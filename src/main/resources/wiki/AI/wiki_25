{"id": "1473500", "url": "https://cs.wikipedia.org/wiki?curid=1473500", "title": "Josef Martínez", "text": "Josef Martínez\n\nJosef Alexander Martínez Mencia (* 19. května 1993) je venezuelský reprezentační fotbalový útočník hrající v Major League Soccer za Atlantu.\n\nMartínez debutoval za Caracas FC 21. srpna 2010 proti Estudiantes de Mérida. První gól vstřelil proti Deportivu Petare 21. listopadu 2010, utkání skončilo 2:2.\n\nDne 3. ledna 2012 Caracas oznámil prodej Martíneze do švýcarského Young Boys. Debutoval 5. února proti Servette, YB vyhráli 3:1. Po dobrých výkonech byl Martínez povolán do reprezentace.\n\nPo roce v Bernu byl Martínez poslán na hostování do Thunu. V 18 zápasech vstřelil 8 gólů, což z něj dělalo nejlepšího střelce ligy a Young Boys ho z hostování stáhli.\n\nV červnu 2014 byl Martínez prodán do Turína za 3 miliony eur. Za Turín debutoval ve 3. předkole Evropské ligy proti švédské Brommapojkarně. První gól vstřelil v odvetném zápase, který Turín vyhrál 4:0. V Serii A debutoval 14. září proti Sampdorii. První gól v italské první lize vstřelil 7. prosince Palermu. O pět dní později sestřelil dvěma góly v Evropské lize dánský FC København.\n\nV únoru 2017 byl Martínez poslán na hostování do nového týmu Major League Soccer, do Atlanty. Debut v MLS odehrál 5. března proti New Yorku Red Bulls. Svůj první kariérní hattrick, který byl i prvním hattrickem historie Atlanty, vstřelil o týden později Minnesotě.\n\nDne 21. března Atlanta oznámila, že aktivovala Martínezovu výkupní klauzuli. Martínez byl jmenován hráčem měsíce března, ve 3 utkáních vstřelil 5 gólů. O dva dny později si v kvalifikaci na MS proti Peru si poranil levý kvadriceps. Vrátil se po dvou měsících, ale vzápětí se opět zranil. Po návratu po zranění vstřelil hattricky ve dvou po sobě jdoucích utkáních proti New England Revolution a Orlandu a byl jmenován hráčem měsíce září. Atlanta skončila na děleném třetím místě, ale byla vyřazena v prvním kole playoff Columbusem. I přes to, že Martínez odehrál pouze 20 zápasů, s 20 góly byl čtvrtým nejlepším střelcem ligy a byl jmenován do nejlepší jedenáctky ligy. V červnu 2018 zaznamenal proti Philadelphii pátý hattrick v MLS, čímž vyrovnal ligový rekord, mety dosáhl ale nejrychleji ze všech, stačilo mu pouze 44 zápasů.\n"}
{"id": "1473501", "url": "https://cs.wikipedia.org/wiki?curid=1473501", "title": "Kostel svaté Máří Magdaleny (Lužany)", "text": "Kostel svaté Máří Magdaleny (Lužany)\n\nKostel svaté Máří Magdaleny (též uváděn jako svaté Marie Magdaleny) leží v Královéhradeckém kraji v obci Lužany vzdálené 10 km východně od města Jičín. V letech 1797–1805 byl přestavěn v klasicistním stylu podle plánů architekta J. Thomy.\n\nByl prohlášen kulturní památkou, památkově chráněn je od 5. srpna 2004.\n\nLužany jsou starobylá ves připomínaná již v roce 1052. Kostel leží v její střední části uprostřed hřbitova. Je gotického původu, doložen již v roce 1360. K jeho opravě a zároveň barokní přestavbě došlo v letech 1728–1729 podle plánů Donata Morazziho. Další přestavba proběhla v letech 1797–1805, kdy byl téměř celý nově postaven v klasicistním stylu podle plánů architekta J. Thomy zednickým mistrem V. Kracíkem a tesařským mistrem J. Jusou.\n\nBývalý farní kostel je dnes filiálním ve farnosti Železnice, Vikariát Jičín, Diecéze královéhradecká.\n\nKostel je jednolodní obdélná stavba s půlkruhově uzavřeným presbytářem s valenou klenbou. Je situován k jihovýchodu. V jeho čele je postavena hranolová věž s hlavním vchodem. Chrámová loď je dlouhá 23 m a široká 13 m, je plochostropá. Na věži jsou zavěšeny dva zvony. Větší zvon pochází z roku 1788, navrhl a vyrobil jej pražský zvonař František Antonín Frank. Druhý menší zvon je tzv. umíráček. Celá stavba kostela je z kamene omítnuta hladkou omítkou. Uvnitř na stěnách jsou iluzivní malby.\n\nZařízení pochází z 2. poloviny 19. století od jičínského řezbáře Josefa Stoklasy. Cínová křtitelnice je z roku 1604 od konváře J. Křepekly z Kutné Hory. Varhany jsou od pražského varhanáře Karla Vocelky (1813–1876).\n\nPřed vchodem na hřbitov a ke kostelu stojí na podstavci sestaveném ze tří kvádrů sousoší českých patronů sv. Václava a sv. Jana Nepomuckého pod křížem. Sousoší pochází ze 2. poloviny 19. století, autor je neznámý.\n\n"}
{"id": "1473502", "url": "https://cs.wikipedia.org/wiki?curid=1473502", "title": "Kříž u Poliz", "text": "Kříž u Poliz\n\nKříž u Poliz se nalézá nedaleko křižovatky u obce Polizy mezi Osicemi a Lhotou pod Libčany v okrese Hradec Králové.\nJedná se o vysoký litinový kříž s korpusem Krista umístěným na pískovcovém podstavci mezi třemi lípami a čtyřmi pískovcovými sloupky. Na čelní straně podstavce se nalézá reliéf představující ženskou postavu v bohatě řaseném rouchu. Kříž byl postaven roku 1840 na náklady manželů Jana a Kateřiny Pluhovských z Poliz, což je doloženo věnováním na zadní straně podstavce.\n\nOkolí kříže představuje vynikající vyhlídkové místo. K severu se od vyhlídky nabízí výhled na Zvičinu a Krkonoše, k východu na Hradec Králové a k jihu na Kunětickou horu a Železné hory. Okolo kříže prochází cyklotrasa KČT č. 4198 a je zde umístěno odpočinkové místo s lavičkami.\n\n"}
{"id": "1473504", "url": "https://cs.wikipedia.org/wiki?curid=1473504", "title": "Gertrude Fehr", "text": "Gertrude Fehr\n\nGertrude Fehr (5. března 1895 Mohuč – 16. srpna 1996 Montreux, Švýcarsko) byla německá fotografka.\n\nStudovala fotografii na pracovních dílnách Edwarda Wasowa na Bavorské škole v Mnichově.\n\nPo výuce u Wasowa založila fotografické studio věnované především portrétní a divadelní fotografii. Hitlerův nástup k moci ji přinutil, aby odešla do Paříže, a kde spolu se svým manželem otevřeli fotografickou školu PUBLI-phot. V Paříži začala na svých fotografiích používat efektu Sabatiérova efektu. Když začala válka v Paříži, musela odejít do Švýcarska, kde založila fotografickou školu Fehr. Po válce odešla do Vevey, kde převzala soukromou fotografickou školu později známou jako École de photographie a kde patnáct let pracovala jako učitelka fotografie. Jedním z jejích studentů byl Jeanloup Sieff. Začátkem šedesátých let se věnovala portrétům jako fotografka na volné noze.\n\nNěkteré její práce jsou ve sbírkách Národní galerie Kanady a některé v Musée de l'Elysée.\n\nZemřela 16. srpna 1996 ve věku 101 let v Montreux.\n\n"}
{"id": "1473505", "url": "https://cs.wikipedia.org/wiki?curid=1473505", "title": "Cháchov", "text": "Cháchov\n\nCháchov je zaniklá středověká vesnice, která stávala v jihozápadním cípu katastrálního území Rokycany. Osídlena byla od druhé poloviny třináctého století do patnáctého století, kdy zpustla a nebyla obnovena. Pozůstatky vesnice jsou od roku 2015 chráněny jako kulturní památka.\n\nNázev vesnice zněl původně snad Háchov a byl odvozen pravděpodobně ze jména Havel, respektive jeho zkratek Hach, Hácha nebo Hašek. V písemných pramenech se objevuje ve tvarech: Chachow (1379, 1412), Chachov (1454) a w Chachowie (1545).\n\nPrvní písemná zmínka o vesnici pochází z roku 1379. Podle archeologických nálezů ves vznikla pravděpodobně už ve druhé polovině třináctého století, ale většina nalezené keramiky pochází ze čtrnáctého až první poloviny patnáctého století.\n\nPodle zprávy z roku 1379 platil pan Vilém ze svých vesnic Cháchov a Mokrouše generální berni ve výši devět hřiven stříbra. Na přelomu čtrnáctého a patnáctého století vesnici vlastnil Jenec z Čachrova, který ji v roce 1412 prodal pražské kapitule. Roku 1420 byl Cháchov mezi vesnicemi, které král Zikmund Lucemburský zastavil Bohuslavovi z Rýzmberka a z Janovic. Někdy během husitských válek nebo v době válek za krále Jiřího z Poděbrad vesnice zpustla. Roku 1493 sice patřila Mikuláši a Janovi Bohuchvalům z Hrádku, ale byla uváděna jako pustá. Další zápisy o pusté vsi Cháchov pochází z let 1542 a 1545.\n\nVesnice stávala na severním úpatí vrchu Maršál ve Švihovské vrchovině. Měla trojúhelníkový nebo lichoběžníkový půdorys a domy obklopovaly ústřední náves. Podle terénního průzkumu v ní stálo devět usedlostí, a řadila se tak ke středně velkým vesnicím. Šířka usedlostí se pohybovala od 35 do 45 metrů. Domy měly nejspíše dřevohlinitou konstrukci, která stávala na kamenné podezdívce, ale některé objekty byly zděné a v jejich konstrukci se kromě kamene uplatňovaly cihly. V severovýchodní části vsi snad stával hospodářský dvůr.\n"}
{"id": "1473506", "url": "https://cs.wikipedia.org/wiki?curid=1473506", "title": "Josef Kvasnička (rozcestník)", "text": "Josef Kvasnička (rozcestník)\n\nJméno a příjmení Josef Kvasnička má více nositelů:\n\n"}
{"id": "1473507", "url": "https://cs.wikipedia.org/wiki?curid=1473507", "title": "Lukáš Vojáček", "text": "Lukáš Vojáček\n\nLukáš Vojáček (* 5. listopadu 1987 Praha) je český automobilový jezdec, mistr Evropy 2018 v závodech automobilů do vrchu.\n\nPo kariéře v kartingu, kde skončil v roce 1999 na 3. místě v celkovém žebříčku Mistrovství republiky CR Cart. Od roku 2002 jezdil s vozem Ford Fiesta v domácím mistrovství. Oficiálně se Závodů automobilů do vrchu poprvé účastnil v roce 2004. Zde se jezdil s cestovními vozy, jako jsou Opel Astra OPC, Ford Escort RS 2000 a Mitsubishi Lancer. V roce 2013 se dostal na třetí místo Mistrovství Evropy v závodech automobilů do vrchu. V roce 2018 v tomto mistrovství zvítězil s vozem Subaru Impreza WRX STi skupinu A.\n\nJe svobodný, žije v Praze. Je synem Petra Vojáčka, který se rovněž angažuje v Mistrovství Evropy v závodech automobilů do vrchu.\n"}
{"id": "1473509", "url": "https://cs.wikipedia.org/wiki?curid=1473509", "title": "Josef Šafařík (rozcestník)", "text": "Josef Šafařík (rozcestník)\n\nJméno a příjmení Josef Šafařík má více nositelů:\n\n"}
{"id": "1473510", "url": "https://cs.wikipedia.org/wiki?curid=1473510", "title": "Marek Šimon", "text": "Marek Šimon\n\nMarek Šimon (* 8. listopadu 1952) je někdejší kulisák a posléze herec v Divadle Járy Cimrmana.\n\nNejprve se vyučil na automechanika a posléze si na večerním gymnáziu dodělal maturitu. Přihlásil se na Strojní fakultu ČVUT. Studium sice začal, ale nedokončil ho. Nastoupil do ČKD, kde pracoval na pozici plánovače a pak přešel mezi topiče. Od roku 1984 je činný v Divadle Járy Cimrmana, kam předtím rád chodil jako divák. Když se pak objevoval v hledišti na téměř každé představení, nabídli mu, zda by jim nechtěl dělat kulisáka. Šimon souhlasil, ale postupně přešel mezi herce ansámblu.\n\nPřed rokem 1989, kdy v Československu vládla komunistická diktatura, jel jednou opilý taxíkem. V náladě během jízdy pronesl, že chce unést letadlo. Taxikář na základě této poznámky okamžitě zavolal tehdejší policii, která Šimona zatkla a vyslýchala. Obvinila ho z příprav na opuštění republiky a odsoudila jej na dva roky do vězení, které strávil v plzeňské věznici Bory. Při zdejším pobytu se setkal i s Václavem Havlem, na kterého měl státní bezpečnosti (StB) donášet, což Šimon podle svých slov odmítl. Za tento jeho postoj pak patřil Havel mezi ty, jež přišli Šimona po propuštění z vězení přivítat na svobodě. Za jejich společného pobytu ve vězení se Šimon stal jedním z prvních čtenářů rukopisu Havlovy knihy \"Dopisy Olze\".\n\nPůsobí rovněž v Divadle Na Tahu, kde mu tamní principál a režisér Andrej Krob svěřoval jevištní vystoupení. Když pak následně členové Divadla Járy Cimrmana zjistili, že hraje, začal dostávat role i u nich. Vedle toho spolupracoval s Ladislavem Smoljakem také v jeho divadelním projektu Studio Láďa.\n"}
{"id": "1473511", "url": "https://cs.wikipedia.org/wiki?curid=1473511", "title": "Pavel Šafařík (rozcestník)", "text": "Pavel Šafařík (rozcestník)\n\nJméno a příjmení Pavel Šafařík má více nositelů:\n\n"}
{"id": "1473513", "url": "https://cs.wikipedia.org/wiki?curid=1473513", "title": "Eric Campbell", "text": "Eric Campbell\n\nEric Campbell (26. dubna 1880 Sale, Spojené království – 20. prosince 1917 Los Angeles) byl britský filmový herec. V letech 1916-1917 se objevil v jedenácti filmech Charlieho Chaplina. Tuto úspěšnou spolupráci ukončila na konci roku 1917 autonehoda, při které Eric Campbell ve věku 37 let zahynul.\n\nHerecké začátky Erica Campbella probíhaly na scénách lokálních divadel ve Walesu a ve Skotsku, a to převážně v melodramatických rolích. Jeho mohutná postava a mocný baryton zaujaly impresária Freda Karna, který ho přivedl do svého divadla v Londýně. Účinkování v komických skečích, které Karno ve svém divadle úspěšně provozoval, Campbella proslavilo.\n\nV roce 1914 odjel do Spojených států a následoval tak další britské komiky Charlieho Chaplina a Stana Laurela. V roce 1916 přijel Chaplin do New Yorku podepsat smlouvu se společností Mutual films a viděl Campella hrát na Broadwayi. Pozval ho do Hollywoodu, aby doplnil herecký soubor pro dvanáct chystaných krátkometrážních komedií. Se svými fyzickými parametry (196 cm a 120 kg) byl předurčen k záporným rolím násilníků. S Chaplinem, jenž měřil pouze 162 cm, tvořili výrazný vizuální kontrast. Tento komický koncept „trpaslíka s obrem“ později úspěšně převzali Laurel a Hardy.\n\nEric Campbell zahynul při automobilové nehodě, když se 20. prosince 1917 vracel ve čtyři hodiny ráno z večírku. Místo jeho posledního odpočinku není známo.\n\n\n"}
{"id": "1473515", "url": "https://cs.wikipedia.org/wiki?curid=1473515", "title": "Jaromír Tarabus", "text": "Jaromír Tarabus\n\nJaromír Tarabus (* 21. března 1977 Zlín) je český automobilový jezdec rallye. Třikrát obsadil třetí místo v Mistrovství České republiky v rallye a to v letech 2010, 2012 a 2013. Další tituly získal ve třídě N v roce 2006, ve třídě N2 v 2001, 2003, 2005 a ve třídě N1 v roce 2000. V letech 2008 a 2009 závodil ve World Rally Championship-3.\n\nJeho spolujezdci byli v letech 2006-2010 a 2012-2013 Daniel Trunkát (narozen také 21. března 1971). Daniel Trunkát také působil jako hlavní manažer týmu (2006-2013). Posádka Tarabus-Trunkát je také známá jako \"T&T\".\n\nV letech 2000-2004 byl jeho spolujezdcem Igor Norek (narozen 26. listopadu 1977), v roce 2005 pak Václav Vorel.\n\n"}
{"id": "1473516", "url": "https://cs.wikipedia.org/wiki?curid=1473516", "title": "Petr Příhoda (rozcestník)", "text": "Petr Příhoda (rozcestník)\n\nJméno a příjmení Petr Příhoda má více nositelů:\n\n"}
{"id": "1473517", "url": "https://cs.wikipedia.org/wiki?curid=1473517", "title": "Mutare", "text": "Mutare\n\nMutare je město v Zimbabwe, které je hlavním městem provincie Manicaland. Žije v něm obyvatel a je čtvrtým největším sídlem v zemi. Většinu obyvatel tvoří Šonové. Mutare se nachází ve východní části země, u hranic s Mosambikem, na úpatí pohoří Bvumba, má nadmořskou výšku okolo 1100 m a panuje v něm vlhké subtropické podnebí.\n\nMěsto bylo založeno v roce 1890 Archibaldem Rossem Colquhounem a dostalo název \"Fort Umtali\" podle bohatých nerostných ložisek v okolí (ze slova \"metal\" = kov). V roce 1896 se přestěhovalo blíž k nové železnici, původní sídlo je známé jako \"Staré Mutare\". V roce 1914 obdrželo městská práva a v roce 1971 status city. Vzhledem ke strategickému významu města se o ně v době občanské války často bojovalo. Po vyhlášení státu Zimbabwe byl v roce 1982 název změněn na Mutare.\n\nMěsto je střediskem obchodu: leží nedaleko státní hranice s Mosambikem a prochází jím klíčová železniční trať z Harare do Beiry. Těží se zlato, diamanty a bauxit, v okolí se pěstuje čajovník, kávovník, tabák a ovoce, významné je i dobytkářství a těžba dřeva, hlavními odvětvími průmyslu jsou potravinářský, dřevozpracující, petrochemický a textilní. Ve městě se nachází vlastivědné muzeum a metodistická vysoká škola Africa University. V okolí jsou k vidění skalní malby a domorodé sochy ze steatitu. \n\n"}
{"id": "1473519", "url": "https://cs.wikipedia.org/wiki?curid=1473519", "title": "2,2,2-trichlorethanol", "text": "2,2,2-trichlorethanol\n\n2,2,2-trichlorethanol je organická sloučenina, chlorovaný derivát ethanolu. Jeho farmakologické účinky na člověka jsou podobné jako u chloralhydrátu a chlorbutanolu. V těle může vznikat jako metabolit hypnotikatriklofosu (2,2,2-trichloroethylfosfátu).\n\nV minulosti se používal jako sedativum a hypnotikum. \n\nDlouhodobé vystavení 2,2,2-trichlorethanolu může mít za následek poškození ledvin a jater.\n2,2,2-trichlorethanol může být přidán k SDS-PAGE gelům za účelem umožnění fluorescenční detekce bílkovin bez jejich označování barvivem. Po tomto úkonu lze další analýzu, například pomocí Western blotu.\n\n2,2,2-trichlorethanol je účinnou chránící skupinou u karboxylových kyselin, jelikož jej lze snadno připojit i odstranit.\n\n"}
{"id": "1473522", "url": "https://cs.wikipedia.org/wiki?curid=1473522", "title": "Tmux", "text": "Tmux\n\ntmux je terminálový multiplexor pro unixové a Unixu podobné operační systémy. Jedná se tedy o aplikaci umožňující spustit několik pseudoterminálů v jednom terminálu či emulátoru terminálu. Svými vlastnostmi vychází ze staršího multiplexoru GNU Screen a pro oba dva existuje společná konfigurační a ovládací nadstavba Byobu. Ovládací rozhraní samotného tmuxu se od Screenu ale odlišuje – například jsou přednastaveny jiné klávesové zkratky.\n\nPrvní verze tmuxu vyšla v listopadu 2007, je naprogramován v C a dostupný pod licencí ISC, jedná se tedy o svobodný software.\n\n"}
{"id": "1473526", "url": "https://cs.wikipedia.org/wiki?curid=1473526", "title": "Terminálový multiplexor", "text": "Terminálový multiplexor\n\nTerminálový multiplexor je označení pro aplikační software, který umožňuje multiplexovat několik pseudoterminálů v rámci jediného terminálu, emulátoru terminálu nebo textové systémové konzole.\n\nZ uživatelského hlediska tak terminálový multiplexor plní v textovém režimu podobnou funkci, kterou plní v grafickém uživatelském rozhraní správce oken. Mezi důvody jeho používání patří:\n\n\n"}
{"id": "1473536", "url": "https://cs.wikipedia.org/wiki?curid=1473536", "title": "Jan Sova (rozcestník)", "text": "Jan Sova (rozcestník)\n\nJméno a příjmení Jan Sova má více nositelů:\n\n"}
{"id": "1473546", "url": "https://cs.wikipedia.org/wiki?curid=1473546", "title": "Josef Černík (rozcestník)", "text": "Josef Černík (rozcestník)\n\nJméno a příjmení Josef Černík má více nositelů:\n\n"}
{"id": "1473550", "url": "https://cs.wikipedia.org/wiki?curid=1473550", "title": "Jan Svatoš (rozcestník)", "text": "Jan Svatoš (rozcestník)\n\nJméno a příjmení Jan Svatoš má více nositelů:\n\n"}
{"id": "1473553", "url": "https://cs.wikipedia.org/wiki?curid=1473553", "title": "Aimé Dupont", "text": "Aimé Dupont\n\nAimé Dupont (6. prosince 1841 Brusel – 16. února 1900 New York) byl americký sochař a fotograf belgického původu nejznámější svými snímky operních zpěváků, když byl oficiálním fotografem Metropolitní opery v New Yorku.\n\nDupont se narodil v Bruselu v Belgii, jako syn jednoho z předních světových fotografů. Vzdělával se na důlní škole v Lutychu, kde se naučil lámat a leštit kámen pro sochy, stejně jako technický proces vytváření fotografických tonizačních činidel z minerálů. Po ukončení studia se přestěhoval do Paříže, aby pracoval v Maison Walery jako fotografický technik, ale ve volném čase sochařil. Na počátku sedmdesátých let 19. století se rozhodl založit na Champs-Élysées svou vlastní fotografickou a sochařskou firmu. Během tohoto období se oženil s Ettou Greerovou, Američankou, která strávila hodně svého dívčího času v Paříži.\n\nZískal několik ocenění za obě umění, včetně zlaté medaile za fotografii na pařížské výstavě v roce 1878. Jako sochař byl později honorován jako \"chevalier\" z Řádu čestné legie. Jedním z jeho pozoruhodných děl byla busta Elihu B. Washburneho, který byl velvyslancem Spojených států ve Francii během vlády Ulysses S. Granta.\n\nV důsledku ekonomické krize a paniky z roku 1884 řada jeho sochařských klientů zbankrotovala a Dupont zjistil, že již dále nemůže ekonomicky podnikat. Na radu své manželky se pár přestěhoval do New Yorku, kde založili fotografické studio v Harlemu, kde se Etta zabývala financemi, aby se Dupont mohl soustředit na umění. \n\nJeho obchodní strategií bylo zaměřit se na portréty osobností. To se úspěšně osvědčilo, takže v roce 1886 přesunuli fotografické studio na Pátou Avenue čp. 574 v Midtown Manhattanu a brzy se stal oficiálním fotografem pro tehdy nedávno založenou Metropolitní operu. Nové studio také zahrnovalo prostor pro sochařství, ale fotografie byla mnohem lukrativnější. \n\nDupont byl, stejně jako jeho současník Napoleon Sarony, známý svou schopností minimalizovat nedostatky fotografovaných, a to většinou díky využití perspektivy. Podle jedné anekdoty kdysi Dupont prokázal třídě amatérských fotografů pomocí dvou modelek, jedné hubené a druhé obézní. Umístil je tváří v tvář a přesto se zdálo, že přední rameno štíhlé ženy má stejnou velikost jako zadní rameno té obézní. Byl také zkušený v používání přirozeného světla a vybavil svůj ateliér stínítky a odraznými reflektory aby maximalizoval účinek slunečního světla.\n\nV devadesátých letech začal Aimé Dupont trpět rakovinou žaludku. Těsně před schůzkou se sopranistkou Emmou Eamesovou onemocněl a nebyl schopen pracovat. Navzdory tomu, že nikdy předtím nefotografovala, Etta Dupont svého muže zastoupila a fotografování úspěšně absolvovala. Od té doby byla zodpovědná za pózování portrétovaných. Dupont zemřel na rakovinu dne 16. února 1900 ve svých 58. letech. Poté se stala oficiálním fotografem Etta (a v pozdějších letech jejich syn Albert) pod hlavičkou Aimé Dupont Studio. Po mnoho let byla řada portrétovaných přesvědčena, že to je stále Aimé Dupont. Její snaha se ukázala být dostatečně úspěšná, aby mohla otevřít další studio v Newportu na Rhode Island, a fotografovat prominenty přes léto, když studio v New Yorku bylo zavřené. V roce 1906 si však Metropolitní opera, hlavní zákazník studia, najala svého vlastního fotografa a bez uměleckého vedení začal podnik Dupont trpět. Nakonec, v roce 1920, Etta musela vyhlásit bankrot. Prodala firmu investorovi a studio stále pod jménem Aimé Dupont pokračovalo až do padesátých let dvacátého století.\n"}
{"id": "1473554", "url": "https://cs.wikipedia.org/wiki?curid=1473554", "title": "Třída Nagara", "text": "Třída Nagara\n\nTřída Nagara ( \"Nagara gata\") byla třída lehkých křižníků japonského císařského námořnictva z období druhé světové války. Jednalo se o modifikovanou verzi třídy \"Kuma\". Jejich hlavním úkolem bylo vedení japonských torpédoborců. Postaveno bylo šest křižníků této třídy. Ve službě byly v letech 1922–1945. Všechny byly zničeny ve druhé světové válce.\n\nPlavidla byla vylepšenou verzí předcházející třídy \"Kuma\", lišící se především instalací nových 610mm torpédometů. Celkem bylo v letech 1920–1925 postaveno šest jednotek této třídy.\n\nJednotky třídy \"Nagara\":\nHlavní výzbroj tvořilo sedm 140mm kanónů typu 3. roku, dva 76mm kanóny typu 3. roku, dva 6,5mm kulomety, osm 610mm torpédometů a až 48 min. Pohonný systém tvořilo 12 kotlů Kampon a čtyři turbíny Micubiši-Parsons-Gihon (u \"Oi\" Brown-Curtis) o výkonu 90 000 hp, pohánějící čtyři lodní šrouby. Nejvyšší rychlost dosahovala 36 uzlů. Dosah byl 6000 námořních mil při rychlosti 15 uzlů.\n\nV letech 1934–1935 byly křižníky přestavěny za účelem zlepšení jejich stability. Výtlak se přiblížil 8000 tunám a rychlost poklesla na 32 uzlů. Složení výzbroje se během války dále měnilo.\n\n\n"}
{"id": "1473556", "url": "https://cs.wikipedia.org/wiki?curid=1473556", "title": "Jan Zach (rozcestník)", "text": "Jan Zach (rozcestník)\n\nJméno a příjmení Jan Zach má více nositelů:\n\n"}
{"id": "1473557", "url": "https://cs.wikipedia.org/wiki?curid=1473557", "title": "Třída Kuma", "text": "Třída Kuma\n\nTřída Kuma ( \"Kuma gata\") byla třída lehkých křižníků japonského císařského námořnictva z období druhé světové války. Jejich hlavním úkolem bylo vedení japonských torpédoborců. Postaveno bylo pět křižníků této třídy. Ve službě byly v letech 1920–1945. Všechny byly zničeny ve druhé světové válce.\n\nPlavidla koncepčně vycházela z předcházející třídy \"Tenrjú\", byla však větší a silněji vyzbrojená, aby se více přiblížila americké třídě \"Omaha\". Silnější pohonný systém umožnil zvýšit nejvyšší rychlost na 36 uzlů. Celkem bylo v letech 1918–1921 postaveno pět jednotek této třídy. Dalších šest vylepšených plavidel bylo postaveno jako třída \"Nagara\".\n\nJednotky třídy \"Kuma\":\nHlavní výzbroj tvořilo sedm 140mm kanónů typu 3. roku, dva 76mm kanóny typu 3. roku, dva 6,5mm kulomety, čtyři dvojité 533mm torpédomety a až 48 min. Pohonný systém tvořilo 12 kotlů Kampon a čtyři turbíny Mitsubishi-Parsons-Gihon (u \"Ói\" Brown-Curtis) o výkonu 90 000 hp, pohánějící čtyři lodní šrouby. Nejvyšší rychlost dosahovala 36 uzlů. Dosah byl 4000 námořních mil při rychlosti 14 uzlů.\n\nV 30. letech proběhla přestavba za účelem zlepšení jejich stability. Výtlak se přiblížil 8000 tunám a rychlost poklesla na 32 uzlů. Roku 1941 byly \"Kitakami\" a \"Ói\" přestavěny na torpédové křižníky. Příďové 140mm kanóny zůstaly zachovány a protiletadlovou výzbroj tvořilo osm 25mm kanónů, přičemž nově bylo instalováno 10 čtyřhlavňových 610mm torpédometů (na sponzonech po pěti na každém boku). Obdobná přestavba \"Kiso\" byla zrušena.\n\nPozději byly \"Kitakami\" a \"Ói\" přestavěny na rychlé transporty. Původní 140mm kanóny nahradily čtyři 127mm kanóny, protiletadlová výzbroj byla posílena, počet 610mm torpédometů se snížil na osm (dva čtyřhlavňové) a na záď byly umístěny dva spouštěče hlubinných pum. Na sponzonech bylo umístěno osm vyloďovacích člunů.\n\nV roce 1945 byl křižník \"Kitakami\", při opravách poškození způsobeného torpédem, upraven na nosič osmi sebevražedných torpéd Kaiten. Výkon pohonného systému se snížil na 35 000 hp, rychlost se snížila na 24 uzlů.\n\n\n"}
{"id": "1473558", "url": "https://cs.wikipedia.org/wiki?curid=1473558", "title": "Třída Tenrjú", "text": "Třída Tenrjú\n\nTřída Tenrjú ( \"Tenrjú gata\") byla třída lehkých křižníků japonského císařského námořnictva z první světové války. Celkem byly postaveny dvě jednotky této třídy. Ve službě byly v letech 1919 až 1944. Oba křižníky byly potopeny za druhé světové války.\n\nKřižníky byly navrženy jako vlajkové lodě japonských torpédoborců. Jejich koncepce byla inspirována britskou třídou \"Arethusa\". Postaveny byly dvě jednotky této třídy.\n\nJednotky třídy \"Tenrjú\":\nVýzbroj tvořily čtyři 140mm kanóny typu 3. roku, jeden 76,2mm kanón typu 3. roku, dva 6,5mm kulomety a dva trojité 533mm torpédomety. Byly to vůbec první japonské křižníky nesoucí trojhlavňové torpédomety. Pohonný systém tvořilo 10 kotlů Kampon a tři turbíny Brown-Curtis o výkonu 51 000 shp, pohánějící tři lodní šrouby. Nejvyšší rychlost dosahovala 33 uzlů. Dosah byl 6000 námořních mil při rychlosti 10 uzlů.\n\nRoku 1937 byly původní kulomety nahrazeny dvěma 13,2mm kulomety. Roku 1940 byly kulomety a 76mm kanón nahrazeny dvěma dvojitými 25mm kanóny typu 96, které roku 1942 posílily další čtyři hlavně. Křižník \"Tacuta\" dostal roku 1943 ještě dva 25mm kanóny, čtyři vrhače a dva spouštěče hlubinných pum a dále dva radary.\n\n\n"}
{"id": "1473562", "url": "https://cs.wikipedia.org/wiki?curid=1473562", "title": "Sokol (Lužické hory, 668 m)", "text": "Sokol (Lužické hory, 668 m)\n\nSokol (668 m n. m., německy \"Hackels Berg\") je výrazný kopec v Lužických horách, tyčící se 1 km severně od Kytlice v okrese Děčín. Kuželovitý vrchol částečně pokrývá kamenná suť a je porostlý řídkou bučinou s přimíšenými javory. Na východních a severovýchodních svazích vyčnívá několik menších skalních ostrohů, které umožňují omezené výhledy mezi stromy na okolní kopce, např. Velkou Tisovou, Srní horu nebo Velký Buk.\n\nVe východní části Lužických hor se nachází ještě kopec se stejným jménem - Sokol (593 m n. m.), tyčící se nad Petrovicemi v okrese Liberec. Oba Sokoly dělí 15 km.\n\nNa Sokol nevede žádná značená ani neznačená cesta. Po západním úbočí vede silnička z Dolního Falknova do Krásného Pole, která je značená jako cyklistická trasa č. 211. Z ní po 1,5 km odbočuje doprava lesní cesta, která celý kopec obchází. Nejvyššího bodu dosahuje v severním ohybu (600 m n. m.), odkud lze vystoupat řídkým bukovým lesem až na vrchol. Celková délka výstupu z Dolního Falknova činí 2,5 km s převýšením přes 200 metrů.\n"}
{"id": "1473564", "url": "https://cs.wikipedia.org/wiki?curid=1473564", "title": "Václav Dobiáš (rozcestník)", "text": "Václav Dobiáš (rozcestník)\n\nJméno a příjmení Václav Dobiáš má více nositelů:\n\n"}
{"id": "1473566", "url": "https://cs.wikipedia.org/wiki?curid=1473566", "title": "Jan Dočekal (rozcestník)", "text": "Jan Dočekal (rozcestník)\n\nJméno a příjmení Jan Dočekal má více nositelů:\n\n"}
{"id": "1473567", "url": "https://cs.wikipedia.org/wiki?curid=1473567", "title": "Simontornya", "text": "Simontornya\n\nSimontornya [šimontorňa] (, ) je město v Maďarsku v župě Tolna, spadající pod okres Tamási, těsně u hranic se župou Fejér. Nachází se asi 47 km severozápadně od Szekszárdu. V roce 2015 zde žilo 4 051 obyvatel. Podle údajů z roku 2011 zde byli 82,5 % Maďaři, 1,9 % Romové a 0,7 % Němci.\n\nSimontornyou prochází řeka Sió. Nejbližšími městy jsou Dunaföldvár, Gyönk, Sárbogárd a Tamási. Blízko jsou též obce Cece, Igar, Kisszékely, Ozora, Pálfa, Sáregres, Sárszentlőrinc a Tolnanémedi.\n"}
{"id": "1473570", "url": "https://cs.wikipedia.org/wiki?curid=1473570", "title": "Alessandro Marchetti (letecký konstruktér)", "text": "Alessandro Marchetti (letecký konstruktér)\n\nAlessandro Marchetti (16. června 1884 Cori, Itálie – 5. prosince 1966 Sesto Calende, Itálie) byl italský inženýr a konstruktér letadel.\n\nVzdělání získal na římské univerzitě La Sapienza, kterou absolvoval v roce 1908. Následujícího roku zkonstruoval své první letadlo. Proslavil se konstrukcí dvoutrupého hydroplánu Savoia-Marchetti S.55, který v 30. letech 20. století absolvoval sérii skupinových přeletů Atlantiku. Jím navržený typ Savoia-Marchetti SM.79 a jeho méně úspěšný následovník SM.84 v době druhé světové války tvořily páteř bombardovacích jednotek \"Regia Aeronautica\". Zkonstruoval také těžké transportní letouny využitelné i k bombardování Savoia-Marchetti SM.81 a SM.82.\n\nMarchettiho typické konstrukce se vyznačovaly širokým využitím nestrategických materiálů, které Itálie nemusela dovážet, na rozdíl od lehkých kovů. Jeho letouny byly navrženy s důmyslným použitím různých druhů dřeva a překližek, kombinovaných podle jejich odlišných materiálových charakteristik tak, aby bylo dosaženo potřebné pružnosti a pevnosti. Použití kovu v konstrukci nebylo nikdy rozsáhlé a vždy podřízené strukturální nutnosti. Až poslední jím navržené typy přešly k celokovové konstrukci, ale ty již nebyly zdaleka tak úspěšné jako jeho dřívější letouny.\n\n"}
{"id": "1473571", "url": "https://cs.wikipedia.org/wiki?curid=1473571", "title": "Lišaj vinný", "text": "Lišaj vinný\n\nLišaj vinný (\"Hyles livornica\") je noční motýl z čeledi lišajovitých, vzácně zalétající i na území České republiky. Svým vzhledem se silně podobá lišaji \"Hyles lineata\", ke kterému byl v historii řazen jako poddruh. Ten se ale vyskytuje v Severní Americe a od lišaje vinného se geneticky liší.\n\nJedná se o druh suchých, teplých, stepních a polopouštních biotopů. Trvale se vyskytuje na africkém kontinentu (s výjimkou pralesních oblastí) a dále ve Středomoří. Dospělci jsou nicméně zdatnými letci a migrují na velké vzdálenosti. Lišaj vinný byl takto zaznamenán až v ruském Novosibirsku a jsou známy i nálezy z Asie (Indie, Čína, Japonsko).\nV České republice se vyskytuje pouze jako sporadický migrant.\n\nRozpětí předních křídel činí 60–85 mm.\nPřední křídlo je šedohnědé, s výraznou, ostře ohraničenou bílou páskou táhnoucí se podélně středem. Od této pásky vystupuje vpřed i vzad výrazné bílé žilkování. Na vnějším okraji křídla je úzký, ostře ohraničený, fialovošedý lem. Zadní křídla jsou v základu karmínová, se dvěma širokými černými páskami a bílou skvrnou při vnitřním okraji. Vnější okraj nese úzký béžový lem. Hlava a hruď jsou olivově zelenohnědé s bílými podélnými páskami, které probíhají nad očima motýla. Zadeček je světle olivový, s černými a bílými ploškami. Tykadla jsou paličkovitá, hnědá s bílými konci.\n\nVajíčka jsou lesklá, světle zelená, lehce oválného tvaru, o průměru přibližně 1 mm.\n\nHousenky jsou ve zbarvení poměrně proměnlivé. Po vylíhnutí měří 4 mm, mají zeleno-bílé tělo s černým růžkem na konci a černou hlavičku. S růstem housenky barva tmavne do olivově zelené s černým mramorováním a průběžnými bělavými pruhy po bocích. Někdy mohou být součástí vzoru červené či tmavě modré kapkovité skvrny. Růžek je v pozdějších fázích vývoje červený s černou špičkou, drsný. Housenka může dorůstat 65–80 mm délky.\n\nKukla je štíhlá, 30–45 mm dlouhá, béžová až hnědá.\n\nV oblastech se stálým výskytem probíhá vývoj téměř celoročně, v oblastech tahu se druh objevuje mezi květnem a říjnem. V polopouštních oblastech se často vyskytuje nárazově, po obdobích dešťů, kdy dochází k masovému líhnutí housenek a jejich překotnému vývoji. Dospělci létají v noci, kdy přilétají k vonným, nektarodárným rostlinám, ale také k umělým zdrojům světla. K páření dochází před rozbřeskem, spojení trvá 2–3 hodiny. Oplodněné samičky mohou před kladením vajec překonat i dlouhé vzdálenosti. Migrující motýli létají i přes den.\n\nHousenky se v oblastech migrace objevují od června do září. Živí se v bylinném patře a střídají fáze konzumace potravy s fázemi slunění. Při vyrušení padají mladé housenky do podrostu, zatímco starší zůstávají na rostlině a brání se prudkým mrskáním přední části těla, přičemž vyvrhují tráveninu. Co do výběru potravy jsou velmi nenáročné. Hlavními hostitelskými rostlinami jsou šťovík a truskavec, ale v období nárazového výskytu jsou housenky schopny konzumovat i jitrocel, chřest, svízele, pelargonie, fuchsie, hledíky a mnohé jiné rostliny. Byl zaznamenán výskyt na bavlníku i loubinci, v oblasti tropů také na olivovnících, akáciích a eukalyptech, nicméně na posledně jmenovaných nebyly housenky schopny úspěšně dokončit svůj vývoj a zakuklit se.\n\nV letech masového výskytu mohou být housenky vnímány jako hospodářský škůdce. Ve Středozemí se to v historii týkalo například planiky nebo vinné révy.\n\n"}
{"id": "1473574", "url": "https://cs.wikipedia.org/wiki?curid=1473574", "title": "Vojtěch (příjmení)", "text": "Vojtěch (příjmení)\n\nPříjmení Vojtěch nosí více osobností:\n\n"}
{"id": "1473576", "url": "https://cs.wikipedia.org/wiki?curid=1473576", "title": "Jaroslav Hrbek (rozcestník)", "text": "Jaroslav Hrbek (rozcestník)\n\nJméno a příjmení Jaroslav Hrbek má více nositelů:\n\n"}
{"id": "1473577", "url": "https://cs.wikipedia.org/wiki?curid=1473577", "title": "Open 13 2019", "text": "Open 13 2019\n\nOpen 13 Provence 2019 byl profesionální tenisový turnaj pořádaný jako součást mužského okruhu ATP Tour, který se odehrával v hale Palais des Sports na krytých dvorcích s tvrdým povrchem. Probíhal mezi 18. až 24. únorem 2019 v jihofrancouzském Marseille jako dvacátý šestý ročník turnaje.\n\nTurnaj s rozpočtem 744 010 eur patřil do kategorie ATP Tour 250. Nejvýše nasazeným hráčem ve dvouhře se stal dvanáctý hráč světa Stefanos Tsitsipas z Řecka. Jako poslední přímý účastník do hlavní singlové soutěže zasáhl srbský 92. hráč žebříčku Filip Krajinović.\n\nDruhý singlový titul na okruhu ATP Tour vybojoval 20letý Řek Stefanos Tsitsipas, který se posunul na nové kariérní maximum, 11. místo žebříčku ATP. Druhou společnou trofej oe čtyřhry, po triumfu na Qatar ExxonMobil Open 2017, získali Francouzi Jérémy Chardy a Fabrice Martin.\n\nStejní vítězové triumfovali i na květnovém Estoril Open 2019.\n\nNásledující hráči obdrželi divokou kartu do hlavní soutěže:\n\nNásledující hráč do hlavní soutěže pod žebříčkovou ochranou:\n\nNásledující hráči postoupili z kvalifikace:\n\nNásledující hráči postoupili z kvalifikace jako tzv. šťastní poražení:\n\nNásledující páry obdržely divokou kartu do hlavní soutěže:\n\n\n\n"}
{"id": "1473584", "url": "https://cs.wikipedia.org/wiki?curid=1473584", "title": "Delray Beach Open 2019", "text": "Delray Beach Open 2019\n\nDelray Beach Open 2019, oficiálním názvem Delray Beach Open by VITACOST.com 2019, byl profesionální tenisový turnaj pořádaný jako součást mužského okruhu ATP Tour, který se odehrával v areálu Delray Beach Tennis Center na otevřených dvorcích s tvrdým povrchem Plexipave. Probíhal mezi 18. až 24. únorem 2019 ve floridském Delray Beach jako dvacátý sedmý ročník turnaje.\n\nTurnaj s rozpočtem 651 215 dolarů patřil do kategorie ATP Tour 250. Nejvýše nasazeným hráčem ve dvouhře se stal čtvrtý hráč žebříčku Juan Martín del Potro z Argentiny, kterého ve čtvrtfinále vyřadil americký tenista Mackenzie McDonald. Jako poslední přímý účastník do hlavní singlové soutěže zasáhl kanadský 97. hráč žebříčku Peter Polansky.\n\nPremiérové turnajové vítězství na okruhu ATP Tour vybojoval 29letý Radu Albot, který se stal prvním moldavským šampionem turnaje ATP v historii. Sto sedmnáctou společnou trofej z mužské čtyřhry a pátou z Delray Beach Open si odvezl pár 40letých amerických dvojčat Bob a Mike Bryanovi.\n\nNásledující hráči obdrželi divokou kartu do hlavní soutěže:\n\nNásledující hráč obdržel do dvouhry zvláštní výjimku:\n\nNásledující hráč nastoupil do dvouhry z pozice náhradníka:\n\nNásledující hráči se probojovali do hlavní soutěže z kvalifikace:\n\nNásledující páry obdržely divokou kartu do hlavní soutěže:\n\n\n"}
{"id": "1473587", "url": "https://cs.wikipedia.org/wiki?curid=1473587", "title": "7,92mm letecký kulomet typ 1", "text": "7,92mm letecký kulomet typ 1\n\n7,92mm letecký kulomet typ 1 byl japonský kulomet užívaný jako pohyblivě lafetovaná výzbroj letadel během druhé světové války. Jeho konstrukce byla založena na německém kulometu MG 15 užívaném \"Luftwaffe\". Kromě výroby v námořních arzenálech pro potřeby námořního letectva se jeho významným producentem stala i armádní zbrojovka v Nagoje, která jej vyráběla i pro armádní letectvo pod označením 7,92mm kulomet typ 98.\n\n\n"}
{"id": "1473592", "url": "https://cs.wikipedia.org/wiki?curid=1473592", "title": "Jan Chmelík (rozcestník)", "text": "Jan Chmelík (rozcestník)\n\nJméno a příjmení Jan Chmelík má více nositelů:\n\n"}
{"id": "1473595", "url": "https://cs.wikipedia.org/wiki?curid=1473595", "title": "Shelley Segalová", "text": "Shelley Segalová\n\nShelley Segal (* 4. dubna 1987 Melbourne, Victoria) je australská zpěvačka a skladatelka známá zejména svou hudbou se světskými tématy, včetně jejího alba z roku 2011 \"An Atheist Album\". Uspořádala tour po Austrálii, Velké Británii, Hong Kongu, Číně a Spojených státech amerických, a hrála na mnoha ateistických / světských akcí včetně Reason Rally, konferenci American Humanist Association, California Free Thought Day, Global Atheist Convention , ReAsonCon, Gateway to Reason, a Reasonfest. Její první singl, \"Saved\", je v současné době užíván jako úvodní znělka webcastu a televizního pořadu \"The Atheist Experience\".\n\nShelley Segalová se narodila v Melbourne v Austrálii. Vyrostla v tradiční židovské rodině, její otec, Danny Segal, je představeným synagogy v East Melbourne (k srpnu 2017) a hraje na housle v klezmer svatební kapele. V 11 letech začala Shelley zpívat v kapele jejího otce a skládat své vlastní písně. V osmnácti letech se pak prohlásila za ateistku a začala náboženství vnímat negativně díky věcem, jako je např. genderová segregace v ortodoxních židovských synagogách. Segalová se současně identifikuje jako humanistka.\n\nSegalová vydala své první album, \"Shelley Segal EP,\" v roce 2009. Je složeno z písní, které napsala ve věku 15–21 let.\n\nV roce 2011 vydala album \"An Atheist Album\". Říká o něm, že ho zkomponovala zejména „jako výraz mé upřímné reakce na debatu mezi náboženskými a světskými názory.“ Obsahuje následující skladby:\n\n\nSegalová je spoluautorem a vokalistkou pro taneční píseň Carla Coxe \"Chemistry\".\n\nRoku 2013 byla Shelley Segalová na hudební tour s kytaristou Adamem Levym a ve spolupráci s ním vydala album \"Little March\". Skladby alba jsou o lásce a vztazích.\n\nDalší své album \"Easy Escape\" vydala Segalová roku 2014. Reggae stylem inspirovaná píseň \"Morocco\" vyvolala právě v Maroku kontroverze. Píseň založená na jejích tamních zkušenostech byla kritizována za odkazy na užívání drog. Marocké zpravodajské stránky \"Afriquinfos\" prohlásily, že Shelley „zostudila království (Maroka)“. Pro Fairfax Media Segalová o písni prohlásila: „Je to o kontrastu, o situaci, kdy se přijíždím jako turista bavit a uniknout svým vlastním problémům, v kontrastu s některými problémy, kterým tu čelí místní lidé, pochybnostmi o vlastním místě v životě, ... a mých potížích.“\n\nV roce 2015 Segalová vydala \"Strange Feeling\" EP. S body-positive (přesvědčení, že všechny lidské bytosti by měly mít pozitivní postoj k svému tělu a přijímat tak i těla druhých) písní \"Sidelined\" byla roku 2016 ve finále soutěže \"Unsigned Only\". Roku 2016 Segalová podepsala smlouvu s vydavatelstvím \"411 Music Group\" a přestěhovala se do Los Angeles.\n\n\n\n"}
{"id": "1473597", "url": "https://cs.wikipedia.org/wiki?curid=1473597", "title": "Latham 47", "text": "Latham 47\n\nLatham 47 (vojenským označením R.3 a B.4) byl francouzský dvoumotorový létající člun vyvinutý a vyráběný společností Latham & Cie pro Francouzské námořnictvo. V roce 1928 se typ proslavil když, během pátrání po trosečnících z výpravy vzducholodě \"Italia\" Umberta Nobileho, na palubě stroje Latham 47.02 zahynul známý polární badatel Roald Amundsen. \n\nLatham 47 byl navržen s cílem naplnit požadavek francouzského námořního letectva na dálkový létající člun schopný překonat Atlantský oceán. První prototyp vznikl v roce 1928, ale již po dvou vzletech byl zničen požárem. Jednalo se o rozměrný dvouplošník poháněný dvěma dvanáctiválcovými motory s válci do W Farman 12We, tandemově instalovanými pod horním křídlem. Pilot a kopilot seděli bok po boku v otevřeném kokpitu mezi příďovým a hřbetním stanovištěm střelců. Francouzské námořnictvo odebralo dvanáct vyrobených sériových kusů. Dva další exempláře poháněné motory Hispano-Suiza 12Y a označené Latham 47P vznikly jako civilní poštovní letouny. Byly užívány na trasách ve Středozemním moři až do roku 1932.\n\nStroj Latham 47.02 se 6. června 1928 vypravil pomoci pátrat po trosečnících ze vzducholodi \"Italia\", která se 25. května zřítila na mořský led severně od Špicberk. Letoun řízený norským pilotem Leifem Dietrichsonem a Francouzem René Guilbaudem vyzvedl Roalda Amundsena a kolegu v Bergenu a 18. června vzlétl z Tromsø směrem nad Barentsovo moře, kde beze stopy zmizel. Jen 31. srpna téhož roku byl u pobřeží regionu Troms nalezen odtržený levoboční vyvažovací plovák a v říjnu na mělčině Haltenbanken velká palivová nádrž.\n\n\nÚdaje podle \n\n\n\n"}
{"id": "1473600", "url": "https://cs.wikipedia.org/wiki?curid=1473600", "title": "Delray Beach Open 2019 – mužská dvouhra", "text": "Delray Beach Open 2019 – mužská dvouhra\n\nMužská dvouhra Delray Beach Open 2019 probíhala ve druhé polovině února 2019. Do singlové soutěže delraybeachského tenisového turnaje hraného na tvrdém povrchu nastoupilo třicet dva hráčů. Obhájcem titulu byl americký tenista Frances Tiafoe, kterého v úvodním kole vyřadil Dan Evans.\n\nVítězem se stal 29letý nenasazený Moldavan Radu Albot, jenž ve finále zdolal o orok mladšího britského kvalifikanta Dana Evanse po vyrovnaném třísetovém průběhu 3–6, 6–3, 7–6. V utkání odvrátil tři mečboly. Na okruhu ATP Tour si připsal premiérové turnajové vítězství, jímž se stal prvním moldavským šampionem turnaje ATP v historii. Bodový zisk jej posunul na nové kariérní maximum, 52. místo žebříčku.\n"}
{"id": "1473602", "url": "https://cs.wikipedia.org/wiki?curid=1473602", "title": "Medaile za vítězství nad Německem ve Velké vlastenecké válce 1941–1945", "text": "Medaile za vítězství nad Německem ve Velké vlastenecké válce 1941–1945\n\nMedaile Za vítězství nad Německem ve Velké vlastenecké válce 1941-1945 bylo ocenění zřízené výnosem prezídia Nejvyššího sovětu Sovětského svazu z 9. května 1945. Medaile byla určena pro všechny příslušníky sovětské armády, válečného námořnictva, vojsk ministerstva vnitra a občanské zaměstnance, kteří se bezprostředně zúčastnili bojů na frontách východní fronty nebo zajišťovali vítězství svou prací ve vojenských okruzích. Udělena byla rovněž všem vojákům a občanským zaměstnancům, kteří v době Velké vlastenecké války odešli z armády, válečného námořnictva nebo vojsk ministerstva vnitra pro zranění, nemoc či úraz nebo byli rozhodnutím státních a stranických orgánů převedeni na jinou práci mimo ozbrojené síly. Medaile je zhotovena z mosazi a má tvar kruhu o průměru 32 mm. Do středu lícní strany je vložena busta Josifa Vissarionoviče Stalina v maršálské uniformě. V horní části je nápis \"НАШЕ ДЕЛО ПРАВОЕ\" (\"Naše věc je spravedlivá\"). V dolní části je azbukou nápis \"МЫ ПОБЕДИЛИ\" (\"My zvítězili\"). Na rubu v horní části je nápis \"ЗА ПОБЕДУ НАД ГЕРМАНИЕЙ\" ve středu pak \"В ВЕЛИКОЙ ОТЕЧЕСТВЕННОЙ ВОЙНЕ 1941—1945 ГГ.\" (\"Za vítězství nad Německem ve Velké vlastenecké válce 1941-1945)\". Stuha je široká 24 mm, tvořená pruhy černé a oranžové barvy – tzv. Svatojiřská stuha. Cekem bylo uděleno 14 933 000 kusů této medaile. Jedná se o nejvíce udělovanou medaili z období druhé světové války.\n"}
{"id": "1473603", "url": "https://cs.wikipedia.org/wiki?curid=1473603", "title": "Open 13 2019 – mužská dvouhra", "text": "Open 13 2019 – mužská dvouhra\n\nMužská dvouhra Open 13 2019 probíhala ve druhé polovině února 2019. Do singlové soutěže marseillského tenisového turnaje hraného na tvrdém povrchu v hale nastoupilo dvacet osm hráčů. Obhájcem titulu byl ruský tenista Karen Chačanov, který do turnaje nezasáhl.\n\nVítězem se stal nejvýše nasazený 20letý Řek Stefanos Tsitsipas, jenž ve finále zdolal kazašského hráče Michaila Kukuškina po zvládnutých koncovkách obou setů 7–5 a 7–6. V probíhající sezóně si tak připsal premiérové turnajové vítězství, které po triumfu z halového Stockholm Open 2018 představovalo druhý singlový titul na okruhu ATP Tour. Bodový zisk jej posunul na nové kariérní maximum, 11. místo žebříčku ATP.\n\nČtyři nejvýše nasazení hráči obdrželi volný los do druhého kola.\n"}
{"id": "1473604", "url": "https://cs.wikipedia.org/wiki?curid=1473604", "title": "Plešivec (Lužické hory, 658 m)", "text": "Plešivec (Lužické hory, 658 m)\n\nPlešivec (německy \"Plissen Berg\", 658 m n. m.) je výrazný kopec v západní části Lužických horách, tyčící se 1,5 km severozápadně od Krompachu a 2 km jihozápadně od německého Jonsdorfu. Protáhlý vrchol je porostlý bukovým lesem.\n\nV západní části Lužických hor se nachází ještě kopec se stejným jménem - Plešivec (597 m n. m.), tyčící se 2 km severovýchodně od města Chřibská. Oba Plešivce dělí 13 km a vzdušná čára mezi nimi prochází přes všechny 3 nejvyšší vrcholy Lužických hor - Luž (793 m), Pěnkavčí vrch (792 m) a Jedlová (774 m).\n\nNa Plešivec nevede žádná značená cesta. Nejsnáze přístupný je z východní části Krompachu, nejprve po červeně značené cestě na Dolní Světlou, ze které doprava odbočuje strmá cesta na vrcholový hřeben. Po něm vede zarůstající pěšina až na vrchol. Celková délka výstupu z Krompachu činí necelé 2 km s převýšením 200 metrů.\n\nDruhou možností je výstup z německého lázeňského střediska Jonsdorf. Cesta vede kolem bývalého lomu na mlýnské kameny Schwarzes Loch, těsně před státní hranicí míjí skálu Rehstein a asi 100 m za hranicí z ní odbočuje pěšina na vrcholový hřeben. Tato cesta měří 3 km s převýšením přes 200 metrů.\nSeverně od vrcholu vybíhá z Plešivce skalnatý hřeben Nonnenfelsen, na kterém se nachází vyhlídka a výletní restaurace. Po pískovcových skalách Nonnenfelsen vede cvičná ferrata Zadrátovaná jeptiška s obtížností B/C, v jednom místě na hranici obtížnosti D (převis s kramlemi).\n"}
{"id": "1473606", "url": "https://cs.wikipedia.org/wiki?curid=1473606", "title": "Rio Open 2019 – mužská dvouhra", "text": "Rio Open 2019 – mužská dvouhra\n\nMužská dvouhra Rio Open 2019 probíhala ve druhé polovině února 2019. Do singlové soutěže riodejaneirského tenisového turnaje hraného na tvrdém povrchu nastoupilo třicet dva hráčů. Obhájcem titulu byl argentinský tenista Diego Schwartzman, který skrečoval zápas úvodního kola proti uruguayskému hráči Pablu Cuevasovi. Sedm z osmi nasazených nepřešlo první kolo a zbývající osmý vypadl ve druhé fázi.\n\nZ osmi nasazených vyhrál první kolo pouze João Sousa a do čtvrtfinále již nepronikl žádný z nich.\n\nDo finále se na okruhu ATP Tour poprvé ve svých kariérách probojovali Srb Laslo Djere s Kanaďan Félix Auger-Aliassime, kteří v úvodním kole vyřadili dva nejvýše nsazené hráče. Auger-Aliassime se v 18 letech stal historicky nejmladším finalistou dvouhry turnaje v kategorii ATP Tour 500. Média si všimla statistické spojitosti dat s Rogerem Federerem, když se kanadský hráč narodil na den přesně devatenáct let po Švýcarovi. Federer pak postoupil do svého premiérového finále v únoru 2000 a Auger-Aliassime o devatenáct let později v únoru 2019.\nVítězem se stal 23letý Laslo Djere, jenž v závěrečném duelu zdolal Augera-Aliassimeho po dvousetovém průběhu 6–3 a 7–5. Na okruhu ATP Tour si připsal premiérové turnajové vítězství. Poprvé také pronikl do elitní světové padesátky, když se posunul z 90. na 37. příčku žebříčku.\n"}
{"id": "1473607", "url": "https://cs.wikipedia.org/wiki?curid=1473607", "title": "Serie A 1979/80", "text": "Serie A 1979/80\n\nSoutěžní ročník Serie A 1979/80 byl 78. ročník nejvyšší italské fotbalové ligy a 48. ročník od založení Serie A. Soutěž začala 16. září 1979 a skončila 11. května 1980. Účastnilo se jí opět 16 týmů z toho 13 se kvalifikovalo z minulého ročníku. Poslední tři týmy předchozího ročníku, jimiž byli SS Lanerossi Vicenza, Atalanta BC a AC Hellas Verona sestoupili do druhé ligy. Opačným směrem putovali tři týmy, jimiž byli Udinese Calcio (vítěz druhé ligy), Cagliari Calcio a Pescara Calcio.\n\nTitul v soutěži obhajoval klub Milán AC, který v minulém ročníku získal své 10. prvenství v soutěži.\n\nPo sezoně vypukl největší skandál té doby - Totonero.\n\n\nNejlepším střelcem tohoto ročníku Serie A se stal italský útočník Roberto Bettega. Hráč Juventus FC vstřelil 16 branek.\n"}
{"id": "1473609", "url": "https://cs.wikipedia.org/wiki?curid=1473609", "title": "Hungarian Ladies Open 2019 – ženská dvouhra", "text": "Hungarian Ladies Open 2019 – ženská dvouhra\n\nŽenská dvouhra Hungarian Ladies Open 2019 probíhala ve druhé polovině února 2019. Do singlové soutěže budapešťského tenisového turnaje hraného na tvrdém povrchu v hale nastoupilo třicet dva hráček. Obhájkyní titulu byla Van Uytvancková.\n\nVítězkou se stala nejvýše nasazená Belgičanka Alison Van Uytvancková, jež ve finále zdolala 19letou českou turnajovou osmičku Markétu Vondroušovou po třísetovém průběhu 1–6, 7–5 a 6–2. Češka ztratila od vedení 6–1 a 5–4 sedm gamů v řadě a do utkání se již nevrátila. V probíhající sezóně si Van Uytvancková připsala premiérové turnajové vítězství, které představovalo třetí singlový titul na okruhu WTA Tour a první obhájený. Na túře vyhrála všechny tři finálové duely ve dvouhře. \n"}
{"id": "1473611", "url": "https://cs.wikipedia.org/wiki?curid=1473611", "title": "Seznam kamenů zmizelých v Moravskoslezském kraji", "text": "Seznam kamenů zmizelých v Moravskoslezském kraji\n\nSeznam kamenů zmizelých v Moravskoslezském kraji obsahuje pamětní kameny obětem nacismu v Moravskoslezském kraji. Jsou součástí celoevropského projektu Stolpersteine německého umělce Guntera Demniga. Kameny zmizelých jsou věnovány osudu těch, kteří byli nacisty deportováni, vyhnáni, zavražděni nebo spáchali sebevraždu.\n\nPrvní kameny byly položeny 10. června 2010 v Ostravě.\n\nV Českém Těšíně se nacházejí tyto kameny zmizelých:\n\nV Krnově se nacházejí tyto kameny zmizelých:\nV Ostravě se nacházejí tyto kameny zmizelých:\n\nV Příboru se nacházejí tyto kameny zmizelých:\n\nKameny zanikly v Moravskoslezském kraji v následujících dnech:\n\n\nKolokace byla plánována také pro Doubrovu, pro 16. září 2014. Nelze ověřit.\n\n\n"}
{"id": "1473616", "url": "https://cs.wikipedia.org/wiki?curid=1473616", "title": "Elginhaugh", "text": "Elginhaugh\n\nElginhaugh byla římská pevnost z 1. století našeho letopočtu, která se nachází ve správní oblasti Midlothian ve Skotsku.\n\nNa levém břehu řeky North Esk na hřebeni nad prudkým svahem 250 m od Elginhaugh Bridge ji ze dřeva postavili vojáci pomocného sboru. Tato pevnost z doby vlády flaviovské dynastie leží 1 km na západ od moderního města Dalkeith, 10 km na jihovýchod od Edinburghu.\n\nPevnost byla objevena v roce 1979 při leteckém průzkumu a jméno dostala podle nedaleké vesničky Elginhaugh. V letech 1986-1987 tu prováděl výzkum dr. William Hanson, profesor římské archeologie na univerzitě v Glasgowě (University of Glasgow) ve Skotsku. Žádnou jinou takovou pevnost se v celé římské říši nepodařilo vykopat v takové úplnosti jako zde, proto výrazně přispěla k rozšíření znalostí o římských pevnostech.\n\nVýzkum potvrdil, že plány, podle nichž pomocné jednotky své pevnosti budovaly, byly rámcově takřka totožné, pokud šlo o obecné uspořádání a konkrétní typy budov, ovšem v podrobnostech byly na každém místě jedinečné.\n\nZejména důležité ve vztahu k tradiční interpretaci plánů pevnosti bylo, že vzhledem k tomu, že koně a muži byli standardně ubytováni blízko sebe v kasárnách, vzhledem k jejich počtu a dispozicím nemohla kapacita této pevnosti stačit žádné celé jednotce, tudíž v ní pravděpodobně sídlil detašovaný oddíl jezdectva, tzv. vexilace.\n\nRozsáhlý program environmentální analýzy také umožnil nahlédnout do problematiky místního životního prostředí a zásobování vojska potravinami.\n\nPevnost o rozloze 1,26 ha byla obklopena ochranným valem o šíři 6 až 8 metrů, doplněným třemi nebo čtyřmi příkopy. Měla čtyři brány, každou s věžemi, které stály mimo jiné také v rozích. Všechny stavby byly kromě jediné výjimky dřevěné. Uprostřed stála budova velitelství, dům velitele a dvě sýpky; kasárenské bloky a sklady byly vpředu a vzadu. Budova s kamennými základy v severovýchodním rohu pravděpodobně sloužila jako dílna; cesty v pevnosti byly vybaveny odtokovým systémem.\n\nPozději byl na severozápadě doplněn přístavek, kde probíhaly vojenské činnosti, které byly intenzivní, ale skončily po dosti krátké době.\n\nPoblíž pevnosti byly postaveny i lázně, a to ve vzdálenosti 60 m od pevnosti směrem k jihu. Také byly objeveny díky pohledu z letadla, a to v roce 1984.\n\nHlavní úlohou pevnosti pravděpodobně bylo střežit nedaleký brod, kde Dere Street, důležitá římská silnice spojující sever a jih země, překračovala North Esk, přítok řeky Esk. Sloužila jako základna posádky (\"castellum\"), která sledovala území na severu během kampaní, kterým velel Gnaeus Julius Agricola, a bezprostředně po nich.\n\nNálezy zahrnují keramiku, sklo, běhounové váhy, bronzový klíč, část železného štítu, nepoužité hřebíky a více než čtyři desítky denárů, nejmladší z let 77 až 78. Nejmladší mincí z pevnosti je sestercius z roku 86.\n\nV pevnosti Elginhaugh bylo nalezeno 45 \"denarii,\" díky nimž bylo možné \"terminus post quem\" stanovit datum 77 až 78 pro stavbu pevnosti; podle nálezců byly uloženy do základů stavby \"principia\". Toto datování nedávno zpochybnil David Woolliscroft, který tvrdí, že jen 21 z 45 nalezených mincí bylo skutečně nalezeno pohromadě, a z nich ta z nejpozdější doby pocházela z roku 71. Stanovení let 77 až 78 vychází z jediné mince, která má sice k ostatním úzký vztah, ale přímo mezi ostatními objevena nebyla.\nPřesto tím vznikl dosti přesný datový horizont pro širokou škálu dalších objevených artefaktů, za zvláště významné jsou považovány důkazy o tamější výrobě keramiky a o používaných zbraních.\n\nPevnost byla úmyslně římskými vojáky před odchodem na jih zbořena, i když jsou některé známky toho, že byla krátce užívána i později. Existují důkazy o tom, že lokalita dál fungovala jako sběrné střediska pro zvířata poté, co se posádka odstěhovala: vnitřek pevnosti byl vydlážděn, byly vykopány dvě další studny a přes přidaný prostor byly vykopány příkopy, kudy byla hospodářským zvířatům přiváděna voda.\n\n\n\n"}
{"id": "1473618", "url": "https://cs.wikipedia.org/wiki?curid=1473618", "title": "Dubai Tennis Championships 2019 – ženská čtyřhra", "text": "Dubai Tennis Championships 2019 – ženská čtyřhra\n\nŽenská čtyřhra Dubai Tennis Championships 2019 probíhala ve druhé polovině února 2019. Do deblové soutěže dubajského tenisového turnaje hraného na tvrdém povrchu nastoupilo dvacet osm dvojic. Obhájcem titulu byl tchajwansko-čínský pár Čan Chao-čching a Jang Čao-süan, jehož členky nestartovaly společně. Čanová nastoupila se sestrou Latishou Chan. V semifinále podlehly Sieové se Strýcovou. Spoluhráčkou Jangové se stala Američanka Abigail Spearsová, s níž skončila v úvodním kole na raketách Bouchardové a Keninové.\n\nVítězem se stal třetí nasazený tchajwansko-český pár Sie Su-wej a Barbora Strýcová, který ve finále zdolal čsko-ruské turnajové šestky Lucii Hradeckou s Jekatěrinou Makarovovou po dvousetovém průběhu 6–4 a 6–4. Obě šampionky si do žebříčku WTA připsaly 900 bodů. Ze třetí společné turnajové účasti získaly po triumfu na Indian Wells Masters 2018 druhou trofej. Sieová vybojovala dvacátý první deblový titul na okruhu WTA Tour a pro světovou pětku ve čtyřhře Strýcovou to bylo dvacáté čtvrté takové turnajové vítězství. Češka se rovněž poprvé v kariéře posunula na 3. místo deblového žebříčku za krajanky Siniakovou a Krejčíkovou.\nČtyři nejvýše nasazené páry obdržely volný los do druhého kola.\n"}
{"id": "1473619", "url": "https://cs.wikipedia.org/wiki?curid=1473619", "title": "Pécsvárad", "text": "Pécsvárad\n\nPécsvárad [péčvárad] (, , ) je město v jižním Maďarsku v župě Baranya. Město leží pod pohořím Mecsek. Nachází se asi 11 km severovýchodně od Pécse a je správním sídlem stejnojmenného okresu. Město se rozkládá na ploše 36,03 km² a žije zde 3 953 obyvatel. Podle údajů z roku 2011 zde byli z 82,2 % Maďaři, 15,7 % Němci, 2 % Romové, 0,5 % Chorvati a 0,2 % Srbové.\n\nNejbližšími městy jsou Bonyhád, Komló a Pécs. Nedaleko jsou též obce Apátvarasd, Erzsébet, Hosszúhétény, Lovászhétény, Martonfa, Magyaregregy, Mecseknádasd, Nagypall, Szilágy a Zengővárkony.\n\nMěsto vzniklo kolem benediktinského opatství, které zde roku 1000 založil uherský král Štěpán I. Svatý. Ze středověkého kláštera, který patří k nejvýznamnějším středověkým památkám v Maďarsku, se zachovaly chór i loď kostela se zbytky fresek v objektu pozdějšího zámku.\n"}
{"id": "1473620", "url": "https://cs.wikipedia.org/wiki?curid=1473620", "title": "Dick Bruna", "text": "Dick Bruna\n\nDick Bruna (23. srpna 1927 Utrecht - 16. února 2017 Utrecht) byl nizozemský kreslíř a grafik, který se prosadil především jako ilustrátor a tvůrce dětských knih. Jeho nejznámější postavičkou je králičí holčička Miffy. Jako Miffy byla nazvána v anglickém překladu a později ve většině dalších jazyků, včetně češtiny, v nizozemském originále se však jmenuje \"Nijntje\". Postavu Bruna vymyslel roku 1955 a od té doby vyšlo již více než třicet knih s jejími dobrodružstvími. Krom toho napsal a nakreslil přes stovku dalších. Brunovy knihy byly přeloženy do 50 jazyků a prodalo se jich více než 85 milionů kusů po celém světě. Krom dětských knih vytvořil řadu knižních ilustrací pro nakladatelství A.W. Bruna & Zoon, jež založil jeho otec. K nejznámějším patří jeho ilustrace k Simenonovým detektivkám s komisařem Maigretem.\n\nV nakladatelství Baobab a GplusG:\n"}
{"id": "1473621", "url": "https://cs.wikipedia.org/wiki?curid=1473621", "title": "Édouard Isidore Buguet", "text": "Édouard Isidore Buguet\n\nÉdouard Isidore Buguet (1840-1901) byl francouzský fotograf. Zabýval se fotografováním duchovních jevů, fotografiemi duchů či spirituální fotografií.\n\nNarodil se v roce 1840 a na počátku 70. let 19. století vzbudil senzaci mezi spiritualisty. Dokonce mu půjčili peníze, aby si mohl založit vlastní fotografické studio. Žil v domě č. 5 na pařížském Boulevard Montmartre. V červnu 1875 policejní operace v Paříži zjistila, že Buguetovy fotografické desky měly na sobě předem připravené obrazy. Po tomto odhalení Buguet připustil, že jeho fotografie byly podvod. Byl odsouzen a dostal jeden rok vězení. Podle kouzelníka Harryho Houdiniho policie v Buguetově studiu objevila postavičky a panenky. Využil je jako své vlastní \"duchovní\" doplňky. Houdini poznamenal, že i když byl Buguet odsouzený jako podvodník a přiznal se, někteří spiritualisté stále trvají na tom, že jeho duchovní fotografie jsou pravé. \n\nAnglický spiritualista Stainton Moses Bugueta podpořil v článku \"Human Nature\" (\"Lidská příroda\") v květnu 1875. Poté, co byl Buguet odsouzen, později ještě ve stejném roce, Moses trval na tom, že Buguet je stále pravým spiritualistou a že byl podplacen, aby učinil falešné přiznání.\n\nPřípad byl uveden vědci jako příklad spiritualistů, kteří jsou ochotni věřit a odmítají přijmout důkazy o podvodu.\n\nZemřel v roce 1901.\n"}
{"id": "1473624", "url": "https://cs.wikipedia.org/wiki?curid=1473624", "title": "Střídavá péče (film)", "text": "Střídavá péče (film)\n\nStřídavá péče (originální francouzský název \"Jusqu'à la garde\") je francouzské filmové drama z roku 2017, debutový celovečerní film režiséra Xaviera Legranda. Hlavní role rozvedených a nesmiřitelných rodičů nezletilého chlapce, o jehož výchovu se nyní soudí, ztvárnili Denis Ménochet a Léa Drucker. Film obdržel několik ocenění, včetně ceny za nejlepší debut a Stříbrného lva za režii na Benátském filmovém festivalu a čtyř Césarů pro nejlepší film, nejlepší původní scénář, nejlepší střih a nejlepší herečku pro Léu Drucker. V roce 2018 film vyhrál cenu pro nejlepší film sekce „Nová Evropa“ na pražském Febiofestu. Snímek tematicky i hereckým obsazením navazuje na krátký Legrandův film \"Než o všechno přijdeme\" z roku 2014.\n\nMiriam a Antoine, rozvedení rodiče jedenáctiletého Juliena, se urputně soudí o jeho výchovu. Miriam žádá o úplný zákaz styku s otcem, zatímco Antoine trvá na střídavé péči. Ačkoli fyzický zjev obou rodičů (útlá vystresovaná žena a statný, poněkud hrubě vyhlížející muž) částečně podporuje Miriamino líčení svého bývalého manžela jako hrubiána a násilníka, jenž je schopen ublížit dokonce i vlastní dceři, soudkyně trpělivě vyslechne právní zástupce obou stran a nakonec skutečně rozhodne o střídavé péči.\n\nMiriam, její rodina i samotný Julien jsou nuceni rozhodnutí soudu akceptovat, a tak chlapce čeká každý druhý víkend strávený s otcem, jehož vlastně nemá rád, bojí se ho a označuje ho – již ve svém dopisu soudu – pouze zájmenem „Tamten“. Během těchto víkendů pobývají oba u Antoinových rodičů, kteří se k svému vnukovi chovají poměrně snesitelně, ovšem samotný Antoine velmi rychle přestane předstírat nezištné úmysly a začne Juliena zneužívat k morálnímu nátlaku na ostatní členy rodiny. Dokonce se mu podaří zjistit nové bydliště rodiny, která se právě ze strachu před ním odstěhovala na neznámé místo – chlapec mu tuto adresu nechce prozradit, vzdoruje a když to nejde jinak, dokonce od něj uteče, ale Antoine nekompromisně využije své duševní a částečně i fyzické převahy – a s cizími klíči nakonec stane přímo v nové předsíni své bývalé manželky. Tu horoucně ubezpečuje, že svého chování lituje a že se změnil, ale když ji následně fyzicky napadne během oslavy jejich mezitím už dospělé dcery, je jasné, že jeho slova, ač v danou chvíli pravděpodobně upřímné, v žádném případě neodpovídají realitě.\n\nVyvrcholením celého období „střídavé péče“, které je jedním velkým omylem a během něhož malý Julien prožívá akorát narůstající hrůzu z otcova výbušného chování (kvůli němuž Antoina dokonce vyhodí z domu vlastní rodiče), je noční „návštěva“ nespokojného a žárlícího exmanžela u Miriam. Ta je sama doma s Julienem, a když ignoruje Antoinovy telefonáty, je přesvědčena, že nastane klid – alepoň pro daný den. Až výstřely z brokovnice ji přesvědčí o opaku. Když se Antoine, nehledě na přítomnost svého údajně milovaného dítěte, postupně prostřílí vchodovými dveřmi dovnitř a stane před zamčenou koupelnou, kde se ve vaně schovávají k smrti vyděšená Miriam i s Julienem, policie je už na cestě, ale nebýt pozorné sousedky, celý případ mohl skončit tragicky.\n\nV otevřeném závěru zůstává nezodpovězena otázka, zda státní systém alespoň teď ochrání zájmy zbytku rodiny, a zejména malého Juliena.\n\n\n\n"}
{"id": "1473632", "url": "https://cs.wikipedia.org/wiki?curid=1473632", "title": "Karel Palas", "text": "Karel Palas\n\nKarel Palas (24. srpna 1931 Budišov – 24. března 2005 Brno) byl český literární vědec, vysokoškolský pedagog, editor.\n\nPo ukončení Gymnázia ve Velkém Meziříčí vystudoval v letech 1950–1955 češtinu a ruštinu na Filozofické fakultě Masarykovy univerzity v Brně. Již v roce 1953 se stal na filozofické fakultě asistentem, poté interním vědeckým aspirantem a odborným asistentem. Kandidátskou disertaci \"Konvergentní a divergentní tendence v české literatuře 17. a 18. století\" obhájil v roce 1960 a habilitační práci \"K problematice krajové pololidové literatury 18. století\" v roce 1964. Docentem dějin české literatury byl jmenován v roce 1966.\n\nByl členem Literárněvědné společnosti při Československé akademii věd a Matice moravské, v letech 1965–1969 vykonával funkci tajemníka redakce Spisů filozofické fakulty brněnské univerzity a Sborníku prací filozofické fakulty.\n\nV letech 1970–1976 a 1990–1992 byl vedoucím katedry české literatury a literární vědy, v letech 1977–1991 byl redaktorem literárněvědné řady D Sborníku prací filozofické fakulty brněnské univerzity, jako člen redakčního kolektivu \"Ročenky\" Univerzita Jana Evangelisty Purkyně (dnešní Masarykovy univerzity) v Brně působil 1976–1985.\n\nNejprve se věnoval problematice jazykového stylu, například studie o jazyce Terézy Novákové, později se soustředil na českou barokní literaturu, zvláštní pozornost věnoval literatuře pololidové a literatuře národního obrození se zvláštním zřetelem k literárnímu dění na Moravě. Napsal několik prací o vztazích mezi literaturou a pololidovou tvorbou v období protireformace, ve statích se zabýval ohlasy baroka v novočeské poezii například studie \"Barokní tradice v raněobrozenecké poezii\" (1969), \"Recepce starší české duchovní písně v době obrozenecké\" (Spisy FF 1972). Své poznatky shrnul v publikaci \"K problematice krajové pololidové literatury 18. století\" (1964). Věnoval se i počátkům dětské literatury v 19. století.\n\nV oblasti badatelské i recenzní se soustředil především na literaturu národního obrození, pro posluchače fakulty napsal skripta \"O české literatuře a jazyce\" (1970), \"O české literatuře\" (1974, 1977), \"O české a slovenské literatuře\" (1983), ve kterých postihl vývoj obrozenské literatury. Vydal studie věnované jednotlivým představitelům této epochy, například Josefu Dobrovskému, Josefu Jungmannovi, Matěji Mikšíčkovi, Václavu Matěji Krameriovi. Zabýval se i osobnostmi literárněvědní bohemistiky, kterým věnoval medailony ve sborníku Slavica – Josef Hrabák, Pavel Pešta (1973) či ve Sborníku prací FF – František Tenčík (1972), Dušan Jeřábek (1982), Milan Kopecký (1985).\n\nVýznamná byla i jeho činnost editorská, podílel se například na vydání děl Lva Blatného (s Milanem Suchomelem), Karla Klostermanna, Jiřího Mahena (s Vlastimilem Válkem), Viléma Mrštíka (s Miroslavem Greplem), Gabriely Preissové (s M. Greplem), Rudolfa Těsnohlídka aj. Připravil k vydání výbor z českých próz s milostnou tematikou \"Marnivá noc\" (1969). Vydal spolu s V. Válkem a Jaroslavem Fryčerem kritické vydání \"Básnických překladů Hanuše Jelínka (1983)\". Redigoval i odborné práce, společně s Jiřím Levým sborník \"Teorie verše II\" (1968), ve spolupráci s D. Jeřábkem a M. Kopeckým sborník \"Literárněvědné studie. J. Hrabákovi k šedesátinám\" (1972).\n\nKnižní publikace\n\nStudie, články, skripta\n\nEdice\n\n\n"}
{"id": "1473637", "url": "https://cs.wikipedia.org/wiki?curid=1473637", "title": "Setut", "text": "Setut\n\nSetut nebo Senenh byl egyptský faraon z 9. dynastie během prvního přechodného období.\n\nJediná dochovaná zmínka o tomto panovníkovi se nachází na turínském královském papyru, ale neexistuje žádný archeologický nález, který by jeho existenci potvrdil. Sídlil pravděpodobně v Herakleopolisu.\n"}
{"id": "1473640", "url": "https://cs.wikipedia.org/wiki?curid=1473640", "title": "Kijose", "text": "Kijose\n\nKijose () je město v prefektuře Tokio v Japonsku. K roku 2018 mělo přes 75 tisíc obyvatel.\n\nKijose leží severozápadně od Tokia a jižně od Niizy na severním okraji prefektury Tokio na ostrově Honšú. V rámci tokijské prefektury hraničí na jihu s Higašikurume a na západě s Higašimurajamou. Na východě hraničí s Niizou a na severu s Tokorozawou (obě leží v prefektuře Saitamě).\n\nJako město vzniklo Kijose 1. října 1970.\n\n"}
{"id": "1473641", "url": "https://cs.wikipedia.org/wiki?curid=1473641", "title": "Studie NASA o čistém ovzduší", "text": "Studie NASA o čistém ovzduší\n\nStudie NASA o čistém ovzduší je projekt vedený Národním úřadem pro letectví a vesmír (NASA) ve spolupráci s Associated Landscape Contractors of America (ALCA) na výzkum způsobů čištění vzduchu ve vesmírných stanicích. Jejich výsledky ukázaly, že kromě absorpce oxidu uhličitého a uvolňování kyslíku fotosyntézou mohou některé běžné pokojové rostliny poskytnout také přirozený způsob odstraňování toxických látek, jako je benzen, formaldehyd a trichlorethylen ze vzduchu. \n\nZe studie dále vyplývá, že účinné čištění vzduchu provádí jedna rostlina na ploše o rozloze 9,3 m, ale studie byla provedena za podmínek v uzavřených vesmírných stanicích a provedený výzkum od té doby vykazoval smíšené výsledky v domácnosti nebo v kanceláři. \n\nJiná studie z roku 2004 ukázala, že mikroorganismy v půdě u rostliny v květináčích odstraňují benzen ze vzduchu a některé rostlinné druhy též přispívají k odstranění benzenu. \n\nPrvní seznam rostlin filtrujících vzduch NASA sestavilo a publikovalo v roce 1989 jako součást studie. Další seznamy byly později publikovány v knize \"Jak vypěstovat čerstvý vzduch\" a dokumentu \"Rostliny a půdní mikroorganismy: odstranění formaldehydu, xylenu a amoniaku z vnitřního prostředí\" B. C. Wolvertona a soustředily se na odstraňování specifických chemikálií.\n\n\n"}
{"id": "1473642", "url": "https://cs.wikipedia.org/wiki?curid=1473642", "title": "John Daly (politik)", "text": "John Daly (politik)\n\nJohn Joseph Daly (10. listopadu 1891 Adelaide – 13. dubna 1942 Adelaide) byl australský politik a krátce i ministr, který se dříve angažoval v odborovém hnutí.\n\nNarodil se 10. listopadu 1891 v Hemingtonu, dnes část Adelaide. Studovat začal na škole \"St John the Baptist School\", kterou opustil ve věku 13 let. Ve studiu pokračoval na \"Remington Training College\". Jeho první praxí byla práce pomocníka v kanceláři právní firmy Josiaha Symona, později pracoval jako úředník pro Williama Josepha Dennyho a Francise Villeneuve Smithe. V říjnu 1918 si vzal za ženu Evu Birdovou.\n\nPoliticky se začal angažovat, když vstoupil do australského dělnického odborového svazu \"(Australian Worker's Union)\" v roce 1914. Stal se členem labouristické strany a v roce 1921 neúspěšně kandidoval do Zákonodárné rady Jižní Austrálie. Stejně neúspěšně dopadl i jeho pokus o získání senátorského křesla v roce 1925. Do senátu byl jednomyslně zvolen za lídra opozice v senátu v červnu následujícího roku. Po vítězství labouristů v roce 1929 a sestavení vlády Jamesem Scullinem, se stal lídrem v senátu a viceprezidentem výkonné rady a ministrem, jehož rezort se zabýval rozvojem a migrací. Předsedal také radě vědeckého a průmyslového výzkumu. Od srpna 1930 do ledna 1931 působil jako generální prokurátor a údajně proti přání Scullina měl do Nejvyššího soudu \"(High Court of Australia)\" jmenovat H. V. Evatta a Edwarda McTiernana. Nesouhlasil se Scullinovou politikou, která přijala Niemeyerův deflační plán a v březnu 1931 byl z kabinetu odstraněn. Změnil však pohled na premiérovu politiku a do kabinetu se vrátil v červnu 1931 jako ministr bez portfeje. Labouristická buňka v Jižní Austrálii ho kvůli podpoře Schullinových ekonomických plánů ze strany vyloučila a neumožnila mu ani obhajovat senátorské křeslo ve volbách v roce 1934. Po opuštění politiky se vrátil ke své soukromé praxi.\n\nZemřel v Adelaide 13. dubna 1942 ve věku 50 let. Přežila ho jak jeho žena Eva, tak i pět dětí, které spolu měli.\n"}
{"id": "1473643", "url": "https://cs.wikipedia.org/wiki?curid=1473643", "title": "Aníbal Tarabini", "text": "Aníbal Tarabini\n\nRoberto Aníbal Tarabini (4. srpna 1941, La Plata - 21. dubna 1997, Berazategui) byl argentinský fotbalový útočník. Zemřel při dopravní nehodě.\n\nProfesionálně hrál za Estudiantes de La Plata, CA Temperley, CA Independiente, CA Boca Juniors, v Mexiku za CF Torreón a ve Francii za AS Monaco FC. V jihoamerickém Poháru osvoboditelů nastoupil ve 20 utkáních a dal 4 góly. V Poháru vítězů pohárů nastoupil ve 2 utkáních. V letech 1967 a 1970 získal s Independiente argentinský titul.\n\nZa reprezentaci Argentiny nastoupil v 6 utkáních, ve kterých dal 1 gól. Byl členem týmu Argentiny na Mistrovství světa ve fotbale 1966, ale zůstal mezi náhradníky.\n\n"}
{"id": "1473647", "url": "https://cs.wikipedia.org/wiki?curid=1473647", "title": "Zlaté maliny za rok 2017", "text": "Zlaté maliny za rok 2017\n\nZlaté maliny za rok 2017 je filmové ocenění k uctění toho nejhoršího, co filmový průmysl v roce 2017 nabídl. Ceny byly uděleny na základě hlasů členů nadace Golden Raspberry Foundation. Nominace byly odhaleny 3. března 2018. Nejvíce sošek si domů odnesl film \"Emoji ve filmu\", celkem 4.\n\n"}
{"id": "1473650", "url": "https://cs.wikipedia.org/wiki?curid=1473650", "title": "Zlaté maliny za rok 2018", "text": "Zlaté maliny za rok 2018\n\nZlaté maliny za rok 2018 je filmové ocenění k uctění toho nejhoršího, co filmový průmysl v roce 2018 nabídl. Ceny byly uděleny na základě hlasů členů nadace Golden Raspberry Foundation. Nominace byly odhaleny 21. ledna 2019. Nejvíce sošek si domů odnesl film \"Holmes and Watson\", celkem 4.\n\n"}
{"id": "1473653", "url": "https://cs.wikipedia.org/wiki?curid=1473653", "title": "880 (číslo)", "text": "880 (číslo)\n\nOsm set osmdesát je přirozené číslo. Římskými číslicemi se zapisuje DCCCLXXX a řeckými číslicemi ωπʹ. Následuje po čísle osm set sedmdesát devět a předchází číslu osm set osmdesát jedna.\n\n880 je:\n\n\n\n\n"}
{"id": "1473657", "url": "https://cs.wikipedia.org/wiki?curid=1473657", "title": "Eva Ekebladová", "text": "Eva Ekebladová\n\nEva Ekebladová, rodným jménem Eva De la Gardie (10. července 1724 Stockholm – 15. května 1786) byla švédská hraběnka, agronomka a chemička, která roku 1746 objevila, jak vyrábět bramborovou mouku a alkohol z brambor. To otevřelo cestu výrobě alhokolu typu vodky, bezlepkovému pečení, nebo nahrazení některých nebezpečných přísad v kosmetice bramborovou moukou. Objevila také způsob bělení bavlny. Objev výroby alkoholu z brambor měl ve Švédsku výrazný společenský dopad, neboť bylo možno z výroby alkoholu stáhnout část obilí, což snížilo riziko hladomorů. V roce 1748 se Ekebladová stala první ženou zvolenou do Královské švédské akademie věd. Provozovala známý stocholmský salon, svá díla v něm představil například Johan Helmich Roman. Byla blízkou přítelkyní švédské královny Luisy Ulriky Pruské.\n\n"}
{"id": "1473659", "url": "https://cs.wikipedia.org/wiki?curid=1473659", "title": "Legendární komentátoři", "text": "Legendární komentátoři\n\nLegendární komentátoři je pořad internetové televize MALL.TV, který připravuje Pavel Zuna. Jednotlivé díly se věnují významným sportovním komentátorům v historii Československa a posléze České republiky. Průvodce pořadem popisuje životní cestu komentátora a prokládá ji některými z jeho rozhlasových či televizních sportovních přenosů.\n\n\n"}
{"id": "1473661", "url": "https://cs.wikipedia.org/wiki?curid=1473661", "title": "Kašnice (Bohušov)", "text": "Kašnice (Bohušov)\n\nKašnice (německy Kaschnitzberg) je bývalá malá obec a téměř zaniklá vesnice v rovinaté krajině na východě moravského Osoblažska u státní hranice s Polskem. Její katastrální území, nesoucí v současnosti název Kašnice u Bohušova, má rozlohu 145,9758 hektarů a je součástí obce Bohušov jako jedna ze dvou základních sídelních jednotek její části Bohušova. K roku 2019 zde existují pouze dva domy a o Kašnici lze v současnosti hovořit jako o neevidované místní části obce Bohušov. Prochází tudy silnice spojující Bohušov a Matějovice.\n\nKašnice vznikla roku 1785 na místě zaniklé osady a byla nazvána na počest svého zakladatele administrátora Antona, svobodného pána von Kaschnitz-Weinberg. Farou příslušely Kašnice pod obec Bohušov. Podle sčítání k 1. prosinci 1930 zde bylo 35 domů se 115 obyvateli čistě německé národnosti, kteří byli po druhé světové válce nuceně vysídleni. V obci bývala kaple sv. Floriána, roku 1972 zbořena, jelikož byla dle mínění tehdejších památkářů nedůležitá. Obec byla úředně zrušena k 1. lednu 1971 a dále chátrala. Podle sčítání z roku 2001 zde žili 3 obyvatelé.\n\n"}
{"id": "1473662", "url": "https://cs.wikipedia.org/wiki?curid=1473662", "title": "Konstantin Thon", "text": "Konstantin Thon\n\nKonstantin Andrejevič Thon, ( Petrohrad – tamtéž) byl ruský architekt německého původu. Architekty byli i jeho bratři Andrej a Alexandr. Byl žákem Andreje Voronichina, v mládí pobýval v Itálii. Jeho tvorba byla ovlivněna byzantskou architekturou, byl oblíbeným tvůrcem cara Mikuláše I. Pavloviče. K jeho nejvýznamnějším dílům patří Katedrála Krista Spasitele (Moskva), Katedrála svaté Kateřiny (Puškin), Velký kremelský palác, Kremelská zbrojnice a Nikolajevské nádraží. Byl povýšen do šlechtického stavu, v roce 1854 byl jmenován rektorem Carské akademie umění.\n"}
{"id": "1473663", "url": "https://cs.wikipedia.org/wiki?curid=1473663", "title": "Medaile Za dobytí Královce", "text": "Medaile Za dobytí Královce\n\nMedaile Za dobytí Královce bylo ocenění zřízené výnosem prezídia Nejvyššího sovětu Sovětského svazu z 9. června 1945. Medaile byla určena pro všechny příslušníky sovětské armády, válečného námořnictva, vojsk ministerstva vnitra, kteří se bezprostředně zúčastnili útoku spojeného s dobytím Královce (Königsberg), a dále pro organizátory a velitele této operace. Nosí se na levé straně hrudi.\n\nMedaile je vyrobena z mosazi a má tvar kruhu o průměru 32 mm. Na lícní straně je umístěn ve třech řádcích nápis „ЗА ВЗЯТИЕ КЕНИГСБЕРГА“ (Za dobytí Královce). Nad nápisem vystupuje z pozadí slunečních paprsků pěticípá hvězda, dolní část nese vavřínovou ratolest. Rubová strana nese pěticípou hvězdu a třířádkový nápis „10 апреля 1945“ (10. dubna 1945) – datum dobytí Královce. Stuha je 24 mm široká, s dvěma zelenými a třemi černými pruhy, okaje stuhy jsou zeleně lemovány. Autorem medaile je Al. Kuznetsov. Celkem bylo uděleno 760.000 kusů. Udělování medaile skončilo se zánikem SSSR v roce 1991.\n"}
{"id": "1473664", "url": "https://cs.wikipedia.org/wiki?curid=1473664", "title": "Usť-ilimská vodní elektrárna", "text": "Usť-ilimská vodní elektrárna\n\nUsť-Ilimská vodní elektrárna  (rusky \"Усть\"-\"Илимская ГЭС\") je vodní elektrárna na řece Angara v centrální části Sibiře. Byla vybudována jako třetí stupeň angarské kaskády po Irkutské a Bratské elektrárně. Je čtvrtou nejvýkonnější vodní elektrárnou v Rusku a v době uvedení do provozu byla šestou největší vodní elektrárnou na světě.\nStavba přehrady probíhala v letech 1963 - 1979. Usť-Ilimská přehradní nádrž se začala napouštět v říjnu 1974. První dodávka do elektrické sítě se uskutečnila v prosinci 1974.\n\nStavební celek obsahuje tyto části:\n\n\nNa spádu 91 m pracuje 16 Francisových turbín o hltnosti 315 m/s, které pohání generátory o výkonu 16 x 240 MW. Celkový instalovaný výkon je tak 3 840 MW.\n\nSpodní hladinu hydrodynamického výkonu určuje hladina hráze Bogučanské vodní elektrárny.\n\nPrůměrná roční výroba elektrické energie činí 21,7 miliard kWh.\n\nV roce 1959 vydal Státní ústav pro projektování elektráren a rozvoden v Moskvě příkaz ke studiu podmínek na řece Angara v místě sídla Nevon, pro vybudování sítě vysokonapěťového vedení k Bratské elektrárně. V září 1960 přijala Státní komise rozhodnutí vybudovat hydroenergetický stupeň 25 km pod soutokem Angary s Ilimem v zúžení říčního koryta u skalnatého břehu, nazývaném \"Tlustý mys\".\n\n22. srpna 1962 byl dán příkaz k zahájení přípravných prací.  V souladu s projektem byla výstavba hydroelektrárny Ust-Ilimsk rozdělena do dvou fází.\n\nPrvní fáze – přípravné práce a vybudování vysokonapěťového vedení do Bratsku v rozmezí let 1963 -1967. Během této doby byly vybudovány všechny pomocné provozy, sídla pro pracovníky a silniční spojení do Bratsku. V této době se také mění dřevěná vesnice Usť-Ilimsk do podoby stotisícového hlavního města nové správní jednotky.\n\nNepřetržitá silniční doprava byla započata v červnu 1966.\n\nZačátek prací na samotném díle se datuje k březnu 1966. K prvnímu přehrazení Angary došlo v únoru 1967.\n\nDruhá fáze – od roku 1967 do 1974. Od začátku vlastní výstavby díla po spuštění prvního hydroagregátu.\n\nPrvní kubík betonu pro těleso elektrárny byl položen 22. dubna 1968.\n\nKe druhému přehrazení Angary došlo 13.srpna 1968.\n\nPlnění přehradního jezera započalo 3. října 1974 a trvalo do roku 1977.\n\nPrvní proud do veřejné sítě začala elektrárna dodávat 28. prosince 1974.\n\nTřetí fáze - Zprovoznění elektrárny\n\nV letech 1974 – 1977 byly každoročně zprovozněny 4 hydroenergetické jednotky. Na konci března 1979 byl připojen k síti poslední, šestnáctý generátor. Podle původního projektu mělo být zprovozněno celkem 18 jednotek o celkovém výkonu 4 320 MW. Usť-Ilimská přehrada byla v podstatě navržena jako nižší, vůči břehům zrcadlově převrácená kopie Bratské přehrady. Pozůstatkem změny projektu jsou dodnes polotovary ve formě návodných tunelů, přelivových uzávěrů a částí spirálových přívodů k agregátům.\n\nNapuštěním přehradní nádrže bylo zatopeno 155 000 ha zemědělské půdy. Před tím bylo přemístěno 14 200 lidí z 61 sídel o celkové obecní ploše 32 000 ha a bylo vytěženo 12 miliónů m lesa. Zemědělská půda v místních podmínkách představuje především louky, což se později projevilo v obtížném zásobování oblasti mlékem a masem. Tyto obtíže mělo vyřešit vybudování velkého zemědělského komplexu u sídla Keul, nacházejícího se zhruba 60 km pod hrází. Nakonec tento projekt nebyl dokončen kvůli zvýšení hladiny Bogučanské přehradní nádrže o 23 m oproti původnímu projektu.\n\nUsť-ilimské vodní dílo bylo posledním svého rozsahu v sovětské éře. Na rozdíl od velkých vodních děl v evropské části Ruska, nebyla na Sibiři hlavním lidským zdrojem otrocká práce vězňů, ale mnohonásobně vyšší mzdy v oblasti oproti celostátnímu průměru. Výraznou složkou pracovních sil byly i mládežnické brigády Komsomolu, ale i mládeže z ostatních zemí včetně Československa. Mimořádně krátké doby mezi vypracováním projektu a uvedením do provozu byly rovněž umožněny absencí ekologických aktivit a jiných diskusních komplikací, které v sovětském režimu nepřipadaly v úvahu.\n\nTřebaže výkon elektrárny převyšuje výkon obou českých jaderných elektráren dohromady, v ruském měřítku představuje jenom několik procent potřeby země.\n\nV roce 2012 vyrobila 32,3 % elektrické energie v Irkutské oblasti. Energie je využívána v místním dřevozpracujícím průmyslu a výrazným způsobem podporuje elektrickou soustavu střední Sibiře, jejímž nejvýraznějším odběratelem je energicky náročná produkce hliníku.\n"}
{"id": "1473669", "url": "https://cs.wikipedia.org/wiki?curid=1473669", "title": "Janus kinázy", "text": "Janus kinázy\n\nJanus kinázy (JAKs) tvoří proteinovou rodinu patřící do tyrosinkinázové superrodiny. Tyto vnitromembránové proteiny asociují s širokou škálou cytokinových receptorů a představují způsob, jak tyto receptory přenášejí signál, jelikož samy o sobě nemají kinázovou aktivitu. Hlavní funkcí JAK proteinů je fosforylace proteinů rodiny STAT (Signal Transducer and Activator of Transcription), což je rodina transkripčních faktorů. Dohromady tvoří klíčovou součást signální dráhy JAK/STAT. Tato rodina má u savců celkem 4 zástupce : JAK1, JAK2, JAK3 a TYK2 (Tyrosin kináza 2). Její jméno je odvozeno od jména římského boha počátků, duality, cest a konců, Januse, jelikož JAK proteiny obsahují dvě kinázové domény (jedna z nich je neaktivní, ale hraje regulační úlohu).\n\nJanus kináza 1 (JAK1) – JAK1 je exprimováná ubikvitně a je důležitá pro signalizaci těmito cytokiny : IFN α/β, IFN γ, IL-2, IL-4, IL-7, IL-9, IL-15, IL-21, rodina cytokinů IL-6, rodina cytokinů IL-10.\n\nJanus kináza 2 (JAK2) – JAK2 je exprimováná ubikvitně a je důležitá pro signalizaci těmito cytokiny : IFN γ, IL-3, IL-5, GM-CSF, EPO, TPO, G-CSF, GH, leptin.\n\nJanus kináza 3 (JAK3) – JAK3 je exprimováná především v buňkách imunitního systému a je klíčová v procesu zrání buněk imunitního systému. Je důležitá pro signalizaci těmito cytokiny : IL-2, IL-4, IL-7, IL-9, IL-15, IL-21.\n\nTyrosin kináza 2 (TYK2) – TYK2 je exprimováná ubikvitně a je důležitá pro signalizaci těmito cytokiny : IFN α/β, IL-12, IL-23.\n\nProteiny této rodiny mají kolem 1100 aminokyselin a molekulární hmotnost mezi 120 až 140 kDa. Skládají se ze 4 funkčních domén, kterými jsou (od N-konce) FERM (band 4.1, ezrin, radixin, moesin), SH2 doména (Src homology 2), pseudokinázová doména a kinázová doména. Tyto domény jsou dále členěny na tzv. JAK homology (JH) domény, kterých je celkem 7 (JH1-JH7). JH1 představuje kinázovou doménu, JH2 pseudokinázovou doménu a JH3-4 SH2 doménu a JH5-7 FERM doménu.\n\nJAK proteiny slouží jako přenašeče cytokinových a hormonálních signálů, důležité pro iniciaci správného typu imunitní odpovědi, zrání buněk imunitního systému a vývoj. Jsou konstitutivně asociovány s proximálními vnitrobuněčnými oblastmi cytokinových receptorů bohatých na prolin (box1) a hydrofobické aminokyseliny (box2). K asociaci s oblastí \"box1\" dochází pomocí FERM domény a k asociaci s oblastí \"box2\" pomocí SH2 domény. Po signalizaci odpovídajícím ligandem a dimerizaci receptorů dochází k trans-fosforylaci JAK proteinů a jejich aktivaci. Následně JAK proteiny fosforylují tyrosinové zbytky na distálním konci asociovaných receptorů, čímž vytváří místo pro vazbu STAT proteinů skrze jejich SH2 doménu. Po vazbě STAT proteinů na fosforylovaný tyrosinový zbytek dochází k fosforylaci tyrosinového zbytku na STAT proteinu, jeho disociaci a následné dimerizaci.\n\nPřesný mechanismus regulace JAK proteinů je prozatím neúplný, ovšem z dosavadních poznatků lze rámcově rozdělit jejich regulaci na dvě části. První je regulace za pomoci domén přítomných v JAK proteinech, z nichž má v tomto smyslu klíčovou funkci pseudokinázová doména. Druhá je regulace za pomoci dalších proteinů, a to buď fosfatázami (SHP1, SHP2, PTP1B, TCPTP, CD45) a nebo rodinami proteinů obsahující SH2 doménu (SOCS, LNK).\n\nZ terapeutického hlediska je velký zájem o inhibitory těchto kináz, které mohou regulovat nežádoucí efekty a defekty těchto kináz a potažmo JAK/STAT dráhy (jakinibs).\n"}
{"id": "1473670", "url": "https://cs.wikipedia.org/wiki?curid=1473670", "title": "Aesica", "text": "Aesica\n\nAesica (moderním jménem Great Chesters) byla římská pevnost, která ležela téměř 2,5 kilometru na sever od městečka Haltwhistle, v hrabství Northumberland v Anglii. Šlo o devátou pevnost Hadriánova valu; nacházela se mezi pevnostmi Vercovicium (Housesteads) na východě a Magnis (Carvoran) na západě. Jejím posláním bylo střežit Caw Gap, místo, kde řeka Haltwhistle Burn prochází valem. Tzv. \"Military Road\" (moderní silnice B6318) vede zhruba 600 metrů jižně od pevnosti.\n\nPevnost byla pravděpodobně dokončena v roce 128. Na rozdíl od jiných pevností Hadriánova valu, které vyčnívají za něj, je Aesica umístěna celá při jeho jižní straně. Bývá srovnávána s pevností Housesteads. Obě měly tvar obdélníku a stály těsně u Hadriánova valu, ale nebyly zabudované přímo v něm, na rozdíl od většiny ostatních.\n\nPevnost měřila 108,2 m od severu k jihu a 128 metrů z východu na západ. Podobnou šíři měly i pevnosti Carrawburgh (111,70 m), Housesteads (111,86 m); pevnost Great Chesters byla pravděpodobně postavena krátce po posledně jmenované.\nZaujímala poměrně malou plochu 12 000 metrů čtverečních (tři akry proti pěti pevnosti Housesteads). Byla postavena na pozůstatcích pevnosti na 43. míli valu (\"Milecastle 43\"). Výstavba proběhla po rozhodnutí změnit třímetrovou šíři valu na 2,1 metru, i když široké základy byly připraveny.\n\nDalším důkazem pozdější výstavby je val s příkopem opatřený palisádou (\"vallum\"), jehož průběh pevnost přerušila. Na východní straně pevnosti byly čtyři příkopy. Pozoruhodný je kamenný oltář, jediný originální, který v Hadriánově valu zůstal na původním místě. Val vedl v nevelké vzdálenosti na jih od pevnosti a procházela jím cesta od jižní brány k silnici Stanegate.\n\nPevnost měla jen tři hlavní brány; jižní, východní a západní, s dvojitými portály s věžemi. Svého času byla západní brána zastavěna. Její šířka činila 3,080 až 3,240 m. Hlavní vstup do pevnosti byl z východní strany, na rozdíl od většiny pevností ve valu, které ho měly na sever, ve směru očekávaného útoku.\nV každém rohu pevnosti se tyčily věže. \"Military Road\" vstupovala do pevnosti východní branou a vycházela z ní branou západní. Odbočka od římské silnice Stanegate vedla dovnitř jižní branou.\nPevnost zásoboval vodou akvadukt o délce 10 kilometrů, který začínal u pramene řeky Haltwhistle Burn severně od Hadriánova valu.\n\nNa jih a na východ od pevnosti ležel \"vicus\" a bylo zde nalezeno několik starověkých náhrobků.\nV severovýchodním rohu pevnosti nyní stojí budovy rozsáhlé farmy, která se rozkládá i na místě Hadriánova valu.\n\n\"Legio II Augusta\", která pravděpodobně postavila o něco dříve pevnost Housesteads, později vybudovala část pevnosti Great Chesters. Podobnost některých rysů pevností Great Chesters a Chesters, například téměř totožná šíře bran, ukazuje, že se na jejich stavbě také do jisté míry podílela legie \"Legio VI Victrix\".\n\nPosádku tvořila pěchota. Ve 2. století zde měla základnu Šestá kohorta Nerviů a po ní Šestá kohorta Raetů. Ve 3. století to byla Druhá kohorta Asturů s jednotkou Raetů (Raeti Gaeseti).\n\nVýzkum začal před koncem 19. století. V roce 1894 bylo vykopáno opevnění. V západní věži jižní brány se našlo velké množství šperků, včetně smaltované brože ve tvaru zajíce, pozlacená bronzová brož, pokládaná za mistrovské dílo keltského umění, stříbrný límec s přívěskem, zlatý prsten a bronzový prsten s gnostickým klenotem. Při těchto pracích byla částečně odkryta budova velitelství (\"principia\"). Na jihozápad od ní byl nalezen kasárenský blok.\n\nV roce 1897 J. P. Gibson kopal v západní části pevnosti. V roce 1897 byly 91 metrů na jih objeveny lázně, na východ od odbočky vedoucí k silnici Stanegate. Měly šatnu, latrínu, bazény se studenou i teplou vodou.\nDalší práce probíhaly ve 20. a 30. letech 20. století.\nAA2, 24, 19-64\n"}
{"id": "1473675", "url": "https://cs.wikipedia.org/wiki?curid=1473675", "title": "Estavela", "text": "Estavela\n\nEstavela je krasový jev, podobný závrtu. Obvykle se voda vsakuje do estavely a působí jako ponor. Po silném dešti stoupne hladina vody v krasovém systému a estavela přebírá funkci vyvěračky.\n\n\n"}
{"id": "1473676", "url": "https://cs.wikipedia.org/wiki?curid=1473676", "title": "Volf Novohradský z Kolovrat", "text": "Volf Novohradský z Kolovrat\n\nVolf Novohradský z Kolovrat, případně Wolf Nowohradský z Kolowrat (před 1550 – 17. ledna 1609 Lnáře) byl český šlechtic z rodu Kolovratů a držitel nejvyšších zemských úřadů Českého království. \n\nNarodil se jako syn Jana Novohradského z Kolovrat († 1555) a jeho manželky Eufemie z Vartemberka († 1555). V dětství osiřel. Od roku 1565 studoval na univerzitě v Ingolstadtu. Byl umírněný katolík. V zemské správě udělal velkou kariéru. V roce 1597 byl vrchním výběrčím daní, v letech 1599–1602 nejvyšším dvorským sudím, v letech 1603–1608 nejvyšším zemským sudím a nakonec v letech 1608–1609 nejvyšším zemským komorníkem.\n\nByl poručníkem, rádcem a přítelem, věřitelem a informátorem Petra Voka z Rožmberka. Jako zkušený politik uspořádal na svém zámku ve Lnářích schůzku, které se zúčastnil jeho švagr, nejvyšší purkrabí Adam II. ze Šternberka, nejvyšší zemský sudí Adam mladší z Valdštejna, utrakvista Jan Jiří ze Švamberka a český bratr Petr Vok. Setkání stmelilo stavovskou obec a napomohlo prosadit Rudolfův majestát.\n\nZemřel 17. ledna 1609 ve Lnářích a byl pochován v Brandýse nad Labem.\n\nAsi v roce 1556 připadl Volfovi po otci rodinný majetek Nový Hrad v Jimlíně, podle kterého se Volfova větev Kolovratů nazývá Novohradská. K novohradskému dominiu tenkrát náležely vesnice Opočno, Strkovice, Hradiště, Jimlín, Lišany, Selibice, Semeč, Charvatce, Počedělice, Veltěže, Horka a Černčice. V roce 1573 panství prodal Janu V. Popelovi z Lobkowicz, který měl za ženu Johanu Novohradskou z Kolovrat. Po Lobkovicích zdědil v roce 1597 Opálku.\n\nV roce 1577 dva roky po smrti Zdeňka VI. ze Šternberka koupil panství Lnáře. Starou tvrz nechal přebudovat na zámek. Nad portálem je pískovcový alianční znak Volfa a jeho manželky a letopočet 1593, kdy byla pravděpodobně stavba dokončena. Ve Lnářích mu Jakub Krčín z Jelčan pomohl zvýšit zisk z rybníků. V roce 1603 koupil statek Kladrubce od Kryštofa Oldřicha z Burgsdorfu a připojil ho ke lnářském panství.\n\nV roce 1601 koupil od Petra Voka z Rožmberka panství Vimperk za 150 tisíc kop grošů českých. Od něho také darem získal Rožmberský palác na Hradčanech a výhodně v roce 1603 koupil Drslavice s renesančním zámkem.\n\nOženil se s Juditou ze Šternberka († 1617), která byla mnohem mladší. Byla dcera českého místodržícího Zdeňka VI. ze Šternberka a sestra Adama II. ze Šternberka, který Volfovi pomáhal s politickou kariérou. Narodilo se jim šest dětí:\n\n\n"}
{"id": "1473679", "url": "https://cs.wikipedia.org/wiki?curid=1473679", "title": "Apollónův pád", "text": "Apollónův pád\n\nApollónův pád (v originále \"The Trials of Apollo\") je pětidílná série fantasy dobrodružných románů napsaná americkým autorem Rickem Riordanem, která tvoří volné pokračování série Bohové Olympu (\"Heroes of Olympus\"). Děj je nastaven ve stejném světě jako ostatní Riordanovy příběhy a odkazuje na znaky a události z dřívějších sérií.\n\nPrvní kniha série, Utajené Orákulum (\"The Hidden Oracle\"), byla v USA vydána 3. května 2016. Druhá kniha, Temné proroctví (\"The Dark Prophecy\"), vyšla v USA 2. května 2017. Třetí kniha, Zrádný labyrint (\"Burning Maze\"), byla tamtéž vydána 1. května 2018. Čtvrtá kniha série, Tyrantova hrobka (\"The Tyrant's Tomb\"), má být vydána v říjnu 2019.\n\nDalší doplňující kniha \"Camp Half-Blood Confidential\" byla vydána vedle hlavní série. Doposud nebyla přeložena do češtiny.\n\n\nZemě\n\nSpojené státy\n\nJazyk\n\nAngličtina (lze použít latinské výrazy)\n\nŽánr\n\nŘecká mytologická fikce, fantazie, dobrodružství a fikce pro děti a mládež\n\nVydavatel\n\nHyperion books\n\nPublikováno\n\n2016-současnost\n\nTyp média\n\nTisk (vázaná a brožovaná), audiokniha, e-knihy\n\nPočet knih\n\n4 (od roku 2019)\n\nPředchozí série\nBohové Olympu\n"}
{"id": "1473683", "url": "https://cs.wikipedia.org/wiki?curid=1473683", "title": "Bonifacio Destefanis", "text": "Bonifacio Destefanis\n\nBonifacio Destefanis O.M.F. (jinak také \"Bonifacije Stefanić Drakolica\", \"Darcoliza\", \"Crassa\", \"Grassa\", \"Ragusinus\", \"Stephani\", \"Drkoličić\", \"Stjepanović\"; asi 1504, Lopud – 6. února 1582 Temešvár) byl dalmatský římskokatolický kněz a řeholník, kustod svaté země a biskup ve Stonu.\n\n\n"}
{"id": "1473686", "url": "https://cs.wikipedia.org/wiki?curid=1473686", "title": "Lobelka modrá", "text": "Lobelka modrá\n\nLobelka modrá (\"Lobelia erinus\"), též zvaná lobelka drobná, je nízká, jednoletá, bohatě se větvící rostlina rozkvétající během léta mnoha modrými, fialovými, růžovými či bílými květy o velikosti 1 až 2 cm. Používá se jako okrasná rostlina, která je pro nenáročnost a dlouhou dobu kvetení oblíbenou letničkou. V české přírodě není původní rostlinou, ale je považována za příležitostně se vyskytující neofyt úmyslně do ní introdukovaný. Je v ČR nejrozšířenějším druhem širokého rodu lobelka a je pěstován v zahradách i parcích; výjimečně zplaňuje a uniká do volné přírody, invazní potenciál této byliny je však slabý.\n\nRostlina dostala rodové jméno \"Lobelia\" na počest uznávaného belgického botanika a lékaře Matthiase de L'Obela žijícího na přelomu 16. a 17. století.\n\nPůvodní areál lobelky modré se nachází v subsaharské Africe, počínaje Etiopií, Súdánem a Somálskem na východě, přes Senegal na západě, Nigerii, Demokratickou republiku Kongo a Tanzanii v centru kontinentu až po jihoafrickou Namibii, Zambii, Zimbabwe, Botswanu, Mosambik a Jihoafrickou republiku. Druhotně byla zavlečena do Evropy, Makaronézie, Severní Ameriky, jižní Austrálie i na Havajské ostrovy.\n\nTento terofyt upřednostňuje kyprou, vlhkou, dobře odvodněnou, na živiny bohatou půdou v mírném polostínu, na plném slunci vyžaduje hodně vláhy. V průběhu suchého léta je vděčná za občasnou závlahu. Je přizpůsobivá různým typům půdy, mnohdy však na úkor množství květů.\n\nVe středoevropských podmínkách začíná kvést koncem června a při dostatku živin a vláhy kvete až do ochlazení s nástupem podzimu. Celá rostlina obsahuje mnohé alkaloidy, např. toxický lobelin způsobující mj. pokles krevního tlaku. Při spasení většího množství bylin mohou tyto uškodit býložravcům, u lidí se o konzumaci neuvažuje. Ploidie druhu je 2n = 28 nebo 42.\n\nJednoletá, 10 až 15 cm vysoká bylina ronící po poranění bílý latex. Lodyhu má přímou či poléhavou a od báze bohatě rozvětvenou. Lysá, tupě hranatá lodyha je střídavě porostlá celistvými, jednoduchými, slabě masitými listy se zpeřenou žilnatinou. Jejich čepele jsou ve spodní části krátce řapíkaté, asi 15 mm dlouhé, široce obvejčité, na bázi klínovité a po obvodě tupě zubaté. Ve střední a horní části lodyhy jsou přisedlé, obkopinaté až úzce eliptické, řidčeji zubaté a směrem vzhůru se zmenšují a přecházejí v listeny.\n\nV nejvyšší části lodyhy vyrůstají z úžlabí listenů stopkaté, oboupohlavné květy až 35 mm velké. Jsou dvoustranně souměrné, mají vytrvalý, srostlolupenný, nálevkovitý kalich s pěti šídlovitými, stejně velkými lístky 6 mm dlouhými, zelenými nebo nachově zabarvenými. Nálevkovitá koruna je dvoupyská, horní pysk je tvořen dvěma krátkými, vzpřímenými, kopinatými lístky a dolní třemi velkými, okrouhlými a do široka rozloženými. Korunní lístky jsou světle až tmavě modré, růžové nebo bílé, její hluboce rozštěpená trubka je na vnitřní straně skvrnitá a v ústí má dva zelené výrůstky. V koruně je pět tyčinek s nitkami vespod volnými a u prašníků srostlými. Lysý, dvoudílný semeník s mnoha vajíčky má skrz trubičku ze srostlých nitek protaženou dlouhou čnělku, která na konci nese dvouramennou bliznu. Květy jsou opylovány hmyzem, pro znesnadnění samoopylení jsou květy protandrické, nejdříve uzraje pyl v prašnících a teprve po vypylení dospějí vajíčka v semeníku.\n\nPlod je hnědá, pukající tobolka velká asi 6 mm, která je vejčitého tvaru a má u vrcholu zbytky suchého kalichu. Otvírá se dvěma chlopněmi a obsahuje množství drobných, hnědých semen.\n\nNové rostliny se vypěstují ze semen, která se vysévají asi osm až deset týdnů před výsadbou vzrostlých semenáčů na trvalá stanoviště. V teplém prostředí, 15 až 20 °C, vyklíčí na světle za 14 dnů a do venkovního prostředí se vysazují až v době, kdy již nehrozí opožděné jarní mrazíky. Je snazší přesazovat malé chomáčky rostlinek, než se snažit je rozsazovat jednotlivě. Doba kvetení se prodlouží letním seříznutím v polovině výšky, rostlinky při dostatku vláhy znovu obrazí a pokvetou do zámrazu.\n\nLobelka modrá je často pěstována jako jemná letnička vhodná na záhony, do okenních truhlíků i závěsných květináčů. Podle vzrůstu se dospělé rostliny dělí do dvou skupin, které jsou v mládí od sebe nerozlišitelné. První skupina je označována jako \"Lobelia erinus\" 'Compacta', což jsou rostliny kompaktního, vzpřímeného vzrůstu tvořící zelené trsy vysoké 10 až 15 cm. Jsou vhodné pro květinové záhony, včetně květináčů či středů závěsných košů. Druhá skupina, nazývaná \"Lobelia erinus\" 'Pendula', má lodyhy delší a nepevné, tudíž poléhavé. Tyto rostliny visí přes okraje květináčů či okenních truhlíků a kryjí je svými listy a květy, jsou také vhodné pro záhony, kde půdu zcela pokryjí.\n\nObliba lobelky modré spočívá i v tom, že byla vyšlechtěna řada kultivarů různých barev i velikosti květů. Mezi nejčastěji pěstované patří světle modré 'Cambridge Blue' a 'Waverly Blue', modré 'Crystal Palace', 'Blue Pearl' a 'Mrs. Clibran Improved', bílé 'White Lady' a 'Snowball', růžové 'Rosamund' a 'Pink Flamingo'a převislé kultivary jasně modré 'Blue Cascade' a \"Sapphire\" a barvy lila 'Lilac Fountainc'.\n\n"}
{"id": "1473687", "url": "https://cs.wikipedia.org/wiki?curid=1473687", "title": "Medway", "text": "Medway\n\nMedway je řeka v jižní Anglii, dlouhá 110 km. Její povodí má rozlohu 2400 km². Pramení nedaleko vesnice Turners Hill v hrabství Západní Sussex a vlévá se do estuáru řeky Temže v Sheernessu v hrabství Kent. Největším městem na řece je Maidstone, v Rochesteru se nachází proslulý most, jehož historie sahá do římských dob. Na Medway leží množství vodních mlýnů, v moderní době je řeka využívána ke kanoistice. V údolí Medway se nachází množství megalitů a vede jím turistická stezka Medway Valley Walk.\n\nŘeka je známá především díky nájezdu na Medway, kdy v roce 1667 Holanďané zničili loděnice v Chathamu.\n\n"}
{"id": "1473697", "url": "https://cs.wikipedia.org/wiki?curid=1473697", "title": "Jakub John", "text": "Jakub John\n\nIng. Jakub John, Ph.D. (* 23. března 1978) je třebíčský podnikatel a politik. Zakladatel a ředitel technologické společnosti VIA ALTA a.s., majitel a jednatel společnosti Prefia s.r.o. a zastupitel města Třebíče.\n\nOd roku 2003 je členem ODS a v roce 2018 byl zvolen z pátého místa kandidátní listiny ODS a hnutí Ta naše Třebíč do zastupitelstva města Třebíče.\n\nPo absolvování třebíčského gymnázia vystudoval Fakultu strojního inženýrství VUT Brno. Po ukončení studia založil společnost EURONEST - právního předchůdce společnosti VIA ALTA a.s., která v současnosti pracuje na poli výzkumu, vývoje a dodávek v oblasti technologií odpadů. Od roku 2003 je aktivní v komunální politice a v roce 2018 byl zvolen zastupitelem města Třebíče. V minulosti se aktivně podílel rovněž na rozběhu a rozvoji Západomoravské vysoké školy v Třebíči. Je držitelem oprávnění MPO ČR k provádění energetických auditů.\n\nJe spoluautorem několika užitných vzorů a aktivně se zabývá výzkumem a vývojem v oblasti materiálového využití odpadů nejen v komerční sféře, ale i v rámci doktorského studia na Agronomické fakultě Mendelovy univerzity v Brně.\n"}
{"id": "1473698", "url": "https://cs.wikipedia.org/wiki?curid=1473698", "title": "Záhada zamčeného pokoje", "text": "Záhada zamčeného pokoje\n\nZáhada zamčeného pokoje () je osmým dílem z desetidílné série \"Románů o zločinu\" s hlavním hrdinou \npolicejním komisařem Martinem Beckem, od švédské autorské dvojice Maj Sjöwallová – Per Wahlöö. Ve Švédsku byla kniha vydána \nv roce 1972, český překlad Jiřiny Vrtišové vyšel poprvé v roce 1976 \n(v nakladatelství Svoboda. \nZnovu byl vydán v roce 1985, opět v nakladatelství Svoboda: 282 stran, ale v rámci souborného vydání 10 románů o zločinu, \nv jednotné grafické úpravě. \nKromě toho román vyšel v  letech 1988 a 2011 jako zvukový záznam (Knihovna a tiskárna pro nevidomé K.E. Macana).,\n\nČesky román vychází pod názvem \"Záhada zamčeného pokoje\", který významově víceméně odpovídá původnímu švédskému názvu (i když doslovně bychom možná přeložili \nspíše jako \"Uzamčený prostor\"). Obdobný je i název anglického překladu \"The Locked Room\" (první vydání v roce 1973, nakladatelství Pantheon Books). \nPodobný titul tentokrát zvolili i němečtí překladatelé: \"Verschlossen und verriegelt\", doslova Zavřeno a zajištěno (první vydání v roce 1975, nakladatelství\nRowohlt Verlag). V NDR román vyšel v roce 1977 v nakladatelství Volk und Welt s názvem, který odpovídá anglickému vydání: \"Der verschlossene Raum\" (Zamčený pokoj).\n\n„Záhada zamčeného pokoje“ nebo též „záhada uzavřené místnosti“ je současně obecný termín pro označení typu zápletky detektivních a kriminálních příběhů, \nkdy v uzavřené místnosti, z níž nebylo možné uniknout, se najde mrtvola bez pachatele a není vůbec jasné, jak byl zločin proveden. Tento typ zápletky, \nv detektivní literatuře častý a oblíbený, se patrně poprvé objevil v povídce Edgara Allana Poea Vraždy v ulici Morgue z roku 1841. \nFrantišek Fröhlich, který přeložil polovinu románů autorské dvojice, považuje zápletku a důmyslnost příběhu v Záhadě zamčeného pokoje za jednu ze tří nejlepších\nv celé desetidílné sérii (vedle Zmizelého hasičského auta a Nočního autobusu). \n\nStejně jako v ostatních románech o zločinu sledujeme nejen kriminální vyšetřování, ale také osobní osudy hlavních postav,\nkteré autoři pečlivě naplánovali pro všech 10 knih. \"Martin Beck\", který byl v předchozím románu Säffleská bestie vážně postřelen, se po mnoha měsících vrátil do práce.\nStále se mu však opakuje podivný a děsivý sen, který ho budí ze spaní. Ani fyzicky není ještě úplně v pořádku.\nPřestal kouřil, vždy měl špatné průdušky a po průstřelu plic mu to lékaři důrazně doporučili, částečně to však bylo i proto,\nže jeho oblíbená značka cigaret se přestala vyrábět.\n\nMartin Beck opět navštěvoval svou matku v domově důchodců. Ale za přibližně tři roky, které uplynuly od doby, kdy se ve\nZmizelém hasičském autu do domova důchodců přestěhovala, se její zdravotní stav velice zhoršil.\n\nMartin Beck byl ženat osmnáct let, manželství však již dávno ztroskotalo, Když starší z dětí, již téměř dospělá dcera Ingrid\nrodičům nejprvé oznámila, že se brzy hodlá osamostatnit, zaskočila tátu dotazem, proč se také neodstěhuje. Poté, co tak\nIngrid na počátku dalšího románu Policie pomo pije opravdu učinila, Beck navrhl ženě, aby se rozešli, s tím že mladší syn Rolf zůstané s ní.\nNakonec s tím souhlasila a Martin Beck se přestěhoval z předměstí do dvoupokojového bytu nedaleko centra Stockholmu.\nOd té doby žil více než dva roky sám, ale během vyšetřování záhady zamčeného pokoje se seznámil s Rheou Nielssenovou,\nkterá se ke konci románu stává jeho novou partnerkou.\n\n\"Lennart Kollberg\" a \"Gunvald Larsson\", oba schopní kriminalisté, se v předchozích románech „příliš nemuseli“. Ani zde se z nich nestali přátelé,\nale došlo mezi nimi k určitému souznění, zvláště na dlouhých a nudných zasedáních Zvláštní skupiny pro potírání bankovních loupeží, kterou oba\npovažovali za nesmyslnou a tak se „předháněli“ v tom, kdo pronese ironičtější poznámku.\n\nJednou z nových hlavních postav se stává prokurátor \"Sten Olsson\", kterému ale nikdo neřekne jinak než \"Buldozer Olsson\".\nDalší novou postavou, která se později vyskytuje i v dalších dílech je strážník \"Kenneth Kvastmo\", který vytvořil s Karl Kristianssonsem novou\nhlídkovou dvojici, poté co jeho předchozí parťák Kurt Kvant byl zabit v předchozím románu Säffleská bestie. \n\nV románu souběžně sledujeme dva resp. tři hlavní příběhy: uskutečněnou a připravovanou bankovní loupež a záhadný případ smrti muže v zamčené místnosti.\nAž v samém závěru se tyto tři příběhy nečekaným způsobem spojí.\nV první kapitole neznámá žena vyloupí pobočku velké stockholmské banky.\nZastřelí přitom jednoho přítomného zákazníka, který se nesmyslně rozhodl, že ji v loupeži zabrání.\nPěšky odešla z banky, prošla několika dvorky, kde se převlékla a zmizela v metru.\nSvědků přepadení bylo poměrně hodně, ale jejich výpovědi byly zmatené a vzájemně si odporovaly, takže zpočátku se policisté přiklonili\nk verzi, že pachatelka (ale mohl to být i přestrojený muž) odjela nedaleko zaparkovaným autem.\n\nMartin Beck začal po návratu do práce vyšetřovat odložený a zdánlivě bezvýznamný případ, jehož spis mu připravil jeho nejbližší spolupracovník Kollberg,\nkdyž mu předával zpět vedení oddělení. Ve Stockholmu byla v jednom bytě nalezena mrtvola asi šedesátiletého muže, který se jmenoval Karl Edvin Svärd a\nkterá se již rozkládala, takže v bytě byl nesnesitelný zápach. Nekompetentní policista (Beckovi neznámý Aldor Gustavsson), který připad prošetřoval,\nho rychle odložil jako jasnou sebevraždu zastřelením, přestože tomu odporovalo dokonalé zabezpečení bytu (strážnici se dlouho do bytu nemohli ani dostat,\ni když měli k dispozici zámečníka), okno bylo nejen zavřeno, ale i zaháčkováno, ale současně se nikde nenašla střelná zbraň. Přispělo k tomu i to,\nže soudní pitvu náhodou dostala mladá nezkušená patoložka, které Gustavsson navíc dopředu naznačil, že jde o sebevraždu.\n\nJiž poměrně dlouho před touto loupeží vznikla Zvláštní skupina pro potírání bankovních loupeží, které šéfoval prokurátor Sten Olsson, přezdívaný Buldozer Olsson.\nKdyž na zasedání Zvláštní skupiny skončilo fiaskem promitání záznamu z bezpečnostní kamery v bance (film byl kupodivu perfektně exponován a zaostřen,\nale po pachateli na něm nebyla ani stopa), Olsson se upnul na myšlenku, že i v této loupeži mají prsty Malmström a Mohrén, kteří měli být ještě ve vězení,\nale před čtyřmi měsíci se nevrátili z „dovolené“, na kterou byli na víkend z vězení propuštěni. Kollberg marně namítal, že loupež provedla žena,\npodle Olssona to bylo jen přestrojení nebo tam někoho poslali. Olsson byl navíc přesvědčen, že tyto peníze jim slouží na přípravu nové velké „loupeže století“\na mozkem této skupiny je Werner Roos, jinak kapitán letadla. S tím, že je Roos mazaný darebák a povolání pilota mu slouží jako perfektní alibi, protože\nv době nějakého zločinu je vždy v zahraničí, ale souhlasili i Kollberg s Larssonem.\n\nOlsson neúspěšné vyslechl Roose, ale hned při odchodu z policejní budovy ho dal sledovat. Mezitím Malmström a Mohrén skutečně připravovali svou velkou loupež\na podle plánů Wernera Roose. Dokonce najali dva německé gangstery, Hoffa a Hausera. Neuvěřitelnou shodou náhod byl zadržen Filip Mauritzon, právě když u sebe\nměl narkotika schovaná v perníku a bochníku sýra, mezi dalšími potravinami. Mauritzon kromě jiného dělal „poskoka“ Malmströmovi a Mohrénovi, opatřil jim spoustu\nvěcí, od různého oblečení až po zbraně. Když při zatčení viděl, že situace se pro něj vyvíjí velmi špatně, rozhodl se prozradit vše, co o chystané loupeži věděl,\nale s tím, že to řekne jedině Olssonovi a za odměnu nebude stíhán.\n\nVýslechu se zúčastnil nejen Olsson, ale i Kollberg a Larsson a další policisté. Pečlivě připravený plán zatknout Malmströma a Mohréna skončil naprostou\nkatastrofou. Nejenže oba zločinci již v bytě nebyli, ale neschopný strážník Bo Zachrisson postřelil služebního psa, další zbytečně vystřelená kulka se odrazila\ntak neštastně, že zranila na rameni experta na slzný plyn, Zachrisson se opařil horkou vodou z potrubí, které také prostřelil, dalšího strážníka pokousal\npostřelený pes a Larsson se pořezal o rozbité okno. Po tomto neúspěchu Mauritzon vydal další „poklad“, poste restante uloženou kopii tří listů, které popisovali\nvelkou část plánu vyloupení banky, který zjevně připravil Roos. Některé důležité informace sice chyběli (např. přesné datum akce), jiné byly zakódované,\nale Kollberg, Rönn a Larsson se pustili do podrobného studia planů a Olsson kolem radostně křepčil.\n\nMezitím Martin Beck pokračoval v šetření záhady zamčeného pokoje.\nOd Einara Rönna zjistil, že Svärd v tomto bytě nebydlel dlouho, ale přestěhoval se tam ze čtvrti, kterou lidé překřtili na Sibiř.\nDomácí v domě, kde Svärd dříve bydlel, byla jistá Rhea Nielsenová. Dověděl se od ní řadu informací o Svärdovi, takže jeho\npřestěhování a způsob života se nyní jevil ještě podivnější a záhadnější.\nPozději vypátral další podezřelé věci. Svärd byl krátce před smrtí v nemocnici, poslal ho tam jeho obvoďák pro podezření na rakovinu.\nAle byly to jen neškodné bulky a celkově byl v podstatě zdráv, z čehož se radoval, takže sebevražda se ošetřujícímu lékaři zdála velmi nepravděpodobná.\nBeck také zjistil, že v jedné bance měl účet s vysokou částkou a každý měsíc mu tam chodili peníze, které někdo vkládal na různých pobočkách,\npozději se ukázalo, že Svärd někoho nejspíše vydíral. Beck také našel starého člověka, který se Svärdem pracoval v přístavním skladišti\na spediční společnost přiměl k tomu, aby na půdě našla staré zaprášené skladištní deníky z té doby, které pečlivě prostudoval.\n\nLarsonna dlouho trápily odporující si výpovědi svědků loupeže v bance, až nakonec znovu navštívil vytipovaného svědka, který se přiznal, že záměrně lhal.\nKollberg a Larsson také bez souhlasu Olssona sledovali Mauritzona, čímž objevili jeho druhý byt a ve sklepení našli ukryté ženské oblečení, brýle proti slunci,\nparuku a především pistoli. Mauritzon mezitím odjel ze Stockholmu, chtěl se před kumpány, které zradil, schovat u své matky. Odsud byl posléze dopraven zpět\nk výslechu u Olssona, kde byl obviněn z loupeže v bance. Důkazy se zdály jasné, ale neustále tvrdil, že o ničem neví.\n\n„Loupež století“ proběhla skoro přesně podle plánů, jejichž velkou část měla policie k dispozici od Mauritzona.\nByl v tom pouze jeden, ale zato zásadní háček. Přepadena byla banka v Malmö, nikoli ve Stockholmu. Malmström a Mohrén proto mohli v klidu opustit město,\nunikl dokonce i Hauser (s čímž nepočítal ani on), zadržen byl pouze Hoff, což si zavinil vlastní hloupostí. Werner Roos měl na dobu loupeže samozřejmě alibi,\njako kapitán letadla byl zrovna v Istanbulu.\n\nBeck objevil (náhodou mu pomohla Rhea), že okno ve Svärdově bytě bylo nejspíš otevřené a zabouchlo se až poté, když po výstřelu padal a\nnáraz způsobil, že zapadlo i zajištění okna. Pro zkušeného kriminalistu pak už bylo poměrně snadné určit pravděpodobné místo střelby na kopci v parku,\njen asi 25 metrů od okna bytu a po dlouhém hledání v parku našel i poškoženou nábojnici, kterou vyhodila automatická pistole. Ale kdo byl vydirán a tedy\ni vrah? Na základě skladištních deníků určil, že to byl právě Mauritzon, který si před lety legálně objednal ze zahraničí bednu španělského likéru,\nale bedna byla „náhodně poškozena“ Svärdem, který když zjistil, že v zásilce jsou drogy, začal Mauritzona vydírat. Mauritzon byl obžalován\njak za loupežné přepadení a zabití v bance (později překvalifikováno na vraždu), tak za vraždu Svärda. Odsouzen ale byl „jen“ za první dva činy,\nobhajoba přivedla experty, že nábojnice v případu Svärd byla příliš poškozena na to, aby balistická expertíza byla průkazná (navíc přiznání Beckovi se\npro závadu na magnetofonu nenahrálo). Ironií osudu loupež v bance nespáchal on, ale Monita: mladá rozvedená žena s dítětem, s kterou poslední rok\nudržoval poměr a která si tajně udělal duplikát klíče od jeho bytu. Ta i s dcerou odjela ze Švédska a usadila se v Jugoslávii na Istriji,\nnedaleko italských hranic.\nRomán byl zfilmovan celkem dvakrát: v roce 1986 jako televizní film v Československé televizi a v roce 1993 vznikl nizozemský film.\n\nRomán byl zfilmován v Československé televizi v roce 1986 pod stejným názvem jako české knižní vydání, tedy \"Záhada zamčeného pokoje\". \nStopáž československé televizní adaptace je 82 minut, film byl natočen podle scénáře Romana Hlaváče, režisérem filmu byl Pavel Háša. \nKameramanen byl Petr Polák, střih Marie Pačajová, hudbu složil Petr Mandel. \nRoli \"Martin Becka\" ztvárnil Jan Teplý, roli \"Lennarta Kollberga\" hrál Antonín Molčík, \"Gunvalda Larssona\" hrál Vlastimil Hašek, \"Einara Rónna\" hrál Petr Pelzer. \n\"Rhea Nielssenová\" pomohla Beckovi s vyšetřováním a stala se jeho novou partnerkou, zahrála ji Dana Syslová.,\n\nNizozemskou filmovou adaptaci románu z roku 1993 pod názvem \"De gesloten kamer\" natočil nizozemský režisér \"Jacob Bijl\", který je také autorem scénáře. \nDěj filmu je přenesen do Antwerp a roli \"Martina Becka\" ztvárnil významný belgický herec vlámského původu Jan Decleir. \nJména většiny ostatních postav byla upravena, aby odpovídala belgickým reáliím, např. \"Lennart Kollberg\" byl přejmenován na \"Colberta\" \na zahrál ho rovněž belgický herec Marc Peeters. \n\nPříběh se z velké části odehrává v různých čtvrtích Stockholmu. Malá, ale významné část děje je umístěna též do Malmö.\nReálie ze Stockholmu a Malmö opět tvoří podstatnou část důmyslně zkonstruované zápletky, zejména je využito faktu, že v obou městěch se vyskytují stejně\npojmenované ulice.\nKromě různých geografických reáliích se v ději vyskytují též četné dobové události, zejména různé demonstrace (např. válka ve Vietnamu).\nJako zajímavost lze uvést krátkou zmínku o návštěvě Ronalda Reagana, tehdy guvernéra, ve Skandinávii.\n\n"}
{"id": "1473701", "url": "https://cs.wikipedia.org/wiki?curid=1473701", "title": "Hrušovo", "text": "Hrušovo\n\nHrušovo () je obec na Slovensku v okrese Rimavská Sobota, asi 10 km jihovýchodně od města Hnúšťa, na horním toku říčky Blh. V roce 2017 zde žilo 175 obyvatel.\n\nSkládá se z částí Hrušovo, Ostrany a Striežovce, které byly původně samostatnými obcemi. Ve všech třech stojí evangelické kostely. \n"}
{"id": "1473708", "url": "https://cs.wikipedia.org/wiki?curid=1473708", "title": "Qatar Total Open 2019 – ženská dvouhra", "text": "Qatar Total Open 2019 – ženská dvouhra\n\nŽenská dvouhra Qatar Total Open 2019 probíhala v první polovině února 2019. Do singlové soutěže dauhaského tenisového turnaje hraného na tvrdém povrchu nastoupilo dvacet hráček. Obhájkyní titulu byla česká světová dvojka Petra Kvitová, která se rozhodla na turnaji nestartovat.\n\nVítězkou se stala 23letá Belgičanka Elise Mertensová, jež ve finále zdolala rumunskou světovou trojku a šampionku z roku 2014 Simonu Halepovou po třísetovém průběhu 3–6, 6–4 a 6–3. Otočila tak nepříznivě rozehraný duel, kdy na přelomu první a druhé sady nezískala více než čtyři hry ani jeden míč a prohrávala již 3–6 a 0–2. Pasivní vzájemnou bilanci proti 27leté Rumunce snížila na 1–2 a posunem o pět příček výše jí nově patřilo 16. místo žebříčku WTA. V probíhající sezóně si připsala premiérové turnajové vítězství, které představovalo pátý singlový titul na okruhu WTA Tour a první z kategorie WTA Premier. Poměr kariérních finále Mertensová navýšila na 5–1. Cestou za trofejí vyřadila tři hráčky elitní světové desítky v řadě. \nČtyři nejvýše nasazené hráčky obdržely volný los do druhého kola.\n"}
{"id": "1473709", "url": "https://cs.wikipedia.org/wiki?curid=1473709", "title": "St. Petersburg Ladies Trophy 2019 – ženská dvouhra", "text": "St. Petersburg Ladies Trophy 2019 – ženská dvouhra\n\nŽenská dvouhra St. Petersburg Ladies Trophy 2019 probíhala na přelomu ledna a února 2019. Do singlové soutěže petrohradského tenisového turnaje hraného na tvrdém povrchu v hale nastoupilo dvacet osm hráček. Obhájkyní titulu byla česká světová dvojka Petra Kvitová, kterou ve čtvrtfinále vyřadila Vekićová.\n\nVítězkou se stala druhá nasazená Nizozemka Kiki Bertensová, jež ve finále zdolala chorvatskou turnajovou osmičku Donnu Vekićovou po dvousetovém průběhu 7–6 a 6–4. 27letá šampionka srovnala vzájemnou zápasovou bilanci na 3–3 a 22leté Chorvatce oplatila lednovou porážku z Brisbane. V probíhající sezóně si připsala premiérové turnajové vítězství, které představovalo osmý singlový titul na okruhu WTA Tour v desátém kariérním finále. \n\nČtyři nejvýše nasazené hráčky obdržely volný los do druhého kola.\n"}
{"id": "1473713", "url": "https://cs.wikipedia.org/wiki?curid=1473713", "title": "Thailand Open 2019 – ženská dvouhra", "text": "Thailand Open 2019 – ženská dvouhra\n\nŽenská dvouhra Thailand Open 2019 probíhala na přelomu ledna a února 2019. Do singlové soutěže huahinského tenisového turnaje hraného na tvrdém povrchu nastoupilo třicet dva hráček. Obhájkyní titulu z naposledy předtím konaného ročníku 2017 byla švýcarská tenistka Belinda Bencicová, která zvolila start na paralelně hraném St. Petersburg Ladies Trophy. \n\nVítězkou se stala osmá nasazená Ukrajinka Dajana Jastremská, jež ve finále zdolala australskou turnajovou šestku Ajlu Tomljanovićovou po třísetovém průběhu 6–2, 2–6 a 7–6. Australanka přitom v rozhodující sadě vedla již 5–2 na gamy a dvakrát šla podávat na vítězství. Přesto nezvládla ani své čtvrté kariérní finále. Naopak 18letá Jastremská si v probíhající sezóně připsala premiérové turnajové vítězství, které po Hong Kong Open 2018 představovalo druhý singlový titul na okruhu WTA Tour. Bodový zisk přinesl Ukrajince posun o třináct příček výše na nové kariérní maximum, 34. místo žebříčku WTA. \n"}
{"id": "1473721", "url": "https://cs.wikipedia.org/wiki?curid=1473721", "title": "Zeleněnka dubová", "text": "Zeleněnka dubová\n\nZeleněnka dubová (\"Bena bicolorana\") je noční motýl z čeledi drobnuškovití Nolidae. Vyskytuje se v Evropě.\n\nRozpětí křídel motýla je 40-50 mm. V roce se rodí v jedna generace motýla od poloviny června do srpna.\n\nLarvy se živí dubovými listy. Druh poprvé popsal Füssli v roce 1775.\n\n"}
{"id": "1473722", "url": "https://cs.wikipedia.org/wiki?curid=1473722", "title": "František Dvorský (rozcestník)", "text": "František Dvorský (rozcestník)\n\nJméno a příjmení František Dvorský má více nositelů:\n\n"}
{"id": "1473723", "url": "https://cs.wikipedia.org/wiki?curid=1473723", "title": "František Táborský (rozcestník)", "text": "František Táborský (rozcestník)\n\nJméno a příjmení František Táborský má více nositelů:\n\n"}
{"id": "1473724", "url": "https://cs.wikipedia.org/wiki?curid=1473724", "title": "Jan Táborský (rozcestník)", "text": "Jan Táborský (rozcestník)\n\nJméno a příjmení Jan Táborský má více nositelů:\n\n"}
{"id": "1473725", "url": "https://cs.wikipedia.org/wiki?curid=1473725", "title": "Julius Fučík (rozcestník)", "text": "Julius Fučík (rozcestník)\n\nJulius Fučík může být:\n\n\n"}
{"id": "1473727", "url": "https://cs.wikipedia.org/wiki?curid=1473727", "title": "Carl Djerassi", "text": "Carl Djerassi\n\nCarl Djerassi (29. října 1923 Vídeň – 30. ledna 2015 San Francisco) byl rakousko-americký chemik a spisovatel židovského původu. Jeho objevy otevřely cestu k vývoji antikoncepční pilulky. V roce 1951 syntetizoval jako první na světě hormon progesteron. Díky tomu bylo možno ovlivňovat menstruační období u žen. Na základě této regulace menstruace pak farmakologický průmysl vyrobil první ústně podávanou antikoncepci pro ženy. Objevil rovněž první známé antihistaminikum, které znamenalo průlom v boji s alergiemi.\n\nNarodil ve Vídni. Jeho otec pocházel z Bulharska, matka z Rakouska, oba byli Židé. Po Anšlusu, roku 1938, jeho rodina odešla nejprve do Bulharska, o rok později pak do Spojených států amerických. Ve Spojených státech amerických vystudoval chemii na Kenyon College (1942) v Ohiu a na University of Wisconsin–Madison (1949). Poté pracoval ve firmě Ciba a jeden čas i v Mexiku, ve společnosti Syntex Laboratories. Právě v Mexiku učinil roku 1951 svůj klíčový objev. Po návratu do Spojených států amerických pracoval na Wayne University v Detroitu a od roku 1959 až do svého odchodu do důchodu v roce 2002 na Stanfordově univerzitě v Kalifornii. Vedle toho v roce 1968 založil vlastní firmu Zoecon, která se věnovala výrobě insekticidů. \n\nRoku 1973 obdržel Národní vyznamenání za vědu (\"National Medal of Science\"). V roce 1978 získal, jako vůbec první, Wolfovu cenu za chemii. \n\nV závěru života se věnoval psaní románů, básní i divadelních her. První jeho literární dílo, román \"Cantor's Dilemma\", vyšlo roku 1989. Jeho manželka Diane Middlebrooková byla známou publicistkou, věnovala se psaní biografií. Djarassi spolu s ní založil Djerassi Resident Artists Program na podporu umělců. V roce 2010 poskytl rozhovor pořadu České televize \"Na plovárně\". Označoval se za ateistu.\n\n"}
{"id": "1473729", "url": "https://cs.wikipedia.org/wiki?curid=1473729", "title": "Ami Boué", "text": "Ami Boué\n\nAmi Boué, vlastním jménem Amédée, (16. května 1794 Hamburk – 21. listopadu 1881 Vídeň) byl geolog francouzského původu, který žil převážně v Německu, Francii a Rakousku. \n\nNarodil se v bohaté hugenotské rodině majitelů lodí a první vzdělání získal v rodném městě. V deseti letech osiřel a dále studoval v Ženevě a Paříži. Na univerzitě v Edinburghu získal v roce 1817 titul doktora medicíny. Svoje budoucí povolání si zvolili pod vlivem Roberta Jamesona, který tam vyučoval mineralogii a geologii. Ve Skotsku a na Hebridách také uskutečnil své první geologické expedice. Svoji práci zhodnotil v roce 1820, kdy vydal \"Geologický průzkum Skotska,\" ve kterém se zabýval zejména vyvřelinami.\nPo získání doktorátu se přestěhoval do Paříže (1817-1832), přičemž učinil vícero výprav do Itálie, Chorvatska, Uherska, Rakouska, Švýcarska, Německa a jinam. V roce 1830 se stal předsedou ustavujícího zasedání Francouzské geologické společnosti () a od roku 1835 jejím prezidentem. V roce 1832 vydal \"Geologické a paleontologické paměti\".\n\nPoté se trvale usadil v Rakousku. Mezi lety 1836 a 1839 uskutečnil několik velmi dlouhých cest po Balkáně. Nejdelší byla první, během níž v roce 1836 prozkoumal Rilu, údolí řeky Strumy, Pirin, Černý Drin a Ochridské jezero. Tuto část cesty uskutečnil s Augustem Viquesnelem, který vykonával práce topografa. Bez něj ještě téhož roku popsal Sofijskou kotlinu a Vitošu. V roce 1837 prozkoumal severní a jižní svahy Staré planiny od průlomu řeky Iskăr, přičemž zaměřil, že se se nachází na sever od Sofie, až k Černému moři včetně toku Kamčiji. Dále popsal střední tok Tundži a prokázal, že Stará planina není propojena s pohořím Strandža. A následně změřil pohoří ve východní Thrákii. Poté se věnoval popisu řeky Marici a Hornothrácké nížiny, přičemž se dotkl východních svahů Rodop. Dále se zabýval pravým břehem Jižní Moravy a přilehlými pohořími, přičemž definoval jejich propojení s Jižními Karpaty. V letech 1838 a 1839 cestoval znovu s Augustem Viquesnelem po Albánii a Bosně. Společně vytvořili mapu Černé Hory (na sever od 42. rovnoběžky) a definovali pramen Jižní Moravy. Pokračovali po pravém břehu Ibaru a vytvořili mapu Kopaoniku. Svoje poznatky z těchto cest shrnul Boué ve svém mistrovském díle \"Evropské Turecko; poznatky z geografie, geologie, přírodní historie apod.\", které vyšlo v Paříži v roce 1840.\n\nNa svých cestách po Německu, Rakousku a jižní Evropě, studoval především různé geologické formace a stal se tak jedním z průkopníků geologického průzkumu. Na císařské akademii věd ve Vídni vydal zásadní články o geologii Balkánu. V roce 1847 obdržel Wollastonovu medaili.\n\n\n\n\n"}
{"id": "1473734", "url": "https://cs.wikipedia.org/wiki?curid=1473734", "title": "Zabbix", "text": "Zabbix\n\nZabbix je dohledový software pro sítě, servery, virtuální stroje a cloudy. Jedná se o multiplatformní software vyvíjený v C (vlastní server a agenti), PHP (webové rozhraní) a Javě. Na un*xových systémech (Linux, *BSD, Mac OS X, ...) jsou dostupné všechny součásti, pro Windows je k disposici pouze agent, pomocí kterého mohou být sledovány. Kromě sledování přes vlastního běžícího agenta je možné cílové stroje sledovat také standardními protokoly, například SNMP, ICMP a IPMI. Kromě toho umí komunikovat i protokoly JMX, TCP, SSH a Telnet. Uživateli mohou přijít upozornění na důležité události například přes e-mail nebo XMPP.\nZabbix umí běžet nad různými databázovými systémy, mj. IBM DB2, SQLite, Oracle, PostgreSQL a MySQL.\n\nVývoj Zabbixu začal v roce 1998, od roku 2001 je pak Zabbix dostupný pod licencí GNU GPL a jedná se tedy o svobodný software.\n\n"}
{"id": "1473737", "url": "https://cs.wikipedia.org/wiki?curid=1473737", "title": "Edgar Lungu", "text": "Edgar Lungu\n\nEdgar Chagwa Lungu (* 11. listopadu 1956 Ndola) je zambijský politik a od roku 2015 také 6. prezident Zambie.\n\nPo absolvování bakalářského studia v oboru práva v roce 1981 na Univerzitě v Zambii, nastoupil do advokátní kanceláře Andre Masiye and Company v Lusace. Následně absolvoval výcvik vojenského důstojníka v Milteze v Kabwe pod Zambijskou národní službou (ZNS). Po dokončení se vrátil k právničině a vstoupil do politiky. Do Sjednocené strany pro národní rozvoj vstoupil pod vedením Andersona Mazoky, ale později přešel do Vlastenecké fronty (PF). V roce 2010 byla pozastavena jeho právnická praxe Právnickou asociací Zambie poté, co byl shledán vinným z odborného pochybení.\n\nKdyž Vlastenecká fronta zvítězila ve volbách v roce 2011, stal se Lungu ministrem mladých. Dne 9. července 2012 se stal ministrem vnitra. Když Geoffrey Bwalya Mwamba odstoupil z ministerského postu, stal se 24. prosince 2013 ministrem obrany. V rámci své strany také zastával řadu ústředních funkcí. Dne 28. srpna 2014 byl generálním tajemníkem PF a ministrem spravedlnosti, který nahradil Wyntera Kabimba.\n\nKdyž prezident Michael Sata odešel 19. říjen 2014 kvůli lékařské léčbě do zahraničí, měl Lungu v době nepřítomnosti prezidenta na starosti stát. Poté, co Michael Sata zemřel 28. října 2014, převzal funkci úřadujícího prezidenta viceprezident Guy Scott.\n\nNa generální konferenci Vlastenecké fronty během víkendu 29. – 30. listopadu byl Edgar Lungu zvolen jako prezident strany a kandidát na prezidentský úřad, i když žádný z ostatních kandidátů nebyl přítomen. Nicméně vzhledem k tomu, že schůzka nedodržovala daný postup a zahrnovala neoprávněné delegáty, prezident strany Scott prohlásil za \"neplatnou\" a předsedal alternativní generální konferenci na univerzitě v Mulungushi 1. prosince.\n\nPrezidentské volby se konaly 20. ledna 2015 a 24. ledna volební komise Zambie prohlásila Edgara Lungu za vítěze voleb s 48,33% hlasů. Následující den měl na stadionu National Heroes Stadium svou inauguraci.\n\nPrezident Edgar Lungu, který byl zvolený v lednu 2015, aby dokončil funkční období prezidenta Michaela Saty, který zemřel 28. října 2014, opět kandidoval v nových prezidentských volbách. Volby se konaly 11. srpna 2016 a Lungu znovu zvítězil s 50,35% hlasů. Hakainde Hichilema, který byl v prezidentských volbách v roce 2015 a 2016 na druhém místě, odmítl přiznat porážku po oznámení oficiálních výsledků a podal žalobu u Ústavního soudu a požádal o zrušení výsledků z důvodu nesrovnalostí. Soud tuto záležitost 5. září 2016 zamítl a Lungu tak mohl 13. září slavnostně přísahat a zahájil pětileté funkční období.\n"}
{"id": "1473738", "url": "https://cs.wikipedia.org/wiki?curid=1473738", "title": "Dvorec (tvrz)", "text": "Dvorec (tvrz)\n\nDvorec je zaniklá tvrz v Mirošově v okrese Rokycany. Založena byla ve čtrnáctém století a zanikla během husitských válek. Dochovalo se z ní tvrziště, které je od roku 1964 chráněno jako kulturní památka.\n\nZakladatelem tvrze byl v polovině čtrnáctého století Dobrohost z Ronšperka připomínaný v roce 1353. Dalším majitelem byl jeho syn Zbyněk, který se oženil s Kateřinou se Sedlikovic. Zemřel před rokem 1407, kdy byl držitelem Dvorce jeho syn Zdeněk připomínaný naposledy v roce 1421. Podle Petra Rožmberského byl Zdeněk synem Nachvala zvaného Kolvín, který byl Zbyňkovým bratrem. Také Zdeněk používal přízvisko Kolvín a pravděpodobně na něj odkazuje záznam z jihlavské popravčí knihy z roku 1417, kdy vyslýchaný pacholek Jan Holý udal jako spolupachatele Kolvína, který sídlí mezi Rokycany a Dršťkou. Tvrz byla někdy v té době dobyta a vypálena. Ostatní členové rodu sídlili na Dršťce a nepotřebné sídlo ve dvorci už neobnovili. Dokladem násilného zániku tvrze jsou na tvrzišti nalezené hroty šipek a vypálená mazanice.\n\nTvrziště se nachází na pravém břehu Skořického potoka poblíž jeho soutoku s Příkosickým potokem. Jádro tvrze chránil val a až devatenáct metrů široký příkop. Na jihozápadní straně bylo opevnění narušeno novodobou cestou. Centrální pahorek má průměr 22 metrů a v roce 1901 (nebo 1891) na něm byla postavena novogotická kaple Panny Marie Lurdské. Na tvrzišti roste památný strom Lípa na Purku.\n"}
{"id": "1473739", "url": "https://cs.wikipedia.org/wiki?curid=1473739", "title": "886 (číslo)", "text": "886 (číslo)\n\nOsm set osmdesát šest je přirozené číslo. Římskými číslicemi se zapisuje DCCCLXXXVI a řeckými číslicemi ωπϝʹ. Následuje po čísle osm set osmdesát pět a předchází číslu osm set osmdesát sedm.\n\n886 je:\n\n\n\n\n"}
{"id": "1473740", "url": "https://cs.wikipedia.org/wiki?curid=1473740", "title": "Charles-Xavier Franqueville d'Abancourt", "text": "Charles-Xavier Franqueville d'Abancourt\n\nCharles-Xavier Joseph de Franqueville d'Abancourt (* 4. července 1758 Douai – 9. září 1792 Versailles) byl poslední ministr války francouzského krále Ludvíka XVI.\n\nNarodil se v Douai do rodiny Jacquesa Josepha Abancourta, královského rady parlamentu Vlámska. Zároveň byl synovcem Charlese Alexandra de Calonneho, Ludvíkova ministra financí v letech 1783–1787. Ministrem války Ludvíka XVI. se on sám stal v červenci 1792 a následně 10. srpna 1792 při útoku na Tuilerijský palác byl vnímán jako jeden z organizátorů jeho obrany. Protože odmítl příkaz Zákonodárného národního shromáždění, aby odvolal z obrany paláce švýcarskou gardu, byl následně obviněn ze zrady a odeslán do Orléans před soud. V září byl spolu s jinými vězni poslán zpět do Paříže pod dohledem eskorty vedené Claudem Fournierem. Když cestovali přes Versailles, do města dorazily zprávy o zářijových masakrech v Paříži. Následně došlo k lynčování i ve Versailles a mezi oběťmi byl právě i d'Abancourt.\n\nJeho synovec emigroval z Francie a jeho prasynovec Franciszek Ksawery d’Abancourt de Franqueville narozený v Lesku byl polským spisovatelem a politickým aktivistou.\n"}
{"id": "1473742", "url": "https://cs.wikipedia.org/wiki?curid=1473742", "title": "Lucký mlýn", "text": "Lucký mlýn\n\nLucký mlýn je dochovaný vodní mlýn východně od Chodovlic v okrese Litoměřice. Postaven byl v šestnáctém století jako jeden z dvanácti mlýnů na Modle, z nichž se jako jediný dochoval v provozuschopném stavu. Po letech chátrání ve druhé polovině dvacátého století byl opraven a roku 2008 prohlášen za kulturní památku.\n\nMlýn byl založen u potoka Modla v šestnáctém století. První písemná zmínka o něm pochází z roku 1620. Dochovaná budova je barokního původu a vnitřní technické zařízení pochází z počátku dvacátého století. Do roku 1942 měl mlýn dvě kola, z nichž jedno bylo poháněné elektromotorem. Po většinu doby existence mlýna v něm až do roku 1953 hospodařila rodina Šašků připomínaná zde poprvé roku 1695. Poté byl mlýn uzavřen, ale rodina nadále bydlela v obytných budovách. V roce 1964 bylo odkloněno koryto potoka, a k mlýnu přestala přitékat voda. Obnovu zahájil v devadesátých letech dvacátého století Otakar Šašek. V roce 1996 byla k mlýnu přivedena voda a v roce 2009 obnoveno vodní kolo. Během přípravy dokumentace bylo identifikováno šest stavebních fází a zdokumentována poloha zaniklého druhého vodního kola. Po rekonstrukci byl v roce 2009 Lucký mlýn jediným provozuschopným mlýnem v litoměřickém okrese.\n\nPamátkově chráněný areál se skládá z ohradní zdi s bránou, dvora, kravína, kurníku a maštale s chlévy, volského chléva, sýpky, malé a velké stodoly, výměnku, sušárny ovoce, náhonu s vantroky a lednicí a litinového krucifixu z devatenáctého století. Vodu k mlýnu přivádí kopaný náhon, který ústí do zděných vantroků s dřevěnou vložkou. Vstup do klenuté lednice s kolem na horní vodu chrání železná česla.\n"}
{"id": "1473744", "url": "https://cs.wikipedia.org/wiki?curid=1473744", "title": "Medaile Za osvobození Varšavy", "text": "Medaile Za osvobození Varšavy\n\nMedaile Za osvobození Varšavy bylo ocenění zřízené výnosem prezídia Nejvyššího sovětu Sovětského svazu z 9. června 1945. Medaile byla určena pro všechny příslušníky sovětské armády, válečného námořnictva, vojsk ministerstva vnitra, kteří se bezprostředně zúčastnili útoku spojeného s osvobozením Varšavy, a dále pro organizátory a velitele této operace. Nosí se na levé straně hrudi.\n\nMedaile je vyrobena z mosazi a má tvar kruhu o průměru 32 mm. Na lícní straně je umístěn nápis „ЗА ОСВОБОЖДЕНИЕ ВАРШАВЫ“ (Za osvobození Varšavy). V dolní části je pěticípá hvězda. Rubová strana nese pěticípou hvězdu a třířádkový nápis „17 января 1945“ (17. ledna 1945) – datum osvobození Varšavy. Stuha je 24 mm široká, stuha je modrá a má uprostřed 6 mm široký černený pruh, okraje jsou žlutě lemované. Autorem medaile je medailér Kuritsin. Celkem bylo uděleno 701.700 kusů. Vyznamenaný spolu s medailí obdržel i dekret ve formě průkazu, který prokazoval udělení medaile. Medaile se udělovala i cizím státním příslušníkům spřátelených armád. Udělování medaile skončilo se zánikem SSSR v roce 1991.\n"}
{"id": "1473746", "url": "https://cs.wikipedia.org/wiki?curid=1473746", "title": "Serie A 1960/61", "text": "Serie A 1960/61\n\nSoutěžní ročník Serie A 1960/61 byl 59. ročník nejvyšší italské fotbalové ligy a 29. ročník od založení Serie A. Soutěž začala 25. září 1960 a skončila 10. června 1961. Účastnilo se jí opět 18 týmů z toho 15 se kvalifikovalo z minulého ročníku. Poslední tři týmy předchozího ročníku, jimiž byli CFC Janov, Alessandria US a US Palermo sestoupili do druhé ligy. Opačným směrem putovali tři týmy, jimiž byli AC Turín (vítěz druhé ligy), AC Lecco a CC Catania.\n\nTitul v soutěži obhajoval klub Juventus FC, který v minulém ročníku získal své 11. prvenství v soutěži.\n\n\n\nNejlepším střelcem tohoto ročníku Serie A se stal italský útočník Sergio Brighenti. Hráč UC Sampdoria vstřelil 27 branek.\n"}
{"id": "1473747", "url": "https://cs.wikipedia.org/wiki?curid=1473747", "title": "Mirošov (zámek, okres Rokycany)", "text": "Mirošov (zámek, okres Rokycany)\n\nMirošov je zámek ve stejnojmenném městě v okrese Rokycany. Založen byl rodem Gryspeků v renesančním slohu na konci šestnáctého století jako panské sídlo malého panství. V letech 1723 jej Vratislavové z Mitrovic přestavěli na barokní zámek, jehož podobu navrhl plzeňský architekt Jakub Auguston. Zámecký areál je od roku 1964 chráněn jako kulturní památka.\n\nNejstarším panským sídlem v Mirošově byla ve čtrnáctém století tvrz Dvorec, která zanikla v první čtvrtině patnáctého století. Nové panské sídlo si ve vsi postavili až Gryspekové z Gryspachu. Za stavitele mirošovského renesančního zámku býval považován Florián Gryspek, který však zdejší sídlo nepotřeboval, a proto je pravděpodobnějším stavitelem Ferdinand Gryspek z Gryspachu. Byl jedním z Floriánových synů a Mirošov mu v roce 1588 připadl jako dědictví po otci. Ferdinand zemřel bez potomků, a majetek po něm zdědili bratři, z nichž poslední byl Blažej Gryspek. Ten panství roku 1616 prodal Adamu staršímu Vratislavovi z Mitrovic, který sídlil ve Spáleném Poříčí. Adam mirošovské panství rozdělil na dvě části, z nichž jednu připojil ke Spálenému Poříčí a druhou prodal svému strýci Felixi Vratislavovi z Mitrovic. Felix brzy zemřel, a jeho majetek Adam koupil zpět. Po Adamově smrti statek spravovala vdova Saloména, rozená z Prostého, ale dluhy zatížené panství udržet nedokázala, a musela ho zastavovat věřitelům. K nim patřila v roce 1626 Veronika Boryňová z Gryspachu, dcera Blažeje Gryspeka, po roce 1630 Kašpar Pregl z Pregsdorfu a Václav z Kumburka. Saloména Gryspeková nakonec byla donucena statek prodat.\n\nNovým majitelem se roku 1635 stal rytíř Adam Václav Boryně ze Lhoty († 1644), manžel Veroniky Boryňové z Gryspachu. Tvrz v době třicetileté války nejspíše chátrala, protože když si v roce 1653 jejich dcery Marie Magdaléna a Barbora Estera dělily dědictví, byla ohodnocena na pouhých 500 kop grošů. Mirošovský hospodářský dvůr byl při této příležitosti oceněn na 300 kop a pivovar na tisíc kop grošů. Sestry si rozdělily většinu majetku, ale samotnou tvrz užívaly společně. Marie Magdaléna sestřinu část Mirošova brzy koupila, ale sama žila s manželem v Chlumčanech. Marie Magdaléna zemřela roku 1661 nebo 1671, Mirošov po ní zdědil manžel František Diviš Vratislav z Mitrovic a přestěhoval se na tamní zámek. Býval hejtmanem Plzeňského kraje, v roce 1657 dosáhl povýšení do panského stavu a u Padrťských rybníků založil huť na zpracování železné rudy. Po smrti v roce 1677 byl pohřben v kostele svatého Jakuba, který nechal o dva roky dříve přestavět.\n\nPánem Mirošova se poté stal syn Adam František Vratislav z Mitrovic a v roce 1694 jeho syn Jan Antonín Vratislav z Mitrovic. Roku 1701 byl povýšen na hraběte a stará tvrz přestala vyhovovat zvýšeným nárokům na reprezentativní sídlo. Návrhem plánů nového barokního sídla pověřil architekta Jakuba Augustona a podle jeho plánů nechal do roku 1723 renesanční tvrz rozšířit o výstavné barokní křídlo. Stavbou zámku se však velmi zadlužil a mirošovské panství roku 1726 koupila císařská komora za 226 tisíc zlatých. Zámek byl poté upraven pro potřeby úředníků, kteří odtud spravovali mirošovský železářský podnik a v první polovině devatenáctého století také osecký statek. Podřízeni byli nejprve ředitelství ve Zbirohu a později v Příbrami.\n\nV roce 1868 se majitelem stal Bethel Henry Strousberg, kterému Mirošov patřil až do krachu jeho podniků v roce 1875. O čtyři roky později zámek koupil hrabě Josef Colloredo-Mansfeld a roku 1890 Mirošovské kamenouhelné těžařstvo. Společnost řídil Jan Fitz, který nechal mirošovský zámek v letech 1893–1897 nákladně opravit a interiéry vybavit v neorokokovém stylu. Nakonec zámek od společnosti koupil, a když roku 1900 zemřel, zdědila jej vdova podruhé provdaná za majora Emila Van Dycka. Dalším majitelem se roku 1904 stal hrabě Bedřich Schönborn, ale tři roky nato byl zámecký statek prodán ve veřejné dražbě Maxi Maendlovi, po kterém jej spravoval syn Josef Maendl. V roce 1939 odešel do zahraničí a zámek na krátký čas koupil Ladislav Karel Feierabend. V roce 1940 odjel do Anglie, kde se stal ministrem financí exilové vlády. Během druhé světové války zámek využívala německá armáda.\n\nLadislav Feierabend se po válce vrátil do vlasti, ale roku 1948 emigroval a o tři roky později zámek začal sloužit potřebám státního statku. Na počátku sedmdesátých let dvacátého století zámecký areál připadl Ústřední celní správě Praha, která zahájila úpravy s cílem zřídit zde školu. Záměr nebyl uskutečněn. Koncem osmdesátých let zámek získala firma Čedok a poté v restitučním řízení dědička Ladislava Feierabenda Hana Ludikarová. Její syn zahájil rozsáhlou rekonstrukci zámku, který je od té doby využíván ke kulturním účelům. Mimo jiné se uvnitř nachází expozice věnované dějinám zámku a osobě Ladislava Feierabenda.\n\nStarší částí mirošovského zámku je jednopatrové severní křídlo, které bývalo gryspekovskou renesanční tvrzí. Obdélná budova má půdorys s rozměry 20 × 16 metrů. Původní renesanční podoba byla setřena mladšími úpravami, ale členění interiéru je z větší části původní. \n\nJednopatrové barokní křídlo s rozměry 30 × 16 metrů je připojené v pravém úhlu k části jižního průčelí renesanční budovy. Vstupní průčelí má fasády členěné lizénovými rámci a obdélníkovými okny. Ve středu se nachází o jedno patro vyšší rizalit s mansardovou střechou a věžičkou, ve kterém je nachází vstupní portál. Okna v prvním patře rizalitu mají zdobné supraporty. Nad prostředním oknem je umístěn alianční znak Jana Antonína Vratislava z Mitrovic a Marie Zuzany Talacké z Ještěřic. Nad portálem je balkón podepřený sochami atlantů stojících po obou stranách vstupu. Východní průčelí směřuje do zahrady. Jeho dominantou je cylindrický rizalit s portálem, po jehož stranách stojí iónské sloupy podpírající balkón s balustrádovým zábradlím. V přízemí rizalitu je sala terrena a v patře velký sál. Přízemní místnosti mají klenuté stropy, zatímco v prvním patře jsou pokoje plochostropé. Ve čtyřech místnostech jižního a jedné místnosti severního křídla se dochovaly kazetové stropy.\n\nK památkově chráněnému areálu patří také park s ohradní zdí, barokní pilířovou bránou a dvěma brankami.\n\n\n"}
{"id": "1473750", "url": "https://cs.wikipedia.org/wiki?curid=1473750", "title": "Mihajlo Rostohar", "text": "Mihajlo Rostohar\n\nMihajlo Rostohar (30. července 1878 Brege – 5. srpen 1966 Golek) byl slovinským psychologem působícím v Československu, spisovatelem a pedagogem, který sehrál důležitou roli při vzniku státu Slovinců, Chorvatů a Srbů. Spolu s Ivanem Hribarem a Danilo Majaronem měl rovněž zásadní roli při založení univerzity v Lublani. Dále stál u zrodu Psychologického ústavu Filozofické fakulty na Masarykově univerzitě a tzv. Brněnské psychologické školy, na fakultě působil rovněž jako děkan.\n\nNarodil se ve venkovské rodině v Brege u Krška, tehdejší součásti rakousko-uherského vévodství Carniola. Absolvoval gymnázium v Lublani a Kranji. Od roku 1901 studoval medicínu, přírodní vědy a psychologii ve Vídni, a následně filozofii na univerzitě v Grazu u Alexie Meinonga. Doktorát získal ve Vídni v roce 1906 za práci \"Ueber Hypothesen und ihre erkenntnistheoretische Bedeutung\" (O hypotézách a jejich epistemologickém významu)\".\" Po studiu pracoval jeden rok jako středoškolský učitel ve Villachu a absolvoval rovněž stipendijní pobyt v Wundtových laboratořích v Lipsku. Friedrich Jodl jej posléze doporučil T. G. Masarykovi, u něhož se na Karlově univerzitě v Praze habilitoval v letech 1910–1911 s prací \"Theorie hypothetického soudu\", která se zabývala přesahy logiky a psychologie. Téma na univerzitě rovněž přednášel.\n\nPo účasti na italské frontě během první světové války se v roce 1918 podílel na vzniku státu Slovinců, Chorvatů a Srbů a založení univerzity v Lublani. V roce 1919 se přestěhoval do Československa, kde pokračoval ve své akademické kariéře. Po nacistické okupaci a vzniku Protektorátu Čechy a Morava SE v roce 1939 vrátil do Slovinska. Po druhé světové válce krátce pobýval zpět v Československu, ale v roce 1948 se opět definitivně vrátil do Jugoslávie.\n\nZemřel v malé obci Golek poblíž Krška ve Slovinsku, kde je po něm pojmenovaná základní škola.\n\nMihajlo Rostohar vybudoval již v letech 1911–1912 na lékařské fakultě Karlovy univerzity ve fyziologickém ústavu experimentálně-psychologickou laboratoř, kterou následně v roce 1924 přemístil do Brna, kde v roce 1926 prosadil vznik psychologického ústavu na Filozofické fakultě Masarykovy univerzity. Zde se rovněž v roce 1931 stal prvním profesorem psychologie, v letech 1934–1935 byl na fakultě rovněž děkanem. Mimo to byl rektorem Vysoké školy sociální v Brně, která byla zrušena v roce 1951. Od roku 1950 pak působil na psychologickém ústavu v Lublani.\n\nMihajlo Rostohar přispěl během svého života značnou měrou k rozvoji psychologie v Československu i ve Slovinsku a byl významnou postavou místního univerzitního prostředí.\n\n"}
{"id": "1473757", "url": "https://cs.wikipedia.org/wiki?curid=1473757", "title": "Hledání cyklu funkce", "text": "Hledání cyklu funkce\n\nHledání cyklu funkce je úloha z oblasti matematické informatiky. Předpokládá zadanou funkci formula_1 na konečné množině formula_2 a posloupnost hodnot\nProtože se jedná o posloupnost na konečné množině, musí se časem nějaká hodnota zopakovat, a od té chvíle se bude jednat o periodickou posloupnost, neboť od dané zopakované hodnoty jsou odvozeny stejně i všechny hodnoty následující. Cílem úlohy je zjistit, od jaké položky je posloupnost periodická a jakou má délku periody. Délka periody se tradičně v tomto kontextu označuje řeckým písmenem λ, délka předperiody řeckým písmenem μ.\n\nAlgoritmy úlohu řešící jsou aplikovány například pro testování kvality generátorů pseudonáhodných čísel a kryptografických hašovacích funkcí, detekce nekonečných cyklů v počítačových programech a stavech celulárních automatů, případně i nalezení cyklu v lineárních seznamech.\n\nFloydův algoritmus hledání cyklu je značně prostorově úsporný, stačí mu trvale udržovat vždy jen dvě hodnoty funkce. Americkému matematikovi Robertu Floydovi jej připsal ve svém vlivném díle Umění programování informatik Donald Knuth, ovšem v žádné Floydově publikaci algoritmus popsán není a tak je otázka původního autorství otevřená. Rozšířený název algoritmu odkazuje k Ezopově bajce \"Želva a zajíc\", ve které figurují rovněž dva protagonisté, „rychlejší“ a „pomalejší“.\n\nPrincipem algoritmu je vlastně postupný výpočet dvou posloupností, které obě začínají na počátku vstupní posloupnosti na hodnotě formula_4, ale zatímco jedna z nich („pomalejší, želva“) odpovídá vstupní posloupnosti a postupuje v každé iteraci jen o jedno místo, tj. formula_5, druhá („rychlejší, zajíc“) postupuje v každé iteraci o dvě místa, tj. formula_6.\n\nProtože „želva“ neustále postupuje, jistě musí časem přejít přes předperiodickou část do cyklu. A protože se vzdálenost mezi „želvou“ a „zajícem“ v každém kroku zvětšuje o jedna, jistě musí následně v nějakém kroku být násobkem periody a „zajíc“ i „želva“ tak budou na stejné hodnotě.\n\nNásledující zdrojový kód v Pythonu dává představu o možné implementaci:\n\nAustralský matematik Richard P. Brent navrhl velmi podobný algoritmus, který rovněž využívá vždy současně jen dvě hodnoty funkce, ovšem postupuje jiným způsobem, který nevyžaduje tolikrát vyhodnocovat funkci formula_7. Postupuje po prodlužujících se úsecích délky mocniny dvou, ve kterých vždy želva vyčkává na jejich počátku a zajíc je pečlivě projde, aby se pak želva přesunula na jeho místo a pokračovalo se stejným způsobem dále.\n"}
{"id": "1473758", "url": "https://cs.wikipedia.org/wiki?curid=1473758", "title": "Medaile Za obranu Moskvy", "text": "Medaile Za obranu Moskvy\n\nMedaile Za obranu Moskvy bylo ocenění zřízené výnosem prezídia Nejvyššího sovětu Sovětského svazu z 1. května 1944. Medaile byla určena pro všechny přímé účastníky obrany Moskvy - příslušníky Rudé armády, vojsk ministerstva vnitra a civilní občany, kteří se bezprostředně zúčastnili úhájení sovětské metropole před nepřítelem. Nosí se na levé straně hrudi.\n\nMedaile je vyrobena z mosazi a má tvar kruhu o průměru 32 mm. Na lícní straně je vyobrazen tank s výsadkem šesti rudoarmějců. V jeho zákrytu je Martosův pomník Minina a Požarského, dále kremelská zeď a kupole sídla sovětské vlády se státní vlajkou SSSR. Vše doplňuje pět letících letadel. Po obvodu medaile je nápis „ЗА ОБОРОНУ МОСКВЫ“ (Za obranu Moskvy). Rubová strana nese v horní části srp a kladivo a třířádkový nápis „ЗА НАШУ СОВЕТСКУЮ РОДИНУ“ (Za naši sovětskou vlast). Stuha je 24 mm široká, s dvěma červenými a třemi světle zelenými pruhy, okraje stuhy jsou červeně lemovány. Autorem medaile je N. I. Moskalev. 20. července 1944 byla udělena poprvé, kdy nositelem medaile č. 0000001 se stal J. V. Stalin. Do roku 1962 bylo uděleno 477 000 medailí. Celkem bylo uděleno 1 028 600 kusů.\n\nVyznamenaný spolu s medailí obdržel i dekret ve formě průkazu, který prokazoval udělení medaile. Medaile se udělovala i cizím státním příslušníkům spřátelených armád.<br>\n\nUdělování medaile skončilo se zánikem SSSR v roce 1991.\n"}
{"id": "1473759", "url": "https://cs.wikipedia.org/wiki?curid=1473759", "title": "Ibráhím Muhammad Sulih", "text": "Ibráhím Muhammad Sulih\n\nIbráhím Muhammad Sulih, přezdívaný Ibu (* 4. května 1964 Lhaviyani) je maledivský politik, který od roku 2018 zastává úřad maledivského prezidenta. \n\nNarodil na ostrově Hinnavaru, ale v mladém věku se přestěhoval na maledivský ostrov Male kvůli vzdělání a od té doby zde žije.\n\nPo vystudování byl poprvé zvolen do parlamentu v roce 1994, ve věku 30 let, jako poslanec z jeho domovského atolu Lhaviyani. Hrál hlavní roli při formování politické strany Maledivské demokratické strany (MDP) a maledivského politického reformního hnutí od roku 2003 do roku 2008, což vedlo k tomu, že země přijala novou moderní ústavu. Byl také předsedou parlamentu a později vybrán jako kandidát na prezidenta za stranu Maledivské demokratické strany. Volby se konaly 24. září 2018 a proti stávajícímu prezidentovi Abdalláhu Jamínovi tyto volby překvapivě vyhrál. Dne 17. listopadu 2018 nastoupil do úřadu prezidenta. \n"}
{"id": "1473760", "url": "https://cs.wikipedia.org/wiki?curid=1473760", "title": "Fancy Bear", "text": "Fancy Bear\n\nFancy Bear (známá také jako APT28, Pawn Storm, Sofacy Group, Sednit a STRONTIUM) je hackerská a špionážní skupina. Bezpečnostní firma \"CrowdStrike\" tvrdí, že je pravděpodobně spojena s ruskou vojenskou rozvědkou GRU. Britské ministerstvo zahraničí a bezpečnostní firmy \"SecureWorks\", \"ThreatConnect\", a \"Fireeye Mandiant\" uvádějí, že skupina Fancy Bear je financována ruskou vládou. V roce 2018 zvláštní vyšetřovatelé Spojených států pod vedením Roberta Mullera identifikovali Fancy Bear jako dvě jednotky GRU s názvy Jednotka 26165 a Jednotka 74455.\n\nJméno \"Fancy Bear\" pochází od bezpečnostního pracovníka společnosti McAfee Dmitrije Alperovitche, který používá kódová označení k identifikaci hackerů. Další podobnou skupinou hackerů napojených na GRU je Cozy Bear (též APT 29).\n\nSkupina funguje od poloviny první dekády 21. století a disponuje schopnostmi státem řízených organizací. Zaměřuje se na vládní, vojenské a bezpečnostní organizace, zejména na státy Jižního Kavkazu, na Ukrajinu a členské státy NATO. Podle některých zpráv skupina Fancy Bear stojí za kybernetickými útoky na německý parlament, francouzskou televizní stanici TV5Monde, Bílý dům, NATO, zástupce Demokratické strany, Organizaci pro bezpečnost a spolupráci v Evropě a kampaň prezidentského kandidáta Emmanuela Macrona.\n\nAkce skupiny jsou v souladu se zájmy ruské vlády. Známou se skupina stala díky útokům na e-maily členů Demokratické strany, což mělo pomoci Donaldu Trumpovi během prezidentských voleb v USA v roce 2016.\n\nSkupina Fancy Bear je společností FireEye hodnocena jako pokročilá trvalá bezpečnostní hrozba. Ke kybernetickým útokům skupina využívá mimo jiné zero day zranitelnosti, phishing a malware.\n\n22. října 2014 japonská antivirová společnost \"Trend Micro\" objevila skupinu, která stála za malwarem Sofacy a označila jí jako \"Operation Pawn Storm\". Název byl vybrán s ohledem na to, že skupina použila \"dva nebo více souvisejících nástrojů / taktik k útoku na konkrétní cíl podobně jako v šachové strategii\" známé jako Pawn Storm (Útok pěšcem).\n\nSpolečnost \"FireEye\" vydala podrobnou zprávu o Fancy Bear v říjnu 2014. Zpráva označila skupinu za pokročilou a trvalou hrozbu 28 (anglicky \"Advanced Persistent Threat\" 28, tedy \"APT28\") a popsala, jak hackerská skupina využívala \"zero day\" zranitelnosti operačního systému Microsoft Windows a Adobe Flash. Společnost \"FireEye\" ve zprávě uvádí, že našla indicie o tom, že je skupina \"sponzorována vládou se sídlem v Moskvě\". Jako důkazy uvádí skutečnost, že byl malware sestaven primárně v ruském jazykovém prostředí a k sestavování došlo v průběhu pracovní doby moskevského časového pásma. Laura Galante ze společnosti \"FireEye\" označila aktivity skupiny za \"státní špionáž\" a uvedla, že mezi cíle patří také \"média nebo vlivné osoby\".\n\nNázev \"Fancy Bear\" (vymyšlený, lákavý medvěd) je kódové označení, jaké Dmitri Alperovitch používá pro hackerské skupiny. \"Medvěd\" (\"Bear\") označuje skutečnost, že hackeři pocházejí z Ruska. \"Vymyšlený, lákavý\" (\"Fancy\") odkazuje na slovo \"Sofacy\", které analytik našel v malwaru. Slovo mu připomnělo píseň Fancy od zpěvačky Iggy Azaley.\n\nMezi cíle Fancy Bear patří vlády a armády východní Evropy, Gruzie, Kavkazu, Ukrajiny a organizace jako NATO. Dále američtí dodavatelé vojenské techniky, společnosti Academi, Science Applications International Corporation (SAIC), Boeing, Lockheed Martin a Raytheon. Fancy Bear také cílí na ruské občany, kteří jsou politickými oponenty Kremlu, včetně bývalého ropného magnáta Mikhaila Chodorkovského a Mariji Aljochinové z kapely Pussy Riot. Bezpečnostní firma \"SecureWorks\", se sídlem ve Spojených státech, dospěla k závěru, že od března 2015 do května 2016 nebyli mezi cíli \"Fancy Bear\" pouze členové Demokratické strany, ale i desítky tisíc odpůrců Putina a Kremlu v USA, Ukrajině, Rusku, Gruzii a Sýrii. Seznam napadených zahrnuje např. Eliota Higginse a Bellingcat, nejméně 50 zahraničních korespondentů nezávislých médií sídlících v Moskvě, třicet ukrajinských médií, zaměstnance nezávislých a mainstreamových ruských médií. V roce 2019 byly napadeny evropské kanceláře amerických think tanků Aspen Institute, German Marshall Fund nebo German Council for Foreign Relations.\n\nNa druhou stranu byla za cíl vybrána jen hrstka členů Republikánské strany. Analýza 4700 napadených e-mailových účtů, provedená Americkou tiskovou agenturou dospěla k závěru, že žádná jiná země než Rusko by neměla zájem útočit na tolik velmi odlišných cílů, jejichž jediný společný znak je zájem o ruskou vládu.\n\nPrvní malware skupiny Fancy Bear z let 2011-2012 nese název Sofacy nebo též SOURFACE. Během roku 2013 skupina přidala další nástroje a zadní vrátka, včetně CHOPSTICK, CORESHELL, JHUHUGIT a ADVSTORESHELL.\n\nOd poloviny roku 2014 do podzimu roku 2017 se skupina Fancy Bear zaměřila na celou řadu novinářů ve Spojených státech, na Ukrajině, v Rusku, Moldavsku, v Pobaltí a dalších zemích, která publikovala články diskreditující Putina a Kreml. Podle agentury AP a společnosti SecureWorks jsou novináři třetí největší skupinou, na kterou se Fancy Bear zaměřili, hned po diplomatickém sboru a amerických Demokratech. Mezi cíli Fancy Bear se objevili:\n\nFancy Bear jsou pravděpodobně odpovědní za kybernetický útok na německý parlament, který začal v prosinci roku 2014 a trval šest měsíců.\n\nHackerská skupina je také podezřelá z toho, že v srpnu 2016 provedla phishingové útoky na členy Bundestagu z několika politických stran. Mezi cíli se ocitla Sahra Wagenknecht, předsedkyně strany Linken, strany Junge Union a CDU Sársko. Úřady se obávaly, že hackeři budou shromažďovat citlivé informace, kterými by před volbami manipulovali veřejnost.\n\n10. února 2015 pět manželek amerických vojáků obdrželo výhrůžky smrtí od hackerské skupiny, která si říkala \"CyberCaliphate\" a která o sobě tvrdila, že je z ISIS. Další vyšetřování odhalilo, že se jednalo o útok skupiny Fancy Bear, protože e-maily obětí byly nalezeny v seznamu cílů jejich phishingového útoku. Ruští trollové byli známí tím, že rozdmychávají zvěsti o hrozbě islámských teroristických útoků na americké půdě, aby zde zaseli strach a politické napětí.\n\n8. dubna 2015 byla francouzská televizní síť TV5Monde obětí počítačového útoku skupiny hackerů, která si říkala \"CyberCaliphate\" a tvrdila o sobě, že má vazby na teroristickou organizaci islámský stát. Francouzští vyšetřovatelé později odmítli teorii, že za kybernetickým útokem stojí militantní islamisté. Podezření naopak padlo na Fancy Bear.\n\nHackeři vnikli do interní sítě stanice pravděpodobně díky tomu, že se ve vysílání stanice TV5 objevily záběry na přihlašovací údaje napsané na papíře. Hackeři přerušili vysílání 12 kanálů společnosti po dobu více než 3 hodin. Částečně bylo vysílání obnoveno v ranních hodinách následujícího dne a zcela normální vysílání bylo obnoveno 9. dubna v pozdních hodinách. Také některé další interní počítačové a podpůrné systémy včetně e-mailu byly kvůli útoku nedostupné. Hackeři dále unesli facebookové a twitterové účty stanice a zveřejnili na nich osobní informace o příbuzných francouzských vojáků, kteří se zúčastnili akcí proti ISIS a také kritické zprávy o prezidentovi Françoisovi Hollandovi. Ve zprávách hackeři uvedli, že teroristické útoky v lednu roku 2015 jsou \"dary\" za jeho \"neodpustitelnou chybu\" účastnit se konfliktů, které \"nemají žádný smysl\".\n\nGenerální ředitel společnosti TV5Monde Yves Bigot později řekl, že pokud by výpadek vysílání trval delší dobu, satelitní distribuční kanály by pravděpodobně zrušily své smlouvy a to by mohlo celou společnost zničit. Útok byl veden tak, aby způsobil společnosti co největší škody. Nesloužil primárně pro propagandu či špionáž, jako tomu bylo u většiny dalších kybernetických útoků. Útok byl pečlivě naplánován, první zjištěný průnik do systémů byl proveden 23. ledna 2015. Útočníci poté provedli průzkum infrastruktury, aby pochopili jakým způsobem televizní síť zajišťuje vysílání a vytvořili na míru ušitý počítačový virus. Tomu se podařilo poničit hardware nezbytný pro vysílání a připojený k internetu, jako jsou například dekodéry. Útočníci přitom použili sedm různých vstupních bodů do systému. Některé z nich ani nebyly součástí společnosti TV5Monde, některé z nich se ani nenacházely ve Francii. Jeden z průniků byl veden do společnosti se sídlem v Nizozemsku, která dodávala dálkově ovládané kamery používané ve studiích TV5. Mezi 16. únorem a 25. březnem útočníci shromáždili data z interních systémů TV5 včetně interní IT wiki a ověřili, že ukradené přihlašovací údaje jsou stále platné. Během útoku hackeři spustili několik příkazů získaných z autentizačního protokolu TACACS, aby tím vymazali firmware ze switchů a routerů.\n\nPřestože útok údajně provedli teroristi z IS, francouzská kybernetická agentura instruovala ředitele televize Bigota, aby informaci o strůjcích označil za domněnku. Později mu bylo řečeno, že byly nalezeny důkazy, že útočníci byli ze skupiny ruských hackerů APT28. Pro útok na společnost TV5Monde nebyl nalezen žádný důvod. Způsob financování ani osoba, která dala k útoku rozkaz není známá. Spekulovalo se o tom, že se jednalo o testování forem kybernetických útoků. Náklady společnosti TV5Monde spojené s útokem byly odhadnuty na 5 milionů eur v prvním roce, následované každoročními náklady na ochranu přesahující 3 miliony eur. Způsob práce společnosti se musel po útocích změnit s ohledem na to, že se její fungování zakládá na výměně informací. Změnil se způsob autentizace e-mailů, flash disky jsou před použitím kontrolovány. Opatření značně snížila efektivitu práce.\n\nBezpečnostní firma Root9B vydala v květnu 2015 zprávu o Fancy Bear, kde popisuje phishingový útok zaměřený na finanční instituce. Zpráva uvádí seznam mezinárodních bankovních institucí, které byly napadeny, včetně United Bank for Africa, Bank of America, Toronto–Dominion Bank a UAE Bank. Podle společnosti Root9B přípravy na útok začaly v červnu 2014 a použitý malware \"nesl specifické znaky historicky jedinečné pro jedinou organizaci, Sofacy\". Novinář Brian Krebs, který se věnuje kybernetické bezpečnosti, zpochybnil tvrzení společnosti Root9B a útoky připsal hackerům z Nigérie. V červnu 2015 vydal respektovaný bezpečnostní pracovník Claudio Guarnieri zprávu založenou na vlastním vyšetřování útoku na německé Spolkové shromáždění. Útok byl proveden pomocí malwaru SOFACY. Ve zprávě se Guarnieri přiklonil na stranu společnosti Root6B, neboť zjistil, že \"stejná IP adresa byla použita jako řídící server při útoku na Bundestag (176.31.112.10)\". Dále uvedl, že na základě jeho zkoumání se ukázaly \"alespoň některé\" informace obsažené ve zprávě Root9B jako přesné, včetně srovnání hashe vzorku malwaru z obou incidentů. Společnost Root9B později publikovala technickou zprávu doplňující jejich původní závěry o doklady shody jejich vzorků malwaru s malwarem SOFACY.\n\nV srpnu 2015 zneužila skupina Fancy Bear zero-day zranitelnost v Javě a zaútočila na nadaci Electronic Frontier Foundation, Bílý dům a NATO. Hackeři použili phishingový útok a v podvodných emailech zasílali falešnou url adresu na EFF electronicfrontierfoundation.org.\n\nV srpnu roku 2016 se Světová antidopingová agentura (WADA) stala terčem phishingového útoku. Podvodné e-maily zaslané pracovníkům agentury se tvářily jako oficiální komunikace WADA a žádaly o jejich přihlašovací údaje. Po kontrole dvou podvodných domén z e-mailů bylo zjištěno, že způsob jejich registrace a hostování byl podobný praktikám Fancy Bear. Podle WADA byly některé informace, které hackeři později zveřejnili, falešné a jednalo se o podvrh.\n\nVzhledem k důkazům o rozšířeném dopingu ze strany ruských sportovců doporučila WADA, aby byli všichni ruští sportovci vyloučeni z účasti na olympijských a paralympijských hrách v Riu v roce 2016. Analytici uvedli, že útok by mohl být z části odplatou Julii Stěpanovové, která poskytla informace o ruském dopingu, protože se její osobní informace objevily v únicích zveřejněných hackery. V srpnu roku 2016 WADA odhalila, že byly jejich systémy narušeny. Hackeři z Fancy Bear zneužili uživatelský účet vytvořený Mezinárodním olympijským výborem k získání přístupu do databáze ADAMS (Antidoping Administration and Management System). Na webu fancybear.net poté hackeři zveřejnili informace o několika sportovcích, kteří získali výjimku na užívání léků pro terapeutické účely, včetně gymnastky Simone Bilesové, tenisových hráček Venus a Sereny Williamsové a basketbalistky Eleny Delle Donneové. Hackeři upozornili především na sportovce, kterým výjimku z různých důvodů udělila WADA. Následné úniky informací zahrnovaly sportovce z mnoha dalších zemí.\n\nEliot Higgins a další novináři spojeni se skupinou Bellingcat, která zkoumala sestřelení letadla Malaysia Airlines 17 nad Ukrajinou, se v průběhu let 2015 a 2016 stali oběťmi phishingového útoku. Podvodné e-mailové zprávy obsahovaly falešná bezpečnostní upozornění služby Gmail se zkrácenými odkazy pomocí služeb Bit.ly a TinyCC. Podle bezpečnostní firmy ThreatConnect, některé phishingové e-maily pocházely ze serverů, které skupina Fancy Bear použila při předchozích útocích. Skupina Bellingcat je známá tím, že obvinila Rusko ze sestřelení letu MH17 a je často vysmívána v ruských médiích.\n\nDále se Fancy Bear zaměřili na Bezpečnostní radu Nizozemska, která vede oficiální vyšetřování havárie letu MH17 a to před a po vydání její závěrečné zprávy. Hackeři v září a říjnu roku 2015 vytvořili falešné SFTP a VPN servery, které napodobovaly originální servery bezpečnostní rady a měly pravděpodobně sloužit odchycení uživatelských jmen a hesel. Mluvčí rady sdělil, že útoky nebyly úspěšné.\n\nV prvním čtvrtletí roku 2016 skupina Fancy Bear provedla phishingové útoky na e-mailové adresy členů Demokratické strany USA. Dne 10. března začal na staré e-mailové adresy, využívané ve volební kampani v roce 2018 přicházet phishing. Jeden z napadených účtů pravděpodobně předal aktualizovaný seznam kontaktů. Následující den se phishingové útoky rozšířily na soukromé e-mailové adresy vedoucích pracovníků Demokratické strany. Webový server Hillaryclinton.com byl napaden, ale neúspěšně, protože byl chráněn dvoufázovou autentizací. 19. března se útok přesunul na Gmailové účty. Ve stejný den se útočníkům podařilo proniknout do gmailového účtu politika Johna Podesty a odcizit 50000 e-mailů (část z nich se později objevila na Wikileaks). Útoky zesílily v dubnu. Na jediný den ustaly 15. dubna, kdy byl v Rusku svátek na počest vojenských jednotek elektronického boje. Malware použitý k útoku zasílal ukradené údaje na stejné servery, které byly použity při útoku na německý parlament v roce 2015.\n\n14. června společnost CrowdStrike vydala zprávu o tomto útoku a za viníka označila Fancy Bear. Byl zveřejněn článek, ve kterém se osoba prezentující se jako Guccifer 2.0, označila za jediného strůjce útoku.\n\nStejně jako Fancy Bear byla na serverech Demokratické strany zjištěna přítomnost další hackerské skupiny pravděpodobně pocházející z Ruska, přezdívané Cozy Bear. Zdá se však, že jedna hackerská skupina neví o činnosti té druhé, protože každá z nich, nezávisle na sobě, ukradla stejná hesla a duplikovala i další činnosti. Zdá se že Cozy Bear provozuje jiná zpravodajská agentura, která se věnuje tradiční dlouhodobé špionáži. Vědecký tým CrowdStrike zjistil, že zatímco skupina Cozy Bear byla v síti Demokratické strany už více než rok, Fancy Bear tam byla jen pár týdnů.\n\nPodle společnosti CrowdStrike použila skupina Fancy Bear v letech 2014 až 2016 malware pro Android proti raketovým silám a dělostřelectvu ukrajinské armády. Skupina distribuovala infikovanou verzi s Android aplikace, jejímž původním účelem byla kontrola zaměřovacích dat pro 122mm houfnice D-30. Aplikace, kterou používali ukrajinští důstojníci, byla infikovaná spywarem X-Agent a byla dostupná na vojenských online fórech. Společnost CrowdStrike původně tvrdila, že bylo ve válce zničeno více než 80% ukrajinských houfnic D-30, což by bylo nejvyšší procento ztráty všech armádních dělostřeleckých vojsk (takové procento nebylo nikdy zaznamenáno a znamenalo by ztrátu téměř celého arzenálu dělostřelectva ukrajinských ozbrojených sil). Podle ukrajinské armády byla čísla CrowdStrike nesprávná a ztráty dělostřeleckých zbraní \"byly výrazně nižší než ty, které byly hlášeny\" a tyto ztráty \"nemají nic společného s uvedenou příčinou\". Společnost CrowdStrike svou zprávu revidovala poté, co Mezinárodní institut pro strategická studia (IISS) původní čísla odmítl. Podle aktualizované zprávy dosahují ztráty, které škodlivý software způsobil, přibližně 15-20%.\n\nDne 31. října 2016 odhalila skupina Threat Analysis Group společnosti Google zero-day zranitelnost ve většině verzí systému Microsoft Windows. Zranitelnost už byla aktivně zneužívána. Dne 1. listopadu 2016 byl výkonný viceprezident Terry Myerson vyslán do výzkumného týmu Threat Research & Response společnosti Microsoft, který tuto chybu potvrdil. Podle jejich vyjádření byla chyba zneužita pro \"phishingovou kampaň zaměřenou na špionáž malého rozsahu\". Kampaň byla zaměřená na konkrétní uživatele a zneužila \"dvě zero-day zranitelnosti v aplikaci Adobe Flash a jádru systému Windows.\" Společnost Microsoft označila za viníky Fancy Bear a interně je označila názvem \"STRONTIUM\".\nBezpečnostní informační služba potvrdila ve své výroční zprávě za rok 2018, že na komunikační systém ministerstva zahraničí útočily ruské tajné služby. Ke kompromitaci systému elektronické pošty ministerstva zahraničí docházelo nejméně od počátku roku 2016, kdy útočníci přistupovali do více než 150 emailových schránek zaměstnanců a kopírovali emaily včetně jejich příloh. Hackeři získali údaje využitelné pro budoucí útoky i seznam dalších možných cílů, a to v rozsahu průřezově prakticky všemi významnými státními institucemi. Pozornost útočníků se soustředila především na emailové schránky nejvyšších představitelů ministerstva, k jejichž schránkám útočníci přistupovali opakovaně, dlouhodobě a nepravidelně. Z veškerých učiněných zjištění je zřejmé, že se jednalo o kyberšpionážní kampaně Turla pocházející od ruské zpravodajské služby FSB a APT28/Sofacy, která se připisuje ruské vojenské zpravodajské službě GRU.\n\nV únoru 2017 odhalila nizozemská Generální zpravodajská a bezpečnostní služba (AIVD), že se skupiny Fancy Bear a Cozy Bear během předchozích šesti měsíců pokusily proniknout do systémů nizozemských ministerstev, včetně Ministerstva pro všeobecné záležitosti. Rob Bertholee, šéf AIVD, řekl v televizním pořadu \"EenVandaag\", že hackeři byli z Ruska a snažili se získat přístup k tajným vládním dokumentům.\n\nNizozemský ministr vnitra Ronald Plasterk v rozpravě v parlamentu oznámil, že volební hlasy v parlamentních volbách v březnu roku 2017 budou sčítány ručně.\n\nÚředníci Mezinárodní asociace atletických federací (IAAF) v dubnu 2017 uvedli, že její servery napadla skupina Fancy Bear. Útok byl detekován firmou Context Information Security, která zjistila, že se 21. února uskutečnil neoprávněný vzdálený přístup k serverům IAAF. Podle vyjádření asociace hackeři získali přístup k žádostem o výjimku pro terapeutické účely, které je zapotřebí k používání léků zakázaných agenturou WADA.\n\nVýzkumníci z Trend Micro v roce 2017 zveřejnili zprávu, v níž popisují útoky Fancy Bear na okruh lidí kolem volebních kampaní Emmanuela Macrona a Angely Merkelové. Podle zprávy útočníci na Macronovu kampaň použili emaily s phishingem a na servery se snažili nainstalovat malware. Francouzská bezpečnostní agentura ANSSI informovala o tom, že tyto útoky proběhly, ale nemohla potvrdit, že je za ně odpovědná skupina APT28. Toto podezření potvrdili specialisté firmy Google, společnosti Fire Eye a japonské firmy Trend Micro pro deník Le Monde. Po phishingové kampani APT 28 začala těsně před druhým kolem voleb skupina hackerů s krycím názvem Sandworm po internetu šířit interní e-maily Macronových spolupracovníků, jež získala APT28. Deník Le Monde v této souvislosti citoval zaměstnance FireEye a kybernetického odborníka Michaela Matonise: „Sandworm je specializovaná jednotka na provádění vysoce rizikových operací, tedy především takových, na něž je málo času a je třeba neodkladně jednat.“ Důkazem ruských zpravodajských aktivit je fakt, že jméno jednoho z členů jednotky GRU 26165 zůstalo, zřejmě opomenutím, na jednom z dokumentů, jež Sandworm šířil těsně před druhým kolem prezidentských voleb ve Francii.\n\nÚtok skupiny APT se nezaměřoval na protikandidátku Marine Le Pen. To naznačuje, že se Rusko snažilo zasáhnout do francouzských voleb, protože Putin vyjádřil svůj zájem a naději ve vítězství Marine Le Penové jak pro politické, tak i finanční přínosy z toho plynoucí.\n\nVe zprávě se uvádí, že se útočníci také zaměřili na německou Nadaci Konrada Adenauera, Nadaci Friedricha Eberta, okruh lidí kolem Křesťansko-demokratické unie Angely Merkelové a opoziční sociální demokracii. V tomto případě skupina Fancy Bear koncem roku 2016 vytvořila falešné e-mailové servery a rozesílala phishingové e-maily s odkazy na malware.\n\nDne 10. ledna 2018 osoba říkající si \"Fancy Bears Hack Team\" zveřejnila data, zřejmě ukradená Mezinárodnímu olympijskému výboru (MOV) a Americkému olympijskému výboru. Zveřejněné e-maily byly datované do roku 2016 a 2017. Únik byl zjevně odvetou za zákaz startu ruských sportovců na zimních olympijských hrách v roce 2018, ke kterému MOV přikročil po odhalení systematického dopingového programu Ruska. Útok se podobal dřívějšímu úniku dat Světové antidopingové agentury (WADA). Není známo, zda jsou zveřejněné e-maily pravé, protože skupina Fancy Bear už dříve zveřejněné e-maily doplňovala dezinformacemi. Způsob útoku také není znám, ale pravděpodobně se jednalo o phishing.\n\nOdborníci z oblasti kybernetické bezpečnosti také tvrdí, že útoky byly zřejmě zaměřeny i na společnost Berlinger Group, která se zabývá zpracováním vzorků pro testování na přítomnost zakázaných látek.\nV dobnu 2018 byli v Amsterdamu zatčeni čtyři operativci GRU, když se pokoušeli hackovat systém Organizace pro zákaz chemických zbraní (Organisation for the Prohibition of Chemical Weapons), kde se právě testovaly vzorky novičoku užitého v Salisbury při pokusu otrávit Sergeje Skripala. Agenti, identifikovaní jako Alexei Moronets, Evgeni Serebriakov, Oleg Sotnikov a Alexei Minin, přicestovali 10. dubna z Moskvy do Amsterdamu běžným letem a setkali se s pracovníkem ruské ambasády. Byli zatčeni ve chvíli, kdy v blízkosti centra OPCW zaparkovali pronajatý vůz, plně vybavený zařízením pro průnik do wifi sítě.\n\nŠvédská sportovní federace v roce 2018 uvedla, že její počítače napadla skupina Fancy Bear. Útočníci zveřejnili e-maily a záznamy dopingových testů švédských sportovců a tvrdili, že sportovci porušili antidopingová pravidla.\n\nJednotka digitální kriminality (DCU) společnost Microsoft v srpnu 2018 oznámila, že se skupina Fancy Bear pokoušela ukrást data amerických politických organizací, jako je Mezinárodní republikánský institut a think-tank Hudson Institute. Útoky byly zmařeny, když se bezpečnostním pracovníkům podařilo získat kontrolu nad šesti Windows doménami. Společnost Microsoft ve svém oznámení uvedla, že \"v současné době nemáme žádné důkazy o tom, že by tyto domény, před tím než nad nimi DCU opět získala kontrolu, byly použity při jakémkoliv úspěšném útoku, ani nemáme důkazy, které by naznačovaly na jaké konečné cíle byly útoky pomocí těchto domén zamýšleny\".\n\nPodle zprávy tiskové agentury Associated Press ze srpna 2018 se hackeři z Fancy Bear po dlouhá léta zaměřují na e-mailovou korespondenci představitelů Konstantinopolského ekumenického patriarchátu vedeného patriarchou Bartolomějem I. Zpráva byla publikována v době zvýšeného napětí mezi ekumenickým patriarchátem všech východních ortodoxních církví a Ruskou pravoslavnou církví (Moskevský patriarchát). Ve sporu se jednalo o získání plné církevní nezávislosti (autokefality) pro Ukrajinskou pravoslavnou církev (Kyjevský patriarchát), která je podporována ukrajinskou vládou. Odborníci citovaní ve zprávě tvrdí, že udělení autokefality církvi na Ukrajině by rozložilo moc a prestiž Moskevského patriarchátu a podkopalo by její nároky na nadnárodní jurisdikci. Útoky se zaměřily také na pravoslavné křesťany v jiných zemích, muslimy, židy a katolíky ve Spojených státech, komunitu zastřešující ukrajinské muslimy Umma, papežského nuncia v Kyjevě a Yosypa Ziselse, který řídí Ukrajinské asociace židovských organizací a společenství.\n\nV říjnu roku 2018 bylo v souvislosti s útoky obviněno Velkou porotou Západní Pensylvánie sedm důstojníků GRU. V obžalobě se uvádí, že od prosince 2014 do nejméně května roku 2018 důstojníci GRU organizovali \"dlouhodobé a sofistikované počítačové útoky postihující americké osoby, právnické osoby, mezinárodní organizace a jejich zaměstnance nacházející se po celém světě na základě strategického zájmu ruské vlády.\" Americké ministerstvo spravedlnosti uvedlo, že útoky měly mezi jinými za cíl \"zveřejňovat ukradené informace v rámci kampaně zaměřené na ovlivňování a dezinformaci, která má oslabit, pomstít se a jinak delegitimizovat\" úsilí Světové antidopingové agentury, jež zveřejnila McLarenovu zprávu odhalující rozsáhlý doping ruských sportovců sponzorovaný ruskou vládou. Obžalovaní byli obviněni z napadání počítačových systémů, krádeží identity a praní špinavých peněz.\n\nV únoru 2019 společnost Microsoft oznámila, že skupina Fancy Bear podnikla phishingové útoky zaměřené na zaměstnance německých think tanků Marshall Fund, Aspen Institute Germany a německé organizace Rady pro zahraniční vztahy.\n\nV březnu roku 2019 uvedla bezpečnostní firma FireEye, že se skupina Fancy bear, společně se skupinou Sandworm (známá ransomwarem NotPetya) pokouší ovlivnit chystané volby do Evropského parlamentu. Útočníci rozeslali politikům a politickým institucím podvodné e-maily a vytvořili podvodné webové stránky, připomínající oficiální vládní weby. Podle společnosti FireEye můžou útočníci využít ukradené informace ke špionáži a dezinformační kampani. Společnost oběti útoků informovala.\n\nFancy Bear využívá pokročilé metody, kterými disponují státem podporované organizace. Používají e-maily s phishingem, podvodné zpravodajské zdroje šířící malware a zero day zranitelnosti. Jedna z výzkumných skupin zabývající se počítačovou bezpečností zaznamenala, že v roce 2015 Fancy Bear využili nejméně šest různých zero day zranitelností, což je značný technický výkon, který vyžaduje velké množství programátorů, kteří hledají dříve neznámé softwarové zranitelnosti. Je to známka toho, že Fancy Bear je státem podporovaná organizace a ne gang nebo osamělý hacker.\n\nJedním z preferovaných cílů skupiny Fancy Bear jsou webové e-mailové služby. Typickou metodou kompromitování uživatelů jsou podvodné e-maily s naléhavou žádostí o změnu hesla, díky které se mají uživatelé vyhnout hacknutí. V e-mailu je umístěn odkaz na webové stránky, jejichž vzhled je kopií skutečného webmailu. Pokud se uživatel pokusí přihlásit na těchto stránkách, dojde k odcizení jeho přihlašovacích údajů. URL adresa je často skryta pomocí zkracovače bit.ly, aby se e-maily vyhnuly antispamovým filtrům. Podvodné e-maily jsou zasílány především v pondělí a v pátek. Dalším způsobem útoku je zasílání podvodných e-mailů, které namísto legitimních odkazů na zpravodajské články odkazují na weby s malwarem, které se snaží nainstalovat do cílového počítače. Fancy Bear si také registrují domény, které připomínají legitimní webové stránky. Tam vytvoří podvodnou kopii webu, na níž se snaží se ukrást přihlašovací údaje obětí. O skupině je známo, že pro komunikaci využívá proxy sítě obětí, které předtím kompromitovala.\n\nFancy Bear využívá softwarové utility a počítačové viry ADVSTORESHELL, CHOPSTICK, JHUHUGIT, XTunnel, Foozer, WinIDS, X-Agent, X-Tunnel, Sofacy a DownRange. Na základě časů kompilace společnost FireEye došla k závěru, že skupina Fancy Bear od roku 2007 důsledně aktualizuje svůj malware. Aby skupina zabránila detekci, aktualizuje a mění použité nástroje, střídá komunikaci přes různé botnety a mění metody pro perzistenci, pro zamaskování kódu používá obfuskaci. Přidává nesmyslná data do textových řetězců, čímž snižuje možnost dekódování bez čisticího algoritmu. Fancy Bear podnikají opatření, která zabraňují forenzní analýze jejich nástrojů, resetují časové značky souborů a pravidelně promazávají logy.\n\nPodle obžaloby zvláštních vyšetřovatelů Spojených států byl virus X-Agent \"vyvinut, upraven a sledován\" nadporučíkem Nikolajem Jurjevičem Kozačekem z GRU.\n\nO Fancy Bear je známo, že viry šijí na míru cílovým prostředím, například je konfigurují tak, aby používaly místní e-mailové servery. V srpnu 2015 společnost Kaspersky Lab detekovala a zablokovala verzi backdooru ADVSTORESHELL, který cílil na dodavatele obranných systémů. Hodinu a půl po zablokování však skupina Fancy Bear sestavila a rozdistribuovala novou verzi backdooru.\n"}
{"id": "1473761", "url": "https://cs.wikipedia.org/wiki?curid=1473761", "title": "Ungerberg (Šluknovská pahorkatina)", "text": "Ungerberg (Šluknovská pahorkatina)\n\nUngerberg je 537,2 m vysoký hřbet ve Šluknovské pahorkatině. Nachází se jižně od města Neustadt in Sachsen v saském zemském okrese Saské Švýcarsko-Východní Krušné hory.\n\nUngerberg náleží k německé části Šluknovské pahorkatiny. Geologické podloží tvoří granodiorit. Na západním úpatí vrchu pramení Schwarzbach.\n\nZájem o Ungerberg se objevil s postupným rozvojem turistiky v nedalekém Saském Švýcarsku. O vrch se již na přelomu 18. a 19. století zajímal neustadtský teolog a vlastivědec Wilhelm Leberecht Götzinger (1758–1818). Stále výše rostoucí stromy blokovaly výhled z vrcholu, proto dal roku 1846 majitel rytířského statku v Langburkersdorfu na vrcholu postavit dřevěnou rozhlednu. Vedle věže otevřel i malé občerstvení. V prosinci 1848 dřevěná rozhledna shořela. Kamenná rozhledna o původní výšce 18 byla postavena roku 1885 a nese označení \"Prinz-Georg-Turm\" (Věž prince Jiřího) podle prince Jiřího I. Saského (1832–1904). Významnou měrou se na stavbě kamenné věže podílel neustadtský nakladatel Julius Mißbach (1831–1896). Spolu s kamennou rozhlednou vyrostla na vrcholu také restaurace, která však podlehla roku 1929 požáru. Věž prošla v roce 1973 rekonstrukcí, během které získala nástavbu, se kterou dosahuje výšky přibližně 33 m. Zároveň byla vedle postavena horská chata. Areál rozhledny a chaty získala do svého vlastnictví nadace, která obě stavby v létě 2018 znovu zpřístupnila veřejnosti a vybudovala zde malý výběh pro zvířata. Vedle rozhledny stojí 74,9 m vysoká televizní věž typu FMT 9.\n\nJižním a západním směrem poskytuje rozhledna dobrý výhled na skalní útvary Saského Švýcarska. Zřetelné jsou Lilienstein, Königstein a Großer Winterberg. Za nimi jsou za dobré viditelnosti vidět Východní Krušné hory. Východním směrem je vyhlídka na Šluknovskou pahorkatinu a Lužické hory a při dobré viditelnosti také Jizerské hory a Krkonoše. Severní výhled nabízí lesní oblast Hohwald s Valtenbergem.\n\nNa vrchol Ungebergu vede větší množství značených turistických tras. Z Neustadtu in Sachsen jsou to modrá, červená a zelená, od Rugiswalde žlutá a zelená, z Dolní Poustevny žlutá, ze Sebnitze modrá a červená, přes Schönbach žlutá a z Krumhermsdorfu zelená.\n\n"}
{"id": "1473762", "url": "https://cs.wikipedia.org/wiki?curid=1473762", "title": "Žorž Skrigin", "text": "Žorž Skrigin\n\nGeorgije-Žorž Vladimirovič Skrigin (Жорж Скригин, 4. srpna 1910 Oděsa - 30. října 1997 Bělehrad) byl srbský fotograf, filmový režisér a scenárista. Je autorem fotografie \"Kozarčanka\".\nNarodil se 4. srpna 1910 v Oděse, na území dnešní Ukrajiny. Několik let po říjnové revoluci se v roce 1922 se svými rodiči přestěhoval do Srbska. Navštěvoval ruskou školu ve městě Bela Crkva a absolvoval gymnázium a vysokou školu baletu v Záhřebu v roce 1930. Poté působil jako tanečník baletu v chorvatském národním divadle v Záhřebu. Jako amatér fotografoval od roku 1935.\n\nV roce 1941 nastoupil do lidové osvobozenecké armády Jugoslávie k partyzánům, kde byl členem národního osvobozeneckého divadla vrchního velitelství partyzánů. Po válce se přestěhoval do Bělehradu. V letech 1947-1967 se profesionálně zabýval filmem, nejprve jako režisér a scenárista dokumentárních filmů, poté jako režisér celovečerních filmů. Je autorem 22 filmů, z nichž je osm hraných. Byl generálním ředitelem \"Saveza filmskih radnika Jugoslavije\" (Svazu filmových dělníků Jugoslávie).\n\nPřed druhou světovou válkou získal mnohá ocenění za své fotografie (New York, San Francisco, Londýn, Buenos Aires nebo Torino). Vystavováním fotografií se zabýval také v poválečném období. \n\nZa uměleckou práci získal ocenění \"AVNOJ\", cenu \"Jugoslávského sdružení Foto-saveza\" za celoživotní dílo nebo ocenění \"Zlatna arena\" za celoživotní dílo. Je prvním, kdo získal titul \"Master Photography\" v Srbsku (1951). Je také nositelem partyzánských ocenění a Jugoslávské medaile.\n\nZemřel 30. října 1997 v Bělehradu. Je pohřben v Aleji zasloužilých občanů na Novém hřbitově v Bělehradě.\n\nKozarčanka označuje ženu z pohoří Kozara a jedná se o portrét Milji Marinové (roz. Toromanové). Fotografie se stala ikonou druhé světové války v Socialistické federální republice Jugoslávie. Byla pořízena v severní Bosně v zimě 1943-44 a je na ní zobrazena usmívající se partyzánka s čepicí na hlavě a s puškou přes rameno.\n\nMilja Marinová je bosenská Srbka z vesnice na úpatí hory Kozara. Krátce po válce se provdala za partyzána a žila ve městě Prijedor. Zemřela v roce 2007 ve věku 81 let. Kozarčanka byla publikována ve školních učebnicích, válečných monografiích a na plakátech, stejně jako na obalu alba známé jugoslávské popové kapely Merlin. Identita Marinové nebyla v socialistické jugoslávii široce známá. \n\nPo válce, v níž zvítězila armáda národního osvobození, se Kozarčanka stala ikonickým válečným portrétem v socialistické Jugoslávii. Byl to jeden ze symbolů masové účasti žen jako dobrovolníků. Oficiální příběh partyzánského boje podporované jugoslávskou poválečnou vládou v čele s Titem, sloužila k legitimizaci režimu a vytvoření společného národního cítění a multietnického státu. Partyzánky v tomto příběhu měly své významné místo. Modifikovaná verze Kozarčanky (bez pušky) se objevila na obalu roku 1986 alba jugoslávské popové kapely Merlin. Na zadní straně obálky byla fotografie herečky Marilyn Monroe. Pro mýtickou auru obklopující hrdinku Kozarčanku byla veškerá přesná znalost o ní zbytečná a mohla by dokonce být škodlivá. Její identita tak zůstala většině veřejnosti neznámá.\n\nPodle IMDb\n\n"}
{"id": "1473763", "url": "https://cs.wikipedia.org/wiki?curid=1473763", "title": "Hošmand Banu Begum", "text": "Hošmand Banu Begum\n\nHošmand Banu Begum (asi 1605–?), v překladu \"moudrá dáma\", byla mughalská princezna. Byla dcerou prince Khusrau Mirzy a vnučkou mughalského císaře Džáhángíra. \n\nHošmand Banu Begum se narodila asi v roce 1605. Džáhángír ve svých memoárech zmínil, že astrologové mu předpověděli, že její narození nebude tak významné pro jejího otce, jako spíš pro něj. Džáhangír ji viděl poprvné, když jí byly tři roky, tak jak mu astrologové předznamenali. \n\nV roce 1625 splnil princ Hushang Mirza, druhý syn prince Daniyala Mirzy a vnuku císaře Akbara, přísahu dvora. Jeho starší bratr, princ \"Tahmuras Mirza\" ji hned na to také splnil. Jako odměnu je Džáhángír oba oženil; Hushang se oženil s Hošmand a Bahar Banu Begum byla provdána za Tahmurase. \n\nPo smrti Džáhángíra v říjnu roku 1627, se její mladší bratr, princ Šahryar Mirza, prohlásil za císaře. Nicméně jeho synovec, Dawar Bakš ,syn Khusrua Mirzy, nastoupil na trůn v Láhauru. Šáhdžahán nastoupil na říšský trůn v lednu roku 1628 a nařídil popravu prince Šahryara Mirzy, Tahmurase Mirzy, svého bratra Hushanga Mirzy, bratra Hošmand Dawara Bakše a Garšaspa Mirzy. \n\nJako vdova žila Hošmand po celou dobu vlády Šáhdžahána. \n"}
{"id": "1473765", "url": "https://cs.wikipedia.org/wiki?curid=1473765", "title": "Podvýbor pro heraldiku a vexilologii", "text": "Podvýbor pro heraldiku a vexilologii\n\nPodvýbor pro heraldiku a vexilologii je jedním z podvýborů Výboru pro vědu, vzdělání, kulturu, mládež a tělovýchovu (VVVKMT) Poslanecké sněmovny Parlamentu České republiky.\n\nPodvýbor mohl vzniknout na základě zákona č. 90/1995 Sb. ze dne 19. dubna 1995 o jednacím řádu Poslanecké sněmovny. Ten umožňuje výborům (§ 32) zřizovat podvýbory (§ 44) pro řešení určité otázky nebo souboru otázek. Podvýbor pro heraldiku byl zřízen dne 23. července 1998 usnesením č. 5 z 1. schůze VVVKMT. 8. listopadu 2000 byl usnesením č. 196 ze 39. schůze VVVKMT přejmenován na současný název.\n\nVznik podvýboru souvisí se změnami po roce 1989 a s možností obcí požádat o udělení vlastní vlajky a znaku. Obecní symboly eviduje v Česku od roku 2005 Registr komunálních symbolů (REKOS) spravovaný parlamentem. Registr navrhl v průběhu 4. volebního období tehdejší místopředseda podvýboru Zbyněk Novotný (ODS).\n\nPodvýbor projednává při svých jednáních (která jsou dle zákona č. 90/1995 Sb. o jednacím řádu Poslanecké sněmovny neveřejná), popř. doporučuje ke schválení obecní symboly (znak a vlajku). V letech 2001–2003 to byly i symboly krajů České republiky. Symboly poté uděluje předseda Poslanecké sněmovny na základě doporučení Výboru pro vědu, vzdělání, kulturu, mládež a tělovýchovu.\n\nPodvýbor vytvořil pro svou činnost:\n\nČleny podvýborů mohou být pouze poslanci. Protože mezi poslanci nejsou heraldici ani vexilologové, pracuje při podvýboru skupina expertů těchto pomocných věd historických.\n\nVe 3. volebním období:\n\n\nExpertní skupinu tvořili v tomto volebním období: PhDr. Zbyšek Svoboda, Ing. Aleš Brožek, Mgr. Pavel Fojtík (seznam není úplný)\n\nVe 4. volebním období:\n\n\nExpertní skupinu tvořili v tomto volebním období: PhDr. Karel Müller, dr. Pavel Palát, PhDr. Ivan Štarha, PhDr. Zbyšek Svoboda, Mgr. Pavel Fojtík, Ing. Petr Exner\n\nV 5. volebním období:\n\n\nExpertní skupinu tvořili v tomto volebním období: Ing. Petr Exner, Mgr. Pavel Fojtík, PhDr. Karel Müller, Pavel Palát, PhDr. Zbyšek Svoboda, PhDr. Ivan Štarha a Pavel Štulc\n\nV 6. volebním období:\n\n\nExpertní skupinu tvořili v tomto volebním období: heraldici PhDr. Jakub Hrdlička, PhDr. Karel Müller, PhDr. Ivan Štarha, Pavel Štulc, Doc. PhDr. Jan Županič, Ph.D. a vexilologové Ing. Petr Exner, Mgr. Pavel Fojtík a PhDr. Zbyšek Svoboda.\n\nV 7. volebním období:\n\n\nNa první schůzi podvýboru 26. února 2014 byla schválena expertní skupina ve složení Ing. Petr Exner, Mgr. Pavel Fojtík, PhDr. Jakub Hrdlička, PhDr. Karel Müller, PhDr. Zbyšek Svoboda, PhDr. Ivan Štarha a Prof. PhDr. Jan Županič, Ph.D.\n\nV 8. volebním období:\n\n\nExpertní skupinu tvoří: Ing. Petr Exner, Mgr. Pavel Fojtík, JUDr. Marcela Havrdová, PhDr. Karel Müller, PhDr. Zbyšek Svoboda a Prof. PhDr. Jan Županič, Ph.D.\n\nV roce 2002 vytvořil ak. sochař Michal Vitanovský emblém podvýboru. Ten je tvořen českým lvem držícím v pravé přední\ntlapě vlajku a v levé štít, obojí\nprázdné, jako symbol nikdy nekončícího vexilologického a heroldského úsilí.\n\nV roce 2019 byla zaregistrována (v Národním registru vlajek a praporů) i vlajka podvýboru. Ta je tvořena listem o poměru 2:3 s modrým žerďovým klínem a dvěma vodorovnými pruhy, bílým a červeným. V klínu je bílý emblém podvýboru.\n\n"}
{"id": "1473768", "url": "https://cs.wikipedia.org/wiki?curid=1473768", "title": "Národní park Lusenga Plain", "text": "Národní park Lusenga Plain\n\nNárodní park Lusenga Plain (anglicky \"Lusenga Plain National Park\") je národní park v severní části provincie Luapula na severu Zambie.\n\nPůvodně se jednalo o loveckou oblast, v roce 1972 byl založen národní park. Na území parku za rok spadne až 1500 mm srážek, čímž se oblast řadí k nejdeštivějším v Zambii. Parkem protéká řeka Kalungwishi, na které se nachází druhý nejvyšší vodopád v Zambii: Lumangwe. V roce 2007 byly znovuvysazeny některé živočišné druhy, například voduška puku nebo impala. V parku byly též nalezeny pravěké jeskynní malby.\n\n"}
{"id": "1473769", "url": "https://cs.wikipedia.org/wiki?curid=1473769", "title": "Bóly", "text": "Bóly\n\nBóly [bój] (, , ) je město v Maďarsku v župě Baranya. Město leží pod pohořím Mecsek. Nachází se asi 21 km jihozápadně od Pécse a je správním sídlem stejnojmenného okresu. Město se rozkládá na ploše 25,38 km² a žije zde 3 823 obyvatel. Podle údajů z roku 2011 zde bylo 82,4 % Maďarů, 22,5 % Němců, 0,8 % Chorvatů, 0,3 % Romů a 0,1 % Slováků.\n\nV blízkosti města prochází dálnice M60. Nejbližšími městy jsou Mohács a Villány. Blízko jsou též obce Borjád, Monyoród, Nagynyárád, Szajk, Szederkény, Töttös a Versend.\n"}
{"id": "1473773", "url": "https://cs.wikipedia.org/wiki?curid=1473773", "title": "Ritacuba Blanco", "text": "Ritacuba Blanco\n\nRitacuba Blanco je nejvyšší vrchol Východních Kordiller v Andách v Kolumbii o nadmořské výšce 5410 metrů. Místní indiánský kmen U'wa jej označuje starobylým jménem Ritak'uwa. Kmen U'wa žije v nížinách v národním parku Sierra Nevada del Cocuy y Güicán, ve kterém se nachází Ritacuba Blanco. Vrchol je přístupný ze západu přes město El Cocuy, vesnici Güicán a vesnici Las Cabañas. Výlet je poměrně snadný, ale počasí není stálé a trasa na vrchol vede přes ledovec. V důsledku globálního oteplování tento ledovec taje velmi rychle a ustupuje o 25 metrů ročně; totéž se děje u ostatních zasněžených tropických hor v Kolumbii. V roce 1950 byl nejnižší bod ledovce Ritacuba Blanco v nadmořské výšce 4500 metrů nad mořem; v lednu 2007 byl 4800 metrů nad mořem. Pokud tato rychlost tání bude pokračovat, předpokládá se, že ledovec zmizí před rokem 2025.\n\n"}
{"id": "1473776", "url": "https://cs.wikipedia.org/wiki?curid=1473776", "title": "Che Ťien-kchuej", "text": "Che Ťien-kchuej\n\nChe Ťien-kchuej (* 1984) je čínský biofyzik pracující na katedře biologie Jižní vědecko-technologické univerzity v Šen-čenu v Čínské lidové republice.\n\nMezinárodní pozornosti se mu dostalo v listopadu 2018, kdy oznámil, že vytvořil dva geneticky upravené lidi, přičemž cílem bylo vyřadit z činnosti gen CCR₅ a tím vytvořit jedince odolné proti AIDS. Následně byl široce kritizován a to kromě obecně etických pochybností i proto, že daná úprava zároveň může snížit odolnost proti viru západonilské horečky.\n"}
{"id": "1473778", "url": "https://cs.wikipedia.org/wiki?curid=1473778", "title": "Socha svatého Jana Nepomuckého (Barchov)", "text": "Socha svatého Jana Nepomuckého (Barchov)\n\nSocha svatého Jana Nepomuckého se nalézá na křižovatce polních cest vedoucích od zámku Barchov kolem Táborského rybníka do vesnice Barchůvek v okrese Hradec Králové. Pozdně barokní pískovcová socha svatého Jana Nepomuckého je dílem neznámého sochaře z 20. let 18. století a tvoří významnou krajinnou dominantu.\n\nNa hranolovém podstavci stojí pilíř ozdobený volutami po stranách a zakončený profilovanou římsou. Na čelní straně pilíře je reliéf zobrazující erby majitelů panství Barchov. Na pilíři stojí socha světce v tradičním ikonografickém pojetí v kanovnickém rouchu s předkročenou levou nohou, držícího v pravé ruce biret a v levé krucifix. Světec je prostovlasý s vousatou tváří a má kolem hlavy svatozář s hvězdami.\n\n\n"}
{"id": "1473779", "url": "https://cs.wikipedia.org/wiki?curid=1473779", "title": "Sportovní trénink", "text": "Sportovní trénink\n\nSportovní trénink je složitý a účelně organizovaný proces rozvoje specializované výkonnosti v určitém sportu nebo disciplíně.\n\nCílem sportovního tréninku je dosáhnout co možná nejvyšší sportovní výkonnosti. Mezi tyto cíle patří také výchovná oblast (např. fair play, dodržování pravidel).\n\nÚkoly sportovního tréninku se řeší v rámci jeho složek, kterými jsou technická, kondiční, taktická a psychologická příprava.\n\nMezi východiska sportovního tréninku patří:\n\nProces motoricko-funkční adaptace, během něhož dochází k narušení homeostázy prostřednictvím podnětů (stresorů).\n\nProces motorického učení, který se dělí na fázi seznámení, zdokonalování, automatizace a tvořivé realizace.\n\nProces psycho-sociální interakce, který se týká formování psychiky a chování sportovce vlivem společenských vztahů.\nTréninková jednotka se skládá z části úvodní (rozcvičení, psychické naladění), průpravné (např. speciální gymnastická nebo atletická průprava), hlavní (plnění stanovených tréninkových cílů) a závěrečné (protažení, vyklusání).\n\nJednotlivá tréninková cvičení mají svůj obsah, dobu trvání a intenzitu.\n\nÚnava může být celková nebo místní, duševní, tělesná, ale také periferní (např. zvýšená koncentrace laktátu ve svalech) nebo centrální (snížená funkce CNS).\n\nZotavení je důležitou součástí sportovního tréninku, během něhož dochází k mnoha adaptačním změnám v organismu.\n\nVe sportovním tréninku rozlišujeme z dlouhodobého hlediska dvě základní koncepce, a to “ranou specializaci” a “trénink přiměřený věku”.\n\nŘízení sportovního tréninku zahrnuje vědomé, racionální a zdůvodněné pokyny a zásahy do tréninku. Uskutečňuje se prostřednictvím plánování a evidence tréninku, kontroly trénovanosti a vyhodnocováním tréninku.\n"}
{"id": "1473789", "url": "https://cs.wikipedia.org/wiki?curid=1473789", "title": "Karel Nejedlý (malíř)", "text": "Karel Nejedlý (malíř)\n\nKarel Nejedlý (8. července 1873 Praha – 29. listopadu 1927 Praha) byl český malíř, ilustrátor, grafik a pedagog.\n\nNarodil se v Praze v rodině stavebního inženýra Gustava Nejedlého. V letech 1888–1894 studoval na pražské malířské akademii zprvu u prof. J. Mařáka a po jeho úmrtí pokračoval u F. Sequense. V roce 1899 se oženil s Antonií Štulovou, v civilním životě byl učitelem kreslení na C. k. reálce v Praze. V roce 1904 pobýval v Kameničkách a maloval společně s Antonínem Slavíčkem. Roku 1905 vytvořil oponu pro ochotnický spolek z Rybné v Orlických Horách, což bylo patrně jeho největší dílo. Pro vydavatele P. Kerbera ilustroval celou řadu knih a vytvořil velké množství pohlednic v mnoha žánrech a byl hodnocen spolu s M. Kvěchovou jako průkopník typické české pohlednice v počátku 20. století. Často zajížděl na moravské Slovácko, na Slovensko a na Šumavu do okolí Boubína, kde čerpal inspiraci pro svá krajinářská díla. V letech 1900–1905 byl členem Spolku výtvarných umělců Mánes. Zemřel roku 1927 v Praze a v roce 1930 mu uspořádala Krasoumná Jednota posmrtnou výstavu.\n\nKarel Nejedlý, jmenovec slavnějšího Otakara Nejedlého, a dokonce autor jeho podobizny, byl malířem genrových obrazů, podobizen a krajin žil a tvořil v Praze na Královských Vinohradech.\n\n\n"}
{"id": "1473790", "url": "https://cs.wikipedia.org/wiki?curid=1473790", "title": "Zlaté maliny za rok 1996", "text": "Zlaté maliny za rok 1996\n\nZlaté maliny za rok 1996 byly udělovány 23. března 1997 v Hollywood Roosevelt Hotel v Kalifornii k uctění nejhorších filmů roku. Nejvíce nominací získaly film \"Striptýz\", celkem 7. Domů si odnesl cen 6.\n\n"}
{"id": "1473794", "url": "https://cs.wikipedia.org/wiki?curid=1473794", "title": "Socha svatého Jana Nepomuckého (Boharyně)", "text": "Socha svatého Jana Nepomuckého (Boharyně)\n\nSocha svatého Jana Nepomuckého pocházející z roku 1808 se nalézá v centru obce Boharyně v okrese Hradec Králové před budovou obecního úřadu. Pozdně barokní pískovcová socha svatého Jana Nepomuckého představuje dominantu zdejší malé návsi.\n\nNa hranolovém podstavci stojí pilíř po stranách zdobený jednoduchými volutami zakončený profilovanou římsou, ve které je upevněn kovový závěs pro lucernu. Na čelní straně pilíře je umístěn reliéfní nápis. Na římse je umístěn menší hranolový podstavec, na kterém stojí socha světce oděného v kanovnickém rouchu s biretem na hlavě držícího v náručí krucifix. Socha je ohrazena ozdobným kovovým plotem.\n\n"}
{"id": "1473803", "url": "https://cs.wikipedia.org/wiki?curid=1473803", "title": "Melomys rubicola", "text": "Melomys rubicola\n\nMelomys rubicola byl druh krysy endemitní k malému australskému ostrovu Bramble Cay. Patřila do čeledi myšovití a rodu \"Melomys\", který tvořila s dalšími asi 20 druhy. Druh popsal Oldfield Thomas roku 1924. Poslední pozorování pochází z roku 2009, \"Melomys rubicola\" je od roku 2019 hodnocena jako vyhynulý taxon následkem opakovaného zaplavování tohoto nízko položeného ostrova stoupající hladinou oceánu. Krysa je považována za prvního savce, který vyhynul následkem současných změn klimatu.\nKrysa \"Melomys rubicola\" byla endemitním druhem k ostrovu Bramble Cay, i přes intenzivní pátrání nebyla nalezena na jiných ostrovech. Ostrov Bramble Cay má přibližně oválný tvar a rozlohu asi 4 až 5 hektarů. Nachází se v severovýchodní části Torresova průlivu, který se rozkládá mezi Austrálií a Papuou-Novou Guineou. Bramble Cay leží asi 53 kilometrů od ústí řeky Fly na Nové Guineji. Okolo ostrova se rozkládá malý korálový útes, na jihovýchodním pobřeží ostrova leží fosfátové skály. Krysy nicméně neobývaly tento ostrov celý, příhodné podmínky pro ně představovaly asi pouhé 2 ha z celého ostrova, které pokrývala nízká vegetace (berhavie, šrucha zelná, ostrokvět ježatý, laskavec zelený…). Na ostrově není stálý zdroj vody.\n\nO chování tohoto druhu se ví jenom několik informací. Ostrov sdílel s některými mořskými ptáky a také karetami obrovskými (\"Chelonia mydas\"), které na Bramble Cay kladly vejce. Oblastem s vysokou hustotou mořského ptactva se krysa nicméně spíše vyhýbala. Útočiště krysám pravděpodobně představovaly prázdné skořápky krabů, dřevěná polena nebo sutiny. Potrava se skládala pravděpodobně z rostlin, jako byly laskavce, možná se krysy živily i na vejcích mořských želv a ptáků.\nO původu krysy \"Melomys rubicola\" existují dvě teorie. Jednou z možných teorií je, že ostrov osídlila z Nové Guineje (například na plovoucích kusech dřeva). Podle pravděpodobnější teorie šlo o reliktní populaci z dob, kdy byla Austrálie a Nová Guinea spojeny pevninským mostem (tedy asi před 9 000 lety).\n\nKrysa \"Melomys rubicola\" byla poměrně velkým druhem myši s mohutnýma nohama a krátkýma ušima, tělo měřilo 14,8 až 16,5 cm. Dlouhý ocas byl na konci chápavý a pokrývaly jej hrubé šupiny. Jeho délka činila 14,5 až 18,5 cm. Hmotnost činila 78 až 164 gramů. Srst měla na hřbetě červenohnědé zbarvení s dlouhými černými chlupy, světlejší barvu pak mělo podpaží.\n\nKrysa \"Melomys rubicola\" žila izolována na malém ostrově, kvůli čemuž pro ni existovala řada hrozeb od napadení novými predátory přes hrozbu příbuzenského křížení a eroze ostrova. Největším nebezpečím se nicméně ukázalo být opakované zaplavování ostrova stoupající hladinou oceánu. Podle raných pozorování z roku 1845 žila na ostrově „spousta” krys, pozorování z roku 1978 (Limpus & kol.) hovořilo o stovkách jedinců. Na základě odchycení 42 krys byla populace v roce 1998 stanovena na asi 90 jedinců. O několik let později, mezi lety 2002 a 2004, již byla odchycena asi pouhá čtvrtina počtu odchycených zvířat z roku 1998. Po roce 2004 kvůli opakovanému zaplavování ostrova silně pokleslo množství vegetace na ostrově, což byla pravděpodobně příčina celkového vyhynutí krysy. V březnu 2014 rostliny pokrývaly jenom 0,065 ha ostrova. Mimo to opakované záplavy mohly zabíjet i jednotlivé krysy.\n\nPoslední pozorování krysy proběhlo v roce 2009, další tři průzkumy z let 2011 a 2014, při nichž bylo rozmístěno po ostrově na 1 170 pastí, 60 fotopastí a ostrov byl několik hodin ve dne i v noci propátráván, nepřinesly pozitivní výsledky. Potenciální záchranu pro krysu \"Melomys rubicola\" mohl představovat chovný program v zajetí se zpětnou reintrodukcí na Bramble Cay nebo jiné ostrovy. Poslední plán obnovy druhu (Latch 2008) nicméně tuto ochrannou akci neuvedl a hrozby vyhynutí bagatelizoval.\n\nSpráva vlády státu Queensland označila druh za vyhynulý v roce 2016, 18. února 2019 toto prohlášení zveřejnila i australská vláda. Jako vyhynulý druh následně krysu reflektoval i Mezinárodní svaz ochrany přírody. Jedná se o prvního savce, který vyhynul následkem současných změn klimatu.\n\n"}
{"id": "1473814", "url": "https://cs.wikipedia.org/wiki?curid=1473814", "title": "Podpora", "text": "Podpora\n\nPodpora může označovat:\n\n\n\n\n\n\n"}
{"id": "1473815", "url": "https://cs.wikipedia.org/wiki?curid=1473815", "title": "Socha svatého Jana Nepomuckého (Osičky)", "text": "Socha svatého Jana Nepomuckého (Osičky)\n\nSocha svatého Jana Nepomuckého pochází z roku 1724 a nalézá se na okraji vesnice Osičky u silnice spojující Osice se Syrovátkou. Socha je od neznámého lidového sochaře. Barokní pískovcová socha je chráněna jako kulturní památka ČR. Národní památkový ústav tuto sochu uvádí v katalogu památek pod rejstříkovým číslem ÚSKP 23706/6-5498.\n\nBarokní socha světce je umístěna vysokém hranolovitém pilíři s po všech čtyřech stranách mírně vystouplými zrcadly, ve kterých byly původně umístěny v současnosti již nečitelné nápisy. Pilíř se sochou stojí na podstavci umístěném na pískovcové desce na okraji obce při silnici a odbočce polní cesty do obce Dobřenice. \n\nSocha představuje robustní postavu světce v typickém ikonografickém pojetí oděnou v kanovnickém rouchu s biretem na hlavě s plnovousem, okolo které je svatozář s hvězdami. Pravá ruka světce je nepřirozeně vysazena tak, aby přidržovala křížek, který však již dlouho chybí. Levá ruka s neuměle tvarovanými prsty přidržovala křížek zespodu. \n\nSocha byla v roce 1986 restaurována akademickou sochařkou Jindřiškou Tuhou-Zímovou. Nápisy tehdy nebyly obnoveny, světci byl doplněn kovový kříž, který však již v roce 2005 chyběl. \n\n\n"}
{"id": "1473816", "url": "https://cs.wikipedia.org/wiki?curid=1473816", "title": "Zlaté maliny za rok 1995", "text": "Zlaté maliny za rok 1995\n\nZlaté maliny za rok 1995 byly udělovány 24. března 1996 v Hollywood Roosevelt Hotel v Kalifornii k uctění nejhorších filmů roku. Nejvíce nominací získal film \"Showgirls\", celkem 13. Poprvé v historii Zlatých malin si vítěz došel na ceremoniál pro cenu: režisér Paul Vernoeven.\n\n"}
{"id": "1473819", "url": "https://cs.wikipedia.org/wiki?curid=1473819", "title": "Kostel Nalezení svatého Kříže (Robousy)", "text": "Kostel Nalezení svatého Kříže (Robousy)\n\nKostel Nalezení svatého Kříže (též uváděn jako kostel svatého Kříže) leží v Královéhradeckém kraji v obci Robousy, části obce Jičín. Původně gotický kostel z konce 14. století byl do roku 1679 zasvěcen sv. Petrovi. Po četných přestavbách je dnes ve stylu historismu.\n\nByl prohlášen kulturní památkou, památkově chráněn je od 3. května 1958.\n\nKostel byl původně gotický z konce 14. století a do roku 1679 byl zasvěcen sv. Petrovi. Ve 2. polovině 17. století (od roku 1691) byl přestavěn ve stylu raného baroka. V letech 1840–1841 došlo k jeho poslední velké úpravě; byl prodloužen a na místě původní dřevěné zvonice byla přistavěna věž dle návrhu Josefa Oppolzera. K další rekonstrukci se přistoupilo v roce 1896.\n\nBývalý farní kostel je dnes filiálním, patří Římskokatolické farnosti Jičín, Vikariátu Jičín, Diecézi královéhradecké.\n\nKostel tvoří dominantu obce, leží uprostřed hřbitova na návrší na jejím východním okraji. Jedná se o obdélnou jednolodní stavbu s půlkruhově uzavřeným presbytářem s valenou klenbou. Sakristie je pravoúhlá. V západním průčelí je situována hranolová věž. Jižní portál je lomený, pravděpodobně gotický. Loď je plochostropá.\n\nVnitřní zařízení je barokní. Hlavní oltář je rámový, pochází z roku 1704; byl proveden mistrem J. Bzeneckým ze Soběrazi. Obraz Zkoušení sv. Kříže nese na rubu signaturu \"„Pinx. Antonii Czeptka A. 1707 21 9bris“\"; byl renovován v roce 1891. Na bočních barokních oltářích z období kolem roku 1720 jsou umístěny moderní obrazy. Kazatelna je taktéž dílem mistra J. Bzeneckého ze Soběrazi. Křížovou cestu vytvořil roku 1859 autor J. Mádl. Varhany jsou barokní. Lavice pocházejí z roku 1773.\n\nKostel obklopuje hřbitov s ohradní zdí, kterou vedou dvě branky. Do východní části zdi je vsazeno sousoší Kalvárie z roku 1701 od autora J. Čapka.\n\n"}
{"id": "1473820", "url": "https://cs.wikipedia.org/wiki?curid=1473820", "title": "Volba prezidenta Československa 1946", "text": "Volba prezidenta Československa 1946\n\nVolba prezidenta Československa proběhla 19. června 1946 ve Vladislavském sále Pražského hradu na druhé schůzi Ústavodárného národního shromáždění, kterou vedl Antonín Zápotocký. Stávající prezident Edvard Beneš byl opětovně zvolen československým prezidentem.\n\nV prosinci 1942 vydala Benešem vedená exilová vláda prohlášení v němž označila Benešovu abdikaci za násilím vynucenou a tedy neplatnou. 28. října 1945 Prozatímní národní shromáždění hlasy všech 296 poslanců potvrdilo Edvarda Beneše ve funkci československého prezidenta. Prezidentská volba z roku 1938 byla tímto aktem popřena.\n\nObnova československého státu po druhé světové válce probíhala na základě právní kontinuity s první republikou. Volba prezidenta tak byla formálně organizována podle ústavy z roku 1920. Prezident byl volen na sedmileté funkční období. Ačkoliv československá ústava předpokládala existenci senátu, horní komory Národního shromáždění, nebyl senát v době prezidentské volby ustaven.\n\nV květnu 1946 proběhly parlamentní volby, které vyhrála Komunistická strana Československa, zatímco Benešova Česká strana národně socialistická utrpěla volební porážku. Úkolem nového parlamentu bylo připravit novou československou ústavu.\n\nPoslanci Ústavodárného národního shromáždění odevzdali celkem 298 platných lístků. Všechny lístky připadly Benešovi.\n\n"}
{"id": "1473823", "url": "https://cs.wikipedia.org/wiki?curid=1473823", "title": "Kašna se sochou svatého Josefa", "text": "Kašna se sochou svatého Josefa\n\nKašna se sochou svatého Josefa je umístěna před Novoměstskou radnicí na Karlově náměstí v Praze - Novém Městě.\n\nBarokní kašna s morovým sloupem je nejstarší z plastik, které zdobí Karlovo náměstí. Od března do listopadu roku 1680 byla pražská města postižena morovou epidemií, při které zemřelo asi šest tisíc lidí. Morový sloup je postaven jako poděkování za to, že nemoc odezněla.\n\nUprostřed nádrže na vodu je vztyčen sloup, který tvoří čtyři sdružené polosloupy s pseudokorintskými hlavicemi. Sloup stojí na podstavci, na kterém jsou čtyři chrliče vody ve tvaru hlav lvů. Vrcholek sloupu nese pískovcové sousoší svatého Josefa s Ježíškem v náruči a čtyřmi andílky. Na čelní straně je znak Nového Města, objednavatele kašny, a habsburský orel s monogramem císaře Leopolda I. Ze zachovaných písemností vyplývá, že roku 1698 byla vyplacena odměna baroknímu sochaři a řezbáři Matěji Václavu Jackelovi za figurální doplňky.\n\nKašna byla zařazena do seznamu kulturních památek.\n"}
{"id": "1473825", "url": "https://cs.wikipedia.org/wiki?curid=1473825", "title": "Pepi III.", "text": "Pepi III.\n\nSeneferankhre Pepi III. byl egyptský faraon. Podle Wolfganga Helcka byl pátým faraonem 16. dynastie během druhého přechodného období. Podle Jürgena von Beckeratha byl třináctým faraonem 16. dynastie. Není jasné, kdo byl jeho předchůdcem a nástupcem. Pepy III. je doložen pouze písmenem ve tvaru skarabu nesoucím jeho jméno. Egyptolog Kim Ryholt tato tvrzení však zpochybňuje, stejně jako to, že byl Pepi králem 16. dynastie, protože pečeť s faraonovým jménem není datována do druhého přechodného období.\n"}
{"id": "1473826", "url": "https://cs.wikipedia.org/wiki?curid=1473826", "title": "Dunavecse", "text": "Dunavecse\n\nDunavecse [dunaveče] (, ) je město v Maďarsku, nacházející se na severozápadě župy Bács-Kiskun, spadající pod okres Kunszentmiklós. Město leží u břehu Dunaje a je známé především tím, že se zde nachází most Pentele, který je zatím jednou z mála vystavěných částí připravované dálnice M8. Nachází se asi 55 km západně od Kecskemétu. V roce 2015 zde žilo 3 856 obyvatel. Dle údajů z roku 2011 zde bylo 92,7 % obyvatel maďarské, 2,3 % romské, 0,7 % německé a 0,7 % rumunské národnosti.\n\nNejbližšími městy jsou Dunaújváros, Kunszentmiklós, Solt a Szabadszállás. Blízko jsou též obce Apostag, Dunaegyháza, Kisapostag, Szalkszentmárton a Újsolt.\n"}
{"id": "1473828", "url": "https://cs.wikipedia.org/wiki?curid=1473828", "title": "Turistická značená trasa 7220", "text": "Turistická značená trasa 7220\n\nPočátek trasy se nachází na rozcestí u parkoviště ve Spáleném Mlýně. Rozcestím prochází rovněž modře značená trasa 1813 z Pece pod Sněžkou k maloúpskému kostelu a zeleně značená trasa 4250 rovněž z Pece pod Sněžkou do Horního Maršova. S ní vede trasa 7220 z počátku východním směrem v souběhu na okraj zástavby. Poté se stáčí na sever a již samostatně sleduje asfaltovou komunikaci stoupající východním svahem Krakonošova údolí. Komunikace vede střídavě okrajem lesního masívu Dlouhého hřebene. V lese u horního zakončení Krakonošova údolí vstupuje do souběhu s červeně značenou Cestou bratří Čapků přicházející z Trutnova a společně vedou k osadě obklopující místní kostel svatého Petra a Pavla. Na zdejším rozcestí souběh končí a Cesta Bratří Čapků pokračuje na Pomezní Boudy. Zároveň zde končí i modře značená trasa 1813 přicházející sem ze Spáleného Mlýna alternativní trasou.\n\nTrasa 7220 klesá severním směrem k Rennerovu potoku, překračuje jej a lesem stoupá na horní okraj luční enklávy Rottrovy Boudy s vyhlídkovým bodem na masív Sněžky. Připojuje se na cestu obsluhující enklávu a posléze na asfaltovou komunikaci a lesem a posléze loukou vede přes osadu Černá Voda na Pomezní Boudy. Zde překračuje silnici II/252, mění směr na západní a po asfaltové komunikaci (tzv. \"Žlutá cesta\") pokračuje Smrčinnou strání. Cestou překračuje několik potoků včetně Malé Úpy. Uprostřed stráně se nachází rozcestí se zeleně značenou trasou 4205 sestupující k autobusové zastávce v lokalitě Za Větrem. Trasa 7220 začíná stoupat lesem stále jako asfaltová komunikace, překračuje Soví potok a končí u turistické chaty Jelenka v blízkosti polských hranic na rozcestí s červeně značenou Cestou česko-polského přátelství sledující hlavní hřeben Krkonoš, s ní souběžně vedoucí polskou modře značenou trasou a zde výchozí zeleně značenou trasou 4246 směr jižní svah Sněžky.\n\n\n\n\n\n"}
{"id": "1473833", "url": "https://cs.wikipedia.org/wiki?curid=1473833", "title": "Ivan Hrozný (film)", "text": "Ivan Hrozný (film)\n\nIvan Hrozný ( \"Царь\") je ruské historické filmové drama z roku 2009, které režíroval Pavel Lungin. Napsal i scénář spolu s Alexejem Ivanovem a byl jedním z producentů.\n\nFilm ukazuje postavu ruského cara Ivana Hrozného jako člověka, který se bojí o své spasení, nikomu nevěří a ve strachu z Božího soudu si pozve dávného přítele Filipa (mnicha). Kontrast mezi těmito dvěma postavami ukazuje, jaký je rozdíl mezi pravou zbožností a devotností.\n\nFilm byl promítán na Filmovém festivalu v Cannes.\n\n"}
{"id": "1473849", "url": "https://cs.wikipedia.org/wiki?curid=1473849", "title": "Ross Lowell", "text": "Ross Lowell\n\nRoss Lowell (10. července 1926 New York – 10. ledna 2019 Westchester County) byl americký vynálezce, fotograf, kameraman, lighting designer, spisovatel a podnikatel, který změnil filmový průmysl se dvěma vynálezy: široce používaným rychloupínacím osvětlovacím systémem a gafferovou páskou. Založil společnost Lowel-Light, výrobce přenosných osvětlovacích zařízení používaných v televizním, filmovém a scénickém osvětlení (stage lighting), s 20 Lowellovými patenty. Ross Lowell získal v roce 1980 cenu Academy Award for Technical Achievement za svůj kompaktní systém osvětlení. V témže roce byl nominován na cenu za nejlepší krátký film Best Short Film, Live Action za jeho 14minutový film \"Oh Brother, My Brother\" (1979), popisující jeho dvě malé děti. V roce 1987 získal Lowell Zlatou medaili od společnosti Society of Motion Picture and Television Engineers (SMPTE) \"jako uznání jeho mnoha úspěchů, vynálezů a inovativního vývoje v oblasti lehkého osvětlení a osvětlovací techniky.\"\nLowell pracoval na stovkách dokumentárních a krátkých filmech a televizních reklam. Od roku 1972 vyučoval scénické osvětlení na univerzitě v New Yorku a vedl různé odborné semináře. V roce 1992 napsal knihu o osvětlení \"Matters of Light and Depth\".\n\nLowell se narodil 10. července 1926 v New Yorku rodičům Leovi a Julietě Lowellovým. Do námořnictva Spojených států nastoupil jako vojenský fotograf během války a po druhé světové válce (1945–1946). Od roku 1948 studoval filmovou tvorbu na Kalifornské univerzitě v Los Angeles, poté na univerzitě v Jižní Karolíně v roce 1949. V roce 1955 Lowell absolvoval letní dílnu na Haystack Mountain School of Crafts; jeho fotografie z té doby ilustrují knihu z roku 2019 \"In the Vanguard: Haystack Mountain School of Crafts, 1950–1969\". Lowell pracoval ve filmovém a televizním průmyslu jako kameraman a osvětlovací režisér. \n\nV letech 1957–1958 dokumentární režisér CBS Stephen E. Fleischman produkoval epizodu televizních seriálů \"20. století\" hlasatele Waltera Cronkita. Epizoda s názvem \"The Delinquents: The Highfields Story\" (1959) obsahovala mnoho scén točených v Highfields, bývalém panství Lindbergh v New Jersey, kde probíhal experimentální program rehabilitace mladistvých delikventů . Fleischman najal Lowella, aby instaloval dočasný a nenápadný osvětlovací systém, který by mohl zůstat na místě po několik týdnů natáčení. Lowell vynalezl otočný systém kuliček a svorek pro montáž světel a přepracoval lepicí pásku společnosti Johnson & Johnson Permacel tak, že spojil lepidlo Permacel se stříbrnou tkaninou a vytvořil gafferovou pásku, která udržela plochou kovovou desku na okně. Na kulový kloub připojený k desce se mohl namontovat malý přenosný světlomet. Gafferová páska byla teplu odolná a mohla zůstala přilepená po dobu několika měsíců, aniž by zanechala zbytky po jejím odstranění.\n\nEpizoda \"Delinquents\" byla odvysílaná v lednu 1959 a Lowell spustil společnost Lowell-Light ve steném roce o něco později. Společnost Lowel-Light vyráběla a prodávala kompaktní řešení osvětlení, které sám vyvinul. Společnost byla založena v jeho domovině Stamford, Connecticut. První výrobky používaly vysoce výkonné žárovky, které nevydržely moc dlouho a obsahovaly málo příslušenství. Společnost Lowel-Light postupně představila další příslušenství pro vytvoření přenosného osvětlovacího systému. Vydání časopisu \"Industrial Photography\" (\"Průmyslová fotografie\") z roku 1983 prohlásilo: \"Když Ross Lowell vynalezl původní Lowelovo světlo, pravděpodobně neměl ani tušení, že jeho malé světlo bude mít tak velký vliv na pracovní návyky jak fotografů i filmařů.\"\n\nV roce 1992 vydal Lowell učební příručku \"Matters of Light and Depth: Creating Memorable Images for Video, Film and Stills Through Lighting\" vydanou Broad Street Books of Philadelphia. Kniha, složená z aktuálních esejů uspořádaných do osmi kapitol, byla ještě předtím, než vyšla, doporučena odborníkem na fotografickou osvětlovací techniku Jonem Falkem. John Jackman ve své knize o svícení \"Lighting for Digital Video and Television\" z roku 2004 uvádí Lowellovu knihu jako \"klasiku\" na trhu a cituje Lowella: \"Je velmi snadné zaměnit efekty a efektivní osvětlení, křiklavé obrazy s nezapomenutelnými, kvantitou jedné svíčky s kvalitou světla.\"\n\nLowellovy fotografie byly vystaveny dvakrát v roce 2010. V květnu vyšla jeho série nazvaná \"\"Time Trails\"\" (\"Časové stezky\") vystavená v knihovně Pound Ridge Library. O pět měsíců později byla další řada jeho prací vystavena venku v rezervaci Ward Pound Ridge Reservation v New Yorku, na výstavě s názvem \"\"Forest of Possibilities\"\" (\"Les možností\"). Celkem 24 snímků, každý zvětšen na cca 2.8 m2 a vytištěny společností National Geographic Imaging, byly zavěšeny ze stromů v přírodní rezervaci.\n\nLowell byl čtyřikrát ženatý. Jeho první manželka byla Anita Kregalová; byli ženatí deset let a měli dceru Lisu. Lowellova třetí manželka Carol mu porodila tři syny: Joshe (1972), Evana (1976) a Bretta (1980). Ross a Carol Lowellovi v roce 1979 natočili krátký film \"Oh Brother, My Brother\", který líčí Joshe a Evana. \nV roce 2007 díky své filmové společnosti Big UP Productions natočili jeho synové Josh a Brett film o horolezectví s názvem \"King Lines\", který získal cenu Emmy za nejlepší sportovní dokument.\n\nV roce 2019 čtvrtá manželka Marilyn Shapiro-Lowellová uvedla, že zemřel v Pound Ridge v New Yorku ve věku 92 let. Zůstali po něm jeho čtyři děti, deset vnoučat, sestra a dvě neteře.\n\n"}
{"id": "1473850", "url": "https://cs.wikipedia.org/wiki?curid=1473850", "title": "Kostel svatého Jiří (Tmaň)", "text": "Kostel svatého Jiří (Tmaň)\n\nKostel svatého Jiří stojí o samotě na návrší nad obcí Tmaň (okres Beroun) u křižovatky dvou silnic. Původně gotický, v 18. století barokně přestavěný kostel s přilehlým hřbitovem obklopuje ohradní zeď. Je chráněn jako kulturní památka České republiky.\n\nPrvní písemná zmínka o kostelu pochází z roku 1315, do husitských válek byl kostelem farním. Další záznamy pocházejí až ze 17. století. Status farního kostela získal znovu v roce 1777, v 19. století proběhly stavební úpravy. V roce 1921, kdy byla ve Tmani založena Církev československá husitská, zůstalo ve farnosti z původního počtu 1480 katolíků z roku 1916 pouhých 151. V následujících letech vedly obě církve o kostel spory, zůstal však katolickým (v obci byl pak postaven Sbor Jiřího z Poděbrad). Po 2. světové válce kostel chátral, v 60. letech byl dokonce v dezolátním stavu, ale větší opravy se dočkal teprve v letech 2000–2002. Iniciátory byly obec Tmaň a římskokatolická farnost, které oslovily s žádostí o sponzorování oprav akciové společnosti Vápenka Čertovy schody, Velkolom Čertovy schody a Českomoravský cement. Dále se na financování podílely obec Tmaň a místní občané, kteří uspořádali sbírku, přispělo také Arcibiskupství pražské a Okresní úřad Beroun. Od roku 2006, kdy došlo ke slučování farností berounského vikariátu, patří kostel jako filiální k římskokatolické farnosti Žebrák.\n\nKostel je jednolodní stavba s hranolovou věží v průčelí, čtverhranným presbytářem a po straně přistavěnou sakristií. Střechy věže a sanktusníku byly původně báňovitého tvaru, při úpravách v 19. století je nahradily střechy jehlancové. Průčelí zdobí obraz svatého Jiří. Většina zařízení interiéru je z 19. století. Oltář je pseudobarokní, po stranách stojí sochy svatého Petra a Pavla. Oltářní obraz svatého Jiří namaloval v roce 1835 František Horčička. Další obrazy zobrazují výjev \"Ecce homo\", svatého Jana Nepomuckého a svatého Vavřince. Z 18. století pochází barokní kazatelna a křtitelnice z červeného mramoru. Uvnitř kostela se dále nachází 13 náhrobních kamenů z let 1488–1614, převážně patřících členům rodů Trmalů z Toušic a Svárovských ze Svárova, které byly do roku 1897 umístěny na vnějších zdech kostela. Kostel má dva zvony. Větší byl v roce 1917 zabaven pro vojenské účely, menší zabavili Němci za 2. světové války (byl nalezen rozbitý v Hamburku).\n\nO původu kostela vyprávějí lidové pověsti. V těchto místech, v hlubokém lese Tmani, zde jednou u studánky pod dubem usnula zbožná dcera rytíře Kotejse z nedalekého hradu. Ve snu se jí zjevil rytíř, probodávající kopím draka, v němž poznala svatého Jiří. Nechala proto na dub pověsit obrázek světce a později zde nechala postavit kapli. Ve verzi vlasteneckého kněze Václava Krolmuse tady jakási panna nechala postavit pohanskou svatyni, která se později změnila v křesťanský kostelík. V pověstech se také vypráví o původně pohanské osadě Budy, která stála pod hradem Kotýz a společně s hradem byla zničena při vpádu cizích nájezdníků; kostelík prý byl zachován, protože jejich velitel byl sám ctitelem svatého Jiří. Podle archeologických nálezů bylo v okolí kostela skutečně pohřebiště, jehož počátky sahají až do doby bronzové. \n"}
{"id": "1473851", "url": "https://cs.wikipedia.org/wiki?curid=1473851", "title": "Córdoba Open 2019 – mužská dvouhra", "text": "Córdoba Open 2019 – mužská dvouhra\n\nMužská dvouhra Córdoba Open 2019 probíhala v první polovině února 2019. Do singlové soutěže córdobského tenisového turnaje hraného na antuce nastoupilo dvacet osm hráčů. Jednalo se o úvodní ročník argentinského turnaje, který pořadatelství první části čtyřdílné série Golden Swing získal od Ecuador Open Quito.\n\nVítězem se překvapivě stal 25letý Argentinec Juan Ignacio Londero, startující na divokou kartu, jenž ve finále zdolal argentinskou turnajovou osmičku Guida Pellu po třísetovém průběhu 3–6, 7–5 a 6–1. Dokázal tak otočit nepříznivý vývoj, když prohrával již 3–6 a 2–4 na gamy. Po třech prohrách ze vzájemných zápasů dokázal Pellu poprvé porazit. V debutovém finále na okruhu ATP Tour si připsal premiérové turnajové vítězství. Londero v předchozí kariéře odehrál jen tři hlavní soutěže turnajů ATP v Bogotě 2013 a 2014 a Bastadu 2018, a vždy prohrál v úvodním kole. Bodový zisk jej po skončení posunul na nové kariérní maximum, 69. místo žebříčku ATP.\n\nČtyři nejvýše nasazení hráči obdrželi volný los do druhého kola.\n"}
{"id": "1473852", "url": "https://cs.wikipedia.org/wiki?curid=1473852", "title": "Córdoba Open 2019 – mužská čtyřhra", "text": "Córdoba Open 2019 – mužská čtyřhra\n\nMužská čtyřhra Córdoba Open 2019 probíhala v první polovině února 2019. Do deblové soutěže córdobského tenisového turnaje hraného na antuce nastoupilo šestnáct dvojic. Jednalo se o úvodní ročník argentinského turnaje, který pořadatelství první části čtyřdílné série Golden Swing získal od Ecuador Open Quito.\n\nVítězem se stal třetí nasazený česko-argentinský pár Roman Jebavý a Andrés Molteni, který ve finále zdolal argentinské turnajové jedničky Máxima Gonzáleze s Horaciem Zeballosem po dvousetovém průběhu 6–4 a 7–6. Oba šampioni si do žebříčku ATP připsali 250 bodů a po triumfu na Generali Open Kitzbühel 2018 získali druhou společnou trofej. Jebavý vybojoval čtvrtý deblový titul na okruhu ATP Tour a pro Molteniho to bylo šesté takové turnajové vítězství.\n\n"}
{"id": "1473853", "url": "https://cs.wikipedia.org/wiki?curid=1473853", "title": "Natalja Něprjajevová", "text": "Natalja Něprjajevová\n\nNatalja Michailovna Něprjajevová, rusky Наталья Михайловна Непряева (* 6. září 1995 Tver) je ruská běžkyně na lyžích, bronzová olympijská medilistka ze Zimních olympijských her 2018. V jihokorejském Pchjongčchangu získala bronz se štafetou. Na MS 2019 v rakouském Seefeldu vybojovala bronz ve skiatlonu.\n\n"}
{"id": "1473856", "url": "https://cs.wikipedia.org/wiki?curid=1473856", "title": "José Omar Pastoriza", "text": "José Omar Pastoriza\n\nJosé Omar Pastoriza (23. května 1942, Rosario - 2. srpna 2004, Buenos Aires) byl argentinský fotbalový záložník. V roce 1971 byl vyhlášen argentinským fotbalistou roku. Po skončení aktivní kariéry působil jako trenér.\n\nProfesionálně hrál za Racing Buenos Aires, CA Independiente a ve Francii za AS Monaco FC. V jihoamerickém Poháru osvoboditelů nastoupil ve 27 utkáních a dal 9 gólů, v roce 1972 s Indenpendienta Pohár osvoboditelů vyhrál. V Poháru vítězů pohárů nastoupil ve 2 utkáních. V letech 1967, 1970 a 1971 získal s Independiente argentinský titul.\n\nZa reprezentaci Argentiny nastoupil v 18 utkáních, ve kterých dal 1 gól. Byl členem týmu Argentiny na Mistrovství světa ve fotbale 1966, ale zůstal mezi náhradníky.\n\nTrénoval argentinské kluby CA Independiente, Racing Club (Avellaneda), CA Boca Juniors, Talleres de Córdoba, Argentinos Juniors, Chacarita Juniors, španělské Atlético Madrid, bolivijský Club Bolívar, v Brazílii Fluminense FC, v Kolumbii Millonarios FC a reprezentace Salvadoru a Venezuely.\n\n\n \n"}
{"id": "1473857", "url": "https://cs.wikipedia.org/wiki?curid=1473857", "title": "Kohnův most", "text": "Kohnův most\n\nŽelezný most takzvané Kohnovy soustavy se nalézá v prostoru bývalého cvičiště železničního vojska v Pardubicích. \n\nMost byl součástí vojenské úzkorozchodné drážky zvané „Špitálka“ poté co nahradil svého dřevěného předchůdce. Tato trať obsluhovala vojenské cvičiště na levém břehu řeky Chrudimky a oblast v Pardubičkách na pravém břehu řeky a dokázala po svahu vystoupat až ke hřbitovu a do prostoru dnešní nemocnice.\n\nV roce 1929 byla trať na cvičišti přeložena na jiný most a zároveň s tím byla pravděpodobně zrušena i jižní část smyčky vedené přes původní Kohnův most.\n\nV roce 2019 je původní Kohnův most z důvodu zchátralosti uzavřen pro veškerý provoz a jedná se o vzniku přírodního parku Červeňák v prostoru málo dotčeného bývalého cvičiště. Asi 300 m proti proudu řeky Chrudimky se nalézá most Červeňák.\n\n"}
{"id": "1473858", "url": "https://cs.wikipedia.org/wiki?curid=1473858", "title": "Sofia Open 2019 – mužská dvouhra", "text": "Sofia Open 2019 – mužská dvouhra\n\nMužská dvouhra Sofia Open 2019 probíhala v první polovině února 2019. Do singlové soutěže sofijského tenisového turnaje hraného na tvrdém povrchu v hale nastoupilo dvacet osm hráčů. Obhájcem titulu byl bosenský tenista Mirza Bašić, kterého v úvodním kole vyřadil Slovák Martin Kližan.\n\nVítězem se stal třetí nasazený Rus Daniil Medveděv, jenž ve finále zdolal maďarského hráče Mártona Fucsovicse po dvousetovém průběhu 6–4 a 6–3. Ruská světová šestnáctka navýšila proti Maďarovi aktivní vzájemnou bilanci zápasů na 3–0. V probíhající sezóně si tak připsal premiérové turnajové vítězství, které představovalo čtvrtý singlový titul na okruhu ATP Tour.\n\nČtyři nejvýše nasazení hráči obdrželi volný los do druhého kola.\n"}
{"id": "1473864", "url": "https://cs.wikipedia.org/wiki?curid=1473864", "title": "Oranjekoeke", "text": "Oranjekoeke\n\nOranjekoeke (česky \"pomerančový \"nebo též\" oranžový koláč\") je typická specialita Fríska. Tento dezert byl původně pečen při zvláštních příležitostech, jako jsou například svatby, ale dnes je již výrobkem běžně podávaným k čaji nebo kávě.\n\nZa své jméno vděčí tenkým kouskům kandované oranžové pomerančové kůry, která se přidává do těsta. Dalšími základními přísadami těsta jsou mouka (dnes pšeničná, dříve i žitná), máslo, cukr krupice, kypřící prášek (potaš – uhličitan draselný), voda, koření a sůl. Některé recepty zahrnují i med, vejce či kukuřičný škrob. Jako koření pro Oranjekoeke je nejčastěji používán anýz, muškátový oříšek, skořice nebo zázvor. \n\nHistoricky měl každý pekař svůj recept, často regionální recept, který se předával z otce na syna. Především v oblasti fríských lesů (Friese Wouden) přidávali pekaři do těsta hlavně anýz. V severozápadním Frísku se přidávalo více skořice a v ostatních částech Fríska pak zázvor. Dezert má tedy historicky více variant. Obdobně je tomu i u dalších fríských pekařských/cukrářských specialit jako je keallepoat, sûkerlatte, kruidkoek a spekkoek.\n\nV roce 2014 vydala nizozemská (fríská) fotografka Tryntsje Nauta knihu s názvem Oranjekoek (ISBN 9789056153373; Bornmeer), ve které zachytila oranjekoek od každého z 93 fríských pekařů, kteří jej vyrábějí.\n\nV současné době bývá hotové těsto nejčastěji pečeno na obdélníkovém plechu. Z těsta jsou vyváleny dvě stejně velké placky. První se položí na pečicí plech, dobře se urovná, potře se mandlovou pastou, která se také dobře uhladí a na ni se položí a urovná druhá placka z těsta. Těsto se peče v předehřáté troubě, v závislosti na konkrétním receptu, při teplotách od cca 160°C (45 minut) až do cca 200°C (20 minut). Upečený dort se na vrchu zdobí růžovou cukrovou polevou, šlehačkou, čerstvým nebo kandovaným ovocem či čokoládou.\nV různých souvislostech s královskou rodinou (například oslavy Královnina dne) se někdy růžová poleva nahrazuje oranžovou, protože tato barva je symbolem jak královské rodiny, tak celého Nizozemska. Jak bylo uvedeno výše, název dezertu je ale odvozen od pomerančové kůry.\nDezert samotný má dlouhou trvanlivost, což ale neplatí o jeho zdobení, především o šlehačce a čerstvém ovoci.\n\n"}
{"id": "1473865", "url": "https://cs.wikipedia.org/wiki?curid=1473865", "title": "Open Sud de France 2019 – mužská dvouhra", "text": "Open Sud de France 2019 – mužská dvouhra\n\nMužská dvouhra Open Sud de France 2019 probíhala v první polovině února 2019. Do singlové soutěže montpellierského tenisového turnaje hraného na tvrdém povrchu v hale nastoupilo dvacet osm hráčů. Obhájcem titulu byl francouzský tenista Lucas Pouille, kterého ve druhém kole vyřadil Kypřan Marcos Baghdatis.\n\nVítězem se stal 33letý nenasazený Francouz Jo-Wilfried Tsonga, jenž v semifinále předchozího ročníku utrpěl zranění kolena s následnou sedmiměsíční absencí od tenisu. Do Montpellier tak zavítal až jako 210. hráč žebříčku ATP. Ve finále i potřetí zdolal francouzskou turnajovou sedmičku Pierra-Huguese Herberta po dvousetovém průběhu 6–4 a 6–2. V probíhající sezóně si tak připsal premiérové turnajové vítězství, které představovalo sedmnáctý singlový titul na okruhu ATP Tour.\n\nČtyři nejvýše nasazení hráči obdrželi volný los do druhého kola.\n"}
{"id": "1473871", "url": "https://cs.wikipedia.org/wiki?curid=1473871", "title": "Hildprandtové z Ottenhausenu", "text": "Hildprandtové z Ottenhausenu\n\nHildprandtové z Ottenhausenu () jsou starý šlechtický rod původem snad z Tyrolska, žijící v Čechách od 17. století.\n\nPůvod Hildprandtů není přesně doložen, podle většiny zdrojů rod pochází z Horního Rakouska nebo Tyrolska, ale možná z Horního Bavorska.\n\nRoku 1530 jim bylo uděleno právo nosit erb a roku 1579 byli přijati mezi říšskou šlechtu. Za vlády císaře Rudolfa II. přišli Hildprandtové do Čech, kde jim bylo šlechtictví potvrzeno. Císařovna Marie Terezie potom roku 1756 povýšila Hildprandty do stavu svobodných pánů. Roku 1798 koupil Václav Karel svobodný pán Hildprandt panství v jihočeské Blatné. Zámek Blatná se poté stal hlavním rodovým sídlem.\n\nV září 1939 se čtyři členové rodu (bratři Robert, Karel, Jindřich a Bedřich) připojili k Národnostnímu prohlášení české šlechty. V Blatné Hildprandtové pobývali až do roku 1953, kdy byli zámek nuceni opustit. V rámci restitucí v devadesátých letech 20. století byl zámek navrácen vdově po Bedřichu Hildprandtovi, Kornélii Hildprandtové roz. Veverkové (1916 – 2014), a jejím dcerám Josefině (* 1938) a Janě (* 1947). Kornélie “Nella” Hildprandtová zemřela v roce 2014. Zámek vede paní Jana Germenis-Hildprandtová a syn její sestry Josefíny provozuje zámecký lihovar.\n\nMotto Hildprandtů zní: (Přes překážky k vznešenosti).\n\n\n"}
{"id": "1473872", "url": "https://cs.wikipedia.org/wiki?curid=1473872", "title": "Argentina Open 2019 – mužská dvouhra", "text": "Argentina Open 2019 – mužská dvouhra\n\nMužská dvouhra Argentina Open 2019 probíhala v polovině února 2019. Do singlové soutěže buenosairského tenisového turnaje hraného na antuce nastoupilo dvacet osm hráčů. Obhájcem titulu byl rakouský osmý hráč světa Dominic Thiem, kterého v semifinále vyřadil Schwartzman.\n\nVítězem se stal třetí nasazený Ital Marco Cecchinato, jenž ve finále zdolal argentinskou turnajovou čtyřku Diega Schwartzmana po hladkém dvousetovém průběhu 6–1 a 6–2. Dvacetišestiletý Cecchinato si tak v probíhající sezóně připsal premiérové turnajové vítězství, které představovalo třetí singlový titul na okruhu ATP Tour ve třetím kariérním finále.\n\nČtyři nejvýše nasazení hráči obdrželi volný los do druhého kola.\n"}
{"id": "1473873", "url": "https://cs.wikipedia.org/wiki?curid=1473873", "title": "Bratská vodní elektrárna", "text": "Bratská vodní elektrárna\n\nBratská vodní elektrárna  (rusky \"Братская ГЭС\") je vodní elektrárna na řece Angara v centrální části Sibiře. Byla vybudována jako druhý stupeň angarské kaskády po Irkutské elektrárně. V časovém sledu byla po ní na angarské kaskádě dostavena Usť-Ilimská a Bogučanská elektrárna. Bratská elektrárna je třetí nejvýkonnější vodní elektrárnou v Rusku a v době od zprovoznění druhé soustavy energobloků v roce 1963 do roku 1971 byla nejvýkonnější vodní elektrárnou na světě. V roce 1971 ji překonala Krasnojarská vodní elektrárna na Jeniseji.\n\nStavba přehrady probíhala v letech 1954 - 1966. Bratská přehradní nádrž se začala napouštět v červnu 1961. První dodávka do elektrické sítě se uskutečnila v listopadu 1961.\n\nStavební celek obsahuje tyto části:\n\ngravitační betonová hráz o délce 1 430 m a výšce 125 m, s přelivovou části o šířce 242 m\n\nlevobřežní zemní násep o délce 723 m \n\npravobřežní hlinitopísčitý násep o délce 2 987 m \n\ntěleso elektrárny při úpatí hráze o délce 515 m při levém břehu\n\nNa spádu 102 m pracuje 18 Francisových turbín o hltnosti 254 m³/s, které pohání generátory o výkonu 18 x 250 MW. Celkový instalovaný výkon je tak 4 500 MW.\n\nPrůměrná roční výroba elektrické energie činí 22,6 miliard kWh. Bratská vodní elektrárna hrála hlavní úlohu v elektrifikaci východní Sibiře a umožnila především vznik a provoz Bratského závodu na výrobu hliníku, který produkuje 30% hliníku v Rusku a odebírá z 75% z veškeré produkce elektrárny. \n\nPo temeni hráze vede Bajkalsko-amurská magistrála a podél tělesa hráze na úrovni hradel přepadových polí vede ve výši 98 m silniční magistrála \"Viljuj\". Zvykem místních čerstvých novomanželů se stalo upevňování zámků na oplocení této silnice a vhození klíčů do Angary.\n"}
{"id": "1473874", "url": "https://cs.wikipedia.org/wiki?curid=1473874", "title": "Joe Alwyn", "text": "Joe Alwyn\n\nJoseph Matthew Alwyn (* 21. února 1991, Londýn) je anglický herec.\n\nAlwyn se narodil v severním Londýně. Jeho matka je psychoterapeutka, otec filmový dokumentarista. Přesto, že byl introvertní dítě, tajně si přál být herec. V dospívajícím věku se stal členem Národního divadla mladých Velké Británie. Současně studoval literaturu a dramatickou tvorbu na universitě v Bristolu, absolvoval v roce 2012. Už dva týdny po svém absolventském divadelním představení na jaře 2015 byl obsazen do hlavní role válečného dramatu Billy Lynn's Long Halftime Walk.\n\n\n"}
{"id": "1473877", "url": "https://cs.wikipedia.org/wiki?curid=1473877", "title": "New York Open 2019 – mužská dvouhra", "text": "New York Open 2019 – mužská dvouhra\n\nMužská dvouhra New York Open 2019 probíhala okolo poloviny února 2019. Do singlové soutěže uniondalského tenisového turnaje hraného na tvrdém povrchu v hale nastoupilo dvacet osm hráčů. Obhájcem titulu byl jihoafrický tenista Kevin Anderson, jenž odstoupil před zahájením pro poranění pravého lokte.\n\nVítězem se stal 21letý nenasazený Američan Reilly Opelka, který ve finále zdolal kanadského kvalifikanta a 154. muže žebříčku Braydena Schnura po vyrovnaném třísetovém průběhu 6–1, 6–7 a 7–6. V utkání proměnil až šestý mečbol a pomohl si v něm 43 esy. Na okruhu ATP Tour tak získal první titul. 23letý Schnur před turnajem nevyhrál žádný zápas v hlavní soutěži túry ATP a do kvalifikace prošel až jako náhradník.\nV semifinále Opelka odvrátil šest mečbolů o dvanáct let staršímu nejvýše nasazenému Johnu Isnerovi a z duelu čítajícího tři tiebreaky postoupil do boje o titul. Téhož vítěze již mělo utkání prvního kola Australian Open 2019, kde spolu oba svedli čtyři zkrácené hry. V newyorském semifinále Opelka zahrál 43 es a Isner 38. V součtu 81 es znamenalo nový rekord na okruhu ATP Tour v rámci utkání na dva vítězné sety.\n\nČtyři nejvýše nasazení hráči obdrželi volný los do druhého kola.\n"}
{"id": "1473879", "url": "https://cs.wikipedia.org/wiki?curid=1473879", "title": "ABN AMRO World Tennis Tournament 2019 – mužská dvouhra", "text": "ABN AMRO World Tennis Tournament 2019 – mužská dvouhra\n\nMužská dvouhra ABN AMRO World Tennis Tournament 2019 probíhala kolem poloviny února 2019. Do singlové soutěže rotterdamského tenisového turnaje hraného na tvrdém povrchu v hale nastoupilo třicet dva hráčů. Obhájcem titulu byl sedmý tenista světa Roger Federer ze Švýcarska, jenž se turnaje nezúčastnil.\n\nVítězem se stal 32letý nenasazený Francouz Gaël Monfils, který ve finále zdolal Švýcara startujícího na divokou kartu Stana Wawrinku po třísetovém průběhu 6–3, 1–6 a 6–2. Vzájemná bilance utkání po skončení vyznívala pro 33letého Wawrinku těsně 4–3. V probíhající sezóně si tak připsal premiérové turnajové vítězství, které představovalo osmý singlový titul na okruhu ATP Tour a druhý v kategorii ATP 500. Navázal tak na triumf ze Citi Open 2016. Pasivní bilanci finálových duelů Monfils snížil na 8–21.\n"}
{"id": "1473882", "url": "https://cs.wikipedia.org/wiki?curid=1473882", "title": "Dombrád", "text": "Dombrád\n\nDombrád () je město ve východním Maďarsku v župě Szabolcs-Szatmár-Bereg, spadající pod okres Kemecse, blízko hranic se župou Borsod-Abaúj-Zemplén. Nachází se asi 29 km severovýchodně od Nyíregyházy. V roce 2015 zde žilo 4 015 obyvatel. Podle údajů z roku 2001 zde bylo 92 % obyvatel maďarské a 8 % romské národnosti.\n\nBlízko města prochází řeka Tisza, pro nejjednodušší přepravu na druhou stranu lze použít most v sousedním Tiszakanyáru. Nejbližšími městy jsou Ajak, Cigánd, Demecser, Kemecse, Kisvárda a Nagyhalász. Blízko jsou též obce Beszterec, Gégény, Pátroha, Tiszakanyár, Tiszatelek a Újdombrád.\n"}
{"id": "1473883", "url": "https://cs.wikipedia.org/wiki?curid=1473883", "title": "Dubai Tennis Championships 2019 – mužská dvouhra", "text": "Dubai Tennis Championships 2019 – mužská dvouhra\n\nMužská dvouhra Dubai Tennis Championships 2019 probíhala na přelomu února a března 2019. Do singlové soutěže dubajského tenisového turnaje hraného na tvrdém povrchu nastoupilo třicet dva hráčů. Obhájcem titulu byl španělský tenista Roberto Bautista Agut., kterého ve druhém kole vyřadil Nikoloz Basilašvili.\n\nVítězem se stal druhý nasazený Švýcar Roger Federer, jenž ve finále zdolal řeckou turnajovou pětku Stefanose Tsitsipase po dvousetovém průběhu 6–4 a 6–4. V probíhající sezóně si tak připsal premiérové turnajové vítězství, které představovalo jubilejní stý singlový titul na okruhu ATP Tour, když této mety docílil na čtvrtý pokus. Po Jimmym Connorsovi se stal druhým tenistou, jenž tohoto výkonu dosáhl. Američanovi se podařilo stou trofej získat v roce 1983. Na Dubai Tennis Championships Švýcar triumfoval poosmé a soupeři oplatil porážku z lednového Australian Open. V kategorii ATP 500 navýšil vedení dvacátým čtvrtým titulem. 20letý Tsitsipas se následně premiérově posunul do elitní světové desítky jako historicky první takový Řek, když ji uzavíral na 10. místě. \n"}
{"id": "1473885", "url": "https://cs.wikipedia.org/wiki?curid=1473885", "title": "Tekenye", "text": "Tekenye\n\nTekenye (vyslovováno [tekeně]) je vesnice v Maďarsku v župě Zala, spadající pod okres Zalaszentgrót. Nachází se asi 2 km severovýchodně od okresního města Zalaszentgrótu a v roce 2015 zde žilo 402 obyvatel.\n\nMezi roky 1984 a 2010 byla obec součástí Zalaszentgrótu. Díky hlasování, které se událo 3. října 2010, se Tekenye od Zalaszentgrótu odtrhlo a stala se z něj samostatná obec. Díky nálezům je prokázáno, že obec vznikla někdy ve středověku a předtím byla osídlena i v době bronzové a v eneolitu.\n\nVesnice sama neleží na žádné důležité silnici, není zde proto téměř žádný provoz. Existuje zde silniční napojení na Zalaszentgrót a vesnici Türje, dalšími sousedními vesnicemi jsou Kisgörbő a Óhíd.\n"}
{"id": "1473888", "url": "https://cs.wikipedia.org/wiki?curid=1473888", "title": "Okres Zalakaros", "text": "Okres Zalakaros\n\nOkres Zalakaros () je bývalý okres v Maďarsku v župě Zala. Jeho hlavním městem bylo město Zalakaros. V roce 2007 byl sjednocen s okresem Nagykanizsa.\n\nOkres zahrnoval 19 obcí:\n"}
{"id": "1473895", "url": "https://cs.wikipedia.org/wiki?curid=1473895", "title": "Kostel svatého Isidora (Prušánky)", "text": "Kostel svatého Isidora (Prušánky)\n\nKostel svatého Isidora je římskokatolický chrám v Prušánkách v okrese Hodonín. Jde o farní kostel římskokatolické farnosti Prušánky. Je chráněn jako kulturní památka České republiky.\n\nV roce 1712 byla v obci postavena kaple svatého Isidora. Ta sloužila čtyřicet let a pro zchátralost byla zbořena. Na jejím místě byl postaven nový kostel se stejným zasvěcením, který byl vysvěcen 11. listopadu 1758. Stavba kostela byla ovšem založena na nepevném slínovitém podloží. Proto se časem objevily ve zdivu pukliny a kostel se začal pomalu rozjíždět. Kostel musel být tedy podepřen postupně sedmi pilíři. Roku 1880 byla loď kostela stažena železnými táhly a koruna zdiva zpevněna železobetonovým věncem. Kostel byl mnohokrát opravován. K nejzávažnějším stavebním zásahům došlo po druhé světové válce, ve které byl kostel poškozen dělostřelbou.\nKostelní zvony byly dvakrát zrekvírovány. Poprvé v roce 1917, podruhé v roce 1942. V současnosti jsou v kostelní věži zavěšeny 4 zvony. \n\nPoslední oprava chrámu byla provedena v roce 1995. V letech 1996–1997 byla dostavěna nová sakristie a kolem kostela vznikl park. Na počátku roku 2003 proběhla rekonstrukce vitrážových oken.\n"}
{"id": "1473896", "url": "https://cs.wikipedia.org/wiki?curid=1473896", "title": "Mona Simpsonová", "text": "Mona Simpsonová\n\nMona Janet Simpsonová (rozená Olsenová) je fiktivní postava z amerického animovaného seriálu Simpsonovi. Její manžel je Abraham Simpson. Má také vnoučata, Maggie, Barta a Lízu Simpsonovi. Byla obviněna z vloupání a krádeže a snaží se jí dopadnout FBI, a kvůli tomu má několik falešných identit, např. Penelope Olsenová, Martha Stewartová, Muddy Mae Sugginsová, Anita Bonghitová a Mona Stevensovov. Zemřela v 19. řadě kvůli stáří.\n\n"}
{"id": "1473899", "url": "https://cs.wikipedia.org/wiki?curid=1473899", "title": "Degranulace", "text": "Degranulace\n\nDegranulace je proces, při kterém dochází k fúzi cytoplasmatických granulí s cytoplazmatickou membránou. Granule jsou membránové váčky, obsahující prozánětlivé a antimikrobiální látky. Při jejich degranulaci dochází k vylití těchto látek do extracelulárního prostoru, což způsobí rychlou reakci organismu.\n\nTento proces je využíván některými imunitními buňkami k likvidaci patogenu, například granulocyty (neutrofily, eosinofily, bazofily), žírnými buňkami, NK buňkami a cytotoxickými T lymfocyty.\n\nKromě přirozených fyziologických funkcí, může degranulace zapříčinit i poškození vlastní tkáně. Žírné buňky a eozinofily jsou efektorovými buňkami alergií. Jejich degranulace vede k uvolnění prozánětlivých látek, především histaminu, leukotrienů a prozánětlivých cytokinů, což vede k alergické reakci. Degranulace neutrofilů je příčinou respiračních onemocnění a astmatických epizod.\n\nPoté, co buňka přijme signál spouštějící degranulaci, jsou granuly transportovány k plasmatické membráně pomocí polymerizace mikrotubulů. Pokud je tato polymerizace inhibována, degranulace je zastavena. Následně dochází ke splynutí těchto granulí s cytoplasmatickou membránou a tím uvolnění látek v nich obsažených. Tyto látky působí cytolyticky, antimikrobiálně a cytotoxicky a vedou k destrukci patogenu. Před samotnou fúzí membrán nejspíše dochází k tethering granulí na membránu, tedy vazbě membrány granulí a cílové membrány pomocí SNARE a SNAP proteinů.\n\nK uvolnění mediátorů uložených v granulích dochází ve velkých množstvích. Po stimulaci se může uvolnit až 100% látek obsažených v granulích během jedné události, na rozdíl od kupříkladu nervové synapse, kdy se exocytózou z váčků opakovaně uvolňuje menší množství látek. Význam degranulace je v okamžitém biologickém efektu, protože mediátory jsou už syntetizované a odezva po přijetí signálu je tedy rychlá.\n\nGranule obsahují velkou škálu baktericidních a hydrolytických látek a jejich složení se liší v závislosti na buněčném typu \n\nLátky často se vyskytující v granulích jsou například:\n\n"}
{"id": "1473902", "url": "https://cs.wikipedia.org/wiki?curid=1473902", "title": "Kinázy rodiny Src", "text": "Kinázy rodiny Src\n\nKinázy rodiny Src (SFK) jsou nereceptorové tyrosin kinázy. Do této rodiny patří 9 členů: Fgr, Frk, Fyn, Hck, Lck, Lyn, Src a Yes. Jedná se o významné aktéry v buněčné signalizaci. Jejich nadměrná aktivita vede k nádorovému bujení. \n\nVšechny SFK jsou tvořeny čtyřmi stukturními doménami. N-konec je postranslačně modifikován připojením zbytků kyseliny myristové a palmitové. To kinázám umožňuje zakotvení do cytoplasmatické membrány. Na kotvu navazuje N-koncový fragment, který se mezi jednotlivými kinázami liší. Další částí je SH3 doména následována SH2 doménou, která je nestrukturním úsekem spojena s katalytickou (SH1) doménou, na niž navazuje C-konec. \n\nAktivita SFK je regulována tyrosinovou fosforylací. Důležité pro regulaci aktivity jsou 2 tyrosinové zbytky: tvz. aktivační tyrosin v aktivační smyčce katalytické domény a tzv. inhibiční tyrosin na C-konci. Fosforylací inhibičního tyrosinu kinázou Csk dochází k interakci tohoto tyrosinu s SH2 doménou a zaujmutí tzv. uzavřené konformace, která brání autofosforylaci aktivačního tyrosinu, a tím aktivaci SFK, a zároveň zabraňuje vazbě substrátu. Je-li inhibiční tyrosin defosforylován fosfatázou CD45, zaujímá SFK tzv. otevřenou konformaci a může docházet k vazbě substrátu, autofosforylaci aktivačního tyrosinu, a tím úplné aktivaci SFK.\n\nCo se exprese SFK týká, můžeme je rozdělit do dvou skupin. Fyn, Src a Yes jsou exprimovány ve většině tkání, v některých se však vyskytují ve zvýšeném množství či ve tkáňově specifické izoformě. Ostatní SFK jsou exprimovány tkáňově specificky. Fgr, Hck, Lck a Lyn jsou exprimovány v hematopoetických buňkách, přičemž Lck a Lyn najdeme též v neuronech. Kináza Frk je specificky exprimována v buňkách odvozených od epitelu. Kromě Frk jsou tedy všechny kinázy rodiny Src exprimovány v hematopoetických buňkách (některé dokonce specificky pouze v některých z nich) a jedná se o významné regulátory imunitní odpovědi.\n\nAktivované SFK se účastní signalizace přes receptory, které obsahují imunoreceptorové tyrosinové aktivační motivy (ITAM). SFK tyto ITAMy fosforylují. Na fosforylované ITAMy se poté váží další proteiny, např. Syk, Zap70 a adaptorové proteiny LAT, BLNK a další.\n\nV jednotlivých buněčných typech je eprimováno více zástupců SFK a ve funkci jednotlivých členů SFK je určitá redundace. Nicméně nezaměnitelnou funkci plní kináza Lyn, která je schopná fosforylovat též imunoreceptorové tyrosinové inhibiční motivy (ITIM) a podílet se tak i na negativní regulaci imunitní odpovědi.\n"}
{"id": "1473906", "url": "https://cs.wikipedia.org/wiki?curid=1473906", "title": "Pivovar Rudník", "text": "Pivovar Rudník\n\nPivovar Rudník je bývalý zámek, později přestavěný na pivovar, v Rudníku v okrese Trutnov. Nachází se ve vidlici Bolkovského potoka a jeho pravostranného přítoku, v blízkosti kostela sv. Václava.\n\nPůvodně renesanční tvrz nechal postavit Hanibal z Valdštejna (nejvyšší mincmistr Českého království) s manželkou Kateřinou Berkovou z Dubé koncem 16. a počátkem 17. století. Tvrz je poprvé uváděna roku 1615, později byla upravena na jednoduchý zámek. Zámek byl v roce 1815 (podle jiných zdrojů 1813 či 1816) majitelem Josefem Karlem ze Silberštejnu masivně přestavěn na pivovar a vinopalnu/lihovar. Byly zde postaveny železobetonové kvasné nádrže, truhlárna vybavená moderními stroji na elektrický pohon, kompresorová chladírna a vlastní stáčírna piva. Pivovar byl výrazně modernizován v roce 1888, kdy jej odkoupil významný místní podnikatel Josef Kluge. V letech 1903-1926 činil výstav piva kolem 10 000 hl ročně, s výrazným poklesem v období 1. světové války a opětným nárůstem po ní až k 20 000 hl. Po roce 1945 byl pivovar znárodněn a začleněn do národního podniku Hradecké pivovary. Výroba byla zastavena roku 1951. Do roku 1989 jej využívalo místní JZD.\nObjekt byl 20. ledna 1992 prohlášen kulturní památkou.\n\nV objektu jsou zachovány cenné renesanční klenby a zbytky sgrafitových \"psaníček\" na fasádě; dále ve zdi hospodářské budovy zazděné čtyři hraniční mezníky/fundátorské desky. Objekt je v soukromém vlastnictví, ale bez využití a chátrá. V roce 2013 se objevila iniciativa na jeho záchranu, ale poslední zpráva z facebookové stránky je z roku 2016.\n\n"}
{"id": "1473908", "url": "https://cs.wikipedia.org/wiki?curid=1473908", "title": "Buk u Břevnovské brány v oboře Hvězda", "text": "Buk u Břevnovské brány v oboře Hvězda\n\nBuk u Břevnovské brány v oboře Hvězda roste u hlavní cesty k letohrádku asi 50 m od vstupu do obory takzvanou Břevnovskou branou, nazývanou někdy i Vypišská nebo Pražská brána. Strom s pěknými, pro buky typickými kořenovými náběhy patří k nejstarším bukům lesním (\"Fagus silvatica\") vysazeným při obnově obory, tedy někdy po roce 1763. Odhadované stáří bylo (v roce 2016) asi 210 až 250 let.\n\n\nZdravotní stav stromu byl v roce 2009 hodnocen jako velmi dobrý, bez většího viditelného poškození. Doporučení pro údržbu – zdravotní a bezpečnostní řez (roste vedle hlavní cesty).\n\nBuk lesní spolu s dubem zimním a habrem obecným jsou typickými dřevinami, které byly v oboře Hvězda vysazovány při její obnově na konci 18. století. Většinu stromů předtím zlikvidovala nejprve francouzská vojska v rámci válek o rakouské dědictví, potom pruská vojska v rámci Sedmileté války.\n\nV oboře Hvězda jsou ještě další pozoruhodné buky: buk dvoják a buk pod letohrádkem. Poblíž Libocké brány je také památný dub a skupina jírovců. Nejbližšími zastávkami pražské MHD jsou stanice Obora Hvězda a Vypich.\n\n"}
{"id": "1473911", "url": "https://cs.wikipedia.org/wiki?curid=1473911", "title": "Bogučanská vodní elektrárna", "text": "Bogučanská vodní elektrárna\n\nBogučanská vodní elektrárna  (rusky \"Богучанская ГЭС\") je vodní elektrárna na řece Angara v centrální části Sibiře. Byla vybudována jako čtvrtý stupeň angarské kaskády po Irkutské, Bratské a Usť-Ilimské elektrárně. Je pátou nejvýkonnější vodní elektrárnou v Rusku. \n\nStavba přehrady probíhala v letech 1974 - 2014. Bogučanská přehradní nádrž se začala napouštět v červnu 2012. První dodávka do elektrické sítě se uskutečnila v listopadu 2012.\n\nStavební celek obsahuje tyto části:\n\ngravitační betonová hráz o délce 829 m + 1869 kamenitá sypaná hráz a výšce 96 m,\n\ncelkem 2698 m\n\nbetonová část obsahuje dvě přelivové části různého technického řešení o šířce 110 a 90 m\n\ntěleso elektrárny při úpatí hráze o délce 331 m při levém břehu\n\nNa spádu 66 m pracuje 9 Francisových turbín o hltnosti 575 m³/s, které pohání generátory o výkonu 9 x 333 MW. Celkový instalovaný výkon je tak 2 997 MW.\n\nPrůměrná roční výroba elektrické energie činí 17,6 miliard kWh. Dostavba vodního díla Bogučany stihl podobný osud jako českou jadernou elektrárnu Temelín. Rozpad Sovětského svazu a následné komplikace při hledání vlastníka ochromily rychlost dostavby stejně jako rozvoj ekologických aktivit. Důsledkem bylo zpoždění o více jak patnáct let, na druhé straně vyvolaly například archeologické a etnografické výzkumy v oblastech zasažených zatopením. \n\nV letech 2009 – 2012 pracovalo kolem 1200 lidí při odkrytí archeologických vykopávek o ploše více jak 40 000 m.  \n\nV nově postaveném městě Kodinsk vzniklo 10 000 pracovních míst pro obyvatele zatopených oblastí. \n\nHlavním odběratelem vyrobené elektrické energie jsou Bogučanské závody na výrobu hliníku.\n"}
{"id": "1473919", "url": "https://cs.wikipedia.org/wiki?curid=1473919", "title": "Drabbelkoek", "text": "Drabbelkoek\n\nDrabbelkoek je kulaté smažené pečivo, které je známou specialitou fríského města Sneek. Ve Frísku se připravuje asi od roku 1700.\nŘidší těsto se vytvoří z pšeničné mouky, másla, mléka a cukru. Někdy je přidávána také mouka pohanková. Dále může být přidáno vejce, trocha soli a skořice. Těsto je pak po částech naléváno do kónického cedníku se čtyřmi dírkami, přes které protékají pramínky těsta do nádobky s rozpáleným máslem, kde se těsto smaží. S cedníkem se pohybuje sem a tam, aby pramínky těsta nestékaly pořád na stejné místo, ale rovnoměrně se rozprostíraly v nádobce s rozpáleným máslem. Když je těsto usmažené (má zlatohnědou barvu viz horní foto), vyjme se z nádobky a nechá se z něj řádně okapat máslo. Například, na obráceném kovovém sítku nebo v misce s ubrouskem, čímž také získá lehce vypouklý tvar, který je typický. \n\nFirma Haga vyrábí toto pečivo ve městě Sneek, a to od roku 1850. Zboží prodává v kovových lakovaných plechovkách s obrázkem sneekské vodní brány postavené z kamene a cihel roku 1492, jako součást městských hradeb oddělujících město a přístav. \n\nDrabbelkoek je vyráběn a prodáván také v muzejní vesničce Allingawier. \n\n"}
{"id": "1473920", "url": "https://cs.wikipedia.org/wiki?curid=1473920", "title": "Markus Hoppe (sportovní lezec)", "text": "Markus Hoppe (sportovní lezec)\n\nMarkus Hoppe (* 29. července 1978) je německý sportovní lezec a bývalý reprezentant, mistr Německa v lezení na obtížnost a stříbrný medailista ze Zimních armádních světových her.\n\n"}
{"id": "1473923", "url": "https://cs.wikipedia.org/wiki?curid=1473923", "title": "Lydia Abellová", "text": "Lydia Abellová\n\nLydia Abellová (13. června 1872 Newcastle – 21. července 1959 Gordon) byla australská civilní a vojenská zdravotní sestra. Sloužila během první světové války a za svou odvahu během evakuace polní stanice první pomoci obdržela Královský červený kříž \"(Royal Red Cross).\"\n\nAbellová se narodila 13. června 1872 v Newcastlu v Novém Jižní Walesu Elijahu Abellovi a jeho ženě Margaret, rozené Brownové, a vyrůstala ve své rodině na předměstí Wallsend.\n\nPatřila k zakládajícím členkám Svazu australských kvalifikovaných zdravotních sester \"(Australasian Trained Nurses Association).\" Studovala v nemocnici v Newcastlu \"(Newcastle Hospital)\", kde studia dokončila v roce 1898 a začala v nemocnici pracovat. Před válkou pak pracovala jako osobní zdravotní sestra Thomase Cooka z Turanville, známého chovatele dobytka.\n\nDo Evropy odjela na vlastní pěst a vylodila se zde 18. září 1915 a 1. listopadu 1915 přijela do Tilbury. Dobrovolně vstoupila do služby a byla přiřazena ke Queen Alexandra's Imperial Military Nursing Service Reserve. Byla poslána do vojenské nemocnice v Talence v jihozápadní Francii nedaleko Bordeaux. Později se přesunula k 32. stacionární nemocnici na severu Francie u Boulogne-sur-Helpe. Později pracovala v nemocnici na jednom z kanálů, která byla často pod nepřátelskou palbou. Proto se přesunula k 14. všeobecné stacionární nemocnici v Boulogne a znovu byla převelena do polní stanici první pomoci v zóně ohrožené nepřítelem.\n\nPřes hrůzy, které během války viděla, Abellová v rozhovoru pro noviny \"Sydney Morning Herald\" dne 17. července 1917 řekla: \"Jak moc ráda bych se vrátila domů, tak moc si nepřeji opustit tyto chlapce a svou práci.\" Propuštěna ze služby byla v dubnu 1919 a 25. září 1919 se vrátila do Austrálie.\n\nBěhem své služby na polní stanici první pomoci se zapojila do urychleného přesunu nemocnice, která se v té době nacházela v těsné blízkosti přední linie poté, co byla spojenecká vojska zatlačena Němci. Personál nemocnice dostal méně než půl hodiny sbalit tolik vybavení kolik bylo možné, a opustit i se zraněnými oblast. Nemocnice v oblasti byly záměrně bombardovány německým letadlem a jí se podařilo obnovit stanici v bezpečnějším kvadrantu. Za tyto činy ji byl udělen Královský červený kříž \"(Royal Red Cross)\". Byl jí předán v Buckinghamském paláci dne 15. května 1919 králem Jiřím V..\n\nNikdy se neprovdala a zemřela 21. července 1959 v Lady Gowrie Home v Gordonu v Novém Jižním Walesu ve věku 87 let.\n"}
{"id": "1473924", "url": "https://cs.wikipedia.org/wiki?curid=1473924", "title": "ECryptfs", "text": "ECryptfs\n\neCryptfs (zkratka anglického , doslova \"podnikový kryptografický souborový systém\") je software pro šifrování disku, který je součástí linuxového jádra od jeho verze 2.6.19 vydané v listopadu 2006. Jedná se o software kompatibilní se standardem POSIX, napsaný v C a uvolněný pod licencí GNU GPL, tedy o svobodný software.\n\nNa jaře 2014 publikoval server Phoronix výkonnostní porovnání vůči šifrování kombinací LUKS/dm-crypt. Podle výsledků testu, prováděného na linuxové distribuci Ubuntu se souborovým systémem Ext4, eCryptfs výkonnostně zaostával. V červnu 2018 stejný server srovnání zopakoval, tenkrát se zahrnutím nového šifrování fscrypt vestavěného do Ext4. Opět bylo nejrychlejší řešení LUKS+dm-crypt. Druhý byl eCryptfs a nejpomalejší byl fscrypt.\n\n"}
{"id": "1473926", "url": "https://cs.wikipedia.org/wiki?curid=1473926", "title": "Franciszek Ksawery d’Abancourt de Franqueville", "text": "Franciszek Ksawery d’Abancourt de Franqueville\n\nFranciszek Ksawery d’Abancourt de Franqueville (28. ledna 1815 Lesko – 22. dubna 1892 Bolechiv) byl polský spisovatel a politický aktivista. Publikoval i pod pseudonymy \"Budzimierz Socha\" a \"Stražnik narodowy\". Jeho bratrem byl odbojář Karol d’Abancourt de Franqueville a jeho synem právník Karol d’Abancourt de Franqueville.\n\nNarodil se do rodiny Augustyna d’Abancourt de Franqueville, který byl synovcem Charlese-Xaviera de Franqueville d’Abancourt, posledního ministra války francouzského krále Ludvíka XVI., a po Francouzské revoluci emigroval z Francie do Leska. Předběžné vzdělání získal v Sanoku, Sambiru a Přemyšli a následně v letech 1837 až 1841 studoval ve Vídni.\n\nVeřejně byl činný především od 1. října 1861 do 12. září 1862, kdy vydával ve Lvově opoziční \"Dziennik Polski\", který s ním založili Florian Ziemiałkowski a Franciszek Smolka a který kritizoval vládu Antona von Schmerlinga. Vydávání novin skončilo zákazem a Franciszek Ksawery d’Abancourt byl odsouzen na čtyři roky do vězení – z trestu ale odseděl jen část.\n\nPodílel se na Lednovém povstání a po jeho porážce se vrátil do Vídně.\n"}
{"id": "1473930", "url": "https://cs.wikipedia.org/wiki?curid=1473930", "title": "Dickey Chapelle", "text": "Dickey Chapelle\n\nGeorgette Louise Meyer (14. března 1919 Milwaukee, Wisconsin – 4. listopadu 1965 Quang Ngai, Vietnam) známá jako Dickey Chapelle byla americká fotožurnalistka, která pracovala jako válečná korespondentka během druhé světové války ve Vietnamu.\n\nChapelle se narodila 14. března 1919 v Milwaukee, Wisconsin a sudovala na Shorewood High School. V šestnácti letech začala navštěvovat kurzy leteckého konstruktérství na MIT. Po škole se vrátila domů, kde pracovala na místním letišti a doufala, že se naučí pilotovat letadla místo toho, aby je navrhovala. Nicméně, když se její matka dozvěděla, že má vztah s jedním z pilotů, donutila Chapelle žít u jejích prarodičů v Coral Gables na Floridě. Tam Chapelle psala tiskové zprávy pro leteckou show, která vedla k misi v Havaně na Kubě.\n\nPříběh o katastrofě v kubánské letecké show, kterou Chapelle předložila novinám \"New York Times\", zaznamenala redakce Transcontinental a Western Air (TWA), která ji pozvala do New Yorku. Tam pracovala v reklamní kanceláři společnosti TWA a začala pořádat týdenní kurzy fotografování s Tony Chapellem, kterého si v říjnu 1940 vzala. Nakonec skončila svou práci u TWA sestavením portfolia, které prodala časopisu \"Look\" v 1941. Po patnácti letech manželství se s Tonym rozvedla a změnila své jméno na Dickey.\n\nNavzdory průměrnému fotografickému pověření, se Chapelle během druhé světové války podařilo stát válečnou korespondentkou a fotoreportérkou pro časopis \"National Geographic\". Jedním z jejích prvních úkolů bylo vyslání s námořní pěchotou do bitvy o Iwodžimu. Dokumentovala také bitvu o Okinawu.\n\nPo válce cestovala po celém světě a často se vydávala do mimořádných dálek, aby získala příběh z válečné zóny. Během maďarské revoluce v roce 1956 byla Chapelle zajata a vězněna více než sedm týdnů. Později se naučila skákat padákem s výsadkáři a obvykle cestovala s vojáky. To vedlo k častým udělováním ocenění a získala respekt jak ve vojenské, tak v žurnalistické komunitě. Chapelle \"byla drobná žena známá tím, že odmítala autority a její předpisová uniforma byla: polní uniforma, australský klobouk, výrazné brýle Harlequin a náušnice s perlou.\" \n\nNavzdory brzké podpoře Fidela Castra byla Chapelle otevřenou antikomunistkou a hlasitě vyjádřovala tyto názory na počátku války ve Vietnamu. Její příběhy na počátku šedesátých letech vyzdvihovaly americké vojenské poradce, kteří bojovali a umírali v jižním Vietnamu, a také \"Sea Swallows\" - protikomunistické milice pod vedením otce Nguyen Lac Hoa. \n\nChapelle byla zabita ve Vietnamu dne 4. listopadu 1965, když byla na hlídce s námořní četou během operace Black Ferret, během vyhledávací a likvidační operace 16 km jižně od Chu Lai, v provincii Quang Ngai. Chapelle byla zasažena na krku kusem šrapnelu z ručního granátu, který poranil její karotidovou tepnu. Zemřela brzy poté. Její poslední chvíle byly zachyceny na fotografii Henriho Hueta. Její tělo bylo vráceno zpět do vlasti čestnou stráží složenou ze šesti námořníků a dostalo se jí plného vojenského pohřbu. Stala se první válečnou zpravodajkou, která byla zabita ve Vietnamu, stejně jako první americká reportérka, která byla zabita v akci.\n\n\n\n\n"}
{"id": "1473931", "url": "https://cs.wikipedia.org/wiki?curid=1473931", "title": "Pomník Františka Škroupa (Osice)", "text": "Pomník Františka Škroupa (Osice)\n\nPomník skladatele české národní hymny Františka Škroupa se nalézá u budovy základní školy v skladatelově rodné obci Osice v okrese Hradec Králové.\n\nPomník Františka Škroupa v Osicích byl odhalen v roce 1964. Tehdy probíhala výtvarná soutěž na pomník na hrob skladatele v Rotterdamu a jedno z nevýherních děl bylo po ukončení soutěže instalováno ve skladatelově rodišti.\n\nPomník představuje bronzová busta skladatele stojící na kruhovém pilíři z leštěné žuly, na kterém je umístěn nápis z bronzových písmen František Jan Škroup a ozdobný motiv lipové větévky. Pilíř stojí na podstavci rovněž z leštěné žuly. Na podstavci vedle pílíře je umístěna stéla z leštěné žuly a s nahoře vyrytým nápisem Skladateli české národní písně Kde domov můj a daty a místy narození a úmrtí dole.\n\nBronzová busta byla v roce 2006 ukradena a následně obec Osice uhradila zhotovení nové busty.\n\n"}
{"id": "1473954", "url": "https://cs.wikipedia.org/wiki?curid=1473954", "title": "Markus Hoppe", "text": "Markus Hoppe\n\nJméno Markus Hoppe nosí více osob:\n\n"}
{"id": "1473955", "url": "https://cs.wikipedia.org/wiki?curid=1473955", "title": "Pomník padlých v I. světové válce (Osice)", "text": "Pomník padlých v I. světové válce (Osice)\n\nPomník padlých v I. světové válce v Osicích se nalézá v obci Osice v okrese Hradec Králové u křižovatky, na níž se stýkají silnice od Syrovátky, Lhoty pod Libčany a Starých Ždánic.\n\nPomník padlých v I. světové válce byl postaven nákladem občanů obce Osice v roce 1932 na památku 23 mužů z obce padlých na bojištích I. světové války nedaleko od Škroupova domu.\n\nPomník stojí na dvoustupňovém pískovcovém podstavci. V rozích prvního stupně podstavce jsou umístěny malé pískovcové sloupky. Na podstavci je umístěn čtyřhranný jehlanovitý sokl s povrchem imitujícím skálu, na kterém stojí užší, rovněž čtyřhranný jehlancovitý pilíř zakončený římsou s nápisem Obětem války. Pod římsou jsou umístěny vavřínové girlandy a státní znak. Na tomto pilíři jsou na všech stranách umístěny pamětní desky se jmény padlých. Na vrcholu pilíře je umístěna nádoba se stylizovaným plamenem.\n\n"}
{"id": "1473957", "url": "https://cs.wikipedia.org/wiki?curid=1473957", "title": "Sloup se sochou Panny Marie (Česká Skalice)", "text": "Sloup se sochou Panny Marie (Česká Skalice)\n\nSloup se sochou Panny Marie se nalézá na Husově náměstí v České Skalici v okrese Náchod. Vrcholně barokní sloup z doby kolem roku 1718 je chráněn od 3. 5. 1958 jako kulturní památka ČR. Národní památkový ústav tuto sochu uvádí v katalogu památek pod rejstříkovým číslem ÚSKP 25516/6-1572.\n\nNa třístupňové podestě z pískovcových desek stojí hranolový pilíř s profilovanou patkou a přesahující profilovanou deskovou římsou. \nNa stranách pilíře jsou mírně zahloubené niky s konchami a reliéfy světců. \n\nNa čelní straně je reliéf sv. Josefa v rouše, v esovité křivce, nohy pokrčeny, levá ruka svěšená dolů drží ratolest, pravá pokrčená přidržuje na hrudi Ježíška, hlava svěce vzhlíží vzhůru. Z čelního pohledu vpravo je sv. Florián v oděvu římského vojáka v mírně esovité křivce, s pravou nohou pokrčenou stojí na hořícím kostele, pravá ruka je svěšená dolů a drží vědro, z kterého vylévá vodu na hořící kostel, levá ruka je pokrčená a u pasu přidržuje praporec. \nZ čelního pohledu vlevo je sv. Jan Křtitel stojící v esovité křivce na skále, do pasu je oděný v rouše, přes rameno má přehozený pás od mošny, pravá ruka je pokrčená a svěšená, položená na levém stehně. Levá ruka držící kříž se šikmým ramenem je upažená a pokrčená, přes kříž je přehozené roucho. Vousatá hlava světce je mírně nakloněná doprava a vzhlíží mírně vzhůru. \nNa zadní straně je reliéf sv. Vojtěcha v mírně esovité křivce, s levou nohou noha mírně pokrčenou, pravá ruka je připažena a v lokti pokrčena, levá ruka je pokrčena a drží biskupskou berlu. Světec je oděn kněžském rouše, vousatá hlava s biskupskou mitrou je skloněná mírně doprava.\nNa římse stojí toskánský sloup s korintskou hlavicí, na nárožích hlavice jsou čtyři hlavičky andělů. \nNa sloupu je posazena koule, na které stojí v esovité křivce zlacená socha modlící se Panny Marie s rukama sepjatýma na prsou, hlavou nakloněnou mírně doprava, vzhlížící vzhůru, se zlacenou svatozáří s hvězdami. \nNa kouli je had plazící se do výše pasu Panny Marie. \nSloup i socha jsou zhotoveny z pískovce a jsou ohraničeny historizujícím kovovým plůtkem. \n"}
{"id": "1473965", "url": "https://cs.wikipedia.org/wiki?curid=1473965", "title": "Zlaté maliny za rok 1994", "text": "Zlaté maliny za rok 1994\n\nZlaté maliny za rok 1994 byly udělovány 26. března 1995 v El Roy Hotel v Kalifornii k uctění nejhorších filmů roku. Nejvíce nominací získal film \"Barva noci\", celkem 9. Film \"O Malence\" se stal prvním filmem nominovaným na Zlatou malinu. \n\n"}
{"id": "1473969", "url": "https://cs.wikipedia.org/wiki?curid=1473969", "title": "Serie A 1961/62", "text": "Serie A 1961/62\n\nSoutěžní ročník Serie A 1961/62 byl 60. ročník nejvyšší italské fotbalové ligy a 30. ročník od založení Serie A. Soutěž začala 27. srpna 1961 a skončila 15. dubna 1962. Účastnilo se jí opět 18 týmů, z toho 15 se kvalifikovalo z minulého ročníku. Poslední tři týmy předchozího ročníku, jimiž byla mužstva AS Bari, AC Neapol a SS Lazio, sestoupily do druhé ligy. Opačným směrem putovaly tři týmy, jimiž byly AC Benátky (vítěz druhé ligy), AC Mantova a US Palermo.\n\nTitul v soutěži obhajoval klub Juventus FC, který v minulém ročníku získal své 12. prvenství v soutěži.\n\n\nNejlepšími střelci tohoto ročníku Serie A se stali italský útočníci José Altafini z AC Milán a Aurelio Milani z AC Fiorentina. Oba vstřelili 22 branek.\n"}
{"id": "1473973", "url": "https://cs.wikipedia.org/wiki?curid=1473973", "title": "Zlaté maliny za rok 1993", "text": "Zlaté maliny za rok 1993\n\nZlaté maliny za rok 1993 byly udělovány 20. března 1994 v Hollywood Roosevelt Hotel v Kalifornii k uctění nejhorších filmů roku. Nejvíce nominací získaly filmy \"Neslušný návrh\" a \"Někdo se dívá\", celkem 7. \n\n"}
{"id": "1473975", "url": "https://cs.wikipedia.org/wiki?curid=1473975", "title": "Johannes Bugenhagen", "text": "Johannes Bugenhagen\n\nJohannes Bugenhagen (24. června 1485, Wolin – 20. dubna 1558, Wittenberg) byl německý protestantský teolog narozený na území dnešního Polska (tehdy Pomořanské knížectví). Martin Luther ho nazýval Doktor Pomeranus. Uvedl protestantskou reformaci do Pomořanska, Dánska i zbytku Skandinávie, byl proto také nazýván „druhý apoštol severu“. \n\nVystudoval svobodná umění na univerzitě v Greifswaldu (1502), později se stal rektorem místní školy v Treptowu (dnes Trzebiatów) (1504). Byl vysvěcen na kněze (1509), ale patřil spíše k humanistickým kruhům, ovlivnilo ho zejména učení Erasma Rotterdamského. Roku 1518 napsal na přání pomořanského knížete Buguslava X. \"Dějiny Pomořanska\". Okolo roku 1520 se nadchl pro Lutherovo dílo a v roce 1521 se přestěhoval do Wittenbergu, sídla rodícího se protestantismu. Zde byl zvolen pastorem, byl tedy i Lutherových duchovním vedoucím – oddával ho a později sloužil i na jeho pohřbu. Stal se ve Wittenbergu také členem Lutherova týmu, který překládal Bibli z řečtiny a hebrejštiny do němčiny. Spolu s Johannesem Aepinusem a Kasparem Crucigerem byl mezi prvními třemi luthersky orientovanými doktory teologie, titul získal na univerzitě ve Wittenbergu. V roce 1539 pak zreformoval pomořanskou univerzitu v Greifswaldu, kterou „znovu založil“ jako protestantskou univerzitu, podle vzoru univerzity ve Wittenbergu.\n\nKorunoval dánského krále Kristiána III.\n\nPo Lutherově smrti v roce 1546 se Bugenhagen staral o jeho vdovu a děti.\n"}
{"id": "1473977", "url": "https://cs.wikipedia.org/wiki?curid=1473977", "title": "Technické centrum TC 3 Radlická", "text": "Technické centrum TC 3 Radlická\n\nTechnické centrum TC 3 Radlická, řídč. také Technologické centrum 3 nebo ZTC 3 jako základní technologické centrum 3 je součást ochranného systému pražského metra. Leží v blízkosti stanice Radlická v Praze 5. Centrum mělo po svém dokončení zásobovat pravobřežní část trasy B vzduchem a energiemi. Centrum je také osazeno čerpadly vody. Se zastávkou metra Radlice je centrum propojeno podzemní chodbou.\n\nVýstavba Technického centra TC 3 probíhala v letech 1986–2001. Objekt se nachází na pozemcích dopravního podniku parc. č. 340/3, 366/4, 367/1, 369/7, 370/34, 373/11 a 370/15 a na cizím pozemku 371 (Lappen Development a 372/1 (HMPH) v k. ú. Radlice a skládá se z provozní budovy a technické základny. 4. a 5. podlaží o rozloze 84 m a 155 m jsou oddělena od ostatních prostor a jsou do roku 2034 pronajaty za 60.974,- ročně Tělovýchovné jednotě Radlice o.s.\n"}
{"id": "1473979", "url": "https://cs.wikipedia.org/wiki?curid=1473979", "title": "Calcio Lecco 1912", "text": "Calcio Lecco 1912\n\nCalcio Lecco 1912 je italský fotbalový klub, sídlící ve městě Lecco. Klub byl založen lidmi od veslařského týmu ve městě Lecco 22. prosince roku 1912 jako \"Società Canottieri Lecco\". Fotbalové soutěže začínají hrát od sezony 1920/21. Již od roku 1922 hrají své zápasy na stadionu Stadio Rigamonti-Ceppi. Až do sezony 1959/60 hrají maximálně ve druhé lize. \nPrvní bankrot klubu byl po sezoně 2001/02. Klub měl velké finanční dluhy. Díky města Lecco se klub založil nový a začali hrát regionální soutěž. Dne 5. prosince roku 2016 je klub v konkurzu. Klub se v sezoně zachraňuje ve čtvrté lize a v létě roku 2017 má nového majitele.\n\nNejvyšší soutěž klub hrál tři sezony a to v 1960/61, 1961/62 a 1966/67. Nejlepší umístění bylo 14. místo (1960/61).\n\n"}
{"id": "1473980", "url": "https://cs.wikipedia.org/wiki?curid=1473980", "title": "Turistická značená trasa 1813", "text": "Turistická značená trasa 1813\n\nPočátek trasy se nachází na rozcestí u kostela svatého Petra a Pavla v Malé Úpě. Rozcestím prochází jednak červeně značená Cesta bratří Čapků z Pomezních Bud do Trutnova a jednak žlutě značená trasa 7220 z chaty Jelenka do Spáleného Mlýna.\n\nTrasa nejprve klesá po asfaltové komunikaci malebným západním úbočím Krakonošova údolí střídavě k jihu a jihozápadu do Spáleného Mlýna. Zde se nachází rozcestí jednak s již výše zmíněnou končící žlutě značenou trasou 7220, která je sem vedena alternativní trasou, a jednak se zeleně značenou trasou 4250 z Horního Maršova do Pece pod Sněžkou. Trasa 1813 opět po asfaltové komunikaci stoupá jihozápadním směrem východním úbočím Pěnkavčího vrchu na Janovy Boudy, kde se kříží se žlutě značenou Kubátovou cestou ze soutoku Úp na Sněžku. Trasa mění směr na západní a klesá jižním úbočím Pěnkavčího vrchu opět po asfaltové komunikaci nejprve lesem a poté loukou do Velké Úpy k dolní stanici lanové dráhy na Portášovy Boudy. Zde se nachází rozcestí se žlutě značenou trasou 7211 z Vlašských Bud nad Portášovy Boudy a s výchozí zeleně značenou trasou 4208 k Pražské boudě. S oběma vede trasa 1813 nejprve v souběhu.\n\nVšechny trasy vedou nejprve asi půl kilometru k západu podél silnice II/296, poté trasa 1813 společně s 4208 přejdou přes Úpu a podél ní již trasa 1813 samostatně pokračuje proti jejímu proudu po místní komunikaci do Pece pod Sněžkou. V jejím centru se nachází rozcestí s červeně značeným Okruhem Zeleným a Modrým dolem, výchozí modře značenou trasou 1812 do Černého Dolu, již zmíněnou zeleně značenou trasou 4250 ze Spáleného Mlýna, na kterou zde navazuje stejně značená trasa 4206 do Šindlerova Mlýna a žlutě značenou trasou 7213 od Lesní boudy, na kterou navazuje stejně značená trasa 7215 na boudu Husovu.\n\nTrasa 1813 vede nejprve v souběhu s trasou 0408 severním směrem na okraj zástavby Pece pod Sněžkou a dále pokračuje již samostatně po asfaltové komunikaci proti proudu Úpy k dolní stanici lanové dráhy na Sněžku. Zde se nachází rozcestí s výchozí žlutě značenou trasou 7236 do lokality Větrník. Trasa 1813 pokračuje dále severním směrem do Obřího dolu na rozcestí se žlutě značenou trasou 7212 do dolu Modrého. U místní kaple pak končí asfaltová komunikace a pokračuje lesní Kavinova cesta postupně se měnící v pěšinu a stoupající západním svahem Sněžky kolem bývalé Kovárny a přes Rudný potok do Obřího sedla, kde končí. Na rozcestí zde přímo navazuje modře značená trasa 1950 do Špindlerova Mlýna a prochází tudy červeně značená Cesta česko-polského přátelství ze Sněžky na Špindlerovku. Vzhledem k blízkosti polské hranice je možné navázat i na polské značené trasy.\n\nKavinovou cestou je nazýván úsek trasy 1813 od kaple v Obřím dole na Obří sedlo. Pojmenována je podle českého botanika Karla Kaviny (1890-1948). U cesty se nachází i jeho pamětní deska.\n\n"}
{"id": "1473996", "url": "https://cs.wikipedia.org/wiki?curid=1473996", "title": "Parlamentní volby v Moldavsku 2019", "text": "Parlamentní volby v Moldavsku 2019\n\nVolby do parlamentu Moldavska v roce 2019 se uskutečnily 25. února 2019. Ve volbách bylo v sázce především proevropské směřování země a kampaň byla mimořádně tvrdá. Ve volbách vyhrála proruská Strana socialistů Moldavské republiky podporovaná prezidentem Igorem Dodonem s výsledkem přes 31 procent. Druhý opoziční prozápadní blok ACUM získal necelých 27 procent a doposud vládní Demokratická strana získala téměř 24 procent. S výsledkem přes 8 procent se do parlamentu ještě dostala strana Šor. Na sestavení vlády mají vítězní socialisté 45 dní.\n\nPoprvé v historii samostatnostatného Moldavska neměly v parlamentu zastoupení Strana komunistů Moldavské republiky a Liberální strana (od roku 2009).\n\nBěhem lhůty na sestavení vlády se nepodařilo najít žádnou dohodu, proto byl parlament 9. června rozpuštěn a vyhlášeny nové, předčasné volby na 6. září 2019.\n\nVe volbách zvítězila PSMR se ziskem 31,15% hlasů a 35 mandátů, na druhém místě skončila PDM se ziskem 23,62% a 30 mandátů. Koalice ACUM skončila na třetím místě se ziskem 26,84% a 26 mandátů. Do parlamentu se dostala ještě strana Șor se ziskem 8,32% a 7 mandátů. 2 mandáty získali nezávislí kandidáti.\n\nVítězná proruská Strana socialistů Moldavské republiky se jala vyjednávání o sestavení vlády. Od jednání s druhou Demokratickou stranou kontroverzního oligarchy Vlada Plahotniuka se distancovaly jak první Strana socialistů, tak třetí proevropský blok ACUM. ACUM váhala i s vyjednáváním se socialisty, ale po velmi dlouhém váhání nakonec na vyjednávání přistoupila s tím, že vznik případné vládní koalice podmínila přijetím balíčku zákonů vedoucímu ke zbavení moci oligarchů. Od ustavující schůze parlamentu po volbách uplynula v sobotu 8. června ve 23.59 90denní lhůta, kdy je nutno sestavit vládu, což se nepodařilo. Socialisté sice oznámili, že se dohodli s ACIM na vzniku vlády, s tím ale nesouhlasila Demokratická strana s poukazem na to, že by se koalice nestihla ustanovit v předepsané lhůtě. Ústava ukládá prezidentovi v takové situacci rozpustit parlament a vypsat předčasné volby, což ale současný prezident Igor Dodon odmítl. Ústavní soud tak v neděli 9. června odvolal prezidenta z funkce a jmenoval prezidentem úřadujícího premiéra Pavla Filipa. Ten ihned rozpustil parlament a vypsal předčasné volby na 6. září 2019.\n"}
{"id": "1474000", "url": "https://cs.wikipedia.org/wiki?curid=1474000", "title": "Západočeský krajský přebor 1973/74", "text": "Západočeský krajský přebor 1973/74\n\nV soubojích Západočeského krajského přeboru 1973/74 (jedna ze skupin 5. nejvyšší fotbalové soutěže) se utkalo 14 týmů dvoukolovým systémem podzim – jaro. Tento ročník skončil v červnu 1974. \n\nZdroj:\n\nPoznámky:\n"}
{"id": "1474001", "url": "https://cs.wikipedia.org/wiki?curid=1474001", "title": "Útěk ze Sobiboru (film, 1987)", "text": "Útěk ze Sobiboru (film, 1987)\n\nÚtěk ze Sobiboru je britsko-jugoslávský televizní film z roku 1987. Příběh se odehrává ve vyhlazovacím táboře Sobibor, kde se uskutečnilo jedno ze dvou úspěšných povstání věznů v nacistických koncentračních táborech smrti. Děj i postavy jsou inspirovány skutečnými událostmi. Jednou z hlavních postav je Alexandr Pečerskij, voják Rudé armády a jeden z hlavních organizátorů vzpoury z 14. října 1943. \n\nPředlohou filmu byla kniha \"Inferno em Sobibor: A tragédia de um adolescente judeu\" od Stanisława Szmajznera, který se vězeňského povstání také účastnil. Podílel se i na scénáři k filmu. \n\n\n"}
{"id": "1474002", "url": "https://cs.wikipedia.org/wiki?curid=1474002", "title": "Kubátova cesta", "text": "Kubátova cesta\n\nPočátek Kubátovy cesty se nachází u soutoku Úpy a Malé Úpy v lokalitě Křižovatka na rozcestí s modře značenou turistickou trasou 1818 vedoucí z Vlašských Bud do sedla Cestník. Cesta nejprve stoupá k severozápadu lesní pěšinou jihozápadním úbočím Červeného vrchu na luční enklávu Zahrádky a poté po lesní cestě na Janovy Boudy. Zde se křižuje s modře značenou trasou 1813 ze Spáleného Mlýna do Pece pod Sněžkou. Kubátova cesta stále stoupá lesem po asfaltové komunikaci do jižního úbočí Pěnkavčího vrchu, míjí stejnojmennou luční enklávu a poté pokračuje do sedla mezi ním a Růžovou horou, kde vstupuje do souběhu se zeleně značenou trasou 4250. Společně pokračují přes Portášovy Boudy na rozcestí nad nimi, kde odbočuje rovněž žlutě značená trasa 7211 do Velké Úpy. Obě trasy pokračují stále po asfaltové komunikaci k severozápadu a stoupají na Růžohorky, kde souběh končí a trasa 4250 sestupuje do Pece pod Sněžkou. Kubátova cesta stoupá již samostatně dál na vrchol Růžové hory k mezistanici lanové dráhy Pec pod Sněžkou - Sněžka. Zde se charakter cesty mění na cestu pro pěší. Kubátova cesta klesá do Růžovohorského sedla, nad kterým se nachází rozcestí se zeleně značenou trasou 4246 k chatě Jelenka. Kubátova cesta poté prudce stoupá na vrchol Sněžky, kde končí na rozcestí s červeně značenou Cestou česko-polského přátelství.\n\n\nKromě Kubátovy cesty ještě existuje tzv. \"Kubátova stezka\". Z Kubátovy cesty odbočuje na východ v jihozápadním svahu Červeného vrchu a jedná se o neznačenou a těžce schůdnou pěšinu suťovisky v jižním svahu vrchu.\n"}
{"id": "1474004", "url": "https://cs.wikipedia.org/wiki?curid=1474004", "title": "Tacuja Šinhama", "text": "Tacuja Šinhama\n\nTacuja Šinhama ( , \"Šinhama Tacuja\"; * 11. července 1996) je japonský rychlobruslař.\n\nOd roku 2014 startoval ve Světovém poháru juniorů, v roce 2017 závodil na Zimní univerziádě. Roku 2018 vyhrál na akademickém světovém šampionátu distance 500 m a 1000 m. Na velkých mezinárodních akcích působí od roku 2018, kdy debutoval ve Světovém poháru. Roku 2019 se poprvé představil na seniorských světových šampionátech, přičemž na Mistrovství světa ve sprintu získal stříbrnou medaili. Z Mistrovství světa na jednotlivých tratích 2020 si přivezl bronzovou medaili ze závodu na 500 m a následně vyhrál světový sprinterský šampionát 2020.\n"}
{"id": "1474009", "url": "https://cs.wikipedia.org/wiki?curid=1474009", "title": "Kateřina Falk", "text": "Kateřina Falk\n\nKateřina Falk (* 5. února 1984 Zlín) je česká fyzička zabývající se laboratorní astrofyzikou, fyzikou plazmatu a lasery.\n\nVystudovala Imperial College London a doktorát získala na Oxfordské univerzitě. Jako vědkyně pracovala v Národní laboratoři Los Alamos v Novém Mexiku. Podílela se na vývoji laserového centra ELI Beamlines v Dolních Břežanech u Prahy. V současnosti vede vlastní výzkumnou skupinu v Helmholtz centru v Drážďanech-Rossendorfu a přednáší na Technické univerzitě v Drážďanech. Od roku 2018 působí jako vědkyně na Akademii věd České republiky.\n\nJe držitelkou ceny Britského parlamentu SET for Britain pro mladé vědce (2011), zvláštního výročního ocenění vědeckých týmů v Los Alamos LAAP (2012) a českého Neuron Impulsu (2017). Přednášela na mnoha popularizačních i odborných akcích, např. na TedX talku ve Zlíně, každoroční konferenci žen ve vědě pod AVČR či sympoziích v USA, Japonsku, Belgii, Francii a Maďarsku. Aktivně popularizuje vědu, ve spolupráci s nakladatelstvím Nová beseda vydala knihu pro širokou veřejnost \"Co je nového ve fyzice\" (2018).\n\n\n"}
{"id": "1474010", "url": "https://cs.wikipedia.org/wiki?curid=1474010", "title": "Turistická značená trasa 4205", "text": "Turistická značená trasa 4205\n\nPočátek trasy se nachází na rozcestí se žlutě značenou trasou 7220 spojující chatu Jelenka s Pomezními Boudami. Trasa prudce klesá lesem k jihu do k silnici II/252 a poté pokračuje po ní k autobusové zastávce v lokalitě Za Větrem, kde končí bez návaznosti na žádnou další turistickou trasu.\n"}
{"id": "1474022", "url": "https://cs.wikipedia.org/wiki?curid=1474022", "title": "Viktor Muštakov", "text": "Viktor Muštakov\n\nViktor Alexejevič Muštakov ( ; * 19. prosince 1996 Barnaul) je ruský rychlobruslař.\n\nNa mezinárodní scéně působí od roku 2014, kdy začal závodit ve Světovém poháru juniorů. Roku 2016 se stal juniorským mistrem světa v týmovém sprintu. Ve Světovém poháru debutoval v roce 2018, na seniorských světových šampionátech se poprvé představil roku 2019. Na Mistrovství světa na jednotlivých tratích 2019 získal bronzové medaile v závodě na 500 m a v týmovém sprintu, na sprinterském šampionátu byl devátý. Na ME 2020 získal zlatou medaili v týmovém sprintu.\n"}
{"id": "1474027", "url": "https://cs.wikipedia.org/wiki?curid=1474027", "title": "Černá kněžna (rozcestník)", "text": "Černá kněžna (rozcestník)\n\nČerná kněžna má více významů:\n\n"}
{"id": "1474032", "url": "https://cs.wikipedia.org/wiki?curid=1474032", "title": "Maximilian Vološin", "text": "Maximilian Vološin\n\nMaximilian Alexandrovič Kirienko-Vološin, rusky Максимилиа́н Алекса́ндрович Кирие́нко-Воло́шин (28. května 1877, Kyjev – 8. listopadu 1932, Koktěbel) byl rusky píšící básník, překladatel a literární kritik ukrajinsko-německého původu, představitel symbolismu.\n\nDětství strávil na Krymu. Studoval na Moskevské univerzitě, ale roku 1899 byl vyloučen kvůli účasti na radikálním studentském hnutí. Poté cestoval po Rusku, často pěšky. Nakonec se usadil znovu na Krymu, kde roku 1910 vydal první básnickou sbírku. Roku 1914 vydal knihu esejů. Za první světové války žil ve Švýcarsku a ve Francii. Ve Švýcarsku se přitom setkal se zakladatelem antroposofie Rudolfem Steinerem a jeho pohled na svět do značné míry přijal. Roku 1916 se vrátil do Ruska a usadil se znovu na Krymu, kde už dožil. Během občanské války ve svém domě skrýval ohrožené lidi, bělogvardějce i bolševiky. Po vítězství bolševiků se zřekl soukromého majetku a pozval do svého domu řadu spisovatelů, aby ho s ním volně sdíleli. Přesto se nestal komunistou a pro režim byl nepohodlný, takže v letech 1928-1961 nevyšla v Rusku jediná jeho práce.\n\nVelkým tématem jeho poezie byla ruská historie, příroda a Krym. Překládal zejména z francouzštiny. V závěru života též maloval akvarely.\n"}
{"id": "1474036", "url": "https://cs.wikipedia.org/wiki?curid=1474036", "title": "Starý Těšín (hradiště)", "text": "Starý Těšín (hradiště)\n\nStarý Těšín (polsky \"Stary Cieszyn\", také \"Cieszynisko\") – bylo označení slovanského hradiště (sídliště) kmene Holasiců, které se nacházelo na katastrálním území dnešní Podobory (německy \"Thiergarten\"), která je součásti obce Chotěbuz, okres Karviná. Starý Těšín se tedy nacházel jižně do města Těšín, na levém břehu řeky Olše (polsky \"Olza\").\n\nHradiště Starý Těšín vzniklo při osídlení současného území Těšínského Slezska kmenem Holasiců. Pravděpodobně v 7. století. Bylo umístěno na návrší, nad strmým břehem k řece Olši, která tehdy měla jiné koryto, než má dnes. \n\nMimo funkce osadní, plnilo také funkci obrannou. V 9. století bylo těžce poničeno, pravděpodobně nájezdem velkomoravského knížete Svatopluka I., během bojů mezi moravskými kmeny a kmeny vislanů (Vislanští Venedové). Vzhledem k tomu, že v okolí byly zcela zničeny další hradiště, spolu s tehdy nejsilněji opevněným hradištěm v Lubomi (polsky Lubomia), byl znovu opravený Starý Těšín, spolu s novým hradištěm, dnes Zámecký vrch v Těšíně (polsky \"Góra Zamkowa\"), určen jako administrativní, duchovní a hospodářské centrum mezi kmeny žijícími na Moravě a kmeny v oblasti Visly.\n\nPostupně hradiště ztrácelo na významu, a vše bylo přesunuto na nové hradiště do Těšina. Který byl původně určen jako zázemí pro toto staré hradiště. Na přelomu 11. a 12. století (pravděpodobně 1. třetina 11. století) bylo toto hradiště zcela opuštěno.\n\nMísto původního hradiště bylo po mnoho let místem zájmů archeologů. Místo je archeologicky chráněno od 3. května 1958. Byly nalezeny pozůstatky, které datují osídlení do tzv. halštatského období, tedy 800–750 let před n.l. až 500 let př.n.l.. \n\nV současné době je spojen archeologický průzkum s obnovou vzhledu hradiště, a to za pomocí UNESCO. \n\nTuristický a archeologický park je dnes znám jako Archeopark Chotěbuz-Podobora, který byl otevřen v roce 2012. Nachází se u okresní silnice číslo 67, Český Těšín-Karviná, zhruba 1km od vlakové zastávky Chotěbuz.\n\n\n"}
{"id": "1474046", "url": "https://cs.wikipedia.org/wiki?curid=1474046", "title": "Sloup se sochou Panny Marie (Stárkov)", "text": "Sloup se sochou Panny Marie (Stárkov)\n\nSloup se sochou Panny Marie se nalézá na náměstí ve Stárkově v okrese Náchod. Barokní sloup z doby kolem roku 1726 je chráněn od 3. 5. 1958 jako kulturní památka ČR. Národní památkový ústav tuto sochu uvádí v katalogu památek pod rejstříkovým číslem ÚSKP 23705/6-1888. Autorem sochy z boháneckého pískovce je zřejmě kamenický mistr Josef Anton Schreyer z Fořtu.\n\nNa čelní stěně dříku na hladké středové ploše zrcadla je nápis tesaný humanistickým písmem: Heilige Maria! / Unbefleckten / pfangene Gottes / Mutter bitte fur / uns Sunder jetzt / in den Trubfalen / des Lebens und / einstens in der / Stunde des Todes.\n\nV rozích nad čelním zrcadlem je vtesáno vročení Anno 1726. Na ploše zrcadla na zadní straně je nápis: Errichtet / 1726 / Reimvirt / 1875 / von der / Burgerschaft / und von / Wohlthatern. \n\nNa podstavci spočívá zeměkoule, kolem které je obtočen had s jablkem u tlamy. Na zeměkouli stojí socha Panny Marie Immaculaty v silně řasnatém rouchu v mírné esovité křivce, s těžištěm na levé noze, pravá noha je vykročena a pokrčená, stojí na hlavě hada. Obě ruce má socha pokrčené a sepjaté k modlitbě ve výši prsou, hlava je mírně nakloněna doprava, sklopena a hledí dolů. Kolem hlavy je svatozář se zlacenými hvězdami.\n\n"}
{"id": "1474056", "url": "https://cs.wikipedia.org/wiki?curid=1474056", "title": "Paul Baran", "text": "Paul Baran\n\nPaul Baran (29. dubna 1926, Grodno – 26. března 2011, Palo Alto) byl americký informatik a elektrotechnik židovského původu narozený na území dnešního Běloruska (tehdy Polska). Byl průkopníkem počítačových sítí, navrhl síť Arpanet, která se stala základem internetu. Klíčovým pro možnost posílání informací po sítích byl jeho objev rozsekání informací do paketů. \n\nVystudoval elektrotechniku na Drexel University ve Filadelfii (bakalář, 1949) a na Kalifornské univerzitě v Los Angeles (magistr, 1959). Poté pracoval pro RAND Corporation, kde pracoval na úkolu vytvořit informační síť, která by přestála jaderný útok na Spojené státy. Přitom učinil svůj hlavní objev: tzv. přepínání paketů a síť založená na tomto přepínání. Firmu opustil roku 1968. Později založil několik obchodních společností, mj. Metricom, první firmu pro bezdrátový internet.\n"}
{"id": "1474058", "url": "https://cs.wikipedia.org/wiki?curid=1474058", "title": "Čivická studánka", "text": "Čivická studánka\n\nČivická studánka (též Kokešovská studánka) je pramen a místo se zajímavou historií v areálu Kokešov, který je součástí Opočínku (místní části Pardubic).\n\nPůvodně se zde nacházel pouze pramen Lánského potoka tzv. \"Čivická studánka\" a to severně od křižovatky. V roce 1867 zde podle legendy přenocovali tři slovenští dráteníci a jednomu z nich – Juraju Hutarovi – se zjevila Panna Marie. Karel Chotek z Chotkova, kterému místní les patřil, nechal pramen následně upravit a postavil zde Mariánský sloup. Ten byl později přemístěn do prostoru dnešní kaple Panny Marie Bolestné. V roce 1869 zde byla Karlem Chotkem a jeho ženou postavena první dřevěná kaple. Místo se stalo poutním. V roce 1995 byla studánka zrekonstruována a v letech 1996 - 1997 byla postavena kaple nová zděná, která slouží k občasným bohoslužbám.\n\nVoda od roku 2017 nevyhovuje požadavkům na pitnou vodu obsahem koliformních bakterií a je doporučeno ji 5 minut převařovat.\n\n"}
{"id": "1474060", "url": "https://cs.wikipedia.org/wiki?curid=1474060", "title": "Ferdinand I. Hohenstein", "text": "Ferdinand I. Hohenstein\n\nFerdinand I. Hohenstein (polsky \"Ferdynand I. Hohenstein\") (narozen po r. 1640, zemřel před r. 1693) – byl syn Václava Gottfrieda z Hohensteinu a neznámé matky.\n\nFerdinand I. byl jediným synem Václava Gottfrieda z Hohensteinu († 1672) a historikům neznámé ženy. byl tedy vnukem těšínského knížete z rodu Piastovců Adama Václava.\n\nPo smrti otce v roce 1672 získal v dědictví titul barona a 400 guldenů, jako roční rentu. Historické záznamy k datu uzavření sňatku s baronkou Annou Johanou Closen von Haidenburg (1655–1720) se nedochovaly. S ní měl jediného syna – Ferdinanda II.\n\nFerdinand I. byl voják v císařské armádě.\n\nZemřel na neznámém místě, v neznámém čase.\n"}
{"id": "1474062", "url": "https://cs.wikipedia.org/wiki?curid=1474062", "title": "Na Brabenci", "text": "Na Brabenci\n\nBrabenčák, Brabenec či Na Brabenci je kopec v Radlicích a na Smíchově v Praze 5. Zastavěné východní úbočí je označováno též například názvem Kesnerka, podle jedné z někdejších usedlostí. Vrcholová partie není v běžných mapách kótována, dle Mapy.cz se nachází přibližně v nadmořské výšce 297 m n. m., dle vrstevnic Základní mapy ČR 1 : 10 000 se vrchol nachází nedaleko jižně od ulice Na Brabenci. \n\nPodlouhlý vrchol kopce tvoří slepá ulice Na Brabenci (vytvořená a pojmenovaná až v roce 1994, a to podle místního lidového názvu Brabenčák), souběžně s ní vede po severním úbočí ulice U starého židovského hřbitova, pod jejímž východním koncem se nachází starý smíchovský židovský hřbitov, zvaný též radlický. Vrcholová partie kopce a jeho strmější, západní část spadá do Radlic, východní část kopce na Smíchov: hranici tvoří u vrcholové partie ulice U starého židovského hřbitova, vedoucí východozápadním směrem, a ulice Kroupova, vedoucí severojižním směrem (tedy židovský hřbitov již patří ke smíchovské části). Radlické svahy jsou nezastavěné, lesnaté, protkané vycházkovými stezkami, stejně tak i severní smíchovský svah. Východní smíchovskou stranu kopce pokrývá z velké části vilová zástavba, přičemž převážně ve vrstevnicovém směru kopec úbočím obcházejí ulice Nad Kesnerkou, K Závěrce, Pod Děvínem, Kesnerka, Pod Závěrkou, Na Konvářce, Pod Kesnerkou a Franty Kocourka, šikmo k vrcholu vystupuje od severovýchodu ulice Pajerova a téměř po hřbetnici schodiště Koulka. V lesíku mezi ulicemi Pajerova a Pod Kesnerkou se nachází studánka, dříve nazývaná Pod Kesnerkou, slavnostním aktem 3. května 2012 byla přáteli Ivana Martina Jirouse, který nedaleko žil, pojmenovaná Magorova studánka, a jako občanské sdružení nechali tento název údajně zapsat do katastrálního výměru. \n\nVětšina kopce byla zalesněna postupně až ve druhé polovině 20. století. Vrcholová partie byla zastavěna z větší části až po roce 1990. Na smíchovském úbočí stálo či dosud stojí několik historických usedlostí: horní a dolní Kesnerka (obě postupně zbourány ve 20. století) a Koulka (dosud stojí), v blízkosti, avšak již na úbočí Dívčích hradů též Konvářka. \n\nNa jihozápadě kopec ohraničuje zhruba ulice Kutvirtova a železniční trať 122. Naproti přes údolí se nachází kopec Děvín, známý též pod názvem Dívčí hrady. Na severu kopec spadá do radlického údolí, naproti němu stojí Paví vrch. K úpatí kopce lze počítat i smíchovskou zástavbu jižně od Radlické ulice, tedy ulice Nad Koulkou, Na Neklance, Holubova (v Radlicích Pechlátova), Pod Barvířkou, v severojižním směru Na Laurové, Braunova, Pod Brentovou a Ke Koulce. K východu kopec strmě spadá k nivě vltavského údolí, při jeho úpatí vede ulice Křížová, ulice Dobříšská (Městský okruh) a svazek železničních tratí vycházející z nádraží Praha-Smíchov. K západu kopec vybíhá jako ostroh proti radlickému údolí směrem k Jinonicům. Při jižní straně západního úpatí se nachází sportcentrum Radlice, nově obestavěné třípatrovou kancelářskou budovou čp. 339.\n\n"}
{"id": "1474064", "url": "https://cs.wikipedia.org/wiki?curid=1474064", "title": "André Gamet", "text": "André Gamet\n\nAndré Gamet (1919, Oullins – 17. března 2017, Lyon) byl francouzský reportážní fotograf.\n\nNarodil se v roce 1919 v Oullins jako syn válečného veterána. Vystudoval Lycée La Martiniere Monplaisir v Lyonu, kde se projevila jeho vášeň pro fotografii. Pracovat začal v chemickém závodě v Pierre-Bénite jižně od Lyonu..\n\nKresbu a malbu studoval u Pierra Combet-Descombeho (1885–1966) a v roce 1941 vyhrál národní soutěž mladého fotografa. Od roku 1942 pracoval pro lyonský týdeník \"Marche\". V roce 1946 se připojil k agentuře Rapho, s níž spolupracoval téměř šedesát let. a kde spolupracoval také s fotografy Willym Ronisem nebo Robertem Doisneau\n\nV letech 1951 až 1954 byl jedním z pěti francouzských fotografů, kteří byli zařazeni do výběru alba \"Photography Annual\" (New York).\n\nAndré Gamet zemřel 17. března 2017 ve svých 98 letech a byl posledním žijícím francouzským fotožurnalistou z druhé světové války.\n\n\n"}
{"id": "1474065", "url": "https://cs.wikipedia.org/wiki?curid=1474065", "title": "Seznam ocenění a nominací filmu Zrodila se hvězda (2018)", "text": "Seznam ocenění a nominací filmu Zrodila se hvězda (2018)\n\nToto je seznam ocenění a nominací filmu \"Zrodila se hvězda\". Hlavní role ve filmu hrají Bradley Cooper a Stefani Germanotta, známější pod pseudonymem Lady Gaga. Jedná se o remake stejnojmenného filmu z roku 1937.\n\nFilm vydělal přes 423 milionů dolarů a získal pozitivní recenze od kritiků. Americký filmový institut a National Board of Review vybralo film do svého žebříčku nejlepších deseti filmů roku 2018. Získal pět nominací na Zlatý glóbus, sedm nominací na Filmovou cenu Britské akademie a osm nominací na Oscara.\n"}
{"id": "1474066", "url": "https://cs.wikipedia.org/wiki?curid=1474066", "title": "Environmentální enrichment", "text": "Environmentální enrichment\n\nEnvironmentální enrichment, příp. pouze enrichment (z franc. \"enrichement\", obohacení) znamená obohacení a zpestření prostředí a života živočichů v lidské péči. Jde o přístup (koncept) založený na souboru prvků, aktivit a činností, které nahrazují resp. napodobují aktivity zvířat z volné přírody tak, aby to zlepšilo kvalitu jejich života. Zvířata v lidské péči totiž nemusejí bránit své teritorium ani unikat před predátory. Tradičně ani nemusejí hledat potravu. To je ovšem prvek, který je možné nejlépe napodobit.\n\nMůže se uplatnit u zvířat v zoo (je nezbytnou součástí moderní zoo) i u domácích mazlíčků.\n\nEnrichment je založen na principu zajištění a vytváření činností obdobných těm ve volné přírodě, zaplňující volný čas zvířat v uzavřeném prostředí pestrým programem a podněty. Snahou je narušit pravidelnou každodenní rutinu, která by ohrožovala psychické zdraví chovaných zvířat (riziko vzniku stereotypního chování), a naopak stimulovat duševní i fyzickou aktivitu zvířat a pohodu. Proto ani enrichment nesmí být stereotypní.\n\nPrvopočátky jsou spjaty s primáty a zejména lidoopy, tedy nejbližšími příbuznými člověka. Uplatňuje se však také u šelem, kopytníků i ptáků. Vhodná podoba enrichmentu se odvíjí od druhu zvířete i od znalosti o konkrétním jedinci, např. jeho věku a zdravotním stavu. Enrichmentem je již vytvoření přirozené skupiny zvířat obdobné té, jakou si mohou vytvořit ve volné přírodě. Mají tak možnost nejen přirozeného sociálního chování, ale taktéž odchovu mláďat. S mládětem si pak členové skupiny \"hrají\", vychovávají je, a tím se zaměstnávají. Obohacením života zvířat je též možnost pozorovat jiné druhy i člověka – například návštěvníka v zoo.\n\nEnrichment je možné rozdělit do několika kategorií či typů. Jedním z přístupů je dělení na potravní, smyslový, environmentální enrichment a hračky.\n\n\nČasto je rozlišováno těchto pět typů enrichmentu:\n\n\nDalším přístupem je dělení na pasivní a aktivní enrichment.\n\nŠimpanz\n\n\nMedvěd lední\n\n"}
{"id": "1474068", "url": "https://cs.wikipedia.org/wiki?curid=1474068", "title": "Ferdinand II. Hohenstein", "text": "Ferdinand II. Hohenstein\n\nFerdinand II. Hohenstein (polsky \"Ferdynand I. Hohenstein\") (narozen 1681 nebo 1682, zemřel 3. dubna 1706) – byl jediný syn druhého barona von Hohenstein Ferdinanda I. a baronky Anny Johany Closen von Haidenburg (1655–1720).\n\nZde šlo o skutečně posledního mužského potomka těšínských Piastovců.\n\nPo smrti otce Ferdinanda I. Hohenstein zdědil rovněž titul barona a taktéž mu byla přiznána renta ve výši 400 guldenů ročně. V době, kdy zemřel jeho otec byl ještě nezletilý, poručnictví získala jeho matka a později otčím, když se jeho matka opět provdala. – Dne 1. března 1693, v Bratislavě, za Johana Wilhelma von Walterskirchen zu Wolfsthal.\n\nFerdinand II. od útlého věku trpěl na padoucnici.\n\nNikdy nebyl ženat.\n\nFerdinand II. zemřel ve věku 24 let na padoucnici. Je pravděpodobně pohřben v Bratislavě.\n\nPokud by byla uznána větev von Hohenstein za pokračování dynastie Piastovců, pak jeho smrtí vymřeli piastovci po meči.\n\nPokrevní linie, které dokazuje původ Ferdinand II. Hohenstein od prvního Piastovce, legendárního zakladatele dynastie:\n\n"}
{"id": "1474069", "url": "https://cs.wikipedia.org/wiki?curid=1474069", "title": "Střední kvadratická chyba", "text": "Střední kvadratická chyba\n\nStřední kvadratická chyba (též MSE z anglického \"mean squared error\" anebo MSD z \"mean squared deviation\") je v matematické statistice veličina vyjadřující přesnost odhadů pomocí střední hodnoty druhých mocnin rozdílů mezi odhadem či měřením a skutečností. V praxi se pod tímto jménem používají dvě různé blízce příbuzné veličiny, a sice buď střední hodnota čtverce chyby (tedy rozptyl chyb), nebo odmocnina této střední hodnoty (tedy směrodatná odchylka chyb). V následujícím výkladu použijeme první možnost, protože vede k jednodušším vzorcům; druhou možnost bychom získali odmocněním zde uvedené veličiny. V každém případě platí, že čím je odhad přesnější, tím je střední kvadratická chyba menší.\n\nMějme k dispozici odhad formula_1 nějaké veličiny formula_2. Pro jednoduchost předpokládejme, že formula_2 je jednorozměrná veličina, tedy reálné číslo; v případě mnohorozměrných odhadů bychom použili místo čtverce rozdílů veličin čtverec normy, ale teorie by zůstala podobná. Definujme střední kvadratickou chybu formula_4 jako\n\ntedy jako rozptyl veličiny formula_6. Vzhledem k definici je jasné, že střední kvadratická chyba je vždy nezáporná; nulová bude v případě, kdy odhad či měření je „bezchybné“, přesně se shoduje s odhadovanou veličinou.\n\nDůležitou vlastností takto definované střední kvadratické chyby je, že se dá přinejmenším teoreticky rozložit na součet čtverce vychýlení (také označovaného anglicky jako bias, či jako soustavná nebo systematická chyba) a rozptylu odhadu (náhodná nepřesnost odhadu či měření). \n\nSoustavná chyba formula_8 zatěžuje stejně každý odhad; lze si ji na příkladu odhadu vzdálenosti měřením představit např. jako nesprávnou délku měřítka, které používáme. Pokud je tato veličina u nějakého odhadu nulová, hovoříme o \"nevychýleném odhadu\". Naopak náhodná chyba s rozptylem formula_9 je u každého měření jiná a mění se nepředvídatelně; lze si ji představit třeba jako nepřesnosti měření vzdálenosti vznikající nepravidelným chvěním měřícího nástroje a měřeného objektu.\n\n"}
{"id": "1474070", "url": "https://cs.wikipedia.org/wiki?curid=1474070", "title": "Šimon Ornest", "text": "Šimon Ornest\n\nŠimon Ornest (* 18. prosince 1974 Praha) je český zpěvák, hudebník, pedagog, kapelník a manažer skupiny The Tap Tap.\n\nNarodil se v Praze v rodině Jiřího Ornesta, českého herce a režiséra a Daniely Kolářové, české herečky. Jeho bratrem je Matěj Ornest (* 1977).\n\nJiž v mládí se zajímal o hudbu, ve volném čase hrál v několika kapelách na saxofon a klarinet. Kromě své činnosti jako kapelník a manažer souboru The Tap Tap je stále i členem hudební skupiny \"Kamil Jasmín\", založené v roce 1991, kde hraje na altsaxofon, baryton saxofon, klarinet a zpívá. \n\nStudoval na Střední uměleckoprůmyslové škole v Praze, obor řezbářství a pracoval krátce jako umělecký řezbář ve Státním památkovém ústavu pro střední Čechy. Následně studoval na Husitské teologické fakultě Univerzity Karlovy, školu však nedokončil. V roce 1996 nastoupil do pražského Jedličkova ústavu jako vychovatel.\n\nKapelu založil Šimon Ornest v roce 1998 původně jako hudební kroužek na domově mládeže škol Jedličkova ústavu a škol (JÚaŠ).\n\nV kapele působí Šimon Ornest jako zpěvák, hudebník a současně jako její manažer. S kapelou absolvuje okolo 60 koncertů ročně. Kapela se pravidelně účastní různých festivalů v České republice, např. Colours of Ostrava, Rock for People, Pohoda festival, vystupuje však příležitostně i v zahraničí (např. Londýn, Moskva, Jeruzalém, Madrid, aj.)\n\nSídlem kapely je Jedličkův ústav, kde má kapela svoji vlastní zkušebnu, pilotní bezbariérové nahrávací studio, kancelář a učebnu.\nOd roku 2014 kapela funguje v rámci Zapsaného spolku TAP, jeho předsedou výboru je Šimon Ornest a který se zabývá rozvojem dovedností a schopností osob ze skupin ohrožených sociální exkluzí, především studentů a studentek škol Jedličkova ústavu v Praze na Vyšehradě a mj. zajišťuje vzdělávací a kvalifikační kurzy, organizování kulturních a sportovních aktivit a projektů integračního charakteru, bezbariérovou dopravu aj. \n\n\n\n\n\n\n\n"}
{"id": "1474074", "url": "https://cs.wikipedia.org/wiki?curid=1474074", "title": "Experimentální filozofie", "text": "Experimentální filozofie\n\nExperimentální filozofie je vznikající oblastí filozofického výzkumu, která využívá empirických dat - často shromážděných prostřednictvím průzkumů, které zkoumají intuici obyčejných lidí - s cílem informovat výzkum o filosofických otázkách. Toto použití empirických dat bývá vnímáno jako protiklad k filosofické metodice, která se opírá především o a priori odůvodnění, jež někteří experimentální filosofové nazývají filozofií „křesla“. Experimentální filozofie zpočátku začala tím, že se soustředila na filozofické otázky týkající se úmyslného jednání, resp. předpokládaného konfliktu mezi svobodnou vůlí a determinismem, a kauzalními vs. popisnými teoriemi jazykové reference. Experimentální filozofie se však dále rozšiřuje o nové oblasti výzkumu.\n\nNeshoda o tom, čeho experimentální filosofie může dosáhnout, je velmi rozšířená. Jedno tvrzení spočívá v tom, že empirické údaje shromážděné experimentálními filosofy mohou mít nepřímý vliv na filozofické otázky tím, že umožní lepší pochopení základních psychologických procesů, které vedou k filozofické intuici. Jiní tvrdí, že experimentální filozofové se zabývají konceptuální analýzou, ale využívají přísnosti kvantitativního výzkumu k tomu, aby pomohli tomuto projektu. Některé práce v experimentální filozofii lze považovat za podbízení se tradičním metodám a předpokladům analytické filozofie. A několik filozofů nabídlo kritiku experimentální filozofie.\n"}
{"id": "1474078", "url": "https://cs.wikipedia.org/wiki?curid=1474078", "title": "Jan Larisch-Mönnich III", "text": "Jan Larisch-Mönnich III\n\nJan Larisch-Mönnich (15. listopad 1917 – 7. březen 1997) byl synem Jana Larisch-Mönnicha II.\n\nAbsolvoval reálné gymnázium v Bohumíně. Ve 22 letech byl otcem pověřen správou majetku a hlavní úkol byl zabránit konfiskaci majetku Německem. To se zčásti podařilo – na majetek byla uvalena nucená správa. Před koncem války odjel Jan Larisch-Mönnich s manželkou do Vídně. Po cestě došlo k nehodě, při které jeho manželka zemřela. Po roce 1945 byl majetek rodu konfiskován. Lidovým soudem v Moravské Ostravě byl v nepřítomnosti odsouzen za kolaboraci na pět let do vězení, propadnutí majetku a ztrátě občanství. Jan Larisch-Mönnich prošel různými povoláními, v Římě pracoval jako realitní makléř.\n\n"}
{"id": "1474081", "url": "https://cs.wikipedia.org/wiki?curid=1474081", "title": "Anna Johana Closen von Haidenburg", "text": "Anna Johana Closen von Haidenburg\n\nAnna Johana Closen von Haidenburg (1655–1720) – byla dcerou Jiřího Ehrenreicha von Closena, komorníka (francouzsky \"chambellan\") Württemberských panovníků, a Potentie von Croneck.\n\nPřed rokem 1682 se provdala za barona Ferdinanda I. Hohenstein. V roce 1681, nebo 1682 se jim narodil syn Ferdinand II.. Před rokem 1693 její manžel zemřel v boji při obléhání neuvedeného města.\n\nDne 1. března 1693 se v Bratislavě provdala za Johana Wilhelma von Walterskirchen zu Wolfstahl.\n\nBaronka se stala rovněž dámou Řádu hvězdového kříže, který dostávaly vysoce urozené šlechtičny.\n\n"}
{"id": "1474084", "url": "https://cs.wikipedia.org/wiki?curid=1474084", "title": "Výsledky českých reprezentantů v judu 2017", "text": "Výsledky českých reprezentantů v judu 2017\n\nTento článek uvádí výsledky českých reprezentantů v judu na mezinárodních podnicích za rok 2017.\n\npozn: seznam reprezentantů Český svaz juda veřejně nepublikuje, tabulka je sestavena podle výsledků ve světovém a evropském poháru v roce 2017, úroveň \"A\" lze chápat jako užší výběr seniorské reprezentace, úroveň \"B\" jako širší výběr seniorské reprezentace, úroveň \"C\" je reprezentační zálohu\n\nReprezentační trenér seniorů a seniorek:\nReprezentační trenéři juniorů a juniorek:\nReprezentační trenéři dorostenců a dorostenek:\n\n\"výsledky z mistrovství světa\"\n\n\"výsledky z mistrovství Evropy\"\n\n\"výsledky z univerziády\"\n\nbez účasti!\n\n"}
{"id": "1474085", "url": "https://cs.wikipedia.org/wiki?curid=1474085", "title": "Jü-ču šan", "text": "Jü-ču šan\n\nJü-ču šan nebo Yuzhu Peak (čínsky 玉珠峰), také známý jako Sob Gangri je hora v provincii Čhing-chaj v Číně. Nachází se ve východní části pohoří Kchun-lun-šan (pohoří Bokalyktag, 博卡雷克塔 格 山) a má nadmořskou výšku 6224 metrůnad mořem.\n\nHoru lze vidět z čínské národní silnice číslo 109 nebo z železniční tratě Golmud–Lhasa, která vede severně a západně od hory. Hora je relativně snadno přístupná.\n"}
{"id": "1474091", "url": "https://cs.wikipedia.org/wiki?curid=1474091", "title": "René Basset (fotograf)", "text": "René Basset (fotograf)\n\nRené Basset (* 7. října 1919, Lyon) je francouzský fotograf a držitel ocenění Niépcovy ceny z roku 1958.\n\nFotograf René Basset má blízko k humanistickému hnutí, je velmi pozorný k předmětům přírody: zahradám, krajinám a k lidem.\n\nFotografovat začal v roce 1932, když se učil u Édouarda Brona, což byl otec Antoina Demillyho.\n\nMimořádně aktivní byl v Lyonu, jeho rodném městě. V roce 1949 si v tomto městě založil vlastní fotografické studio, patřil mezi zakládající členy umělecké skupiny \"Forme et Lumière\" (\"Tvar a světlo\") a skupiny \"Forum\".\n\n\n\n\n"}
{"id": "1474100", "url": "https://cs.wikipedia.org/wiki?curid=1474100", "title": "Václav II. Těšínský", "text": "Václav II. Těšínský\n\nVáclav II. Těšínský (narozen mezi 1488–1496, zemřel 17. listopadu 1524) – těšínský kníže, syn Kazimíra II. Těšínského a Johana z Poděbrad, dcery Viktorína z Poděbrad.\n\nVáclav II. Těšínský byl druhorozený syn. Přesné datum historiky nebylo doloženo. V roce 1518 již musel být plnoletý, protože jeho otec jej určil jako jediného dědice a nástupce, a současně do do své smrti jako spoluvládce. Jeho starší bratr Fridrich Těšínský († 1507) byl předurčen k církevní službě.\n\nOženil se pravděpodobně okolo roku 1518 s Annou Hohenzollernskou (1487–1539), dcerou braniborsko-ansbašského a braniborsko-bayreuthského markraběte Fridricha II. (1460–1536). Z tohoto manželství se narodili:\n\n\nOpatrovníkem dětí byli určeni: matka Anna Hohenzollernská a Jan IV. z Pernštejna.\n\nVládl v letech 1518–1524 jako spoluvládce se svým otcem Kazimírem II. Těšínským.\n\nVáclav II. Těšínský zemřel 17. listopadu 1524. Místo jeho pochování není přesně doloženo, historici se domnívají, že je pohřben bud: 1) v Těšíně v kryptě kostela svaté Máří Magdalény v Těšíně nebo 2) v Opavě v kostele svatého Ducha.\n\nJeho otec Kazimír II. Těšínský přežil oba své syny. Zemřel v roce 1528.\n\n"}
{"id": "1474104", "url": "https://cs.wikipedia.org/wiki?curid=1474104", "title": "Cenzr", "text": "Cenzr\n\nCenzr je karetní hra, která se hraje s klasickými mariášovými kartami. Je podobná hře bulka nebo mariáši ve čtyřech, ale má svá specifická pravidla, která jsou popsána níže v článku a tím jí odlišují od ostatních her. Samotný název Cenzr pochází z německého slova Zensern, což je narážka na francouzskou číslovku 500 (cinq cents), jelikož v původní variantě hra končila dosažením 501. bodu.\n\nPůvod hry cenzr pro 2 hráče pochází ze Švýcarska, patří do skupiny karetních her Jass, z které vychází desítka dalších variant, které se vyvíjely v každé krajině jinak.\n\nHra, především turnajová varianta volený cenzr pro 4 hráče, která patří v Čechách k nejhranější variantě, byla vytvořena a založena v červenci roku 1991. Základy pravidel voleného cenzru vytvořil a sepsal Milan Šrejber. První hra voleného cenzru pro čtyři hráče se odehrála v šatně tenisového stadionu Štvanice při profesionálním turnaji Czechoslovak Open v červenci roku 1991. První hru odehrála čtveřice ve složení Milan Šrejber, Vladislav Šavrda (bývalý kapitán Davis Cupového týmu ČSR), Vojtěch Flégl a Karel Nováček. Turnaje se hrají pravidelně po pražských tenisových klubech. V pravidlech nedošlo od založení k žádným změnám.\n\nPři turnajích se používá k zápisu buď standardně „tužka a papír“, či je používán počítačový program Matrimony. Nejedná se jen o lokální zábavu, karetní hra cenzr je rozšířena i v zahraničí, především díky bývalým tenisovým profesionálům Goranu Prpičovi (Chorvatsko) a Menno Oostingovi (Nizozemí). V Řecku či Bulharsku je tato hra známa pod názvem Burlot. Mezi věrné hráče patří i veřejně známé osoby jako Milan Šrejber, Ladislav Vízek, Karel Nováček, Vojtěch Flégl, David Škoch či Petr Pála.\n\n1. Hraje se s 32 kartami (tzv. mariášové karty), 8 karet po 4 barvách. Karty jsou eso, král, svršek, spodek, 10, 9, 8, 7 každá v barvách červené, zelené, kule a žaludy.\n\n2. Rozdává, licituje a hraje se vždy po směru hodinových ručiček\n\n3. Rozhodující faktor pro výsledek hry je počet bodů nashromážděný každým hráčem v jeho zdvizích (neboli štyších). Za tím účelem jsou standardně obodovány všechny karty, hlášky a poslední štych.\n\n\n\n\n1. Bela se hlásí po ukončení hry až při sčítání bodů.\n\n2. Darda, padesát, figura a 4 spodci se hlásí vždy před a nebo při prvním vhození karty hlásícího hráče, ne však dříve než vhodil kartu předchozí hráč. Pokud by hráč hlásil hlášku dříve – hláška platí, ale je to neetické. Pokud by hráč hlásil hlášku později pak je hláška neplatná.\n\n3. Více hlášek:\n\n3.1 Bela platí vždy (tzn. na její platnost nemá žádný vliv existence ostatních hlášek) a soupeři ji nemůžou nijak zrušit. Je naprosto jen na libovůli hráče, jenž ji hlásí, jestli si ji po skončení hry započítá nebo ne.\n\n3.2 Ostatní hlášky (darda ,padesát, sto) si mohou hráči navzájem rušit. Při rušení hlášek rozhoduje jejich velikost a kvalita. Nejvyšší hláška vždy ruší nižší hlášky. Prvotně rozhoduje kvalita hlášky. Pořadí je od nejvyšší do nejnižší:\n\nDruhotně rozhoduje velikost hlášky tzn. pokud je kvalita stejná např. padesát, vyšší je ta hláška, která začíná vyšší kartou (např. pokud má hráč v ruce eso, král, svršek, spodek žaludů má padesát do esa žaludského). Pro účely určení velikosti hlášky je pořadí karet od nejvyšší do nejnižší vždy: eso, král, svršek, spodek, 10, 9, 8, 7.\n\nPokud dva a více hráčů zahlásí ostatní hlášku o stejné kvalitě i velikosti hlášky se navzájem ruší a neplatí nikomu. Pokud by ovšem některá z nich byla v trumfové barvě pak je tato nejvyšší a je platná tzn. že netrumfové hlášky se ruší.\n\nJednotlivý hráč si však svoje hlášky neruší, tzn. jeden hráč může platně nahlásit jednu dvě nebo i tři ostatní hlášky.\n\n3.3 Hlášení ostatních hlášek probíhá v průběhu prvního štychu při prvním výnosu. Každý hráč, který má hlášku ve své kartě řekne v okamžiku uvedeném v bodě 2) nahlas „darda“ resp. „padesát nebo sto“. Figura a 4 spodci se hlásí rovnou i s uvedením specifikace tzn. „čtyři esa, čtyři krále, čtyři spodci“ atd. Pokud má hráč více hlášek řekne nahlas v okamžiku uvedeném v bodě 2) hlášku o nejvyšší kvalitě. Pokud je již nahlášena předchozím hráčem hláška o vyšší kvalitě, než hláška kterou má hráč v ruce, hráč nic nehlásí neboť by tato hláška už nemohla platit. Pokud má v ruce hlášku o vyšší či stejné kvalitě, pak ji hlásí způsobem uvedeným shora. Pokud je po ukončení prvního štychu nahlášeno více hlášek stejné kvality, dojde k dodatečnému hlášení velikosti hlášky ve stejném pořadí, jak hráči vynášeli. Pokud např. tři hráči zahlásili padesát, první hlásící řekne nahlas např. „padesát do svrška“, další řekne „já mám nižší“ (neboť má jen do spodka) a třetí řekne „ já mám do esa“. Platná je hláška třetího hráče a první dvě se ruší. Pokud by některý z hráčů měl hlášku stejné velikosti, řekl by „já taky do svrška“. Potom by nastaly dvě možnosti. Buď by ani jedna z hlášek stejné kvality a velikosti nebyla v trumfové barvě, pak se tyto stejné a všechny nižší hlášky ruší (tzn. neplatí nikomu) a nebo je jedna ze stejných hlášek v trumfech, pak platí tato a všechny ostatní se ruší. Při hlášení figury se tento proces zrychluje a nedochází k porovnávání velikosti figury neboť tato je známa již při prvním hlášení a tudíž po tomto hlášení už automaticky nikdo nehlásí figuru nižší.\n\n1. Při každém štychu každý hráč položí na stůl jednu kartu a při tom musí přiznat barvu první vynesené karty. Pokud tuto barvu nemá musí dát trumfa. Pokud nemá ani trumfa může zahrát co chce (může si tzv. odmazat, neboť v tomto případě nemůže za žádných okolností udělat štych). Hráč nemusí nikdy povinně přebíjet tzn. dát kartu vyšší i když má na výběr.\n\n2. Hráč, který v rámci jednoho štychu (tzn. každý hráč položí na stůl přesně jednu kartu) má kartu, která přebíjí všechny ostatní tzn, je nejvyšší udělá tento štych. Tzn. vezme všechny takto odehrané karty a dá je rubem na vrch na svou hromádku štychů. Vyšší karta stejné barvy přebíjí nižší kartu.Trumf přebíjí všechny ostatní barvy.\n\nPořadí karet pro určení vítěze každého štychu je od nejvyšší do nejnižší (viz obrázek):\n\n\n3. Hráč, který udělal štych, vždy vynáší první kartu dalšího štychu až do posledního štychu. První kartu úplně na počátku vynáší hráči podle pravidel jenž se liší pro jednotlivé modifikace a jsou popsány v detailních pravidlech každé z nich. Hráč, který udělal poslední štych má vždy 10 bodů.\n\n4. Po skončení posledního štychu (hráči nemají v ruce již karty) si každý hráč sečte bodové hodnoty karet ve své hromádce udělaných štychů. K této hodnotě připočte bodové hodnoty svých platných hlášek, pokud je má, a posledního štychu, pokud jej udělal. Pokud měl hráč Belu, může ji připočíst a nebo nemusí. Toto rozhodnutí musí však hráč v určitém okamžiku udělat (pro každou modifikaci platí jiné detailní pravidlo). Poté, co je provedeno sčítání bodů použije se konečný bodový stav každého hráče k vyhodnocení hry podle detailních pravidel každé modifikace.\n\nTato varianta hry patří mezi nejhranější a používá se při turnajovém hraní. Při turnajovém hraní je zapotřebí počet hráčů tak, aby byl dělitelný čtyřmi.\n\nMožno hrát i v 5 a 6 hráčích.\n\n1. Hru hrají 4 hrající hráči. Varianta v 5 a 6 hráčích se hraje tak, že hrají vždy 4 hráči a ostatní (1 až 2) pauzírují. Všichni se pravidelně střídají\n\n2. Před hrou hráči sejmou každý jednu kartu. Kdo má nejvyšší rozdává první. Pokud mají dva nebo více hráčů stejnou kartu, sejmou další kartu popř. další, až do konečného rozhodnutí. Pro tento účel je pořadí od nejvyšší do nejnižší (eso,král,svršek,spodek,10,9,8,7).\n\n3. Hráč, který rozdává zamíchá karty, dá je sejmout hráči napravo od sebe a pak, aniž by je dále míchal či snímal rozdává. Rozdává po 4 kartách po směru hodinových ručiček. Rozdá všech 32 karet tak, že každý hrající hráč má před sebou dva balíčky karet po 4 kartách. Pokud hrají 4 hráči dostanou všichni čtyři vždy 8 karet. Pokud hraje hráčů 5 pak rozdávající nerozdá karty sobě, ale jen zbývajícím 4 hráčům každému po 8 kartách (Tuto hru pak rozdávající nehraje – tzv. pauzíruje). Pokud hraje hráčů 6, pak rozdávající nerozdá karty sobě a hráči sedícímu naproti sobě (ob 2 hráče zprava i zleva). Tento naproti sedící i rozdávající hráč pak v této hře pauzírují.\n\n4. Hráč sedící po levé ruce rozdávajícího má právo volit trumfy tak, že si vezme první 4 karty ze stole do ruky a podle nich se může rozhodnout. Volí se tak, že hráč nahlas řekne, že hraje s určitou kartou. Např. „hraju se spodkem kulovým, devítka žaludská, s esem zeleným“ atd. Při volbě musí vždy říct jen jednu kartu. Barva této karty se tím stává trumfovou barvou pro tuto hru a všech 8 karet této barvy jsou trumfy. Volící hráč má právo pasovat. Tzn. řekne nahlas „pas“ a právo volby přechází na dalšího hráče po směru hodinových ručiček. Ten má právo volby jen pokud si předtím ze stolu nevzal více jak první 4 karty. Pokud toto porušil, nebo pokud i on dobrovolně pasuje, přechází právo volby opět na dalšího hrajícího hráče. Pokud by ani jeden ze 4 hráčů platně nezavolil, hra se ruší a pokračuje se novou rozdávkou provedenou hráčem sedícím vlevo od rozdávajícího. Po platně provedené volbě si vezmou všichni hráči všech svých 8 karet a začne sehrávka. První kartu vždy vynáší hráč, který sedí první vlevo za rozdávajícím.\n\n5. Hráč, který platně zavolil, určil touto volbou trumfy i rozložení spoluhráčů a protihráčů. Volící hráč určil, že jeho spoluhráč je ten kdo má v ruce jím zvolenou kartu. Může to být kterýkoliv ze tří ostatních hráčů, ale i on sám. (pokud je zvolená karta mezi 4 posledními kartami tzv.dokup pak je volící hráč tzv. nedobrovolný samec, pokud hráč zavolil kartu, kterou má mezi prvními 4 kartami pak je dobrovolný samec). Pokud má kartu kterýkoliv z ostatních tří hráčů pak tímto vytvořil s volícím hráčem dvojici. Pokud má volenou kartu volící hráč, pak je sám a ostatní hrají ve trojici proti němu.\n\nRozložení spoluhráčů je tímto určeno, ale jednotliví hráči se ho dozvídají postupně v průběhu hry, proto je zakázáno toto nahlas říkat, nebo naznačovat dokud to není jasné ze situace!\n\n6. Hráč, který zavolil, se tím zavázal vyhrát tuto hru na body. Aby vyhrál, musí jeho dvojice, nebo on sám je-li samec dosáhnout v součtu větší počet bodů než soupeři (bodů včetně všech hlášek a bonus bodů za péro) Body se počítají podle pravidel uvedených ve všeobecné části. Pokud by ani jeden ze soupeřovy dvojice, popř. trojice, neudělal ani jeden štych nastává tzv. péro. Hráč nebo hráči kteří vyhráli takovouto hru dostávají 100 bonus bodů nad rámec ostatních bodů.\n\n7.1. Hra dvou dvojic: Pokud má dvojice, ve které je volící hráč, víc bodů než soupeři, zapíše se každému z dvojice do zápisu tento počet bodů vynásobený dvěma. Každému ze soupeřů se pak zapíší jejich body vynásobené dvěma. Pokud má volící dvojice stejně nebo méně bodů než soupeři, nezapíše se jim nic a soupeřům pak všechny body získané, jak jimi samými, tak i volícími hráči vynásobené dvěma.\n\n7.2. Hra samce: Pokud samec získá více bodů, než jeho tři soupeři dohromady, zapíše si tyto body vynásobené třemi. Každý ze tří soupeřů si pak zapíše jen jednonásobek bodů získaných jimi třemi dohromady. Pokud samec získá stejně nebo méně bodů, pak si nezapíše on nic a každý ze soupeřů si zapíše jednonásobek bodů získaných jimi třemi i samcem dohromady.\n\n7.3. Hraje-li 5 nebo 6 hráčů pak ti, kteří pauzírují si nikdy nezapisují žádné body.\n\n8. Hra poté pokračuje stejným způsobem tak, že rozdává hráč po směru hodinových ručiček.\n\n9. Bodové zisky z jednotlivých her se každému individuálně načítají. Dosáhne-li jeden nebo více hráčů 1500 bodů nebo více, končí jedno hrací kolo. Hráčům, kteří přesáhli 1500 bodů se jejich stav snižuje na 1500 bodů rovných. Hráčům, kteří nepřesáhli 1500 bodů zůstává jejich stav.\n\n10. Pokud skončí kolo, hra pokračuje novým kolem tak, že rozdává v první hře nového kola hráč, který sedí vlevo od hráče, který první rozdával v předcházejícím kole. Hra pak pokračuje podle stejných pravidel jak je výše uvedeno.\n\n11. Každý hráč jednou začíná rozdávat v novém kole. Tzn.pokud hrají 4 hráči, hrají se 4 kola, pokud hraje 5 resp 6 hráčů hraje se 5 resp 6 kol. Tomuto plnému počtu odehraných kol se říká labeta. Bez souhlasu všech hráčů a nebo bez snímání není možné odehrát menší množství kol než zde uvedené. Byli by tím poškozeni někteří hráči.\n\n12. Body získané v jednotlivých kolech se v rámci labety sečtou a podle stavu se určí pořadí.\n\n\n"}
{"id": "1474108", "url": "https://cs.wikipedia.org/wiki?curid=1474108", "title": "Arno Novák", "text": "Arno Novák\n\nArno Novák, křtěný Arnošt (9. února 1872 Kukleny – 9. prosince 1914 Praha) byl český malíř a kreslíř.\n\nNarodil se ve východočeském městečku Kukleny v rodině drážního zřízence Václava Nováka. Zprvu studoval na pražské uměleckoprůmyslové škole a později na malířské akademii u prof. V. Hynaise a J. Mařáka, kde v roce 1897 absolvoval. V únoru roku 1900 se podepsal pod protest umělců, kteří nesouhlasili s obsazením prof. místa po zemřelém Juliu Mařákovi vídeňským malířem Rud. z Ottenfeldu. Později odjel do zahraničí a postupně se školil v Mnichově, Drážďanech, Berlíně a Vídni. Jeho díla byla často uveřejňována v dobových časopisech, jako např. Zlatá Praha, Besedy lidu, Světozor a další. Od roku 1907 až do své předčasné smrti byl členem Umělecké besedy. Po návratu s ciziny se usadil v Praze a roku 1914 se v září oženil s Adolfou Procházkovou. Arno Novák umírá náhle v prosinci roku 1914 v podolském sanatoriu na aneuryzma aorty a pohřben byl na Olšanských hřbitovech.\n\n\n"}
{"id": "1474110", "url": "https://cs.wikipedia.org/wiki?curid=1474110", "title": "Irkutská vodní elektrárna", "text": "Irkutská vodní elektrárna\n\nIrkutská vodní elektrárna  (rusky \"Иркутская ГЭС\") je vodní elektrárna na řece Angara v centrální části Sibiře. Byla vybudována jako první elektrárna na Angaře. Irkutská přehradní nádrž způsobila zvýšení hladiny Bajkalského jezera a tak vytvořila jednu z největších přehradních nádrží na světě. Svým výkonem vzhledem k poměrně nízkému spádu se výrazně liší od dalších děl na řece, každopádně ve své době byl její příspěvek 663 MW výrazným impulsem pro rozvoj Irkutské oblastí, tedy i k výstavbě dalších velikých elektráren, a to v pořadí podél toku Bratské, Usť-llimské a Bogučanské. \n\nStavba přehrady probíhala v letech 1950 - 1959. Angara byla přehrazena v červnu 1956. První agregát byl spuštěn 20. prosince 1956.\n\nZemní sypaná hráz se štěrkovou obsýpkou přehrazuje údolí řeky přes ostrov a pravobřežní řečiště v celkové délce 2 494m. Levobřežním korytem protéká řeka skrz elektrárnu. Celkové se hráz skládá z těchto celků:\n\nLevobřežní část mezi elektrárnou a levým břehem údolí o délce 328 m a výšce 38,5 m\n\nOstrovní mezi levým a pravým řečištěm řeky o délce 928 m a výšce 39 m.\n\nŘečištní v pravém korytu řeky o délce 442 m a výšce 45m\n\nPravobřežní násep o délce 703 m a výškou do 19m navazující na levý břeh údolí\n\nElektrárna o délce 240 m, šířce 77 m a výšce 56 m stojí na úpatí gravitační betonové hráze o stejné délce a objemu 505 000 m betonu. Elektrárna nemá přelivná pole, pouze vnitřní dnové propusti. To je umožněno objemovou kapacitou Bajkalského jezera, která zaručuje nízký minimo-maximální rozkyv průtoků. V elektrárně pracuje na spádu 26 m 8 Kaplanových turbín o maximální hltnosti 400 m/s, které pohánějí generátory o výkonu 82,8 MW, což celkově představuje 663 MW.  \n\nPrůměrná roční výroba elektrické energie činí 4,1 miliard kWh. \n\nProjekt přehrady byl ovlivněn atmosférou počátku studené války a zemní sypané hráze byly projektovány s předpokladem odolání leteckým bombám o hmotnosti 10 tun. Šířka temene hráze tak byla zvýšena z původních 16 m na 60 m. Poměr šířky k výšce pak způsobuje naprostou nenápadnost hráze ve městě Irkutsku, kde tvoří silniční páteř města.\n"}
{"id": "1474115", "url": "https://cs.wikipedia.org/wiki?curid=1474115", "title": "Willem Claeszoon Heda", "text": "Willem Claeszoon Heda\n\nWillem Claeszoon Heda (14. prosince 1594, Haarlem – 24. srpna 1680, Haarlem) byl nizozemský barokní malíř, který se věnoval zejména žánru zátiší. V něm se specializoval na téma “snídaně”. Roku 1631 se stal členem cechu sv. Lukáše v Haarlemu. Zájem o jeho zapomenuté dílo se zdvihl znovu v druhé polovině 19. století.\n"}
{"id": "1474116", "url": "https://cs.wikipedia.org/wiki?curid=1474116", "title": "Pomník Jana Kašpara (Pardubice)", "text": "Pomník Jana Kašpara (Pardubice)\n\nBronzová socha průkopníka aviatiky Jana Kašpara se nalézá na třídě Míru v okresním městě Pardubice. Socha byla instalována 26. prosince 2016 v předstihu před 90. výročím smrti Jana Kašpara. Bronzová socha je dílem akademického sochaře Františka Bálka a stojí na místě bývalého hotelu Veselka, v jehož dvoře Jan Kašpar sestavoval své první létající stroje.\n\nSocha průkopníka letectví je v mírně nadživotní velikosti a představuje postavu Jana Kašpara držícího vrtuli letounu Blériot XI. Socha je až k vrcholu vrtule vysoká 250 centimetrů. Socha nestojí na podstavci, ale přímo na dlažbě a před ní v je dlažbě deska se jménem a šestimetrová časová osa připomínající důležité údaje z letcova života.\n\n"}
{"id": "1474119", "url": "https://cs.wikipedia.org/wiki?curid=1474119", "title": "Lallie Charles", "text": "Lallie Charles\n\nLallie Charles Cowell, roz. Charlotte Elizabeth Martin (1869 - 1919) byla britská fotografka. Společně se svou sestrou Ritou Martinovou patřily mezi komerčně nejúspěšnější portrétní fotografky v první dekádě 20. století.\n\nLallie Charles Cowell se narodila v roce 1869 a byla fotografkou na volné noze. V roce 1896 otevřela své první studio, nazvané \"The Nook\", na Titchfield Road čp. 1, Regent's Park v Londýně. V roce 1897 se k ní do studia připojila také její sestra Rita Martin. V roce 1906 si Martinová otevřela svůj vlastní ateliér na Baker Street 27 a obě sestry se staly konkurencí.\n\nCharles byla inspirována londýnskou fotografkou Alicí Hughesovou. Dalšími průkopnicemi fotografkami své doby kromě její sestry jsou: Christina Broom, Kate Pragnell nebo Lizzie Caswall Smith.\n\nYevonde Middleton se tři roky u Lallie Charlesové učila fotografickou techniku a kompozici, později si v Londýně založila vlastní fotografické studio. Fotograf Cecil Beaton jako mladý muž u Lallie Charlesové pózoval pro rodinný portrét a získal tak zkušenost, kterou později popsal ve své knize \"Photobiography\". Beaton o sestrách řekl: \"Rita Martinová a její sestra Lallie Charlesová, konkurenční fotografka, pózují své portrétované vsedě v mírném konzervatorním světle aby vlasy vypadaly delikátně módní a fotograficky měkké.\"\n\nMalý výběr negativů Lallie Charlesové a Rity Martinové se zachoval v Národní galerii portrétů, které je darovala jejich neteř Lallie Charles Cowellová v roce 1994. \n"}
{"id": "1474149", "url": "https://cs.wikipedia.org/wiki?curid=1474149", "title": "Gare de la Glacière-Gentilly", "text": "Gare de la Glacière-Gentilly\n\nGare de la Glacière-Gentilly je zrušené nákladové nádraží v Paříži ve 13. obvodu. Nádraží bylo v provozu v letech 1882–1993 na trati Petite Ceinture.\n\nNádraží se nacházelo ve 13. obvodu . Bylo součástí zrušené tratě Petite Ceinture a leželo mezi stanicemi Montsouris a Maison-Blanche. Nádraží se rozkládalo v prostoru mezi \"Rue des Longues-Raies\", \"Boulevard Kellermann\", \"Rue Brillat-Savarin\", \"Place de Rungis\" a \"Rue de Rungis\".\n\nNádraží bylo zprovozněno 15. listopadu 1882 a bylo uzavřeno 1993. Na počátku 90. let byla zbořena jeho západní část. V letech 1994–1998 zde byla zřízena zkušební dráha pro zkoušku systému automatizovaného metra, který byl posléze využit na lince 14.\n\nVýchodní část nádraží byla zbořena v roce 2005.\n"}
{"id": "1474163", "url": "https://cs.wikipedia.org/wiki?curid=1474163", "title": "Joyce Hooper Corrington", "text": "Joyce Hooper Corrington\n\nJoyce Hooper Corrington (* 5. srpna 1936 USA) je americká filmová a televizní scenáristka. Byla vdaná za spisovatele Johna Williama Corringtona, který zemřel roku 1988.\n\nSpolu s jejím manželem napsali pět scénářů k celovečerním filmům \"Von Richthofen a Brown\" (1969), \"The Omega Man\" (1971), \"Bertha z dobytčáku\" (1971), \"The Arena\" (1972) a \"Bitva o Planetu opic\" (1973) a jeden scénář k filmu televiznímu \"The Killer Bees\" (1974).\n\nJe známa také jako spoluautorka mýdlové opery \"Texas\", na jejíž vytvoření pracoval její manžel i kolega Paul Rauch. Mimo jiné napsala scénáře pro několik dalších seriálů, jako jsou \"Search for Tomorrow\", \"General Hospital\" a \"One Life to Live\". Od roku 1999 do roku 2007 pracovala jako producentka seriálu stanice MTV \"Real World\".\n\n\"The Omega Man\"\n\"Bertha z dobytčáku\"\n\"Texas\"\n\"Capitol\"\n\"General Hospital\"\n\"One Life to Live\"\n\"Superior Court\"\n\n"}
{"id": "1474165", "url": "https://cs.wikipedia.org/wiki?curid=1474165", "title": "KV9", "text": "KV9\n\nHrobka KV9 je hrobka v Údolí králů v Egyptě. Původně byla vystavěna pro Ramesse V., později v ní však byl pohřben Ramesse VI. Za vlády Ramesse XI. hrobku znesvětili a vyplenili vykradači hrobů. Uspořádání hrobky je typické pro 20. dynastii a je mnohem jednodušší než hrobka Ramesse III. KV11.\n"}
{"id": "1474166", "url": "https://cs.wikipedia.org/wiki?curid=1474166", "title": "Austin Stoker", "text": "Austin Stoker\n\nAustin Stoker (* 7. října 1943 Port of Spain) je trinidadsko-tobažsko-americký herec, známý pro svou roli poručíka Ethana Bishopa z filmu Johnyho Carpentera \"Přepadení 13. okrsku\". Jednalo se o jednu z mála hlavních rolí amerických akčních filmů 70. let 20. století, ve kterých vystupoval afroamerický herec.\n\nStoker se narodil v hlavním městě ostrovního státu Trinidad a Tobago Port of Spain. Za svou kariéru se objevil i v několika filmů žánru blaxploitation, ve kterých ztvárnil většinou policisty. Dále se objevil například i ve filmech \"Abby\" (1974), \"Combat Cops\" (1974) a \"Sheba, Baby\" (1975), kde si zahrál milence Pam Grierové. Ztvárnil role ve filmech \"Bitva o Planetu opic\" (1973), \"Ďábelská bestie\" (1974), \"Letiště 1975\" (1974) a \"Victory at Entebbe\" (1976) a také v televizní minisérii z roku 1977 \"Kořeny\".\n\nMimo jiné je znám také díky béčkovému filmu z roku 1982 \"Time Walker\", ve kterém si zahrál postavu doktora Kena Melrose. Film se objevil i v jedné z epizod pořadu \"Mystery Science Theater 3000\".\n\n"}
{"id": "1474169", "url": "https://cs.wikipedia.org/wiki?curid=1474169", "title": "Revenge of the Apes", "text": "Revenge of the Apes\n\nRevenge of the Apes, původním názvem Planet of the Apes, je akční adventura, která byla původně vyvíjena v roce 1983 společností 20th Century Fox na herní konzoli Atari 2600. Mělo se jednat o první hru založenou na franšíze \"Planeta opic\", avšak kvůli krizi videoherního průmyslu, jež nastala v roce 1983 v USA, nebyla dokončena. Videohra se až do roku 2002, kdy byla zcela náhodně objevena sběrateli, považovala za ztracenou. Následně byla dokončena nezávislým studiem Retrodesign a vydána v roce 2003 pod názvem \"Revenge of the Apes\".\n\nHráč ve hře ovládá postavu Taylora, hlavního hrdiny původního filmu \"Planeta opic\", a postupně prochází úrovněmi, jež byly inspirovány z filmu: lesem, řekou, opičí vesnicí, pouští a jeskyní. Ve hře se nacházejí také tři typy opic: neškodní šimpanzi, orangutani, kteří Taylorovi způsobují poškození a mohou ho dotekem uvěznit v opičí vesnici, a gorily, které dávají větší poškození, používají ohnivé střely a taktéž mohou uvěznit Taylora. Pomocí tzv. „akčního“ tlačítka může hráč vystřelit z Taylorovy zbraně nebo se dostat z vězení. V horní části obrazovky se nachází Taylorův počet životů, jež se každým poškozením snižuje, a také počet dostupných „útěků“. Hra je dokončena v případě, kdy hráč dorazí k soše Svobody (stejně jako je ve filmu). Po dokončení se hra restartuje a je nastavena vyšší obtížnost.\n\nStudio 20th Century Fox započalo práci na první hře franšízy \"Planeta opic\" v roce 1983. Hra byla vyvíjena na herní konzoli Atari 2600 a programátorem se stal John Marvin. Ten hru sice dotáhl do podoby, kdy prošla úvodními koly testování, ale brzy z Foxu odešel do Epyxu a hru nechal nedokončenou. Kvůli krizi videoherního průmyslu, jež měla za následek uzavření herní divize společnosti Fox, nebyla vydána.\n\nHra se do konce 90. let 20. století, kdy se její kopie našla v obalu jiné nedokončené hry \"Alligator People\", považovala za ztracenou. Kvůli nedostatkům informací o původních hrách se předpokládalo, že se jedná o hru \"Alligator People\". Po objevení originální kopie hry \"Alligator People\" v roce 2002 se však začalo spekulovat, co mohla být původní hra zač. Sběratel Matt Reichert zjistil, že se jednalo o hru \"Planet of the Apes\" od Johna Marvina, jež byla zřejmě uložena v nesprávném obalu. Roku 2003 byla videohra dokončena nezávislými vývojáři Retrodesign a vydána pod názvem \"Revenge of the Apes\". Do hry také byla dodána hudba a došlo k úpravě finální scény se sochou Svobody.\n\nVideoherní spisovatel Brett Weiss napsal, že je hra průměrná, ale pro fanoušky \"Planety opic\" zajímavá. Earl Green z Allgame uvedl, že „průběh hry je méně vzrušující, ale grafika je adekvátní“.\n"}
{"id": "1474171", "url": "https://cs.wikipedia.org/wiki?curid=1474171", "title": "OC Opatovská", "text": "OC Opatovská\n\nObchodní centrum Opatovská je obchodní centrum na pražském Jižním Městě mezi Opatovem a Hájemi. Nachází se v zrekonstruované budově podél ulice Opatovská, která dříve sloužila jako obchodní pasáž a byla v zanedbaném stavu. Celková investice do výstavby byla 300 milionů korun, kterou zaplatil investor TTP Invest. K oficiálnímu otevření dojde 15. února 2020, část obchodů funguje od konce roku 2019.\n\nNa dvou podlažích a ploše 8 000 m² je k dispozici celkem 22 obchodních jednotek – lékárna, obchod s elektronikou, drogerie, restaurace a supermarket Lidl. Horní venkovní patro bude sloužit také k pořádání farmářských trhů i jiný stánkový prodej. Pod objektem je garáž s 350 místy pro automobily.\n\n"}
{"id": "1474177", "url": "https://cs.wikipedia.org/wiki?curid=1474177", "title": "Rhymers' Club", "text": "Rhymers' Club\n\nRhymers' Club byl umělecký klub založený v Londýně v roce 1890 Williamem Butlerem Yeatsem a Ernestem Rhysem. Původně se jednalo jen o pravidelná večerní setkání umělců. V letech 1892 a 1894 vydal klub svou antologii poezie. Umělci se setkávali v londýnské restauraci \"Ye Olde Cheshire\" na Fleet Street čp. 145 a v \"Domino Room\" v hotelu Café Royal na Regent Street na londýnské Piccadilly. Před konverzí v letech 2008–2012 se jednalo o restauraci a oblíbené místo setkání.\n\nMezi účastníky schůzek byli Ernest Dowson, Lionel Johnson, Francis Thompson, Richard Le Gallienne, John Gray, John Davidson, Edwin J. Ellis, Victor Plarr, Selwyn Image, Lord Alfred Douglas, Arthur Cecil Hillier, John Todhunter, G. A. Greene, Arthur Symons, Ernest Radford a Thomas William Rolleston. Oscar Wilde se zúčastnil některých setkání konaných v soukromých domech. Skupina jako celek se zcela přizpůsobila Yeatsově retrospektivní představě o \"tragické generaci\", která je určena k selhání a v mnoha případech i k předčasné smrti. \n\nSpolu se sociálním zaměřením Rhymers' Clubu se umělci věnovali také publikování. Vydali dva svazky veršů. První, nazvaný \"The Book of the Rhymers' Club\", vydal v roce 1892 Elkin Mathews. O dva roky později v roce 1894 se objevila druhá kniha \"The Second Book of the Rhymers' Club\", kterou publikovali společně Elkin Mathews a John Lane. V těchto dvou svazcích se objevily příspěvky od: T. W. Rolleston, John Todhunter, W. B. Yeats, Richard Le Gallienne, Arion Cecil Hillier, Ellison Dowson, Victor Plarr, Ernest Radford, Arthur Symons, G. A. Greene, Edwin J. Ellis a Ernest Rhys. \n\nTato zdánlivě dualistická existence klubu (tzn. na jedné straně neformální setkání v Cheshire Cheese nebo v soukromých domech, na druhé straně publikování antologie veršů) působí občas při sestavování seznamu členů klubu problém. Ve skutečnosti existují určití básníci, o kterých bylo známo, že se zúčastňovali schůzek, ale nikdy nebyly v žádné publikaci zveřejněny jejich verše. Někteří básníci jsou uvedeni jen v jedné knize, aniž by byli vydáni v druhé. Je jisté, že všichni členové byli muži. \n\nV době, kdy Arthur Ransome napsal v roce 1907 svou \"Bohemia in London\", píše že skupina už byla jen prošlou legendou: \"...Rhymers' Club se setkával, popíjel a pokuřoval a recitoval vlastní poezii\". Ve skutečnosti byla Ransomova zpráva málo důkladná; skupina pokračovala v nějaké podobě až do roku 1904.\n\n"}
{"id": "1474178", "url": "https://cs.wikipedia.org/wiki?curid=1474178", "title": "Hyperandrogenismus", "text": "Hyperandrogenismus\n\nHyperandrogenismus je zdravotní stav charakterizovaný nadměrnými hladinami androgenů v ženském těle a souvisejícími účinky zvýšených hladin androgenů. Jedná se o endokrinologickou poruchu podobnou hyperestrogenismu. \n\nMezi nejčastější stavy spojené s hyperandrogenizací patří syndrom polycystických vaječníků nebo PCOS, soubor symptomů způsobených nadbytkem androgenu u žen a různé typy rakoviny, které mohou způsobit přebytek androgenu. U žen jsou obvykle přítomny některé kombinace akné, seborrhey, vypadávání vlasů, zvýšené chlupatosti a/nebo obličeje (hirsutismus) a zvýšené pohlavní jednání neboli libido. Příznaky hyperandrogenismu jsou obvykle nejúčinněji léčeny antiandrogeny. Existuje kontroverze nad tím, zda hyperandrogenismus poskytuje neoprávněnou výhodu v atletice. \n\nHyperandrogenismus postihuje 5-10% žen v reprodukčním věku. Může ovlivňovat jak muže, tak ženy, ale je výraznější u žen, neboť zvýšené hladiny androgenů u žen často usnadňují virilizaci. Vzhledem k tomu, že hyperandrogenismus je charakterizován zvýšením hladin mužského pohlavního hormonu, jsou příznaky hyperandrogenismu u mužů často zanedbatelné. Hyperandrogenismus u žen je typicky diagnostikován v pozdním dospívání. Lékařské vyšetření se skládá z vyšetření pánve, pozorování vnějších příznaků a krevní testů s měřením hladin androgenů. \nHyperandrogenismus u žen je způsoben vnějšími faktory nebo z přirozených příčin. \n\nSyndrom polycystických vaječníků (PCOS) je endokrinní porucha charakterizovaná nadbytkem androgenů produkovaných vaječníky. Odhaduje se, že přibližně 90 procent žen s PCOS vykazuje hypersekreci těchto hormonů. Konkrétní příčina tohoto stavu je v současné době neznámá. Spekulace zahrnují genetickou predispozici. Důkazy naznačují, že tento stav může mít dědičný základ. Další možné příčiny zahrnují účinky zvýšení produktivity inzulínu. U samotného inzulinu byla pozorována schopnost indukovat nadbytek hladiny testosteronu ve vaječnících. \n\nZvýšená koncentrace inzulinu v těle vede k nižší produkci globulinu vázajícího pohlavní hormony, konkrétně SHBG, což je regulační glykoprotein, který potlačuje funkci androgenů. Vysoká hladina inzulínu v krvi funguje také ve spojení s citlivostí vaječníků na inzulín, což způsobuje hyperandrogenemii, což je primární příznak PCOS. Obézní jedinci mohou být více biologicky náchylní k výskytu PCOS kvůli výrazně vyššímu množství inzulínu v těle. Tato hormonální nerovnováha může vést k chronické anovulaci, při níž ve vaječníku dochází k obtížnému uvolňování zralých vajíček. Tyto případy ovulační dysfunkce jsou spojeny s neplodností a menstruačními poruchami. \n\nHyperthekóza nastává, když buňky přechází ovariálních stromů z buněk intersticiálních buněk, což jsou buňky umístěné mezi jinými buňkami, do luteinizovaných buněk theca. Buňky theca se nacházejí ve vaječníkových folikulách a stávají se luteinizovanými, když se rozruší vaječníkový folikul a vytvoří se nový corpus luteum. Rozptýlení luteinizovaných buněk theca v ovariálním stromu, na rozdíl od PCOS, kde luteinizované theca buňky jsou pouze kolem cystických folikulů, způsobuje, že ženy s hypertercózou mají vyšší hladiny testosteronu a mužské charakteristiky ( virilizace ) než ženy s PCOS. Nadbytečné hladiny inzulínu v krvi, známé jako hyperinzulinémie, jsou charakteristické také pro hypertekózu. Hyperthekóza je většinou pozorována u postmenopauzálních žen a je spojena s akné, hirsutismem, růstem klitorisu, plešatostí a prohloubením hlasu. \n\nCushingův syndrom se vyvíjí kvůli dlouhodobé expozici hormonu kortizolu. Může být buď exogenní nebo endogenní, v závislosti na tom, zda je způsoben externím nebo interním zdrojem. Příjem glukokortikoidů, což je typ steroidního hormonu, je běžnou příčinou vývoje exogenního Cushingova syndromu. Endogenní Cushingův syndrom se může objevit, když tělo produkuje nadměrné množství kortizolu. K tomu dochází, když hypotalamus mozku přenáší hormon uvolňující kortikotropin (CRH) do hypofýzy, který naopak vylučuje adrenokortikotropinový hormon (ACTH). ACTH pak způsobuje, že nadledviny uvolňují kortizol do krve. Příznaky Cushingova syndromu zahrnují svalovou slabost, snadné podlitiny, přírůstek hmotnosti, růst vlasů u mužů (hirsutismus), barevné strije a nadměrně červenavou pleť v obličeji. Ukázalo se, že Cushingův syndrom způsobuje přebytky androgenu, který je přímo spojuje se známkami a příznaky, které se projevují u hyperandrogenismu. \n"}
{"id": "1474179", "url": "https://cs.wikipedia.org/wiki?curid=1474179", "title": "Gerstenberg (Šluknovská pahorkatina)", "text": "Gerstenberg (Šluknovská pahorkatina)\n\nGerstenberg (, český název se však nepoužívá) je 532 m vysoká kupa ve Šluknovské pahorkatině. Vrchol a většina vrchu se nachází na území města Neustadt in Sachsen, místní část Rugiswalde, v zemském okrese Saské Švýcarsko-Východní Krušné hory. Část svahů zasahuje na území měst Sebnitz a Dolní Poustevna a východně od vrcholu prochází česko-německá státní hranice. Geologické podloží tvoří jemně až středně zrnitý dvojslídý granodiorit. Po severním svahu prochází žlutě značená turistická stezka spojující Dolní Poustevnu s Ungerbergem, která využívá historické Solné stezky (\"Salzstraße\"). Přes jižní a západní svahy prochází modře značená turistická stezka. Většina vrchu je zalesněná, převažuje monokultura smrku ztepilého \"(Picea abies)\". Na severním svahu se nachází lyžařská sjezdovka \"Skiclub und Skilift Rugiswalde\".\n\n"}
{"id": "1474180", "url": "https://cs.wikipedia.org/wiki?curid=1474180", "title": "Alexander Agricola", "text": "Alexander Agricola\n\nAlexander Agricola, rodným jménem Alexander Ackerman (1446, Gent – 15. srpna 1506, Valladolid) byl vlámský hudební skladatel narozený na území dnešní Belgie, představitel franko-vlámské školy.\nByl ve služnách francouzského Karla VII. Později působil v Miláně, od roku 1474 u dvora Lorenza Medicejského, od roku 1500 pak na burgundském dvoře Filipa I. Kastilského. Zemřel při doprovodu Filipa na cestě do Španělska. Napsal osm mší, výjimečná je však zejména jeho sekulární hudba - napsal skoro sto šansonů a karnevalových písní s italskými a nizozemskými texty.\n"}
{"id": "1474181", "url": "https://cs.wikipedia.org/wiki?curid=1474181", "title": "Sarkosin", "text": "Sarkosin\n\nSarkosin, také známý jako \"N-\" methylglycin, je meziproduktem a vedlejším produktem při syntéze a degradaci glycinu. Sarcosin se metabolizuje na glycin prostřednictvím enzymu sarkosin dehydrogenázy, zatímco glycin-\"N-\"methyl transferáza tvoří sarkosin z glycinu. Sarkosin je derivát aminokyseliny, který se přirozeně vyskytuje ve svalech a jiných tělesných tkáních. V laboratoři může být syntetizován z kyseliny chloroctové a methylaminu. Sarkosin se nachází přirozeně jako meziprodukt v metabolismu cholinu na glycin. Sarkosin je sladký na chuť a rozpouští se ve vodě. Používá se při výrobě biologicky rozložitelných povrchově aktivních látek a zubních past, stejně jako v jiných aplikacích.\n\nSarkosin je všudypřítomný v biologických materiálech a je přítomen v potravinách, jako jsou žloutky, krůty, šunka, zelenina, luštěniny atd.\n\nSarkosin, podobně jako příbuzné sloučeniny dimethylglycin (DMG) a trimethylglycin (TMG), je tvořen metabolizací živin, jako je cholin a methionin, které oba obsahují methylové skupiny používané v širokém rozsahu biochemických reakcí. Sarkosin se rychle degraduje na glycin, který kromě svého významu jako složky bílkovin hraje významnou roli v různých fyziologických procesech jako primární metabolický zdroj složek živých buněk, jako je glutathion, kreatin, puriny a serin. Koncentrace sarkosinu v krevním séru normálních lidských subjektů je 1,4 ± 0,6 mikromolárních. \n\nSarkosin nemá žádnou známou toxicitu, jak dokazuje nedostatek fenotypových projevů sarkosinemie, vrozené chyby metabolismu sarkosinu. Sarkosinemie může být důsledkem závažného nedostatku folátu, protože je nutný obsah folátu pro konverzi sarkosinu na glycin.\n\nSarkosin byl zkoumán ve vztahu ke schizofrenii. Včasné důkazy naznačují, že příjem 2   g / den sarkosinu jako přídavné léčby některých antipsychotik (vyjma klozapinu ) u schizofrenie poskytuje významné další snížení jak pozitivní, tak negativní symptomatologie, jakož i neurokognitivních a obecných psychopatologických symptomů, které jsou pro toto onemocnění běžné. Sarcosin je dobře tolerován. Je také vyšetřován na možnou prevenci schizofrenních onemocnění během prodromální fáze onemocnění. Jedná se o typ   1 inhibitoru glycinového transportéru a glycinového agonisty. Zvyšuje koncentraci glycinu v mozku, což způsobuje zvýšenou aktivaci NMDA receptorů a snížení symptomů. Metaanalýza v roce 2011 zjistila, že adjuvantní sarkosin má střední efektní velikost pro negativní a celkové symptomy. \n\nHlavní depresivní porucha je komplexní onemocnění a nejčastěji dostupné antidepresiva zaměřená na monoaminovou neurotransmisi mají omezenou účinnost a kognitivní účinky. N-methyl-D-aspartát (NMDA), jeden subtyp glutamátových receptorů, hraje důležitou roli při učení a paměti. Jako adjuvantní terapie schizofrenie byla použita činidla zvyšující N-methyl-D-asparagovou kyselinu (NMDA), jako je sarkosin (N-methylglycin). Předběžné klinické studie ukázaly, že příjem sarkosinu u pacientů se schizofrenií zlepšil nejen psychotické, ale i depresivní symptomy. \n\nSarkosin je významně účinnější při léčbě závažné deprese (podstatně zlepšené skóre v hodnocení stupnice deprese Hamilton, klinické globální zobrazení a globální hodnocení funkce) než Citalopram v období 6 týdnů. Sarcosin byl dobře tolerován bez významných vedlejších účinků. \n\nSarkosin aktivuje buňky rakoviny prostaty a indikuje malignitu buněk rakoviny prostaty, měřených v moči. Sarkosin byl identifikován jako diferenciální metabolit, který byl během progrese karcinomu prostaty výrazně zvýšen na metastázu a mohl být detekován v moči. Zdálo se, že hladiny sarkosinu kontrolují invazivnost rakoviny. \n\nTento závěr byl ale zpochybněn. \n\nSarkosin byl poprvé izolován a jmenován německým chemikem Justusem von Liebigem v roce 1847.\n\nJacob Volhard nejprve syntetizoval to v 1862 v laboratoři Hermanna Kolbeho. Před syntézou sarkosinu bylo již dlouho známo, že je produktem hydrolýzy kreatinu, sloučeniny nalezené v masovém extraktu. Přípravou sloučeniny s methylaminem a monochloroctovou kyselinou ukázal Volhard, že sarkosin je N-methylglycin. \n\n"}
{"id": "1474183", "url": "https://cs.wikipedia.org/wiki?curid=1474183", "title": "Diecéze Tarazona", "text": "Diecéze Tarazona\n\nDiecéze tarazonská je římsko-katolická diecéze ve španělském Aragonském autonomním společenství (Provincie Zaragoza), jejíž sídlo je v Tarazoně. Biskupství v Tarazoně bylo založeno již v 5. století n.l., v období maurské nadvlády neměla biskupy, ale roku 1120, kdy byla oblast dobyta v rámci reconquisty, byla znovu obnovena. Diecéze je rozdělena do pěti arcikněžství:\n\n\n"}
{"id": "1474184", "url": "https://cs.wikipedia.org/wiki?curid=1474184", "title": "Tigers Jižní Město", "text": "Tigers Jižní Město\n\nTigers Jižní Město (podle sponzora také Ivanti Tigers Jižní Město) je florbalový klub z pražského Jižního města.\n\nNavazuje na úspěšný klub 1. HFK Děkanka (také známý jako Děkanka Praha), od kterého se v roce 2009 oddělil.\n\nŽenský tým hraje Extraligu žen nepřetržitě svého oddělení od klubu Děkanka, od kterého převzal extraligovou účast před sezónou 2009/10. Tigers (a předtím Děkanka) byl dominantním týmem ženského florbalu od sezóny 2006/07, kdy v této pozici nahradil FBC Liberec, až do sezóny 2012/13. V těchto sezónách tým získal všech sedm extraligových titulů (z toho první tři ještě jako Děkanka), osmý titul pak v sezóně 2016/17. V začátku této éry, mezi březnem 2007 a únorem 2010, tedy téměř tři roky, neprohrál tým 77 zápasů v řadě. Tigers je tak historicky nejúspěšnějším týmem ženské Extraligy. Tým je také nejúspěšnějším ženským týmem Poháru Českého florbalu, ve kterém zvítězil osmkrát v ročnících 2006–2013.\n\nTým Děkanka byl předtím také dlouhodobý účastník nejvyšší ženské soutěže. V sezónách 2006/07–2008/09 hrál ve společném týmu s hráčkami Tatran Střešovice pod názvem 1. HFK CON INVEST Děkanka Praha (nebo CON INVEST Děkanka Praha).\n\nV únoru 2020 bylo oznámeno plánované sloučení oddílu Tigers a Start98 Praha-Kunratice.\n\nV minulosti byl tým pojmenován i po svém předešlém sponzoru: Herbadent SJM Praha 11 nebo Herbadent Tigers SJM.\n\n"}
{"id": "1474190", "url": "https://cs.wikipedia.org/wiki?curid=1474190", "title": "Interleukin 5", "text": "Interleukin 5\n\nInterleukin 5 (IL5) je interleukin produkovaný buňkami Th2 a žírnými buňkami (mastocyty).\n\nInterleukin 5 stimuluje růst B lymfocytů a zvyšuje sekreci imunoglobulinů – hlavně IgA přes vazbu na IL-5 receptor. Je také klíčovým mediátorem v aktivaci eozinofilů.\n\nIL-5 je 115 aminokyselin (u člověka, 133 u myší) dlouhý TH2 cytokin, který je součástí hematopoetické rodiny. Na rozdíl od ostatních cytokinů ( např. IL-3 a GM-CSF) je aktivní formou tohoto glykoproteinu homodimer.\n\nInterleukin 5 byl dlouho asociován s mnoha alergiemi včetně alergické rhinitidy a astmatu kvůli tomu, že se se ve velkém množství nacházel v dýchacích cestách a hlenu, kde byly také pozorovány eozinofily. A také kvůli velké koncentraci eozinofilů, u kterých se speciálně v patologii astmatu široce spekuluje právě o tom, že eozinofly mají při této nemoci velmi důležitou roli.Léky které cílí na IL-5 jsou a reslizumab.\nBylo ukázáno, že IL-5 interaguje s alfa podjednotkou receptoru pro interleukin 5.\n\nIl-5 receptor se skládá z α a βc řetězce. Αlfa podjednotka je specifická pro IL-5 molekulu, kdežto βc podjednotka je rozpoznávána interleukinem 3 (IL3) a GM-CSF. \n"}
{"id": "1474191", "url": "https://cs.wikipedia.org/wiki?curid=1474191", "title": "Defurovy Lažany (zámek)", "text": "Defurovy Lažany (zámek)\n\nDefurovy Lažany jsou tvrz přestavěná na zámek ve stejnojmenné vesnici u Chanovic v okrese Klatovy. Předchůdcem zámku bývala starší tvrz, ale dochovanou podobu budova získala při barokní přestavbě ve druhé polovině sedmnáctého století a pozdějších klasicistních úpravách. Zámecký areál je od roku 1964 chráněn jako kulturní památka.\n\nNejstarším panským sídlem ve vesnici byla gotická tvrz. V patnáctém století ji získali Lažanští z Bukové, z nichž je jako první roku 1483 připomínán Oldřich. Majetek po něm zdědila vdova Dorota z Prostého, a když před rokem 1496 zemřela, získal Lažany Hynek z Bukové. Sídlil zde ještě v roce 1509. Veronika z Dreilinku, které panství patřilo po Hynkovi, převedla majetek na svého manžela Václava ze Strachovic. Jejich syn Petr byl roku 1586 zavražděn, a majetek proto zdědily dcery Marjana a Anna. Anna roku 1595 převzala sestřin podíl. Někdy ve druhé polovině šestnáctého století byla stará tvrz přestavěna v renesančním slohu. Anna ze Strachovic se provdala za Adama Pikharta ze Zeleného Údolu, který Lažany v roce 1615 prodal Bedřichu Švihovskému z Rýzmberka. Lažany potom bývaly součástí nalžovského nebo přeštického panství až do roku 1658, kdy je Eliška Černínová z Rýzmberka prodala Maxmiliánu Valentinovi z Martinic.\n\nVe třetí čtvrtině sedmnáctého století proběhla další přestavba sídla, tentokrát v raně barokním slohu. Hraběnka Anna Amálie Götzová prodala panství, které tvořily Lažany s tvrzí, dvorem, pivovarem a další čtyři vesnice, hraběti Janu Desfoursovi. Desfoursům statek patřil až do devatenáctého století, kdy jej zdědila Aloisie Desfoursová, provdaná Brecheinvillová. Roku 1823 od ní Lažany koupil Václav Bechyně z Lažan, který panství zadlužil, a po jeho smrti je musela vdova Róza Bechyňová, rozená Menšíková, prodat roku 1831 hraběti Františku Boos-Waldeckovi. Jeho potomkům zámek patřil až do roku 1918. Někdy v polovině devatenáctého století jej některý z majitelů nechal klasicistně upravit. V té době už zámek nebyl centrem samostatného statku, ale od roku 1823 patřil k oseleckému panství. Ve druhé polovině dvacátého století zámek využívalo zemědělské učiliště.\n\nČtyři jednopatrová zámecká křídla obklopují lichoběžníkový dvůr. Do něj se vjíždí půlkruhově zakončeným profilovaným portálem a podobný průjezd směřuje směrem do zahrady. Nádvoří je lemováno přízemními arkádami. Arkádová chodba je zaklenutá křížovými klenbami.\n\nK památkově chráněnému areálu patří také ohradní zeď s hlavní bránou na severní straně a dvěma brankami, park s rybníkem a hospodářské budovy (sýpka, stodola, chlévy). Ohradní zeď parku u zámku přechází v terasu a opěrnou zeď.\n\n"}
{"id": "1474192", "url": "https://cs.wikipedia.org/wiki?curid=1474192", "title": "Arcidiecéze zaragozská", "text": "Arcidiecéze zaragozská\n\nArcidiecéze zaragozská je římsko-katolická metropolitní arcidiecéze ve Španělsku, jejíž sídlo je v Zaragoze. Biskupství v Zaragoze bylo založeno již v 5. století, od roku 1318 je arcibiskupstvím.\n\n\n"}
{"id": "1474195", "url": "https://cs.wikipedia.org/wiki?curid=1474195", "title": "2-arachidonoylglycerol", "text": "2-arachidonoylglycerol\n\n2-arachidonoylglycerol (2-AG) je endokanabinoid, tj. endogenní agonista receptoru CB1 a primární endogenní ligand pro receptor CB2. Jedná se o ester vytvořený z omega-6 mastné kyseliny kyseliny arachidonové a glycerolu, který je přítomen v poměrně vysokých hladinách v centrálním nervovém systému s kanabinoidními neuromodulačními účinky. Bylo nalezen v mateřském mléce a kravském mléce. Látka byla poprvé popsána v letech 1994–1995, ačkoli byla objevena dříve. Aktivace fosfolipáza C (PLC) a diacylglycerol-lipázy (DAGL) umožňuje syntézu a 2-AG je syntetizován z diacylglycerolu obsahujícího kyselinu arachidonovou (DAG). \n\n2-AG, je na rozdíl od anandamidu (endokanabinoidu) přítomen v centrální nervové soustavě v relativně vysokých koncentracích; jedná se o nejhojnější typ monoacylglycerolu v mozku myší a potkanů (asi 5 - 10 nmol/g tkáně). Detekce 2-AG v mozkové tkáni je komplikována poměrnou snadností jeho izomerace na 1-AG za standardních podmínek extrakce lipidů. Byl nalezen v mateřském mléce skotu i lidí.\n\n2-AG objevil Rafael Mechoulam a jeho student Shimon Ben-Shabaty. 2-AG byla známá chemická sloučenina, ale její výskyt u savců a jeho afinita k kanabinoidním receptorům byly poprvé popsána až v letech 1994–1995. Výzkumná skupina na Univerzitě Teikyo uvedla afinitu 2-AG ke kanabinoidním receptorům v letech 1994–1995 ale izolace 2-AG ze psů byla objevena v roce 1995 výzkumnou skupinou Raphael Mechoulam na Hebrejské univerzitě v Jeruzalémě, který navíc charakterizoval jeho farmakologické vlastnosti \"in vivo\". 2-arachidonoylglycerol, vedle Anandamidu, byl druhým objevený, endokanabinoidem. Tento kanabinoid zavedl existenci kanabinoidního neuromodulačního systému v nervovém systému. \n\nNa rozdíl od anandamidu je tvorba 2-AG závislá na vápníku a je zprostředkována aktivitou fosfolipázy C (PLC) a diacylglycerol-lipázy (DAGL). 2-AG působí jako plný agonista na receptoru CB1. Při koncentraci 0,3 nM indukuje 2-AG rychlý, přechodný nárůst intracelulárního volného vápníku v NG108-15 buňkách gliomu neuroblastomu X prostřednictvím mechanismu závislého na receptoru CB1. 2-AG je \"in vitro\" hydrolyzován monoacylglycerol-lipázou (MAGL), hydrolázou amidu mastné kyseliny (FAAH) a nepopsanými enzymy serinové hydrolázy ABHD6 a ABHD12. Přesný příspěvek každého z těchto enzymů k ukončení signalizace 2-AG \"in vivo\" není znám, ačkoli se odhaduje, že MAGL je zodpovědný za ~ 85 % této aktivity v mozku. Byly identifikovány transportní proteiny pro 2-arachidonoylglycerol a anandamid. Patří sem proteiny tepelného šoku (Hsp70s) a proteiny vázající mastné kyseliny (FABPs). \n\n2-arachidonoylglycerol se syntetizuje z diacylglycerolu obsahujícího kyselinu arachidonovou (DAG), která se odvíjí od zvýšení metabolismu inositolfosfolipidů účinkem diacylglycerol-lipázy. Molekula může být také tvořena cestami, jako je hydrolýza odvozená (diglyceridem) z fosfatidylcholinu (PC) a z kyseliny fosfatidové (PAs) působením DAG lipázy a hydrolýzou kyseliny lyzofosfatidové obsahující kyselinu arachidonovou působením fosfatázy. \n\n"}
{"id": "1474196", "url": "https://cs.wikipedia.org/wiki?curid=1474196", "title": "Alice Hughes", "text": "Alice Hughes\n\nAlice Mary Hughes (1857-1939) byla anglická portrétní fotografka. V Londýně provozovala fotografické studio, ve kterém se specializovala na snímky exkluzivních žen a také dětí. \n\nHughes byla nejstarší dcerou portrétního malíře Edwarda Hughese (1832-1908). Po studiu fotografie na Londýnské polytechnice otevřela v roce 1891 fotostudio vedle ateliéru svého otce v Gower Street v Londýně, které provozovala až do prosince roku 1910.\n\nVe své době byla přední fotografkou královské rodiny, elegantních žen a dětí, kterým vyráběla kvalitní platinotypové tisky. Během svých nejúspěšnějších období zaměstnávala až 60 žen a nafotografovala až 15 setkání denně. V roce 1914 krátkou dobu před první světovou válkou provozovala firmu v Berlíně, ale na začátku války se vrátila do Londýna a v roce 1915 otevřela studio na Ebury Street. Studio na Ebury Street však nebylo tak úspěšné jako její první podnik, proto jej v roce 1933 uzavřela a odešla do Worthingu, kde zemřela po pádu ve své ložnici v roce 1939.\n\nOd roku 1898 do roku 1909 přispěla několika stovkami portrétů do britského týdeníku \"Country Life\". V roce 1910 prodala 50 000 negativů společnosti Speaight Ltd. Alice Hughes inspirovala londýnskou fotografku Lalliu Charlesovou. Dalšími průkopnicemi fotografkami své doby byly: Rita Martin, Christina Broom, Kate Pragnell nebo Lizzie Caswall Smith.\n"}
{"id": "1474197", "url": "https://cs.wikipedia.org/wiki?curid=1474197", "title": "FBS Olomouc", "text": "FBS Olomouc\n\nFBS Olomouc je olomoucký florbalový klub.\n\nŽenský tým hraje od sezóny 2006/07 Extraligu žen. Největším úspěchem týmu je čtvrté místo v sezóně 2007/08.\n\n"}
{"id": "1474199", "url": "https://cs.wikipedia.org/wiki?curid=1474199", "title": "Biharkeresztes", "text": "Biharkeresztes\n\nBiharkeresztes [biharkeresteš] je město ve východním Maďarsku v župě Hajdú-Bihar, spadající pod okres Berettyóújfalu, těsně u rumunských hranic. S bezprostředně sousedící obcí Ártánd tvoří aglomeraci. Nachází se asi 49 km východně od Debrecínu. V roce 2018 zde žilo 4 345 obyvatel. Podle údajů z roku 2001 zde bylo 96 % obyvatel maďarské a 4 % obyvatel romské národnosti.\n\nNejbližšími městy jsou Berettyóújfalu, Komádi, Létavértes a rumunská Oradea. Blízko jsou též obce Ártánd, Bedő, Berekböszörmény, Bojt, Mezőpeterd a Told.\n"}
{"id": "1474200", "url": "https://cs.wikipedia.org/wiki?curid=1474200", "title": "Glutathion disulfid", "text": "Glutathion disulfid\n\nGlutathion disulfid (GSSG) je disulfid odvozený od dvou molekul glutathionu. \n\nV živých buňkách se glutathion disulfid redukuje na dvě molekuly glutathionu s redukčními ekvivalenty z koenzymu NADPH. Tato reakce je katalyzována enzymem glutathion reduktáza. Antioxidační enzymy jako glutathionperoxidázy a peroxiredoxiny generují během redukce peroxidy, jako je peroxid vodíku (HO) a organické hydroperoxidy (ROOH) glutathion disulfid: \n\nJiné enzymy, jako jsou glutaredoxiny, generují glutathion disulfid přes výměnu thiol-disulfidu s vazbami disulfidu s proteiny nebo jinými sloučeninami s nízkou molekulovou hmotností, jako je například disulfid koenzym A nebo kyselina dehydroaskorbová. \n\nPoměr GSH : GSSG je proto důležitým bioindikátorem buněčného zdraví, přičemž vyšší poměr znamená méně oxidačního stresu v organismu. Nižší poměr může dokonce naznačovat neurodegenerativní onemocnění, jako je Parkinsonova choroba (PD) a Alzheimerova choroba.\n\nGSSG spolu s glutathionem a \"S-\" nitrosoglutathionem (GSNO) se váží na rozpoznávací místo glutamátu receptorů NMDA a AMPA (prostřednictvím jejich γ-glutamylových skupin) a mohou být endogenními neuromodulátory. V milimolárních koncentracích mohou také modulovat redoxní stav komplexu receptoru NMDA. \n\n"}
{"id": "1474202", "url": "https://cs.wikipedia.org/wiki?curid=1474202", "title": "Jiří Vacek (kulturista)", "text": "Jiří Vacek (kulturista)\n\nJiří Vacek (* 10.března 1988 Stod) je přední český amatérský kulturista soutěžící ve federaci IFBB PRO. \n\nV současnosti je sponzorován prodejcem sportovní výživy Fitness 007. Pracuje jako fitness trenér v Praze a je znám také svou tvorbou na Youtube, kde lidem předává své zkušenosti z kulturistiky.\n\n"}
{"id": "1474203", "url": "https://cs.wikipedia.org/wiki?curid=1474203", "title": "Répce", "text": "Répce\n\nRépce () je řeka v Rakousku a Maďarsku. V Maďarsku prochází župami Vas a Győr-Moson-Sopron. Pramení ve vesnici Stang v části Blumau a stéká se s kanálem Kis-Rába, se kterým vytvoří řeku Rábcu.\n\nRépce prochází následujícími sídly:\n\n\n\nDo řeky Répce se vlévají potoky:\n\n"}
{"id": "1474204", "url": "https://cs.wikipedia.org/wiki?curid=1474204", "title": "František Piwowarski", "text": "František Piwowarski\n\nFrantišek Piwowarski (* 22. ledna 1941), uváděný také jako František Pivovarský, je bývalý český fotbalista, který nastupoval jako záložník nebo útočník.\n\nV československé lize hrál za ostravský Baník, aniž by skóroval (31.10.1964–19.10.1969). Hrál převážně v B-mužstvu Baníku ve druhé a třetí lize. \n\n\n"}
{"id": "1474206", "url": "https://cs.wikipedia.org/wiki?curid=1474206", "title": "Hyperestrogenismus", "text": "Hyperestrogenismus\n\nHypererestrogenismus je zdravotní stav charakterizovaný nadměrným množstvím estrogenní aktivity v těle. \n\nPříznaky hyperestrogenismu mohou zahrnovat zvýšené hladiny jednoho nebo více estrogenních pohlavních hormonů (obvykle estradiolu a / nebo estronu ), snížení hladiny folikuly stimulujícího hormonu a / nebo luteinizačního hormonu (kvůli potlačení dráhy hypothalamus-hypofýza-gonáda estrogenem) a snížené hladiny androgenů, např. testosteronu (u mužů). Příznaky onemocnění u žen mohou být menstruační nepravidelnosti, amenorea, abnormální vaginální krvácení a zvětšení dělohy a prsou . Může se také vyskytovat jako izohebální precocity u dětí a jako hypogonadismus, gynekomastie, feminizace, impotence a ztráta libida u mužů. Pokud není léčena, hyperestrogenismus může zvýšit riziko karcinomů, které jsou citlivé na estrogen, jako je rakovina prsu v pozdějším věku. \n\nHyperestrogenismus může být způsoben nádory vaječníků, genetickými stavy, jako je syndrom přebytku aromatázy (také známý jako familiární hyperestrogenismus ) nebo nadměrnou konzumací exogenních zdrojů estrogenu, včetně léků užívaných při hormonální substituční terapii a hormonální antikoncepci . Cirhóza jater je další příčinou, i když snížením metabolismu estrogenu, nikoliv nadměrnou kompenzací nebo nadměrnou konzumací není tak častá. \n\nLéčba může zahrnovat operaci v případě nádorů, nižší dávky estrogenu v případě exogenně zprostředkovaného nadbytku estrogenu a léků potlačujících estrogen, jako jsou analogy hormonu uvolňující gonadotropin a progestogeny . Kromě toho mohou být androgeny doplněny u mužů. \n\n"}
{"id": "1474208", "url": "https://cs.wikipedia.org/wiki?curid=1474208", "title": "Allan Paivio", "text": "Allan Paivio\n\nAllan Urho Paivio (29. března 1925 Thunder Bay – 19. června 2016) byl kanadský profesor psychologie na univerzitě v západním Ontariu. Doktorát získal v roce 1959 na McGillově univerzitě a poté až do svého odchodu do důchodu přednášel na Univerzitě v západním Ontariu v ontarijském Londonu.\n\nŘadí se mezi představitele kognitivní psychologie.\n\nPaivio se narodil v Thunder Bay v provincii Ontario jako syn Aku Päivia a Idy Hänninenové. Jeho otec byl finsko-kanadský novinář, básník a socialista. Jeho bratr Jules Peter Päiviö byl architekt, profesor a účastník španělské občanské války. Byl posledním přeživším členem kanadského Mackenzie-Papineauova batalionu, který v této válce bojoval.\n\nV roce 1948, získal Allan Paivio titul \"Mr. World Canada\" v kulturistické soutěži založené Mezinárodní federací BodyBuilding & Fitness.\n\nPaivio je autorem asi dvou set odborných článků a 5 knih. Nejvíc se proslavil Teorií duálního kódování, která souvisí s prací naší paměti.\n\n\n"}
{"id": "1474210", "url": "https://cs.wikipedia.org/wiki?curid=1474210", "title": "Šárka Kubinová", "text": "Šárka Kubinová\n\nŠárka Kubinová je badatelkou v oblasti neurověd, regenerativní medicíny a ve výzkumu biofyzikálních metod a plazmatu. V roce 1992 absolvovala farmaceutickou fakultu UK, poté působila New Yorku a Pittsburghu a v Praze na Ústavu experimentální medicíny AVČR a od roku 2016 je vedoucí Oddělení biomateriálů a biofyzikálních metod . Působí také na Fyzikálním ústavu AVČR. Celkový počet publikací dosahuje 71, z toho 60 v impaktovaných časopisech, H index 23, Celkový počet citací 1419 (bez autocitací). Je spoluautorkou několika patentů.\n"}
{"id": "1474211", "url": "https://cs.wikipedia.org/wiki?curid=1474211", "title": "Berberidopsis corallina", "text": "Berberidopsis corallina\n\nBerberidopsis corallina je popínavá, stálezelená rostlina, která v letním období nakvétá hrozny drobných, červených květů, jež jsou po opylení vystřídány červenými plody. Tento jediný jihoamerický druh rodu \"Berberidopsis\" je endemickou dřevinou Chile, rostoucí mezi pohořím Cordillera de la Costa a pobřežím Tichého oceánu. Vyskytuje se v řídkém a nesouvislém pásu, přibližně ve střední části Chile, od provincie Cauquenes (region Maule) (35° 50' j. š.) po provincií Llanquihue (region Los Lagos) (41° 10' j. š.), a to od úrovně moře po nadmořskou výšku 700 m n. m.\n\nVětšina stanovišť je v blízkosti vodních toků nebo na neodvodněné půdě, i když menší část je v lesích na suchých svazích. Půda může být lehká písčitá, střední hlinitá i těžká jílovitá, neutrální až mírně kyselá, nikoliv zásaditá. V lese se rostlina často vyskytuje v silném zastínění, kde okolní vegetační kryt snižuje intenzitu osvětlení až o 80 %.\n\nTato ovíjivá liána roste ve vlhkých oblastech s téměř každodenními dešti, případné období sucha je tam krátké, netrvá déle než měsíc. Rostlina krátkodobě přežije pokles teploty až k -10 °C, při větších mrazech jí opadají listy a případně i namrznou mladé větve, spolehlivě však nanovo obrazí z kořenů. Kvete ve své domovině, na jižní polokouli, od prosince do dubna.\n\nStálezelená rostlina, keřovitá liána s dřevnatějícími, ovíjecími větvemi dlouhými až 5 m. Pokud nemá oporu, které se může přidržovat, vytváří keř s poléhavými větvemi. Větve jsou střídavě porostlé jednoduchými, celistvými listy 4 až 12 cm dlouhými a 3 až 5 cm širokými. Jejich podlouhle eliptické čepele s krátkým řapíkem jsou mírně kožovité, po obvodě ostře pilovité, na bázi do řapíku zúžené, na vrcholu tupě hrotité, po lícní straně sytě zelené a po rubové modrozelené; palisty nemají.\n\nKvěty červené barvy o velikosti asi 1 cm vyrůstají na koncích větví a vytvářejí mnohočetná hroznovitá květenství. Jsou na 4 cm dlouhých, svěšených, fialových stopkách s jedním neb dvěma drobnými listeny. Pravidelné, oboupohlavné květy kulovitého tvaru mají nerozlišené okvětí tvořeno devíti až patnácti vejčitými, vypuklými lístky zbarvenými tmavě červeně. Okvětní lístky vyrůstají ve více řadách, vnější jsou tlustší a kratší než vnitřní. Ve visících, kulovitých květech je osm krátkých, volných tyčinek s prašníky a jednodílný, svrchní semeník srostlý ze tří plodolistů a mající hlavičkovitou bliznu. Opylovány jsou létajícím hmyzem.\n\nPlody jsou kulovité, mnohosemenné, dužnaté bobule asi 1 cm velké, které jsou ve zralosti tmavě červené až červenavě fialové. Dozrávají od ledna do března a každá obsahuje dvanáct až čtyřiadvacet semen.\n\nRostlina se rozšiřuje převážně semeny, která roznášejí ptáci a drobní hlodavci živící se spadlými plody. Plodných semen však nebývá mnoho a v přírodě se vyskytuje jen málo samovolně vyrostlých semenáčů. Při umělém rozmnožování je nutno semena co nejdříve po sklizni namočit na 24 hodin do vody, vysadit a udržovat vlhkost a teplotu okolo 20 °C. Klíčení trvá různě dlouho, 20 až 75 dnů. Dřevinu lze také rozmnožovat z polovyzrálých řízků píchaných do vlhkého substrátu při teplotě 20 °C, zakoření obvykle za 3 až 6 týdnů.\n\nVeškerá populace \"Berberidopsis corallina\" se skládá jen ze dvou od sebe vzdálených populací rozdělených do několika menších subpopulací, žádná z nich není tvořená více než 250 jedinci a některé jich mají méně něž 10, celkový počet rostlin se odhaduje na 2500 kusů. Studiem genetiky bylo zjištěno, že existuje nejen rozdíl mezi severní a jižní populaci, ale je i vysoká genetická diferenciace mezi některými subpopulacemi. Subpopulací je celkem 22 a jen jedna se nachází na státem chráněném místě. Rostliny rostoucí po okrajích lesa nebo v řidších porostech jsou často ničeny pasoucím se dobytkem, uvnitř lesů pak těžbou dřeva.\n\nV chilské \"Červené knize ohrožených rostlin\" je \"Berberidopsis corallina\" považován za ohrožený druh, v IUCN není hodnocen.\n\nZ vláken mladých větví jsou v Chile zhotovována síta pro prosívání obilovin při odstraňování nečistot při sklizni, široké koše pro zimní uskladňování obilí, kulaté tácy se spirálovým designem nahrazující talíře nebo se z větviček vyrábějí košťata.\n\nV teplých středoevropských oblastech se občas pěstuje jako okrasná popínavá rostlina. Aby vynikl, musí mít k dispozici vysokou konstrukci nebo stěnu pro opření. Nejlépe poroste a pokvete na místě, které je v poledne zastíněno, například stromem. Vysazuje se na místa chráněná před severními větry ve sponu 40 × 60 cm do hlinitopísčité, výživné půdy a přes léto se zalévá. Prvým rokem po výsadbě se na jaře, pro podporu rozvětvení, rostliny hluboce zkrátí a během sezóny se nové větve roztahují a vyvazují. Dokud větve nezdřevnatí snímají se před zimou s opory a kryjí chvojím a listím. Později se chrání před zimou mulčem jen kořeny a větve rohožemi.\n\n"}
{"id": "1474212", "url": "https://cs.wikipedia.org/wiki?curid=1474212", "title": "Milan Žitník", "text": "Milan Žitník\n\nMilan Žitník (* 22. března 1945) je bývalý český fotbalový útočník. Žije v Ostravě.\n\nV československé lize hrál za ostravský Baník, aniž by skóroval (04.06.1969). Hrál převážně v B-mužstvu Baníku ve druhé a třetí lize. Druhou ligu hrál také za A-mužstvo v sezoně 1966/67 a podílel se na postupu do nejvyšší soutěže.\n\n\n"}
{"id": "1474213", "url": "https://cs.wikipedia.org/wiki?curid=1474213", "title": "Únorová stávka", "text": "Únorová stávka\n\nÚnorová stávka (nizozemsky \"Februaristaking\") byla generální stávka v nacisty okupovaném Nizozemsku, kterou organizovala tehdy nelegální Komunistická strana Nizozemska na obranu pronásledovaných nizozemských Židů a jako vyjádření nesouhlasu s protižidovskými opatřeními a činností nacistů obecně.\n\nStávka propukla v reakci na zatýkání a pogromy, které Němci zorganizovali v židovské čtvrti v Amsterdamu. Začala 25. února 1941 a trvala dva dny; 26. února se do stávky zapojilo 300 000 lidí. Stávka byla po třech dnech Němci tvrdě potlačena.\n\nŠlo o jediný masový protest proti deportacím Židů, který organizovali nežidé. Únorová stávka je také někdy nesprávně považována za první veřejný protest proti nacistům v Němci okupované Evropě (první veřejný protest proběhl 28. října 1939 v Praze).\n\nV květnu 1940 se Nizozemsko vzdalo nacistickému Německu a první protižidovská opatření vešla v platnost v červnu 1940. V listopadu 1940 byli Židé odstraněni z veřejných funkcí, včetně univerzit, což vedlo k studentským protestům v Leidenu a jiných městech. Současně došlo k rostoucímu pocitu neklidu mezi amsterdamskými dělníky, zejména pracovníky v loděnicích Amsterdam-Noord, kterým bylo vyhrožováno posláním na nucené práce do Německa.\n\nVzhledem k růstu napětí se nizozemská pronacistická strana NSB a její polovojenské křídlo WA (\"Weerbaarheidsafdeling\" – obranná sekce) podílely na sérii provokací v židovských čtvrtích v Amsterdamu. To nakonec vedlo k řadě pouličních bitek mezi WA a židovskými skupinami sebeobrany a jejich příznivci. Při jedné z nich, 11. února 1941 na náměstí Waterlooplein, byl vážně zraněn člen WA Hendrik Koot, který na následky zranění 14. února zemřel.\n\nV reakci na to 12. února němečtí vojáci za pomoci nizozemské policie obklíčili starou židovskou čtvrť a oddělili ji od zbytku města ostnatým drátem, zvedli mosty a zavedli policejní kontrolní stanoviště. Nežidům byl vstup zakázán.\n\n19. února německá Grüne Polizei vtrhla do zmrzlinového salónu Koco v ulici Van Woustraat. V následném boji bylo několik policistů zraněno. Probíhaly i další potyčky. Pomsta za tyto události přišla o víkendu ve dnech 22. a 23. února, kdy Němci uskutečnili rozsáhlý pogrom. 425 židovských mužů ve věku 20–35 let bylo vzato jako rukojmí, uvězněno v Kamp Schoorl a nakonec posláno do koncentračních táborů Buchenwald a Mauthausen, kde většina z nich během prvního roku zemřela. Ze všech 425 mužů válku přežili pouze dva.\n\nPo tomto pogromu se 24. února na náměstí Noordermarkt konala organizační schůzka k uspořádání stávky na protest proti pogromu a nucené práci v Německu. Příští ráno se po celém městě objevily letáky volající ke stávce, tištěné a šířené Němci zakázanou Komunistickou stranou Nizozemska. Prvními stávkujícími byli řidiči tramvají, následovaní dalšími pracovníky městských služeb, přidaly se také firmy jako De Bijenkorf a školy. Nakonec se do stávky zapojilo 300 000 lidí. Většina města se úplně zastavila, což bylo pro Němce nečekané. Ačkoli k potlačení stávky Němci okamžitě učinili různá opatření, stávka se stále spontánně rozrůstala, jelikož jiní dělníci následovali příklad řidičů tramvají. Přidaly se oblasti jako Zaanstad, Kennemerland (na západě), Bussum, Hilversum a Utrecht (na východě a jihu).\n\nStávka netrvala dlouho. Do 27. února byla většina projevů stávky potlačena německou policií. 9 stávkujících bylo zabito, desítky vážně zraněny a mnoho lidí uvězněno. Několik organizátorů stávky bylo bezprostředně po stávce zatčeno a posléze zastřeleno.\n\nAčkoli byla stávka v konečném důsledku neúspěšná, zůstává významnou tím, že šlo o první a jedinou přímou akci proti nacistickému zacházení se Židy v Evropě.\n\nStávka se připomíná každý rok 25. února u památníku stávky, sochy dokaře, vztyčené v roce 1951 a odhalené v prosinci 1952. Socha byla vyrobena nizozemským sochařem Mari Andriessenem. Vzpomínkové akce se účastní všechny politické strany, jakož i orgány městské veřejné dopravy a spolky přeživších holokaustu.\n\n25. února 2016, při 75. výročí stávky, se v Amsterdamu symbolicky na minutu zastavila tramvajová doprava, protože právě od řidičů tramvají se stávka šířila městem.\n\nDalšími stávkami za války byly v Nizozemsku studentské stávky v listopadu 1941 a poté velké stávky v dubnu a květnu v roce 1943, které zahájily období skrytého ozbrojeného odporu v celostátním měřítku.\n\nVe zbytku nacisty okupované Evropy stávkovali ještě Řekové v dubnu 1942, Dánové od léta roku 1943, Lucemburčané v srpnu 1942, Belgičané v květnu 1941, Norové v září 1941 a severofrancouzští horníci v květnu a červnu 1941. Nizozemská únorová stávka z roku 1941 tak byla první, navíc jediná zaměřená proti perzekuci Židů.\n"}
{"id": "1474220", "url": "https://cs.wikipedia.org/wiki?curid=1474220", "title": "Bogučanská přehradní nádrž", "text": "Bogučanská přehradní nádrž\n\nBogučanská přehradní nádrž ( rusky \"Богучанское водохранилище\" ) je přehradní nádrž na řece Angara, vzniklá vzedmutím vody za tělesem přehrady Bogučanské vodní elektrárny. Je po toku řeky i po toku času čtvrtým a zatím posledním stupněm angarské kaskády. \n\nMaximální provozní hladina na kótě 208 m n. m. dosahuje paty hráze Usť-Ilimské elektrárny a dosahuje plochy 2 326 km² (z toho 1961 km² leží na území Krasnojarského kraje a 365 km² v Irkutské oblasti). Při normálním provozu se rozkyv hladiny pohybuje v mimořádně malém rozmezí 207,5 ± 0,5 m. Taková nevýznamná sezónní změna hladiny vody je způsobena tím, že 83 % přítoku je regulováno. Přítok do celé jezerní soustavy činí v průměru 3 380 m³/s neboli 105 km³/rok. Rezerva pro abnormální přítok činí 3,5 km³ a představuje změnu výšky 208 na 209,5 m n. m. \n\nDélka přehradního jezera je 375 km a podél v údolích přítoků vznikají dlouhé zálivy. Největší o délce 75 km vznikl v údolí řeky Kova, na řece Para, přítoku řeky Kova záliv 50 km a v údolích řek Jodarma, Dolní a Horní Kežma zálivy o délce 25 km.\n\nPřes 12 000 lidí z 31 osad bylo přestěhováno do náhradních bytů, z velké části do města Kodinsk, ve kterém vzniklo velké množství pracovních míst po dostavení Bogučanské elektrárny.\n\nZatopené území patří do starobylé cesty ruských prvních osadníků na ose Jenisejk – Ilim – Usť-Kut. Pod hladinou přehradní nádrže se tak ocitly historické ruské vesnice Tušama, Keul, Kata, Jodarma a Kežma ze 17. století se specifickou srubovou architekturou prvních ruských osadníků ve východní Sibiři. Některé z nejvzácnějších staveb, například dvoutřídní církevní škola z roku 1885 z vesnice Keul byla přenesena do skanzenu Talcy u Irkutsku. Před zatopením byly realizovány v neobvyklém rozsahu archeologické a paleontologické vykopávky, na jejichž základě byly zjištěny nové poznatky o prehistorickém osídlení a klimatu střední Sibiře.\n\nDoprava (Bogučanská ani Usť-Ilimská přehrada nemají zdymadla), rekreace, sportovní i průmyslový rybolov (předpokládaná výtěžnost ryb je 18 kg/ha ročně), především výroba elektrické energie 17 600 GWh ročně.\n"}
{"id": "1474224", "url": "https://cs.wikipedia.org/wiki?curid=1474224", "title": "Kaple svatého Jana Nepomuckého (Ležnice)", "text": "Kaple svatého Jana Nepomuckého (Ležnice)\n\nKaple svatého Jana Nepomuckého je drobná barokní stavba v malé vesnici Ležnice, základní sídelní jednotce města Horní Slavkov, v okrese Sokolov, v Karlovarském kraji. Nachází se v mírně svažitém terénu na návsi uprostřed vesnice.\n\nOd roku 2003 je kaple chráněna jako kulturní památka.\n\nKapli nechal postavit roku 1743 místní rolník Georg Trum. V druhé polovině 19. století došlo při stavebních úpravách v novorománském stylu k výrazné proměně její podoby. Přibyly zejména dekorativní prvky a svůj výraz zcela změnila barokní vížka.\n\nPo druhé světové válce došlo k vysídlení německého obyvatelstva a u Ležnice od roku 1946 probíhal geologický průzkum pro budoucí těžbu uranu. Následně byla v Ležnici byla vyhloubena uranová jáma a v roce 1950 vybudován uranový pracovní tábor Ležnice. Od 50. let 20. století kaple chátrala a udržovali ji především původní Němci.\n\nPravidelně v květnu se konala bohoslužba na uctění svatého Jana Nepomuckého. Po ní následovala v místních hostincích lidová veselice spojená s hudbou a tancem. Na tuto tradici navázaly po roce 2000 Ležnické dožínky, které zahajuje dopolední mše u kaple.\n\nK opravám kaple došlo v roce 1996. K další opravě došlo v roce 2001 nákladem přibližně 300 tis. Kč z daru manželů Žemličkových a v roce 2002 provedlo město Horní Slavkov odvedení povrchových vod a dlažbu ke kapli.\n\nArchitektonicky jednoduchá kaple byla postavena na osmiúhelníkovém, respektive obdélném půdorysu s okosenými rohy s bosáží na nárožích. Kaple má břidlicí krytou klasickou barokní sanktusovou vížku s křížkem na vrcholu. Vstupní průčelí je završeno trojúhelným štítem, kde je v kruhovém vlysu uveden letopočet 1743. V bočních stěnách jsou půlkruhově zakončená okna lemovaná paspartami se štukovými profily.\n\nV kapli stávalo pět barokních soch z konce 18. století. Oltářní antependium zdobila diletantská malba z počátku 19. století. Zobrazovala v baroku časté ikonografické ztvárnění smrti svatého Jana Nepomuckého, shozeného do vod Vltavy.\n\n"}
{"id": "1474230", "url": "https://cs.wikipedia.org/wiki?curid=1474230", "title": "Anaerobní cvičení", "text": "Anaerobní cvičení\n\nAnaerobní cvičení je fyzické cvičení, které je natolik intenzivní, že způsobuje tvorbu laktátu. Používají ho sportovci v nevytrvalostních sportech, aby podpořili sílu, rychlost a aby budovali svalovou hmotu. Svalové energetické systémy trénované pomocí anaerobního cvičení se vyvíjejí odlišně ve srovnání s aerobním cvičením, což vede k většímu výkonu v krátkém trvání, aktivitám s vysokou intenzitou, které trvají od pouhých sekund do přibližně 2 minut. Každá aktivita trvající déle než dvě minuty má velkou aerobní metabolickou složku.   \n\nAnaerobní metabolismus je přirozenou součástí metabolismu energie celého těla. Rychlý svalový svazek (ve srovnání s pomalým svalovým svazkem) pracuje s anaerobními metabolickými systémy, takže každý nábor rychlých svalových vláken vede ke zvýšeným výdajům anaerobní energie. Intenzivní cvičení trvající asi čtyři minuty (např. Mílový závod) může mít stále značnou anaerobní složku výdajů na energii. Intervalový trénink s vysokou intenzitou, i když je založen na aerobních cvičeních, jako je běh, jízda na kole a veslování, se účinně stává anaerobní, když se provádí nad 90% maximální tepové frekvence. Anaerobní výdej energie je obtížné přesně kvantifikovat, i když je k dispozici několik rozumných metod k odhadu anaerobní složky. \n\nNaproti tomu aerobní cvičení zahrnuje aktivity s nižší intenzitou prováděné po delší dobu. Činnosti, jako je chůze, dlouhá pomalá jízda, veslování a jízda na kole, vyžadují velké množství kyslíku pro výrobu energie potřebné pro dlouhodobé cvičení (tj. aerobní výdaje na energii). U sportů, které vyžadují opakované krátké záběry cvičení, však anaerobní systém umožňuje, aby se svaly zotavily pro další výbuch. Proto trénink mnoha sportů vyžaduje, aby byly rozvíjeny oba systémy pro výrobu energie. \n\nDva typy anaerobních energetických systémů jsou: 1) vysokoenergetické fosfáty s, adenosintrifosfát a fosfát kreatinu a 2) anaerobní glykolýza. První z nich se nazývá \"alaktický anaerobní\" a druhý \"mléčný anaerobní\" systém. Vysokoenergetické fosfáty jsou skladovány v omezených množstvích ve svalových buňkách. Anaerobní glykolýza využívá výhradně glukózu (a glykogen) jako palivo v nepřítomnosti kyslíku, resp. pokud je ATP nutné při rychlostech, které převyšují aerobní metabolismus. Důsledkem tohoto rychlého rozkladu glukózy je tvorba kyseliny mléčné (nebo vhodněji její konjugované báze laktátu při biologických hodnotách pH). Fyzické aktivity, které trvají až asi třicet vteřin, se primárně spoléhají na dřívější, fosfátový systém ATP-CP. Po této době začnou převládat jak aerobní, tak anaerobní metabolické systémy založené na glykolýze. \n\nVedlejší produkt anaerobní glykolýzy laktátu, byl tradičně považován za škodlivý pro svalovou funkci. Dnes se má za to, že pouze tehdy, když jsou hladiny laktátu velmi vysoké. Zvýšené hladiny laktátu jsou pouze jednou z mnoha změn, které se vyskytují uvnitř a kolem svalových buněk během intenzivního cvičení, které může vést k únavě. Únava, tj. svalové selhání, je komplexní záležitost. Zvýšené koncentrace laktátu v krvi a v krvi jsou přirozeným důsledkem jakékoliv fyzické námahy. Účinnost anaerobní aktivity může být zlepšena prostřednictvím tréninku. \nOd poloviny 80. let probíhá diskuse o terminologii a fyziologickém pozadí konceptů prahové hodnoty pro laktát. Původní předpoklady o produkci laktátu a distribuci v organismu jsou zpochybňovány (teorie laktátové kyvadlové dopravy). Jeho příspěvek k svalové únavě je zpochybňován. Laktát je také nyní považován za pseudo-hormon (laktormon), který má kontrolní a regulační funkci. Například zásobování energií je částečně anaerobní, dokonce i v klidu a aerobní metabolické procesy zůstávají aktivní i při vysokých úrovních stresu. Heck a Beneke shrnuli v roce 2008, že prahy laktátu jako zvláštní body v křivce produkce laktátu nemají větší význam pro diagnostiku výkonu a kontrolu tréninku než jiné body na křivce.\n\n"}
{"id": "1474231", "url": "https://cs.wikipedia.org/wiki?curid=1474231", "title": "Grace Wilsonová", "text": "Grace Wilsonová\n\nGrace Margaret Wilsonová (25. června 1879 Brisbane, Queensland – 12. ledna 1957 Heidelberg, Victoria) byla vysoce postavená zdravotní sestra v australské armádě během obou světových válek. Wilsonová se narodila v Brisbane a studium na zdravotní sestru dokončila v roce 1908. Po propuknutí první světové války vstoupila do Australian Army Nursing Service (AANS) a následně byla přiřazena k First Australian Imperial Force. V roce 1925 byla jmenována vrchní sestrou AANS a v září 1940 se přidala k Second Australian Imperial Force, aby během války sloužila na Blízkém východě.\n\nNarodila se dne 25. června 1879 v Jižním Brisbane v Queenslandu a chodila na dívčí základní školu \"Brisbane Girls Grammar School\" V roce 1905 započala své studium na zdravotní sestru v \"Brisbane Hospital\". Studium zde dokončila v roce 1908. Během svého působení v nemocnici Brisbane jako první vyhrála prestižní zlatou medaili \"(\": \"Gold Medal)\" za výtečné ošetřovatelské schopnosti. Následně odjela do Londýna, aby zde studovala na porodní asistentku v Nemocnici královny Charlotty \"(\": \"Queen Charlotte's Lying-in Hospital)\". Později pracovala v Národní nemocnici pro ochrnuté a trpící epilepsií \"(\": \"National Hospital for the Paralysed and Epileptic\") v Londýně. Do Austrálie se vrátila v července 1914 a stala se vrchní sestrou v \"Brisbane Hospital.\"\n\nPo propuknutí první světové války vstoupila v říjnu 1914 do \"Australian Army Nursing Service Reserve\" a stala se vrchní sestrou 1. vojenského obvodu. Od 15. dubna 1915 byla příslušnicí \"First Australian Imperial Force\" a byla přiřazena k 3. australské všeobecné nemocnici jako vrchní sestra. Jednotka opustila Sydney dne 15. května 1915 a vydala se na cestu do Evropy.\n\nNa konci června dorazila do Anglie a přestože bylo původně zamýšleno jejich nasazení ve Francii, nakonec došlo rozhodnutí o jejich nasazení na Lémnosu ve Středozemním moři, aby se zde starali o zraněné z tažení u Gallipoli. 3. australská všeobecná nemocnice opustila Anglii na počátku července 1915 a 8. srpna přistála na Lémnosu. Loď, na které cestovaly sestry, se během cesty zastavila v Alexandrii, kde se Wilsonová dozvěděla o smrti svého bratra, který byl zabit u Gallipoli. Podmínky na Lémnosu byly složité a bylo zde pouze několik zařízení pro léčbu mnoha zraněných evakuovaných od Gallipoli. Wilsonová se snažila o zlepšení situace a za svou snahu si vysloužila chválu jak od svých podřízených, tak i nadřízených důstojníků. Za svou službu byla vyznamenána Královským červeným křížem \"(: Royal Red Cross)\".\n\nV lednu 1916 se 3. australská všeobecná nemocnice přesunula do Abbassie v Egyptě. Na konci roku 1915 a znovu na začátku 1916 ji byl nabídnut post vrchní sestry na velitelství Australian Imperial Force, ale tuto nabídku odmítla, neboť si přála zůstat u 3. australské všeobecné nemocnice. V říjnu 1916 se nemocnice přesunula do Brightonu v Anglii a zůstala zde až do dubna následujícího roku, kdy se přesunula do Abbeville ve Francii.\n\nV září 1917 byla dočasně jmenována vrchní sestrou velitelství Australian Imperial Force v Londýně, zatímco Evelyn Conyersová byla na dovolence v Austrálii. V této funkci zůstala až do dubna následujícího roku, kdy se opět připojila k 3. australské všeobecné nemocnici. V lednu 1919 obdržela Řád britského impéria v hodnosti komandéra. V květnu 1919 došlo k rozpuštění 3. australské všeobecné nemocnice a Wilsonová byla poslána k 3. australské pomocné nemocnici v Anglii. Do Austrálie se vrátila v lednu 1920 a oficiálně přestala být příslušnicí Australian Imperial Force v dubnu téhož roku.\n\nOd listopadu 1920 do roku 1922 Wilsonová pracovala jako vrchní sestra v Dětské nemocnici v Melbourne \"(\": \"Children's Hospital in Melbourne)\". Během této doby se snažila zlepšit pracovní podmínky svých sester a zajistila také minimální mzdu pro sestry ve výcviku. V roce 1922 opustila svou funkci v dětské nemocnici a otevřela svou vlastní nemocnici ve východním Melbourne. V roce 1925 se stala vrchní sestrou Australian Army Nursing Service (šlo o rezervní post na částečný úvazek) a o čtyři roky později získala Medaili Florence Nightingalové. V lednu 1933 se stala vrchní sestrou v \"The Alfred Hospital\". V roce 1937 opětovně odcestovala do Londýna, aby zde vedla kontingent AANS na ceremonii při korunovaci krále Jiřího VI..\n\nPo vypuknutí druhé světové války v září 1939 byla opět povolána do aktivní služby a opustila tak svou pozici v nemocnici \"The Alfred Hospital\". Sloužila ve štábu \"Director-General of Medical Services\" generálmajora Ruperta Downese v armádním velitelství jako armádní vrchní sestra. V září 1940 se stala příslušnicí Second Australian Imperial Force a sloužila jako vrchní sestra na Blízkém východě. Zde zůstala do května 1941, kdy onemocněla a musela se vrátit do Austrálie, kam dorazila v srpnu a o měsíc později opustila řady Australian Imperial Force. Na jejím místě ji nahradila Annie Sageová. 15. září 1943 pak byla jmenována výkonným důstojníkem v \"Department of Manpower Directorate (Victoria)'s nursing control section\". V této roli kontrolovala personální obsazení všech nemocnic ve státě Victoria. Během této doby řídila štáb sestávající ze 4 kvalifikovaných sester a 11 administrativních pracovníků.\n\nPo skončení druhé světové války odešla do důchodu, ale i nadále se působila v mnoha organizací jako dobrovolník. Dočkala se také vysokých ocenění od mnoha ošetřovatelských organizací. 12. ledna 1954 se pak v Londýně provdala za Roberta Wallace Bruce Campbella. Zemřela ve Všeobecné nemocnici pro veterány \"(\": \"Repatriation General Hospital)\" v Heidelbergu ve Victorii dne 12. ledna 1957. Dostalo se ji cti být pohřbena se všemi vojenskými poctami.\n\nV roce 2014 byly všechny její medaile a uniforma z první světové války umístěny do stálé exhibice v \"Australian War Memorial (\": \"Australský válečný památník)\".\n\nJejí osudy za první světové války se dočkaly zfilmování v televizní minisérii z roku 2014 vysílané pod názvem \"\"Děvčata z ANZACU\" (ANZAC Girls)\", ve které ji ztvárnila Caroline Craigová.\n"}
{"id": "1474233", "url": "https://cs.wikipedia.org/wiki?curid=1474233", "title": "Olive Dorothy Paschkeová", "text": "Olive Dorothy Paschkeová\n\nOlive Dorothy Paschkeová (19. července 1905 Dimboola – 15. února 1942 ostrov Bangka) byla australská armádní zdravotní sestra, která zemřela během druhé světové války.\n\nNarodila se v Dimboole ve Victorii místnímu farmáři Heinrichu Wilhelmu Paschkemu a jeho ženě Ottilii Emmě, rozené Kreigové, kteří byli oba původem Australané. Svůj certifikát zdravotní sestry získala na \"Queen Victoria Memorial Hospital for Women and Children\" v Melbourne. Byla také držitelkou certifikátu porodní asistentky a ošetřovatelky infekčních chorob.\n\nPaschkeová pracovala po čtyři roky v nemocnici v Dimboole jako vrchní sestra. Poté přestoupila do nemocnice v Melbourne, do \"Jessie McPherson Community Hospital\". V roce 1940 se ve věku 35 let přidala k \"Australian Army Nursing Service\". Na počátku roku 1941 byla poslána do Malajsie, aby zde pomohla s vybudováním 2./10. australské všeobecné nemocnice. V roce 1942 byla poslána do Singapuru, aby zde přebudovala místní školu na nemocnici o 200 lůžkách. Brzy její jednotka předělala blízké budovy a starala se v té době o 600 pacientů. V lednu 1942 obdržela Královský červený kříž \"(Royal Red Cross)\".\n\nV únoru 1942 Paschkeová spolu s Irene Melville Drummondovou byly dvě vrchní sestry, které dohlížely na 63 zdravotních sester, když byly evakuovány těsně před pádem Singapuru do japonských rukou a poslány zpátky do Austrálie na lodi vezoucí stovky žen a dětí a také raněných vojáků, na lodi SS Vyner Brooke. Loď byla ale v průlivu Bangka bombardována a potopena. Záchranný člun, na kterém byla, se nikdy nedostal ke břehu a celé jeho osazenstvo bylo prohlášeno za ztracené na moři, a předpokládalo se jejich utonutí. 22 jejich kolegyň, australský zdravotních sester, které se nacházely na lodi Vyner Brooke, se na břeh dostalo na pláži Radji a bylo povražděno japonskými vojáky během tzv. masakru na ostrovu Bangka.\n\nV roce 1951 jí byla posmrtně udělena Mezinárodní komisí červeného kříže medaile Florence Nightingalové. V roce 1949 jí byl na jejím bývalém pracovišti v nemocnici v Dimboole věnován památník \"Matron Paschke Memorial Sundial\". Její jméno je zaznamenáno také na válečném památníku \"Kranji War Memorial\" v Singapuru.\n"}
{"id": "1474239", "url": "https://cs.wikipedia.org/wiki?curid=1474239", "title": "Lizzie Caswall Smith", "text": "Lizzie Caswall Smith\n\nElizabeth Lizzie Caswall Smithová (10. listopadu 1870 Dalston, Hackney – 10. listopadu 1958 Ealing, Middlesex) byla britská fotografka aktivní na počátku 20. století. Specializovala se na vyšší společnost a celebrity, kterým pořizovala studiové portréty, často používané pro pohlednice.\n\nNarodila se 10. listopadu 1870 v Dalstonu, Hackney.\n\nByla spojena s hnutím ženského práva a vyfotografovala mnoho sufražetek. Mezi jinými to byly také: Flora Drummond, Millicent Fawcett nebo Christabel Pankhurst. Fotografovala také herce, například Henryho Ainleyho, Camille Clifford, Sydney Valentine Billie Burke nebo Maude Fealy a intelektuály jako například George Bernard Shaw nebo Rabindranath Tagore.\n\nCaswall Smith provozovala Studio Gainsborough na adrese 309 Oxford Street od roku 1907 do roku 1920, kdy se přestěhovala na Great Russell Street čp. 90 kde zůstala až do důchodu v roce 1930 ve věku 60 let. Vystavovala v Královské fotografické společnosti v letech 1902 a 1913 a její sépiově tónované platinotypie Petera Llewelyna Daviese a J. M. Barrieho jsou ve sbírce Národní galerie portrétů. Lizzie Caswall Smith patří mezi úspěšné fotografky působící na počátku 20. století. Dalšími průkopnicemi fotografkami své doby byly: Alice Hughes, Lallie Charles, Rita Martin, Christina Broom nebo Kate Pragnell.\n\nZemřela na rakovinu prsu na své osmdesáté osmé narozeniny 10. listopadu 1958 v Ealingu.\n\nDne 19. listopadu 2008 byla černobílá fotografie Florence Nightingaleové, kterou Lizzie Caswall Smith nafotografovala v roce 1910, vydražena aukčním domem Dreweatts v Newbury, Berkshire za 5 500 liber. Na zadní stranu fotografie Caswall Smith poznamenala tužkou: \n\n"}
{"id": "1474240", "url": "https://cs.wikipedia.org/wiki?curid=1474240", "title": "Charles-François Frérot d’Abancourt", "text": "Charles-François Frérot d’Abancourt\n\nCharles-François Frérot d’Abancourt (26. května 1756 Soissons – 17. ledna 1801 Mnichov) byl francouzský kartograf.\n\nOd duba 1777 pracoval na Korsice na mapování obce Aléria a jejího okolí. Po návratu v listopadu 1777 se věnoval ilustracím tažení maršála Turenneho. V srpnu 1785 jej Ludvík XVI. poslal do Cařihradu, aby tam vedl inženýrskou školu. V Osmanské říši zůstal až do února 1788. \n\nPo vypuknutí Velké francouzské revoluce v září 1989 byl geografem ústavního výboru Ústavodárného národního shromáždění a podílel se na pracích na rozdělení Francie do départementů. V září se stal vedoucím grafického oddělení pozemkového katastru. Od 1794 byl ředitelem nové Komise, jejímž cílem bylo shromáždit francouzské geografické dokumenty do centrálního archivu.\n\nOd července 1796 sloužil v generálním štábu. Od března 1799 sloužil v generálním štábu Dunajské armády, později v armádě rýnské. Během těchto služeb vytvořil oceňované všeobecné mapy Bavorska a Švýcarska.\n"}
{"id": "1474241", "url": "https://cs.wikipedia.org/wiki?curid=1474241", "title": "Socha svatého Jana Nepomuckého (Holohlavy)", "text": "Socha svatého Jana Nepomuckého (Holohlavy)\n\nSocha svatého Jana Nepomuckého z období kolem roku 1750 se nalézá v lokalitě \"Na lávkách\" pod lipami u chodníku spojujícího městečko Smiřice v okrese Hradec Králové s holohlavským kostelem svatého Jana Křtitele. Socha spolu se sousední sochou Panny Marie Immaculaty tvoří významnou krajinnou dominantu. Barokní pískovcová socha je chráněna jako kulturní památka ČR. Národní památkový ústav tuto sochu uvádí v katalogu památek pod rejstříkovým číslem ÚSKP 29993/6-608.\n\nPodstavec sochy je třístupňový s volutovými boky a konkávně vypjatou římsou uprostřed se vstřícnými volutami. Na čelní straně podstavce je umístěn reliéf znázorňující shození svatého Jana Nepomuckého do Vltavy - z kamenného mostu s věžovou bránou. Kolem světce jsou v reliéfu 4 zbrojnoši, nad nimi oblaky s andílky.\n\nSocha zobrazuje postavu světce stojící na vysokém dvojstupňovém soklíku. Socha byla v minulosti zdobena dvojicí andílků, po kterých se dochovaly pouze kovové trny na nichž byli usazeni. \n\nSocha představuje prostovlasého světce v tradičním ikonografickém pojetí oblečeného v kanovnickém rouchu s pravou nohou nakročenou, v pravé ruce držícím krucifix, v levé knihu s biretem. Kolem hlavy má světec zlacenou svatozář s pěti hvězdami. U nohou mu leží ryba, na soklíku sochy na čelní straně je kartuše s reliéfem jazyka ve svatozáři. \n\n\n"}
{"id": "1474243", "url": "https://cs.wikipedia.org/wiki?curid=1474243", "title": "Mijakonodžó", "text": "Mijakonodžó\n\nMijakonodžó () je město v prefektuře Mijazaki v Japonsku. K roku 2018 v něm žilo bezmála 162 tisíc obyvatel.\n\nMijakonodžó leží na ostrově Kjúšú západně od Mijazaki a východně od Kirišimy.\n\nPřes město prochází národní silnice 10 z Kitakjúšú do Kagošimy. Zdejší železniční stanice Mijakonodžó je železničním uzlem.\n\nJako město vzniklo Mijakonodžó v 1. dubna 1924.\n\n"}
{"id": "1474244", "url": "https://cs.wikipedia.org/wiki?curid=1474244", "title": "Socha Panny Marie Immaculaty (Holohlavy)", "text": "Socha Panny Marie Immaculaty (Holohlavy)\n\nSocha Panny Marie Immaculaty z období kolem roku 1740 se nalézá v lokalitě \"Na lávkách\" pod lipami u chodníku spojujícího městečko Smiřice v okrese Hradec Králové s holohlavským kostelem svatého Jana Křtitele. Socha spolu se sousední sochou svatého Jana Nepomuckého tvoří významnou krajinnou dominantu. Barokní pískovcová socha pocházející z Braunovy dílny je chráněna jako kulturní památka ČR. Národní památkový ústav tuto sochu uvádí v katalogu památek pod rejstříkovým číslem ÚSKP 34338/6-607.\n\nBarokní socha Panny Marie Immaculaty stojí na trojbokém podstavci s volutovými křídly zdobenými po stranách střapci a vypjatou římsou umístěném na dvou kamenných stupních. Na čelní straně podstavce je v kartuši umístěn reliéf Zvěstování Panny Marie, znázorňující klečící Pannu Marii u pultíku s knihou a nad ní anděla s ratolestí a holubici. \n\nSocha Panny Marie Immaculaty v životní velikosti je umístěna na malém soklu, na jehož čelní straně je ozdobný nápis MARIA. Postava Panny Marie v běžném oděvu stojí na zeměkouli a přišlapuje hlavu hada. Kolem hlavy má kovovou svatozář s 12 hvězdami.\n\n"}
{"id": "1474247", "url": "https://cs.wikipedia.org/wiki?curid=1474247", "title": "Socha svatého Jana Nepomuckého (Nové Město nad Metují)", "text": "Socha svatého Jana Nepomuckého (Nové Město nad Metují)\n\nSocha svatého Jana Nepomuckého je socha u Zázvorky v Novém Městě nad Metují v okrese Náchod. Socha je chráněna jako kulturní památka od 3. května 1958. Národní památkový ústav tuto sochu uvádí v katalogu památek pod rejstříkovým číslem 46003/6-2917. Od 11. května 1709, kdy byla instalována nákladem majitele panství Jakuba Arnošta hraběte z Leslie v předpolí původní Krajské brány, stojí na stejném místě. Je kopií sochy světce na pražském Karlově mostě. \n\nSocha sv. Jana Nepomuckého z doby před jeho svatořečením roku 1729 v životní velikosti oděná ve splývavém rouchu s pelerínou je situována v parčíku nad skalnatým masívem po levé straně při vjezdu do náměstí od Náchoda. Je hodnotnou ukázkou vrcholně barokního sochařského díla v regionu. Na dvoustupňovém základu je členěný sokl, dole širší, nahoru se zúžující. Po stranách jsou reliéfy andílků, na předních nárožích akanty, na přední straně erb rodu Leslie. Latinské nápisy jsou po pravé a levé straně, datace je na spodní části soklu ukončeného římsou. Postava světce je provedena v klasické ikonografii, světec je v mírném kontrapostu pravé nohy, v levé ruce na předloktí má krucifix.\n\n"}
{"id": "1474258", "url": "https://cs.wikipedia.org/wiki?curid=1474258", "title": "Michael Jude Byrnes", "text": "Michael Jude Byrnes\n\nMichael Jude Byrnes OESSH (* 8. dubna 1939 Detroit) je americký římskokatolický kněz, od roku 2018 arcibiskup agañský na Guamu. Arcibiskup Byrnes je také členem Řádu Božího hrobu a od roku 2018 je velkopřevorem jeho magistrální delegace pro Guam, založené roku 2015.\n\n"}
{"id": "1474259", "url": "https://cs.wikipedia.org/wiki?curid=1474259", "title": "Západočeský krajský přebor 1974/75", "text": "Západočeský krajský přebor 1974/75\n\nV soubojích Západočeského krajského přeboru 1974/75 (jedna ze skupin 5. nejvyšší fotbalové soutěže) se utkalo 14 týmů dvoukolovým systémem podzim – jaro. Tento ročník skončil v červnu 1975. \n\nZdroj:\n\nPoznámky:\n"}
{"id": "1474260", "url": "https://cs.wikipedia.org/wiki?curid=1474260", "title": "Richard Henderson", "text": "Richard Henderson\n\nRichard Henderson (* 19. července 1945, Edinburgh) je skotský molekulární biolog a biofyzik, průkopník v oblasti elektronové mikroskopie a výzkumu biomolekul. V roce 2017 získal Nobelovu cenu za chemii, spolu s Jacquesem Dubochetem a Joachimem Frankem. Při svém zdokonalování metod elektronové mikroskopie položil základy kryoelektronové mikroskopii. Právě za to mu byla Nobelova cena udělena.\n\nVyvinul i další unikátní techniky elektronové krystalografie a jako první (spolu s Nigelem Urwinem) publikoval třírozměrný model biomolekuly (membránového proteinu). Dokázal, že proteiny mají mnohem pevnější strukturu, než se očekávalo. Spolu s Christem Tatem pomohl vyvinout konformační termostabilizaci, tedy metodu stabilizace proteinu tak, aby byla jeho struktura pozorovatelná – zmrazoval vzorky v ethanu ochlazeném tekutým dusíkem na cca -190°C, a to tím způsobem, že vzorek do etanu „střílel“ obrovskou rychlostí. Tyto teoretické i metodologické objevy měly významný dopad na farmakologii a tvorbu nových léků. \n\nVystudoval fyziku na Edinburské univerzitě (bakalář, 1966) a v Cambridge (magistr, 1969). Pracoval poté v laboratoři molekulární biologie Medical Research Council na Cambridge (od 1973, v letech 1996–2006 ji vedl). Působil též na Yaleově univerzitě. \n"}
{"id": "1474268", "url": "https://cs.wikipedia.org/wiki?curid=1474268", "title": "Evropský výbor pro normalizaci v elektrotechnice", "text": "Evropský výbor pro normalizaci v elektrotechnice\n\nEvropské normalizační organizace (ESO, z anglického \"European Standardisation Organisations\") jsou:\n\n\nPublikace jsou výsledným produktem nabízeným CEN/CENELEC, který mj.  zahrnuje:\n\n\nČleny CENELEC k datu 2018/12 jsou národní elektrotechnické komitéty Belgie, Bulharska, Bývalé jugoslávské republiky Makedonie, České republiky, Dánska, Estonska, Finska, Francie, Chorvatska, Irska, Islandu, Itálie, Kypru, Litvy, Lotyšska, Lucemburska, Maďarska, Malty, Německa, Nizozemska, Norska, Polska, Portugalska, Rakouska, Rumunska, Řecka, Slovenska, Slovinska, Spojeného království, Španělska, Švédska, Švýcarska a Turecka.\n\nZpravodajské sekretariáty (Reporting Secretariats, SR) zajišťují pro technický výbor informace o jakékoliv práci technických komisí a subkomisí IEC, která může zajímat CENELEC. Pro řadu technických komisí a subkomisí (IEC/TC, IEC/SC) byly vytvořeny (stejnojmenné) zpravodajské sekretariáty CENELEC (CLC/SR), např:\n\n\n\n\n"}
{"id": "1474271", "url": "https://cs.wikipedia.org/wiki?curid=1474271", "title": "Radiofarmaka", "text": "Radiofarmaka\n\nRadiofarmaka (z latinského radius = paprsek a řeckého φάρμακον (farmakon = jed, droga, lék)) jsou uměle vytvořená léčiva obsahující jeden nebo více radionuklidů. Samotná molekula radiofarmaka se skládá z nosné sloučeniny (obvykle jednoduché, organické) a navázaného radionuklidu. Nosná sloučenina se obvykle naváže na tkáňové či buněčné struktury a radionuklid funguje jako signalizace polohy a množství dané sloučeniny v určitém místě. \n\nDělí se na diagnostické a terapeutické použití podle druhu ionizujícího záření radionuklidu. Alfa a beta- zářiče se používají pro terapeutické a gama a beta+ zářiče se používají pro diagnostické účely.\n\nVývojem a používáním se zabývá samostatný lékařský obor nukleární medicína, který existuje již od padesátých let 20. století.\n\nNejrozšířenějším radionuklidem pro použití v nukleární medicíně je metastabilní izotop 99mTc. Tento izotop má nízký poločas přeměny (6 hodin), což způsobuje menší radiační zátěž pacientovi. Tento radionuklid se vyrábí ostřelováním izotopu 99Mo. V rámci výroby radiofarmak je tento způsob výroby jeden z nejekonomičtějších.\n\nRadiofarmaka se získávají buď v cyklotronech, jaderných reaktorech nebo radionuklidových generátorech. V České republice se radiofarmaka, respektive polotovary pro výrobu, získávají v reaktoru LVR-15 v Centru výzkumu Řež. V jaderných reaktorech se po dobu 6 až 7,5 dnů ozařují terče z vysoce obohaceného uranu, které mají na konci procesu aktivitu až 200 TBq.\n\nVzhledem k nízkému poločasu rozpadu konečného radionuklidu se příprava provádí přímo na lékařském pracovišti v laboratořích. Radiofarmakum je z výrobního procesu dopraveno na pracoviště nukleární medicíny přímo pro vyšetření konkrétního pacienta.\n\nLéková forma říká, jakým způsobem bude pacient toto léčivo užívat. Radiofarmaka dělíme podle použití na parenterální, perorální, inhalační a lokálně aplikovaná.\n\nS použitými radiofarmaky se zachází stejně jako s jinými radioaktivními odpady. Problémem ale zůstává samotný pacient, který se po určitou dobu spojenou s poločasem rozpadu radionuklidu stává sám zářičem. Je tedy třeba, aby se u daného pacienta střídal personál a zároveň musí být dekontaminován jeho oděv, ložní prádlo, ale také vyloučená moč, stolice či sliny. Pokud je překročena limitní hranice kontaminace, potom se vyčká, až aktivita klesne (časová dekontaminace). Obdržená radioaktivní dávka při radiodiagnostickém vyšetření je však v průměru stejná jako dávka, kterou člověk ročně dostane z přírodního pozadí (z některých stavebních materiálů, hornin, kosmického záření, potravin atp.)\n\nSvětově největším výrobcem radiofarmak byl National Research Universal Reactor v kanadských Chalk River Laboratories. Tento reaktor vyráběl 40 % světové produkce 99Mo, ale v roce 2016 ukončil výrobu a nahradil jej OPG (Ontario Power Generation's) v Darlingtonu v Kanadě. Mezi další světové výrobce patří holandský reaktor HFR (The High Flux Reactor) v Pettenu, který je lídrem evropské produkce, Francouzský reaktor Osiris v Saclay, BR-2 (Belgian reactor 2) v belgickém městě Mol, nebo Jihoafrický Safari-1 ve výzkumném centru Pelindaba.\n\nformula_1\n\nPoté, co se radiofarmaka aplikují pacientovi do těla, se následně pomocí zobrazovacích přístrojů lokalizuje potřebná indikace. Mezi zobrazovací přístroje patří gamakamery, pozitronové emisní tomografy či hybridní tomografy.\nVedle nejpoužívanějšího radionuklidu, jímž je technecium 99mTc, se dále používaná například fluordeoxyglukóza (18F). Glukóza je vychytávána v místech s aktivnějším metabolismem (např. nádory), což napomáhá k lokalizaci daného místa. Nádorové buňky mají větší tendenci propouštět velké molekuly, což jsou například polymerní nosiče daného léčiva.\nPoužívání radiofarmak podléhá vyhláškám Státního úřadu pro jadernou bezpečnost (č. 422/2016 Sb. O radiační ochraně) a zákonům České republiky (č. 263/2016 Sb., O mírovém využití jaderné energie a ionizujícího záření a č. 258/2000 Sb., O ochraně veřejného zdraví). \n\n"}
{"id": "1474273", "url": "https://cs.wikipedia.org/wiki?curid=1474273", "title": "Christina Broom", "text": "Christina Broom\n\nChristina Broom, rodným jménem Livingston (28. prosince 1862 Londýn – 5. června 1939 tamtéž) byla skotská fotografka, označovaná jako „první britská novinářská fotografka“.\n\nRodiče Christiny Livingstonové pocházeli ze Skotska, i když se narodila na King's Road čp. 8 v Chelsea v Londýně, jako sedmá z osmi dětí. Jejím otcem byl Alexander Livingston (1812–1875), mistr švec a její matka Margaret Fair (1826–1884). V roce 1889 si vzala Alberta Edwarda Brooma (1864–1912). Spolu měli dceru Winifredu Margaretu, narozenou 7. srpna 1890. V roce 1903, po selhání rodinného obchodu s hračkami a dalšími obchodními záležitostmi, si Christina vypůjčila krabicovou fotografickou kameru a sama se učila fotografovat. Postavila si stánek na Royal Mews v Buckinghamském paláci a prodávala pohlednice s fotografiemi, které sama nafotografovala. Tento stánek provozovala od roku 1904 do roku 1930.\n\nPoté, co se rodina přestěhovala na Burnfoot Avenue, používala jako temnou komoru uhelný sklep. Pomáhala jí dcera Winifred, která kvůli tomu opustila školu. Její muž Albert na pohlednice psal úhledným písmem titulky. Pohlednice se prodávaly dobře: během jedné noční směny vytiskli až 1000 kopií.\n\nChristina byla jmenována oficiální fotografkou divize domácnosti Household Division od roku 1904 do roku 1939 a měla temnou místnost v kasárnách v Chelsea. Díky tomu také pořídila mnoho fotografií místních scén, včetně těch v Paláci, stejně jako závodů lodí The Boat Race a pochodů a výstav Sufražetek.\n\nAlbert zemřel v roce 1912 a Christina s Winifredou se přestěhovali na Munster Road do Fulhamu. Christina si osvojila profesionální jméno Mrs Albert Broom. Ve dvacátých a třicátých letech minulého století se její práce objevila v publikacích, jako jsou \"Illustrated London News\", \"The Tatler\", \"The Sphere\" nebo \"Country Life\".\n\nChristina Broom patří mezi úspěšné fotografky působící na počátku 20. století. Dalšími průkopnicemi fotografkami své doby byly: Alice Hughes, Lallie Charles, Rita Martin, Lizzie Caswall Smith nebo Kate Pragnell.\n\nChristina Broom zemřela 5. června 1939 a byla pohřbena na starém hřbitově ve Fulhamu.\n\nWinifred pomohla ochránit Christiny negativy tím, že je nechala archivovat ve veřejných institucích. Kolekce fotografií vlastní Muzeum Londýna, Národní portrétní galerie, Imperial War Museum, Národní muzeum Skotska v Edinburghu, Královské námořní muzeum v Greenwich, Guards Museum v Londýně; Royal Borough of Kensington and Chelsea Local Studies Library; the Hammersmith and Fulham Archive, National Army Museum; Maidstone Art Gallery, Kent; Harry Ransom Center a Gernsheim Collection, University of Texas, both at Austin, Texas, United States.\n\nDne 17. prosince 2009 byla na aukci v Sotheby's v Londýně nabídnuta sbírka přibližně 2000 fotografií, zejména vojenských předmětů. Očekávalo se, že za kolekci bude nabídnuto až 35 000 liber. Prodej se však nezdařil a fotografie byly předány do vlastnictví Londýnskému muzeu. V červnu 2015 Muzeum zahájilo výstavu fotografií s názvem \"Vojáci a Sufražetky\".\n\n\n"}
{"id": "1474281", "url": "https://cs.wikipedia.org/wiki?curid=1474281", "title": "Om Čchon-ho", "text": "Om Čchon-ho\n\nOm Čchon-ho ( , anglický přepis: \"Um Cheon-hon\"; * 25. února 1992 Soul) je jihokorejský rychlobruslař a bývalý shorttrackař.\n\nV short tracku vyhrál víceboj na světovém juniorském šampionátu v roce 2009, jeho největším úspěchem pak byla zlatá medaile z Mistrovství světa týmů 2011. Téhož roku získal zlatou a stříbrnou medaili na Asijských zimních hrách a roku 2013 dvě stříbra na Zimní univerziádě. V dalších letech již v short tracku nezávodil.\n\nOd roku 2016 se věnuje rychlobruslení, na mezinárodní scéně debutoval v roce 2018 ve Světovém poháru. Na MS 2019 získal v závodě s hromadným startem stříbrnou medaili. V sezóně 2018/2019 zvítězil v celkovém hodnocení Světového poháru v závodech s hromadným startem. Na premiérovém Mistrovství čtyř kontinentů 2020 vyhrál závod s hromadným startem a ve stíhacím závodě družstev vybojoval stříbro.\n\n"}
{"id": "1474284", "url": "https://cs.wikipedia.org/wiki?curid=1474284", "title": "Kim Čun-ho", "text": "Kim Čun-ho\n\nKim Čun-ho ( , anglický přepis: \"Kim Jun-ho\"; * 9. října 1995 Soul) je jihokorejský rychlobruslař.\n\nV roce 2013 debutoval na juniorském světovém šampionátu, od téhož roku závodí ve Světovém poháru. Zúčastnil se Zimních olympijských her 2014 (500 m – 21. místo). V roce 2015 vyhrál závod na 500 m na Mistrovství světa juniorů, tehdy také debutoval na seniorských světových šampionátech. Startoval na Zimních olympijských hrách 2018, kde skončil na distanci 500 m dvanáctý. Z Mistrovství světa 2019 si přivezl stříbrnou medaili z týmového sprintu. Na premiérovém Mistrovství čtyř kontinentů 2020 vyhrál závod na 500 m a týmový sprint.\n"}
{"id": "1474285", "url": "https://cs.wikipedia.org/wiki?curid=1474285", "title": "ČOSDAT", "text": "ČOSDAT\n\nČeská organizace scénografů, divadelních architektů a techniků (ČOSDAT) je občanské sdružení, které je českou pobočkou mezinárodní organizace OISTAT. Bylo založeno v roce 2000 pro podporu a rozvoj uměleckých nehereckých divadelních profesí, jako je scénografie, divadelní architektura, kostýmní výtvarnictví nebo světelný design. Je přidruženou nevládní organizací Divadelního ústavu, na jehož adrese barokním Manhardtském paláci v Celetné ulici v Praze 1 má také své sídlo. Komunitě profesionálů v oboru poskytuje organizační předpoklady pro navazování nových kontaktů a dalšího vzdělávání svých členů prostřednictvím oběhu znalostí a nových technik. \n\nČeská pobočka se podílí na práci svého ústředí, do jehož pracovních komisí vysílá své zástupce. O jejich činnosti a výsledcích poté informuje veřejnost. \nZnačná pozornost je věnována koordinaci aktivit pro mezinárodní spolupráci. Pomocí konzultací a zprostředkováním informací podporuje české účastníky na světových kongresech nebo soutěžích, jako je například Mezinárodní výstava současné scénografie (World Stage Design). ČOSDAT tak vytváří a udržuje prostor, kde se buduje síť profesionálních kontaktů a zprostředkovává se mezinárodní spolupráce, jejíž plody pak obohacují současnou divadelní produkci. Umělcům tak vylepšuje podmínky pro uměleckou mobilitu. \nSměrem k veřejnosti se sdružení snaží propagovat výsledky práce svých členů a zvýšit její obeznámenost s danými obory a zvýšit tak jejich prestiž. To se děje informováním o nových trendech v oboru či prostřednictvím reflexe v příslušných mediích, debat, přednášek a symposií. \nČOSDAT je organizátorem a garantem projektů, které dále rozvíjejí základní cíle organizace ve více konkrétních obrysech jako jsou Institut světelného designu či Salon české a slovenské scénografie. \n\n\n\n\n"}
{"id": "1474287", "url": "https://cs.wikipedia.org/wiki?curid=1474287", "title": "The Australian Pink Floyd Show", "text": "The Australian Pink Floyd Show\n\nThe Australian Pink Floyd Show, častěji označováni jako Australian Pink Floyd, je revivalová skupina založená v roce 1988 v jihoaustralské Adelaide. Jejich živá vystoupení se snaží napodobit zvuk a celkovou atmosféru koncertu skupiny Pink Floyd, tak jak byla známá z jejich posledního světového turné, používáním vizuálních pomůcek jako jsou lasery, obří obrazovky a další efekty, které používali originální Pink Floyd na živých koncertech. The Australian Pink Floyd Show koncertují po celém světě.\nSkupina je pozoruhodná pro přesnou a detailní interpretaci způsobu práce originálních Pink Floyd. Kytarová souprava Steve Maca se podobá vybavení Davida Gilmoua a obsahuje součásti vyrobené na zakázku Pete Cornishem, který s Gilmourem úzce spolupracoval. Skupina sama je spojována s osobami, které po léta s Pink Floyd spolupracovaly, včetně Colin Norfield (který pracoval jako záznamový inženýr pro Davida Gilmoura během jeho sólové kariéry, Pink Floyd během jejich 1994 Division Bell Tour) a Clive Brooks – dlouholetý servisák bicích Nick Masona.\n\nPředstavení používá kruhové promítací plátno po jehož obvodu jsou rozmístěna řízená světla. Během koncertu se na plátně promítají filmové záběry a animace, které tak doplňují celou světelnou show. Používají též obřího nafukovacího růžového klokana Skippy, který se jmenuje podle hrdiny australského televizního seriálu Skippy The Bush Kangaroo (obměna prasete, které používali Pink Floyd během Division Bell Tour).\n\nAčkoliv různí hudebníci za léta fungování skupiny přicházeli a odcházeli, jádrem skupiny zůstávají hudebníci Steve Mac, Colin Wilson a Jason Sawford. Současná sestava hraje ve složení:\n\nSkupina se zformovala v roce 1988 v Adelaide, Jižní Austrálii. Kytarista Lee Smith v hudebním obchodě Allan's Music umístil inzerát na kterém stálo: “Hledáme zpěváka a klávesistu.Očekáván je profesionální přístup. Hrajeme pouze Pink Floyd”. Zpěvák /kytarista Steve Mac a klávesák Jason Sawford se připojili k existující sestavě, kterou tvořili Grant Ross (bicí), Trevor Turton (baskytara) a Lee Smith (kytary). Jejich první živé vystoupení se konalo před vybranou skupinou přátel a příbuzných. Skupina se dohodla na jménu \"Think Floyd\" a poté odehrála několik koncertů okolo Adelaide, pak došlo k odlivu jejich pravidelného obecenstva.\n\nV roce 1992, kdy se Mac a Smith zaměřili na získání ztracené přízně obecenstva, opustil skupinu Turton. V květnu 1996 se ke skupině se připojil baskytarista Peter Whiteley, právě v době zkoušek na koncertní turné po východním pobřeží Austrálie. V období těchto zkoušek Steve Mac navštívil příbuzné v Anglii a setkal se tam s Glennem Poveyem, vydavatelem nejpopulárnějšího časopisu fan klubu Pink Floyd té doby, 'Brain Damage'. Během tohoto setkání se dohodlo, že Think Floyd by měli být hlavním bodem setkání fanoušků Pink Floyd, které konalo v srpnu 1993 ve Wembley. A tak se cílem turné Think Floyd v roce 1993 na východním pobřeží stalo získání finančních prostředků na cestu do Británie. Na konci turné po východním pobřeží skupinu opustil Peter Whiteley, kterého nahradil baskytarista Colin Wilson.\n\nPřed příjezdem do Anglie v srpnu 1993 byla skupina přejmenována na 'The Australian Pink Floyd Show'. První vystoupení skupiny v Anglii, které trvalo tři hodiny, bylo ohromným úspěchem.\nPovey byl tak nadšen přijetím The Australian Pink Floyd Show fanoušky, že skupině naplánoval další vystoupení po Británii do konce roku 1993. Navzdory obrovskému úspěchu a rostoucí popularitě skupiny, ji zakládající člen Lee Smith ke konci roku opustil a vrátil se do Austrálie, když jako důvod uvedl stesk po domově.\n\nV roce 1994 David Gilmour navštívil vystoupení skupiny Australian Pink Floyd Show ve Fairfield Halls v Croydonu. V souvislosti s tím pozval skupinu aby zúčastnila oslavy na ukončení turné The Division Bell Tour která se konala v Earls Court v Londýně.\n\nThe Australian Pink Floyd je jediná revivalová skupina Pink Floyd, která hrála v roce 1996 členovi originálních Pink Floyd, kdy hráli na oslavě 50. narozenin Davida Gilmoura.\n\nV roce 1995 skupina vystoupila v irské národní televizi, kde hráli píseň \"Young Lust\" v pořadu \"Kenny Live\".\n\nV roce 1998 skupina hrála na festivalu v Glastonbury, kdy vystoupila na akustickém pódiu.\n\n"}
{"id": "1474288", "url": "https://cs.wikipedia.org/wiki?curid=1474288", "title": "Turistická značená trasa 4246", "text": "Turistická značená trasa 4246\n\nTrasa má svůj počátek u turistické chaty Jelenka ve východním úbočí Svorové hory, kde navazuje na zde končící žlutě značenou trasu 7220 z Pomezních Bud, současně rozcestím prochází Cesta česko-polského přátelství vedoucí ze stejného místa na Sněžku a s ní souběžná polská modře značená trasa.\n\nTrasa 4246 je v celé délce vhodná pouze pro pěší, je vybavena zimním tyčovým značením a využívá historickou cestu zvanou \"Travers\". Vede nejprve jižním úbočím Svorové hory, poté Obřího hřebene a nakonec jihovýchodním úbočím Sněžky. Končí nad Růžohorským sedlem na rozcestí se žlutě značenou Kubátovou cestou sestupující ze Sněžky na Růžovou horu.\n\n"}
{"id": "1474290", "url": "https://cs.wikipedia.org/wiki?curid=1474290", "title": "Sergej Trofimov (rychlobruslař)", "text": "Sergej Trofimov (rychlobruslař)\n\nSergej Sergejevič Trofimov ( ; * 27. července 1995 Nižnij Novgorod) je ruský rychlobruslař.\n\nV roce 2013 debutoval ve Světovém poháru juniorů, v roce 2014 se poprvé zúčastnil juniorského světového šampionátu. Od roku 2015 startuje v seniorském Světovém poháru, na evropských a světových šampionátech se premiérově představil v roce 2016. Startoval na Zimních olympijských hrách 2018 (1500 m – 18. místo). Na Mistrovství Evropy 2019 byl pátý. Na Mistrovství světa na jednotlivých tratích 2019 a 2020 získal bronz ve stíhacím závodě družstev.\n"}
{"id": "1474295", "url": "https://cs.wikipedia.org/wiki?curid=1474295", "title": "Sergej Trofimov", "text": "Sergej Trofimov\n\nSergej Trofimov může být:\n"}
{"id": "1474297", "url": "https://cs.wikipedia.org/wiki?curid=1474297", "title": "Turistická značená trasa 7236", "text": "Turistická značená trasa 7236\n\nTuristická trasa má svůj počátek na dolním okraji luční enklávy Větrník na rozcestí se zeleně značenou trasou 4250 sestupující z Růžohorek do Pece pod Sněžkou. Trasa nejprve klesá severozápadním směrem lesní pěšinou do prostoru původní dolní stanice lanovky a poté po asfaltové komunikaci do údolí Růžového potoka. Stáčí se na jih a podél něj klesá k jeho soutoku s Úpou. Podél ní poté pokračuje na rozcestí u současné dolní stanice lanovky s modře značenou trasou 1813 z Obřího sedla do Pece pod Sněžkou, kde končí.\n"}
{"id": "1474298", "url": "https://cs.wikipedia.org/wiki?curid=1474298", "title": "Špitál (Holohlavy)", "text": "Špitál (Holohlavy)\n\nPůvodně renesanční budova bývalého špitálu se nalézá v obci Holohlavy u kostela svatého Jana Křtitele v okrese Hradec Králové. Holohlavský špitál patří mezi nejpozoruhodnější stavby Holohlav a mezi architektonicky nejvzácnější objekty východních Čech. Budova špitálu Ministerstvem kultury České republiky byla 18. října 1995 prohlášena kulturní památkou ČR.\n\nBývalý špitál je jednopatrová budova obdélného půdorysu, založená v mírném svahu klesajícím k jihovýchodu, s valbovou střechou krytou bobrovkami. Omítky byly vápenné a dochovaly se jen sporadicky, na východním průčelí byla patrná psaníčková sgrafita. Fasády jsou téměř nečleněné, místy je zachován náznak soklu, výrazná je pouze masívní přečnělková římsa. \n\nSeverní průčelí směřující ke kostelu je tříosé, převážně jednopodlažní, doleva klesající terén odhaluje i spodní podlaží. V levé části stěny je hluboká široká nika s nově opraveným půlkruhovým záklenkem. Zcela vpravo je novodobý průraz s cihelným záklenkem. \n\nVýchodní průčelí je dvojpodlažní, se dvěma osami, posunutými doleva. Na průčelí jsou rozsáhlé zbytky renesančních sgrafitových omítek. V levé ose přízemí jsou patrně druhotně použité výplňové dveře, nahoře je okénko bez výplně, v pravé ose pouze v patře okenní otvor s přímým záklenkem. Levé nároží budovy je ve spodní části kamenné, výše cihelné. \n\nJižní průčelí je opět se dvěma osami posunutými vlevo, v patře zbytky dvou oken, na pravé části průčelí zbytky psaníčkových sgrafit. \n\nBudova špitálu dlouhodobě chátrala, v poslední době byla provedena oprava střechy.\n\n"}
{"id": "1474301", "url": "https://cs.wikipedia.org/wiki?curid=1474301", "title": "Advanced Power Reactor 1000", "text": "Advanced Power Reactor 1000\n\nAPR1000 (Advanced Power Reactor) je pokročilý vývojový tlakovodní reaktor o výkonu 1050 MWe. Byl vyvinut na základě osvědčeného projektu tzv. Korejského standardu – OPR1000 (Optimum Power Reactor) se zahrnutím bezpečnostních prvků projektu APR1400. Projekt APR1000 je založen na zkušenostech, které byly nashromážděny při vývoji, výstavbě a provozu OPR1000 a dále využívá nejmodernější technologii a mnoho pokročilých bezpečnostních funkcí z projektu APR1400. \n\nJiž pro APR1400 byla řešena koncepce EU-APR, resp. US-APR, kde došlo v projektu k adaptaci požadavků dle IAEA a WENRA resp. NRC. Adaptace a zahrnutí požadavků nadnárodních organizací je důležité z hlediska možnosti exportu daného projektu do zahraničí a přizpůsobení se legislativním požadavkům země výstavby. APR1000 je proto projektován na základě a v souladu s požadavky nadnárodních organizací EUR, IAEA a WENRA a jako takový je jedním z budoucích možných projektů pro dostavbu nových jaderných bloků v lokalitách Temelín nebo Dukovany. \n\nJižní Korea se stala členem IAEA v roce 1957, v následujícím roce byl schválen Atomový zákon a roku 1959 byl vládou ustanoven úřad pro Atomovou Energii. První reaktor dosáhl kritického stavu v roce 1962 a jednalo se o malý výzkumný reaktor. O deset let později začala výstavba prvního jaderného bloku na území Jižní Koreje, jednalo se o Kori 1, která je od roku 2017 již trvale odstavená. Kori 1 byla postavena jako tzv. elektrárna „na klíč“ americkou firmou Westinghouse a jednalo se o tlakovodní reaktor typu WH 60 a výkonu 607 MWe.\n\nBěhem 80. let 20. století byl v Jihokorejské republice zahájen program k dosažení technologické soběstačnosti v každém ohledu výstavby jaderné elektrárny. Výsledkem tohoto programu byl projekt tlakovodního reaktoru označený jako OPR1000. Díky projektu OPR1000 dosáhla Jihokorejská republika technologické soběstačnosti a vysoké úrovně lokalizace. Ke konci roku 2010 byly k síti připojeny celkem čtyři bloky OPR1000 a dalších 6 bylo připojeno do konce roku 2012. Nyní je tedy v provozu celkem 10 bloků OPR1000. V roce 1994 začala Jihokorejská republika vyvíjet projekt reaktoru třetí generace APR1400, který byl v květnu roku 2002 schválen Jihokorejským státním úřadem. Projekt APR1400 vychází z koncepce Combustion Engineering (C-E) System 80+, který byl v červnu roku 1997 certifikovaný dle U.S. NRC. Konstrukce prvních dvou domácích jihokorejských reaktorů třetí generace začala v roce 2008 pro Shin-Kori 3&4, kdy Shin-Kori 3 byla uvedena do komerčního provozu v prosinci roku 2016. Se spuštěním Shin-Kori 4 se počítá v průběhu roku 2019. Další reaktory typu APR1400 jsou stavěny v Jihokorejské republice v lokalitě Shin-Kori 5&6 a Shin-Hanul 1&2, mimo území Jihokorejské republiky byly 4 jednotky projektu APR1400 postaveny ve Spojených arabských emirátech v lokalitě Barakah. V roce 2009 začalo KEPCO s KHNP vyvíjet nový projekt pokročilého tlakovodního reaktoru nižší výkonové řady než je APR1400, a proto dostal označení APR1000. Jaderná elektrárna typu APR1000 není zatím stavěna ani v Jižní Koreji ani jinde ve světě.\n\nHlavní filosofií projektu APR1000 bylo zahrnout několik důležitých aspektů, jako například zvýšení bezpečnosti, využití osvědčených technologií, nebo vytvoření projektu schopného se přizpůsobit požadavkům jednotlivých zemí výstavby.\n\nV následující tabulce je uvedeno porovnání technických dat pro jihokorejské reaktory.\n\nAPR1000 má dvousmyčkové uspořádání. Na každé smyčce je jeden parogenerátor a dvě hlavní cirkulační čerpadla, jedno na horké a jedno na studené větvi. Dvousmyčkové uspořádání se čtyřmi hlavními cirkulačními čerpadly je osvědčený koncept převzatý z tzv. Korejského standardu OPR1000.\n\nDávka ozáření po havárii představuje dávku pro celé tělo na hranici lokality jaderné elektrárny pro 24 hodin po havárii s poškozením aktivní zóny a poškozením kontejnmentu.\n\nProjekt APR1000 zahrnuje několik pokročilých bezpečnostních prvků. Mezi tyto bezpečnostní prvky patří například fluidní zařízení v hydroakumulátorech, systém chlazení taveniny, pokročilý bezpečnostní systém odtlakování a systém pro zvládání a zmírňování následků po těžkých haváriích. Bloková dozorna je plně přizpůsobena lidskému faktoru a rozhraní člověk-stroj je plně digitalizované.\n\nKonfigurace primárního okruhu APR1000 je obdobná jako na OPR1000. Jedná se o dvousmyčkové uspořádání se dvěma parogenerátory a čtyřmi hlavními cirkulačními čerpadly. Primární okruh je projektován na tepelný výkon 2815 MWt a produkuje tak na turbíně a v generátoru elektrický výkon 1050 MWe. Dalšími hlavními komponentami primárního okruhu je kompenzátor objemu, který je připojen na jednu ze dvou horkých větví. \n\nZ důvodu přirozené cirkulace jsou parogenerátory situovány oproti reaktorové nádobě výše. Parogenerátory jsou vertikálního typu s U-trubkami s integrovaným ekonomizérem.\n\nAktivní zóna reaktoru APR1000 je tvořena 177 palivovými soubory a 73 či více řídicími soubory. Palivový soubor je vybaven 236 palivovými proutky ve čtvercové matrici 16x16, dále obsahuje 4 řídicí trubky a jednu měřicí trubku, které jsou přivařené k nosným mřížkám. Palivem je nízko obohacený uran UO ve formě palivových keramických peletek hermeticky uzavřených v palivových proutcích. Aktivní zóna je projektována pro palivovou kampaň 18 až 24 měsíců. Zóna je uzpůsobena na palivovou vsázku s obsahem až 30% palivových proutků s MOX palivem.\n\nZákladním principem pro dosažení nezbytných bezpečnostních požadavků a cílů je ochrana do hloubky. Ke zvládání a zmírnění možných havarijních situací slouží bezpečnostní systémy a bezpečnostní opatření. Konstrukční bezpečnostní prvky jsou určeny ke zvládání následků a průběhu nepravděpodobných událostí jako jsou například LOCA (Loss of Coolant Accident - Havárie se ztrátou chladiva), SLB (Steam Line Break - přetržení parovodu) apod. Bezpečnostní systémy dále slouží ke kontrole a zmírnění nehod a k udržení bezpečnostních limitů pod stanovenou hranicí. Mezi bezpečnostní systémy a bezpečnostní konstrukční řešení v projektu APR1000 patří například tyto:\n\n\nV projektu APR1000, stejně jako pro APR1400, jsou bezpečnostní systémy řešeny ve čtyř-kvadrantovém uspořádání. Čtyř-kvadrantové uspořádání znamená, že bezpečnostní systémy jsou jak fyzicky tak i elektricky odděleny do čtyř nezávislých divizí, kdy pro dostatečné zafungování a spuštění bezpečnostního systému je zapotřebí jedna divize.\n\nObecné uspořádání projektu APR1000 bylo vypracováno pro koncept jednoho bloku, které bylo rozšířeno na dvoublokový koncept. Hlavní budovy APR1000 zahrnují reaktorovnu (Reactor Containment Building), budovu pomocných provozů (Auxiliary Building), spojovací budovu (Compound Building), strojovnu (Turbine Generator Building), budovu pro nakládání s palivem (Fuel Handling Building) a budovu pro dieselgenerátory (Emergency DGS Building). Spojovací budova slouží ke vstupu do kontrolovaného pásma, pro nakládání s radioaktivními odpady a při dvoublokovém uspořádání pochopitelně slouží pro oba bloky.\n"}
{"id": "1474304", "url": "https://cs.wikipedia.org/wiki?curid=1474304", "title": "Výzkumný reaktor LR-0", "text": "Výzkumný reaktor LR-0\n\nVýzkumný jaderný reaktor LR-0 je lehkovodní reaktor bazénového typu o nulovém výkonu. Nulovým výkonem jsou označovány reaktory, jejichž výkon je tak malý, že nevyžaduje nucenou cirkulaci chladicího média. Umístěn je v jedné z budov Centra výzkumu Řež, jež je součástí areálu UJV Řež sídlící u Prahy. Reaktor slouží jako vědecko-technická základna pro reaktory typu VVER (typ reaktoru provozovaný v ČR: JE Dukovany a JE Temelín, ruský koncept tlakovodního reaktoru) a PWR (západní koncept tlakovodního reaktoru). Mezi další výzkumné reaktory na území České republiky patří výzkumný reaktor LVR-15, jenž se také nachází v areálu UJV Řež, a školní výzkumný reaktor VR-1 Vrabec, který se nachází v budově laboratoří MFF UK a Fakulty jaderné a fyzikálně inženýrské (FJFI) ČVUT v pražské Troji.\n\nPůvodně byl v šedesátých letech 20. století reaktor budován jako těžkovodní nulového výkonu (tehdejší označení TR-0), který následně sloužil pro výzkum aktivní zóny energeticky provozovaného reaktoru KS-150 v tehdejší první československé jaderné elektrárně Jaslovské Bohunice A-1. Vzhledem ke změně orientace jaderné energetiky z těžkovodních reaktorů na lehkovodní, byl jeho provoz roku 1979 ukončen a následovala přestavba na experimentální reaktor lehkovodní. Do trvalého provozu byl uveden roku 1983.\n\nHlavní části reaktoru odpovídají prvkům v běžně provozovaných energetických tlakovodních reaktorech. Především se jedná o tyto části:\n\n\nKromě výše zmíněných komponent reaktor obsahuje další části sloužící pro měření, regulaci a manipulaci s rozložením aktivní zóny. Dále zahrnuje dozimetrický systém sloužící k monitorování radiační situace v blízkosti reaktoru a neutronový zdroj pro bezpečné spouštění reaktoru. Konkrétně se jedná o kaliforniový zdroj, který je umístěný v kontejneru pod nádobou reaktoru a který poskytuje první neutrony pro start štěpné řetězové reakce. Mezi další unikátnosti tohoto reaktoru patří možnost jeho řízení změnou hladiny vody v reaktorové nádobě, s čímž je spojen tzv. kritický experiment. Účelem tohoto experimentu je dosáhnutí kritického stavu reaktoru o určité konfiguraci aktivní zóny za pomoci zvyšování hladiny vody.\n\nMaximální dosahovaný tepelný výkon je 1 kW (v běžném energetickém reaktoru dosahuje tepelný výkon např. 3000 MW), ten při daných rozměrech aktivní zóny nestačí dlouhodobě ohřát chladicí vodu ani o jeden Celsiův stupeň. Nicméně i při takto nízkém výkonu platí stejné fyzikální zákony jako v mnohem větších energetických reaktorech.\n\nReaktor je primárně využíván pro experimenty v oblasti fyziky aktivní zóny, stínění lehkovodních reaktorů typu VVER (popř. PWR) a experimenty související se skladováním vyhořelého paliva z jaderných elektráren. Další důležitou částí výzkumu je modelování a experimentální ověřování radiačního poškození materiálů vnitřních komponent reaktoru a reaktorových nádob.\n\n"}
{"id": "1474306", "url": "https://cs.wikipedia.org/wiki?curid=1474306", "title": "Výzkumný reaktor LVR-15", "text": "Výzkumný reaktor LVR-15\n\nVýzkumný reaktor LVR-15 je lehkovodní výzkumný reaktor tankového typu o tepelném výkonu 10 MW. Stejně jako výzkumný reaktor LR-0, je i tento umístěn v jedné z budov Centra výzkumu Řež. Vzhledem k dosahovanému tepelnému výkonu se reaktor LVR-15 vyznačuje na rozdíl od LR-0 nucenou cirkulaci chladicího média uvnitř aktivní zóny. Reaktor slouží jak pro potřeby výzkumu, tak i pro výrobu radiofarmak a radioizotopů, dříve byl také součástí procesu výroby polovodičů pro elektrotechnický průmysl. Dalším výzkumným reaktorem na území České republiky je školní reaktor VR-1 Vrabec, který se nachází v budově laboratoří MFF UK a Fakulty jaderné a fyzikálně inženýrské (FJFI) ČVUT v pražské Troji.\n\nPůvodně se jednalo o výzkumný reaktor VVR-S, který byl roku 1957 prvním spuštěným výzkumným reaktorem v tehdejší ČSR. Ten úspěšně pracoval až do roku 1987, kdy byla za účelem zvýšení výkonu a bezpečnosti provozu provedena rekonstrukce reaktoru VVR-S na nynější LVR-15. Původní využití reaktoru bylo pro výrobu radioizotopů a výzkum v oblasti jaderné fyziky, chemie a biologie. Později se dále používal i pro výzkum v oblasti reaktorové techniky. Palivem byl uran obohacený na 10 % ve formě palivových tablet uspořádaných do proutků tvořící palivově kazety s označením EK-10. Před samotnou rekonstrukcí reaktoru bylo provedeno několik úprav. První z nich byla instalace reaktorové plynové smyčky za účelem výzkumu přestupu tepla do chladicího CO2 v radiačních podmínkách. Dále došlo k úpravě aktivní zóny za účely zvýšení tepelného výkonu z 2 MW na 4 MW nebo zdrsnění povlaku jednotlivých palivových článků, jež vedlo ke zvýšení přestupu tepla. Roku 1964 došlo k instalaci vodní smyčky, která sloužila pro výzkum koroze oceli a její inhibice v radiačním poli reaktoru. Později byla smyčka upravena na vyšší tlaky a využívána k výzkumu koroze materiálů těžkovodních okruhů energetických reaktorů, ke studiu radiolýzy, čištění cirkulace vody aj.\n\nReaktorové vodní smyčky jsou i dnes jedním z nejvýznamnějších experimentálních zařízení na reaktoru LVR-15. Během provozu reaktoru VVR-S byla také provedena řada změn a vylepšení elektronického a technologického zařízení reaktoru, jež vedly ke zpřesnění měření technologických parametrů reaktoru nebo automatického spuštění a regulace výkonu pomocí detektorů. V roce 1974 došlo k přechodu na nové palivo typu IRT-M, s čímž byla spojena výměna konstrukčních částí aktivní zóny a částečná rekonstrukce systému ochrany a řízení reaktoru. V průběhu let byly instalovány další experimentální zařízení. Z důvodu nadále nedostačující kapacity pro výzkum a komerční využití bylo přistoupeno k vypracování studie o přestavbě reaktoru VVR-S na lehkovodní výzkumný reaktor LVR-15 (video). Hlavní rekonstrukční prací byla především výměna nádoby reaktoru a vnitřních částí. V průběhu následného zkušebního provozu nového reaktoru LVR-15 došlo ke korozi hlavních cirkulačních čerpadel a kontaminaci primárního okruhu korozními produkty, jež vedla k zastavení provozu na téměř celý rok. Od roku 1995 pracuje reaktor LVR-15 v provozu bez větších odstávek. \n\nOd zavedení reaktoru LVR-15 do provozu došlo k několika dalším významným úpravám. Jednou z nich byl přechod na méně obohacené palivo, z 80 % na 36 %. V současnosti je používáno osmitrubkové palivo IRT-4M s obohacením 19,75 %. Od roku 2000 bylo u tepelné kolony zprovozněno pracoviště neutronové záchytové terapie sloužící po ozařování pacientů s nádorovým bujením na mozku.\n\n\nVýzkum na reaktorových smyčkách je úzce spojen s pozorováním degradačních procesů technických materiálů, především se jedná o korozi, erozi a radiační křehnutí. Jejich konstrukce bývá realizována z uzavřeného vysokotlakého potrubního systému, jenž prochází kanálem v aktivní zóně jaderného reaktoru a geometricky stejným, avšak neaktivním kanálem mimo zónu. Díky této konstrukci lze pozorovat vliv radiace na jednotlivé degradační procesy. Mimo to jsou smyčky dále využívány pro zkoumání fyzikálních a chemických vlastností chladicích médií jaderných reaktorů. Momentálně jsou ve výstavbě následující smyčky.:\n\nJedná se o plánovanou superkritickou vodní smyčku, jež má sloužit k simulaci fyzikálních a chemických parametrů pro superkritický vodní reaktor SCWL IV. generace. Tento reaktor by měl v budoucnu využívat jako chladivo a moderátor právě superkritickou vodu s parametry nad kritickým bodem (374 °C a 22,1 MPa). Zkoumána bude především koroze konstrukčních materiálů v superkritické vodě při současném působení radiace a radiolýza superkritické vody. Smyčka bude dále využívána k vývoji a testování senzorů pro měření elektrochemického potenciálu a k optimalizaci vodního režimu.\n\nHTHL 2 je chystaná vysokoteplotní heliová experimentální smyčka pro simulaci chemických a fyzikálních vlastností budoucího chladiva pro plynem chlazené jaderné reaktory VHTR IV. generace. Smyčka je určena hlavně pro dlouhodobé testy vzorků budoucích konstrukčních materiálů pro reaktor VHTR a zkoumání technologií kontroly a úpravy čistoty helia.\n\n"}
{"id": "1474308", "url": "https://cs.wikipedia.org/wiki?curid=1474308", "title": "Dům čp. 18 (Zlaté Hory)", "text": "Dům čp. 18 (Zlaté Hory)\n\nDům čp. 18 se nachází na náměstí Svobody ve Zlatých Horách v okrese Jeseník. Ministerstvo kultury České republiky ji v roce 2004 prohlásilo kulturní památkou ČR a je součástí městské památkové zóny.\n\nZlaté Hory, někdejší Cukmantel, zažily největší rozvoj v 16. století, kdy zde byla výnosná těžba zlata. V 17. století je město za třicetileté války vyrabováno Švédy a pak následovaly čarodějnické procesy. Mezi další postihy v průběhu století (16., 17. 18. a 19. století) byly požáry, povodně, různé epidemie, válečné útrapy a ve 20. století světové války. Pohromy se projevily ve schopnosti obyvatel se vzchopit a město obnovit. Výstavba měšťanských domů od jeho povýšení na město ve 14. století byla těmito událostmi poznamenána. Většina domů má středověký původ. Jádro zděných domů se nachází v centru města a mají rysy renesančního slohu. Další přestavby jsou v empírovém slohu, ve kterém se stavělo nebo přestavovalo ještě v 19. století. Ve 20. století byly stavby měněny v historizujícím, secesním, postsecesním i tradicionálním stylu, a také v socialistické architektuře. Po vybourání hradeb se k zachovalému historickému centru napojovaly okrajové části a město se začalo rozrůstat do šířky. V 19. století došlo k zasypání vodního koryta (1802), které procházelo náměstím, empírové přestavbě, vydláždění ulic (dláždění náměstí v roce 1833) a zavedení pouličního osvětlení (olejové lampy 1839). Na začátku 20. století vznikají lázně (1879) nová pohostinství, plynárna (1905) a je stavěna kanalizace, vodovod, elektrifikace (do roku 1914) a výstavba nových domů (1914). V šedesátých letech dochází k úpravě náměstí, vybourání historických domů a stavbě unifikovaných staveb (panelových domů). V roce 1992 byla nad historickým jádrem Zlatých Hor vyhlášena městská památková rezervace, která zahrnuje domy na ulici Kostelní, Palackého, Polská a na náměstí Svobody.\n\nMezi domy památkové zóny patří měšťanský dům na náměstí Svobody čp. 18. Na středověkém jádře byl dům v roce 1903 přestavěn podle projektu stavitele Rudolfa Zelenky v novobarokním slohu. Původně řadový dům se stal rohovým po vybourání sousedního domu v druhé polovině 20. století. Před rokem 2016 byla provedena oprava střechy a střešního světlíku.\n\nDům je řadová zděná patrová částečně podsklepená stavba na obdélníkovém půdorysu s mansardovou střechou. Osa střechy je změněna na podélnou k ose náměstí. Průčelí je trojosé, členěné kordonovou a korunní římsou. Přízemí má pásovou bosáž. V levé ose je prolomen pravoúhlý vchod, po jeho pravé straně pravoúhlá okna. Okna v patře opět pravoúhlá s bohatě zdobenými nadokenními římsami. Strmá plocha střechy má tři arkýře. Střední zděný mírně vystupuje ze střední osy fasády. Edikula arkýře je zakončena volutovým štítem s makovicí v hrotnici. Edikula je posazena na konzolové římse. Za štítem vikýře je pozorovatelna s kovovým křížem, makovicí a korouhví v podobě lvíčka s erbem; je ohraničena kovovým zábradlím. Ve střeše je skleněný světlík, který prosvětluje vnitřní tříramenné schodiště ve střední části. Chodba vede od vstupu z uličního průčelí až k zadnímu vchodu na dvůr. Stropy místností jsou plochostropé. Sklep má valenou klenbu.\n\n\n"}
{"id": "1474309", "url": "https://cs.wikipedia.org/wiki?curid=1474309", "title": "Institut světelného designu", "text": "Institut světelného designu\n\nInstitut světelného designu (ISD) je nezisková organizace v Praze, která tvoří zázemí pro vzdělávání a rozvoj znalostí světelných techniků a popularizaci oboru mezi veřejností. Je jedním z projektů České organizace scénografů, divadelních architektů a techniků (ČOSDAT), na jehož adrese v barokním Manhardtském paláci v Celetné ulici v Praze 1 má také své sídlo. \n\nCílem organizace je rozvoj výuky a kvality světelného designu v Česku a popularizaci oboru mezi veřejností. Mezi jeho další stěžejní vzdělávací aktivity patří i veřejné instalace, publikační činnost, překlady, konzultace, přednášky, sympózia a účast na mezinárodních projektech a studijních pobytech.\n\nHlavním nástrojem k prosazení těchto cílů jsou odborné workshopy pro zainteresované jednotlivce i veřejnost, ve kterých probíhá praktickou formou výuka profesionály z oboru. Vedle toho se Institut podílí na veřejných světelných instalacích, z nichž nejznámější je osvětlení gloriety amerického velvyslanectví pro Prague Pride.\n\nInstitut světelného designu působí v osvětové a vzdělávací činnosti od roku 2008 pomocí těchto hlavních prostředků: \n\n\nHlavní náplní činnosti Institutu světelného designu jsou praktické dílny, které jsou vedeny renomovanými profesionály jak ze zahraniční, jako je například Nick Moran, tak výraznými osobnostmi z domácí scény. Obvykle jsou několikadenní soustředění zaměřena na jeden z aspektů problematiky světelného designu. Účastníci se tak ihned prakticky setkávají nejen s teoretickou znalostí, ale i se způsoby organizace a řešení dané problematiky. Dílny se často realizují mimo jiné ve spolupráci s festivaly, přehlídkami a kulturními akcemi. \n\nBěhem festivalu Česká taneční platforma či dříve festivalu ZlomVaz uděluje tříčlenná mezinárodní porota od roku 2009 Cenu za světelný design za divadelní představení tomu světelnému designérovi, který podle posouzení poroty nejlépe pracoval se světlem v představeních daného roku. Předními kritérii jsou kvalita technické realizace ve vztahu s originalitou a designem a jeho soulad s ostatními složkami daného představení. Udělování cen je součástí strategie, jak propagovat světelný design a pracovat na hledání kritérií jeho hodnocení v diskusi mezi znalci. \n\nEvropská škola světelného designu byl víceletý projekt, ve kterém spolupracovali Institut světelného designu se svou nizozemskou obdobou Instituut Lichtonwerpen a slovenskou sítí pro nezávislou kulturu Anténa. Ze spolupráce vzešla série devíti mezinárodních dílem v dotyčných státech. Během pražského Quadrienalle v roce 2015 se odehrávalo odborové setkání světelných designérů nazvané Light Spot. Výsledkem spolupráce se stal i online kurs světelného designu v angličtině založený na práci a reflexi mnoha profesionálů z oboru. Kurs je strukturován do šesti hlavních témat, které pohlíží na světelný design z různých hledisek. Obsahuje přes 300 stran textu a značné množství doprovodného obrazového materiálu. \n\nRozšiřování povědomí o oboru se děje jednak prostřednictvím světelných instalací pro veřejnost, jednak jejím seznamováním s problémy a obzory oboru. Mezi známými instalacemi je osvětlení gloriety zahrady amerického velvyslanectví do barev duhy, které reprezentuje duhovou vlajku LGBT hnutí pro pochod Prague Pride . Jednotliví autoři přispívají do časopisu Světlo v rámci rubriky Světelný design v Kostce a jsou na různých platformách vydávány rozhovory a pořádány diskuse či konference. \n\nInstitut buduje oborovou síť profesionálů, kteří tak mají možnost konzultovat svou práci nebo být informován o doprovodných aspektech působení na přehlídkách a konferencích po světě. Na výuku navazují diskusní setkání s umělci či exkurse, kde umělci a studenti navazují vzájemné kontakty. \n\n"}
{"id": "1474310", "url": "https://cs.wikipedia.org/wiki?curid=1474310", "title": "Francisco das Chagas Rodrigues de Brito", "text": "Francisco das Chagas Rodrigues de Brito\n\nFrancisco das Chagas Rodrigues de Brito (* 1965 Maranhão) je brazilský sériový vrah, bývalý mechanik, který je zodpovědný za smrt nejméně 30 dětí ve státech Maranhão a Pará, a to zejména při obtěžování jeho obětí – jeho případ získal mezinárodní pozornost jako \"případ emaskularizovaných dětí ze státu Maranhão. V hlavním městě Sao Luis byl případ objasněn v roce 2004 vraždou malého Jonahtana dos Santose, který předtím zmizel a řekl, že se setká s mechanikem. Podezřelý byl zatčen za podezření, že zabil Jonahtana a dalších 16 chlapců, vedoucí vyšetřovatelů k vraždám z roku 1997, také v obcích Paço do Lumiar a São José de Ribamar. Dvě kostry byly také nalezeny na pozemku domu, ve kterém žil. Nedostatečné objasnění těchto vražd, které se v průběhu let neopatrně léčí, vedlo k tomu, že Brazílie byla odsouzena organizacemi na americkém soudu pro lidská práva (OAS). De Brito vraždil také ve státě Pará, a byl podezřelým celkem z 42 vražd dětí zabito a emaskularizováno. Ve svých zločinech vrah, který vykazoval psychopatické vlastnosti (snažil se ospravedlnit, postrádal lítost a lhal), sexuálně zneužíval své oběti a po jejich zabití je zohavil tím, že jim odřízl uši, prsty a pak je znásilnil.\n"}
{"id": "1474311", "url": "https://cs.wikipedia.org/wiki?curid=1474311", "title": "Děkanství (Holohlavy)", "text": "Děkanství (Holohlavy)\n\nBarokní budova fary (děkanství) se nalézá v ulici Dlouhá čp. 1 v obci Holohlavy v okrese Hradec Králové naproti kostelu svatého Jana Křtitele. Barokní budova děkanství pocházející z roku 1760 je chráněna jako kulturní památka. Národní památkový ústav děkanství uvádí v katalogu památek pod rejstříkovým číslem ÚSKP 36818/6-606.\n\nFara (děkanství) v Holohlavech je volně stojící jednopatrová budova s valbovou střechou krytou bobrovkami doplněnou nízkým trojúhelným štítem nad střední osou vstupního průčelí. Před hlavním vstupem je jedno pole arkády nesoucí v patře balkon s kamennou balustrádou. Přízemí je členěno omítaným soklem, v ploše pásovou bosáží, v níž se uplatňují úzké vpadlé rámce kolem oken. Kordonová římsa odděluje hladké patro, členěné bosovanými lizénami v nárožích a po stranách trojosého středu. Okna mají štukové šambrány s lištou a ušima ve všech rozích, nahoře doplněné kapkami a u tří středních os ještě plastickými klenáky provázanými až do římsy. Hlavní římsa bohatě profilovaná. Okna v přízemí jsou čtyřkřídlá, šestitabulková, osazena mělce do špalety. Okna 1. patra jsou čtyřkřídlá, osmitabulková, osazená do líce fasády.\n\nFarní zahrada je ohrazena zdí, zčásti ještě z lomového kamene, zčásti již přestavěnou. \n\nZápadní průčelí je nepravidelně 4-osé. Člení je omítaný sokl, v přízemí lizénové rámy a štukové šambrány oken s lištou a ušima ve všech rozích, v nadpraží oken se šambrána vzhůru zalamuje. Patro je nečleněné, zakončené korunní římsou. Okna v přízemí jsou čtyřkřídlá, šestitabulková, osazená v mělké špaletě, v patře čtyřkřídlá, osmitabulková okna v mělké špaletě.\n\nSeverní průčelí člení na dvě nestejné části patrový jednoosý hranolový výběžek záchodů s pultovou střechou. Omítky mají okrový nátěr s bílými doplňky (rámování oken). \n\nVýchodní průčelí (boční, ke kostelu) je v přízemí 4-osé, okna jsou ponořena ve špaletách s jednoduchými šambránami. Plochu přízemí pokrývá pásová bosáž, nad ní je pásová kordonová římsička, na níž spočívají kvádrové lizény nesoucí hlavní římsu. \n\n"}
{"id": "1474313", "url": "https://cs.wikipedia.org/wiki?curid=1474313", "title": "Dům čp. 22 (Zlaté Hory)", "text": "Dům čp. 22 (Zlaté Hory)\n\nDům čp. 22 se nachází na náměstí Svobody ve Zlatých Horách v okrese Jeseník. Byl zapsán do Ústředního seznamu kulturních památek ČR před rokem 1988. a je součástí městské památkové zóny.\n\nZlaté Hory, někdejší Cukmantel, zažily největší rozvoj v 16. století, kdy zde byla výnosná těžba zlata. V 17. století je město za třicetileté války vyrabováno Švédy a pak následovaly čarodějnické procesy. Mezi další postihy v průběhu století (16., 17. 18. a 19. století) byly požáry, povodně, různé epidemie, válečné útrapy a ve 20. století světové války. Pohromy se projevily ve schopnosti obyvatel se vzchopit a město obnovit. Výstavba měšťanských domů od jeho povýšení na město ve 14. století byla těmito událostmi poznamenána. Většina domů má středověký původ. Jádro zděných domů se nachází v centru města a mají rysy renesančního slohu. Další přestavby jsou v empírovém slohu, ve kterém se stavělo nebo přestavovalo ještě v 19. století. Ve 20. století byly stavby měněny v historizujícím, secesním, postsecesním i tradicionálním stylu, a také v socialistické architektuře. Po vybourání hradeb se k zachovalému historickému centru napojovaly okrajové části a město se začalo rozrůstat do šířky. V 19. století dochází k zasypání vodního koryta (1802), které procházelo náměstím, empírové přestavbě, vydláždění ulic (dláždění náměstí v roce 1833) a zavedení pouličního osvětlení (olejové lampy 1839). Na začátku 20. století vznikají lázně (1879) nová pohostinství, plynárna (1905) a je stavěna kanalizace, vodovod, elektrifikace (do roku 1914) a výstavba nových domů (1914). V šedesátých letech dochází k úpravě náměstí, bourání historických domů a stavbě unifikovaných staveb (panelových domů). V roce 1992 byla nad historickým jádrem Zlatých Hor vyhlášena městská památková rezervace, která zahrnuje domy na ulici Kostelní, Palackého, Polská a na náměstí Svobody.\n\nMezi domy památkové zóny patří měšťanský dům na náměstí Svobody čp. 22. Renesanční dům z třetí čtvrtiny 16. století byl empírově přestavěn v první polovině 20. století. Po požáru v roce 1887 byla postavena nová střecha. Před rokem 2016 byla provedena oprava střechy, střešního světlíku a obnovena fasáda.\n\nDům je řadová zděná dvoupatrová stavba s původní dispozicí. Je postaven na půdorysu obdélníku, štítovou stranou je obrácena do ulice. Průčelí je tříosé, dělené kordonovou římsou. První patro má pásovou rustiku a ve středové ose je vchod se stlačeným obloukem s vyznačeným klenákem. Okna v prvním patře nasedají na parapetní římsu, pod okny zvýrazněná. Okna jsou v plochých šambránách s nadokenními přímými římsami s výplní. V druhém patře okna opět na parapetní římse v rámech. Na hlavní římsu nasedá rámovaný trojúhelníkový štít, v tympanonu je zazděné půlkruhové okno. Po stranách štítu jsou obelisky. V přízemí jsou zachovány křížové klenby, v bývalé černé kuchyni valená klenba s lunetami. Ve střední části je točité schodiště prosvětleno skleněným světlíkem umístěném v hřebeni střechy. V patře jsou stropy ploché.\n\n\n"}
{"id": "1474317", "url": "https://cs.wikipedia.org/wiki?curid=1474317", "title": "Centrum výzkumu Řež", "text": "Centrum výzkumu Řež\n\nCentrum výzkumu Řež s.r.o. byla založena v roce 2002. Je dceřinou společností společnosti ÚJV Řež, a.s. a navazuje na dnes již šedesátiletou tradici jaderného technologického výzkumu v Řeži. Společnost je výzkumnou organizací podle Zákona 130/2002 Sb.\n\nPředmětem činnosti byla stanovena výzkumná a vývojová činnost v oblasti přírodních a medicínských věd na reaktorech LVR-15 a LR-0 a podpora studentské činnosti. Centrum výzkumu postupně rozšiřovalo rámec činností a roku 2009 byla jeho působnost rozšířena na výzkum a vývoj v oblasti přírodních a technických věd, jaderné energie, udržitelné energetiky a dalších s tím souvisejících vědních oblastí a dále k šíření výsledků výzkumu a vývoje prostřednictvím výuky nebo převodu technologií. Od roku 2009 je také významným řešitelem vývoje a dodávek horkých komor pro nově stavěný výzkumný reaktor Jules Horowitz ve Francii. V roce 2011 došlo k převodu výzkumných reaktorů ze společnosti ÚJV Řež do Centra výzkumu Řež. Společnost tak získala významnou výzkumnou infrastrukturu umožňující účast v národních i mezinárodních projektech výzkumu a vývoje a zároveň platformu pro spolupráci s vysokými školami a výzkumnými organizacemi, což vedlo k posílení výzkumných týmů. \n\nHistoricky nejvýznamnějším projektem z hlediska rozvoje společnosti je projekt „SUSEN“. Realizací projektu SUSEN byly významně posíleny možnosti pro účast výzkumné a vývojové technologické komunity České republiky na programech důležitých pro vývoj, projektové řešení a konstrukční přípravu technologií jaderných reaktorů Generace IV a fúzních reaktorů, výzkumné a vývojové práce pro podporu bezpečnosti a dlouhodobé životnosti stávajících elektráren a výzkum materiálů, chladicích médií a technologií zpracování odpadu nejen pro jadernou, ale i pro nejadernou energetiku včetně obnovitelných zdrojů a ukládání energií. Nově vzniklá vědecko-výzkumná základna je rovněž zcela unikátní příležitostí pro odborný rozvoj výzkumných pracovníků, možnosti jejich celoživotní kariéry, dále možnost udržovat a rozvíjet kompetence v jaderné energetice a podle potřeby i v dalších technologických oblastech. \n\nSpolečnost je organizačně rozčleněna na několik výkonných sekcí (mezi ně patří následující: Výzkum a vývoj v energetice, Provoz výzkumných reaktorů, Výstavba velkých infrastruktur a Výzkum bezpečnosti) a podpůrné útvary (Finance, Provoz a Projektová kancelář). Důležitými podpůrnými funkcemi v organizaci jsou vědecký ředitel a manažer pro komerční výzkum. Mimo organizační strukturu, jako poradní orgány ředitele, pracují mezinárodní komise pro infrastrukturu a vědecká rada.\n\nZkráceně také sekce VaV, má za úkol především efektivně využívat velké výzkumné infrastruktury v Řeži. Velkými výzkumnými infrastrukturami se rozumí především reaktory LR-0, LVR-15, reaktorové vodní smyčky a smyčky pro výzkum reaktorů IV. generace. V rámci těchto zařízení je v sekci soustředěno řízení projektů a zakázek zaměřených na výzkum a vývoj spojený s ozařováním materiálů, ozařovacími službami a optimalizací provozu výzkumných reaktorů. Řeší se zde problematika související především s provozem jaderných zařízení, jako jsou: radiační výpočty, testování materiálů v zátěžových podmínkách, vodní režimy primárních okruhů, inspekce jaderného paliva, podpora LTO programu atp.; nebo problematika, jež souvisí s provozem jaderných zařízení jen okrajově či vůbec: podpora výroby a vývoje radiofarmak, ozařování křemíku pro polovodiče, aplikace inovativních technologií, neutronová záchytová terapie, výzkum nanomateriálů, úprava vody na specifické limitní parametry, vývoj instrumentace pro extrémní podmínky a další.\n\nJak z názvu vyplývá, hlavním úkolem sekce je bezpečný a spolehlivý provoz dvou výzkumných jaderných reaktorů LVR-15 a LR-0. Zajišťuje se zde udržování potřebných oprávnění a povolení pro veškeré činnosti spojené s provozem reaktorů a to včetně tvorby a údržby příslušné dokumentace, jednání s dozornými orgány apod. Dále sekce zajišťuje směnovou obsluhu obou reaktorů a technologických smyček a udržování odpovídajícího technického stavu zařízení. Při přípravě experimentálních i komerčních zakázek poskytují pracovníci sekce technickou podporu uživatelům reaktoru, zejména sekci reaktorových služeb.\n\nSekce zpracovává strojírenské konstrukční úkoly, zabývá se technickou koordinací a inženýringem strojírenských a výpočtových prací interních i externích, sestavováním a oponenturou technické části zadávacích dokumentací pro výběrová řízení vypisovaná firmou, technickou a konstrukční oponenturou a kontrolou přejímaných zakázek.\n\nÚkolem této sekce je technická a odborná podpora Státního úřadu pro jadernou bezpečnost (SÚJB). Podpora se týká zejména expertního hodnocení bezpečnostních rozborů předkládaných SÚJB provozovatelem jaderných elektráren na území České republiky a tvorbě odborných analýz. Sekce aktivně splňuje funkci TSO (Technical and Scientific Support Organization).\n\nJedná se o projekt Udržitelné energetiky, který byl v prosinci 2011 schválen Evropskou komisí a představuje posílení výzkumné infrastruktury v rámci energetiky v České republice. Projekt je financován ze strukturálních fondů Evropské unie a rozdělen do dvou fází. První z nich byla realizována v letech 2012–2015 a jejím úkolem byla výstavba 3 nových budov a rozšíření 5 stávajících budov spolu s nákupem potřebného experimentálního vybavení. Druhá fáze navazuje v podobně dokončení dodávek experimentálních technologií a realizování výzkumných prací na těchto experimentálních technologiích. \n\nProjekt se skládá ze čtyř výzkumných programů, mezi ně patří:\n\nTato oblast je zaměřena především na rozšíření experimentální základny podílející se na vývoji nových technologiích a materiálů pro reaktory IV. generace a fúzní reaktory. Cílem této oblasti je především výzkum fyzikálních a chemických vlastností teplosměnných médií, jež jsou právě využívány v rámci technologií reaktorů IV. generace a fúzních reaktorů. Konkrétně se jedná o následující výzkumné aktivity.:\n\nSuperkritická voda je voda, jejíž parametry se ve fázovém diagramu pohybují nad kritickým bodem (teplota 374,15 °C a tlak 22,21 MPa). Na rozdíl od podkritické vody se superkritická voda vyznačuje značně rozdílnými fyzikálně-chemickými vlastnostmi, především dochází k poklesu hustoty a nárůstu tepelné kapacity (v blízkosti kritického bodu dosahuje svého maxima, tento jev dělá ze superkritické vody výborné teplosměnné médium), superkritická voda se také stává výrazně korozním prostředím téměř ke všem druhům ocelí. V současné době se již používá pro nadkritické bloky fosilních elektráren a je součástí jednoho ze šesti konceptů jaderných reaktorů IV. generace (superkritickou vodou chlazený reaktor SCWR). Cílem výzkumu v rámci projektu SUSEN je především výstavba Superkritické vodní smyčky SCWL, jejíž kanál bude pro zajištění neutronového toku uložen v aktivní zóně výzkumného reaktoru LVR-15. Zkoumány budou především vlastnosti materiálů při expozici v superkritické vodě a za působení radiace. Cílem výzkumu ultraktritické vody je výstavba Ultrakritické vodní smyčky UCWL jež bude simulovat fyzikálně-chemické prostředí ultrakritické vody v neaktivním prostředí. Důvodem výzkumu ultrakritické vody je především celosvětový trend zvyšování parametrů energetických zařízení pracujících na principu Rankinova-Clausiova vodního oběhu za účelem zvýšení účinnosti. Toto zvyšování parametrů vede k dosažení teplot vody mnohdy nad 700 °C, což vytváří náročné pracovní podmínky pro materiály turbín a jiných komponent tepelných elektráren.\n\nDůvodem pro výzkum vysokoteplotního helia je především jeho potenciální využití v rychlých reaktorech IV. generace chlazených plynem GFR. Helium by v tomto reaktoru mělo dosahovat pracovní teploty zhruba 850 °C, přičemž by přímo pohánělo i samotnou turbínu. Hlavní výhodou tohoto reaktoru by měla být možnost využití transuranů z již použitého jaderného paliva pro další produkci energie. Pro výzkumné účely využití helia v reaktoru GFR je realizováno zařízení S-ALLEGRO, které je určeno pro experimentální program, jehož cílem je modelově prověřit základní bezpečnosti charakteristiky případného reaktoru GFR. Na zařízení S-ALLEGRO mají být prověřeny především systémy odvodu zbytkového tepla, chlazení přirozenou cirkulací, systémové chování v přechodových stavech či systémové chování za podmínek havarijních stavů. Další potenciální využití vysokoteplotního helia je v reaktorech IV. generace s velmi vysokou teplotou chladiva (VHTR). V tomto případě by helium pracovalo při teplotě zhruba 1000 °C. Samotný koncept reaktoru vychází ze zkušeností získaných při provozu britských plynem chlazených reaktoru Magnox a AGR. Za účely zkoumání chemických a fyzikálních vlastností helia za takto vysokých teplot je v rámci výzkumu vysokoteplotního helia budována speciální smyčka HTHL 2, jejíž součástí bude také ozařovací kanál v aktivní zóně výzkumného reaktoru LVR-15. Smyčka je určena především pro dlouhodobé testy vzorků konstrukčních materiálů vhodných pro reaktory VHTR. \n\nHlavním důvodem pro výzkum superkritického CO2 (nad teplotou 30,98 °C a tlaku 7,38 MPa) je jeho možné použití v sekundárním či primárním okruhu elektrárny s reaktorem IV. generace. Superkritické CO2 spadá spolu se superkritickou vodou do kategorie superkritických kapalin, které se vyznačují hustotou blízkou kapalinám a viskozitou podobnou plynům. Z tohoto důvodu jsou také velmi příznivé pro využití v energetice, např. pro pohon turbíny. Na druhou stranu mají také spoustu méně vhodných vlastností pro energetické účely a to například, že jsou velmi dobrá rozpouštědla, tedy silně korozivní. Toto zužuje jejich potenciál pro využití v energetice a zvyšuje nároky na kvalitu materiálů energetických zařízení. Za účelem výzkumu vlastností superkritického CO2 je budována experimentální smyčka SCO2, jež bude sloužit ke zkouškám výměníků, zkoumání přestupu tepla, materiálové testy aj.\n\nPro výzkumnou činnost ve fúzních aplikací je v rámci projektu SUSEN realizováno několik experimentálních zařízení. Prvním z nich je tzv. zařízení HELCZA (High Energy Load Czech Assembly). To je určeno pro testování materiálů komponent fúzního reaktoru ITER. Jde především o panely první stěny reaktoru. Tyto testy vyžadují aplikaci tepelného toku v rozsahu 0,5 MW/m² až 40 MW/m². Tepelný tok bude v zařízení HELCZA simulován cyklickým zatěžováním svazkem elektronů. Dalším výzkumným zařízením pro fúzi je testování plodivého blanketu, jež je vyvíjen pro energetický fúzní reaktor DEMO. Blanket bude mít při energetickém využívání fúze dvě důležité funkce, první z nich je odvod produkovaného výkonu z reaktoru a druhou z nich je produkce dalšího tritia. Za účely testování technologie plodivého blanketu je v laboratořích Centra výzkumu budováno specifické technologické zařízení, jež má simulovat část budovy ITER spolu s jednotlivými technologickými moduly náležící k tzv. Test Blanket Module. Posledním přírůstkem mezi experimentálním zařízením pro výzkum v oblasti fúze je nový neutronový zdroj a urychlovač. Ty budou využívány především pro metrologické účely, resp. pro měření neutronových a gama spekter při porovnání s knihovnami jaderných dat. \n\nVodíkové hospodářství v sobě nese technologické řešení pro uspokojení energetických potřeb v rámci využití vodík. Vodík sice nelze použít stejným způsobem jako klasické palivo (jímž je např. uhlí, ropa, uran) a to hlavně z důvodu, že se ve své elementární formě na zemi prakticky nevyskytuje (je nutné ho vyrobit), ale je možné jej využít jako nosič energie. Praktické využití můžeme nalézt v rámci dopravy, a to jako alternativní druh paliva. Příkladem může být český hybridní autobus TriHyBus, jehož prototyp byl dokončen v polovině roku 2009. K dalším významným aplikacím vodíku patří záložní zdroje energie, kogenerační jednotky a zdroje energie pro mobilní zařízení. Problematická je však jeho výroba, a to hlavně z toho důvodu, že zhruba 96 % vyrobeného vodíku pochází v současnosti z fosilních paliv, přičemž vzniká poměrně velké množství CO2, což z vodíku dělá podstatně neekologický zdroj (pouhá 4 % jsou vyráběna elektrolýzou vody, která je podstatně šetrnější k životnímu prostředí). Cílem výzkumné aktivity v projektu SUSEN je vývoj na poli vysokoteplotní elektrolýzy vody (při teplotách 700-900 °C) typu SOEC, s čímž je také spojen provoz experimentální smyčky pro výrobu vodíku. Smyčka simuluje propojení vysokoteplotní elektrolýzy vody v kogeneraci s vysokoteplotním plynem chlazeným jaderným reaktorem IV. generace. Součástí výzkumu je také studie degradace materiálů v rámci vodíkových technologií.\n\nTento výzkumný program je zaměřen především na prodlužování životnosti stávajících jaderných elektráren a podporu provozu budoucích generací reaktorů. Mezi hlavní cíle patří komplexní popis vlastností konstrukčních materiálů jaderných reaktorů, vývoj nových způsobů nedestruktivního zkoušení materiálů nebo vývoj nových postupů pro ověření odolnosti konstrukčních materiálů během podmínek těžkých havárií. Do tohoto programu spadají následující aktivity a zařízení:\n\nVlivem neutronového toku, jenž působí na konstrukční prvky jaderných reaktorů, dochází k nevratným změnám mikrostruktury, což následně významně ovlivňuje jejich fyzikální a mechanické vlastnosti. Tato problematika se dotýká především životnosti tlakové nádoby, s níž je také spojen tzv. svědečný program a pojem radiační křehnutí. Kromě neutronového toku jsou konstrukční prvky jaderných reaktorů také vystaveny poměrně vysokým teplotám při působení mechanického namáhání, čímž nastává tzv. creepové namáhání (česky také tečení). Dalším významným degradačním procesem vyskytujícím se v jaderném reaktoru je koroze. Za účelem získání hlubších poznatků v rámci výše zmíněných degradačních procesů je vybudováno centrum vysoce citlivých analytických přístrojů. Mezi nejvýznamnější přístroje centra patří např. metalografický světelný mikroskop, který umožňuje pozorovat strukturu materiálů při zvětšení až 1500× (díky tomu lze pozorovat např. strukturní změny materiálů způsobené creepovými pochody, mezikrystalovou korozi austenitických ocelí aj.). Dalšími klíčovými přístroji jsou skenovací elektronový mikroskop a transmisní elektronový mikroskop. \n\nVýzkum v oblasti nedestruktivního zkoušení pro jaderné reaktory\n\nNedestruktivní zkoušení, nebo také defektoskopie, hraje významnou roli v diagnostických metodách provozovaných zařízení. Dovoluje nám průběžně sledovat materiálový stav zařízení bez nutnosti jeho destrukce pro tvorbu zkušebních vzorků. V oblasti jaderné energetiky je jednou z nejvýznamnější metod ultrazvuková defektoskopie. Ta umožňuje detekci necelistvostí uvnitř materiálu a právě v rámci této metody je prováděn výzkum za účelem vývoje nových postupů pro zkoušení feritických, austenitických a homogenních svarových spojů. Výzkum je dále zaměřen na nedestruktivní zkoušení betonu s cílem nalezení vhodné metody pro zjištění míry porušení struktury betonu vlivem záření. \n\nV této skupině je testována funkčnost bezpečnostních zařízení v podmínkách odpovídajících havárii na primárním okruhu. Během takové situaci jsou komponenty vystaveny vysoké dávce radiace, vysoké teplotě, vysokému tlaku a účinkům přehřáté páry. Spolu s dalšími faktory dochází k urychlené degradaci izolačních materiálů, které hrají v případě těžkých havárií zásadní roli. Pro účely simulace takových podmínek slouží tři zařízení. Prvním z nich je gama ozařovna. Ta je využívána pro ozařování vzorků při různých teplotách za účelem simulací radiačního a tepelného stárnutí při provozu na jaderných elektrárnách. Dalším zařízením je tzv. LOCA, která umožňuje zkušební tělesa podrobit účinkům vysoké teploty, tlaku a sprchování dezaktivačním roztokem. Posledním prvkem je vysokonapěťová zkušebna pro testování kabelů nízkého napětí.\n\nHorké komory slouží pro bezpečnou práci s radioaktivním materiálem. Realizovány jsou pomocí obvodové stínicí konstrukce z ocelových bloků a olovnatého skla, jež spolu s kamerovým systémem umožňuje sledování prací uvnitř komor. Veškerá manipulace je prováděna dálkově pomocí elektromechanických rukou, které přináší jisté omezení v možnostech prováděných výkonů. Transport radioaktivních materiálů je realizován zavážecím strojem pohybujícím se nad stropním stíněním. Přístrojové vybavení komor by mělo zajistit celý proces materiálového zkoušení, tzn. mechanické zkoušky, strukturní analýzu aj.\n\nProjekt je soustředěn především na tzv. zadní část palivového cyklu, tedy problematiku týkající se nakládání s radioaktivními odpady a vyhořelým jaderným palivem (palivo z jaderného reaktoru se dostává do zadní části v momentě, kdy opustí chladicí bazén nacházející se vedle reaktoru). Účelem výzkumu je vývoj nových materiálů pro bezpečnější ukládání radioaktivního odpadu a minimalizaci jeho objemu samotného. Zde je nutné zdůraznit fakt, že ke vzniku radioaktivního odpadu nedochází pouze v rámci jaderné energetiky, ale také v rámci zdravotnického či potravinářského průmyslu, resp. všude kde se jakkoliv využívají radionuklidy. Do tohoto programu zároveň spadají výzkumné aktivity spojené se studií tzv. Coria, jež vzniká při roztavení aktivní zóny jaderného reaktoru během některých těžkých havárií. Konkrétně se jedná o níže popsané výzkumné aktivity a zařízení.\n\nZde je výzkum zaměřen na oblast separace transuranů a štěpných produktů, konkrétně na metodu frakční destilace fluoridů, jež je v celosvětovém měřítku vyvíjena pouze v laboratořích Centra výzkumu Řež s.r.o. Frakční destilace spočívá v rozdělování chemických látek na základě jejich rozdílného bodu varu. V případě frakční destilace fluoridů je nejprve nutné tyto fluoridy do materiálu dostat vhodnou chemickou reakcí. Této metody je mimo jiné využíváno při likvidaci roztaveného jaderného paliva vzniklého během nehody v jaderné elektrárně Fukušima.\n\nAktivita je zaměřena především na tvorbu co možná nejbezpečnějších forem radioaktivního odpadu pro následné ukládání, s čímž souvisí co možná největší využití moderních technologií a postupů. Mezi nejvýznamnější solidifikační technologie v rámci jaderného odpadu patří bitumenace (pro kapalné radioaktivní odpady), vitrifikace (zbytky z přepracovaného vyhořelého paliva, nízko a středně aktivní odpady), cementace (pro fixace pevných práškových odpadů, jako je např. popílek ze spalování kontaminovaných látek), fixace do geopolymerů (pro kapalné a semikapalné radioaktivní odpady) a fixace do syntetických organických polymerů (pro vysušené radioaktivní odpady). Experimentální technologická linka budována v rámci projektu SUSEN bude sloužit především pro vývoj v oblasti solidifikace kapalných a semikapalných radioaktivních odpadů s důrazem na minimalizaci vzniklých objemů.\n\nTato výzkumná aktivita úzce souvisí s otázkou trvalého úložiště radioaktivního odpadu. Především se jedná o korozní experimenty konstrukčních materiálu pro ukládací boxy za podmínek odpovídajících charakteru hlubinného úložiště. Další část výzkumu představují experimenty zaměřující se na možnou difuzi radionuklidů horninovým podložím.\n\nSlouží k posuzování vlivu energetického komplexu na životní prostředí nejen v rámci výzkumného programu Jaderného palivového cyklu, ale celého projektu SUSEN. Dalším cílem je zapojení laboratoře do sítě laboratoří Mezinárodní agentury pro atomovou energii. \n\nJedná se o poslední výzkumný program v rámci projektu SUSEN. Jeho primárním zaměřením je výzkum materiálů pro jadernou energetiku, jistá část je však věnována i materiálům klasické energetiky, či nekonvenčním zdrojům energie. Základna je budována v plzeňském vědecko-technologickém parku a je zde zároveň vytvářena spolupráce se Západočeskou univerzitou v Plzni, což otevírá celou řadu témat diplomových a disertačních prací. Součástí budované základny jsou laboratoře mezních stavů, mezi něž patří cyklická únava materiálu, studie šíření trhlin, korozní praskání aj. Mimo to jsou také budovány chemické a metalografické laboratoře. \n\nMezinárodní agentura pro atomovou energii (IAEA) dělí reaktory dle elektrického výkonu a malé reaktory zařazuje do kategorie výkonu do 300 MWe. Zatím co u velkých reaktorů, jako jsou např. v JE Temelín nebo JE Dukovany, se mnohdy jedná o zakázkovou výrobu, která se sebou nese značnou finanční zátěž, tak hlavním lákadlem malých modulárních reaktorů je možnost jejich sériové výroby. \n\nPředmětem koncepčního návrhu vyvíjeného v rámci Centra výzkumu Řež je inherentně bezpečný vysokoteplotní reaktor registrovaný pod značkou Energy Well. Reaktor je určen především pro odlehlé oblasti jako dlouhodobý zdroj tepla a elektrické energie. Mezi jeho základní požadavky patří:\n\n\nKoncept je založen na fluoridových solí jakožto teplonosného média. Jedním z důvodů pro použití fluoridových solí jsou bohaté zkušenosti České republiky v oblasti solných technologií ve světovém měřítku. Mimo jiné probíhaly také spolupráce např. s Oak Ridge National Laboratories na výzkumu solí jako média do reaktorů MSR (Molten Salt Reactor) / FHR (Fluoride Salt-Cooled High-Temperature Reactor). Dále zde hrají roli jejich příznivé termodynamické vlastnosti i za nízkého tlaku, což do jisté míry ulehčuje návrh celého zařízení. Samotná elektrárna by se měla skládat ze tří okruhů, přičemž fluoridové soli jsou využity v primárním (FLiBe) a sekundárním okruhu (NaBF). V rámci terciárního je použito superkritického oxidu uhličitého. Typem použitelného paliva je tzv. TRISO v podobě šestihranných hranolových palivových souborů, jež jsou typické pro pracovní teploty pohybující se mezi 750 - 950 °C. Hlavním bezpečnostním systémem jsou zde regulační a havarijní tyče. Jedním z prvků pasivní bezpečnosti je tzv. kapsle s absorbátorem, u níž při dosažení nebezpečné teploty dojde k protavení a samovolnému přemístění absopční náplně do aktivní zóny. Biologickou ochranu proti záření zabezpečuje kombinace reflektoru o tloušťce 50 cm a stěna reaktorového modulu.\n\n"}
{"id": "1474318", "url": "https://cs.wikipedia.org/wiki?curid=1474318", "title": "Ajrag núr", "text": "Ajrag núr\n\nAjrag núr ( ) je průtočné sladkovodní jezero v Chjargaské propadlině, která leží ve střední části Kotliny Velkých jezer na severozápadě Mongolska (Uvský ajmag). Má rozlohu 143 km² a dosahuje maximální hloubky 10 m. Rozkládá se v nadmořské výšce 1030 m.\n\nJezero se nachází v jezerním systému zahrnujícím jezera Char Us núr, Dörgön núr, Char núr a Chjargas núr. Do jezera ústí řeky Zavchan gol a Chungujn gol. Voda odtéká 5 km dlouhým průtokem do jezera Chjargas núr.\n\nJezero slouží jako zastávka tažným ptákům.\n"}
{"id": "1474320", "url": "https://cs.wikipedia.org/wiki?curid=1474320", "title": "Norwegian Air Norway", "text": "Norwegian Air Norway\n\nNorwegian Air Norway je letecká společnost patřící pod Norwegian Air Shuttle a sídlící na letišti Oslo. Společnost byla založena dne 17. června 2013, provádí pravidelné lety. Všechna letadla jsou registrována v Norsku.\n"}
{"id": "1474321", "url": "https://cs.wikipedia.org/wiki?curid=1474321", "title": "Dům čp. 67 (Zlaté Hory)", "text": "Dům čp. 67 (Zlaté Hory)\n\nDům čp. 67 se nachází na ulici Palackého ve Zlatých Horách v okrese Jeseník. Byl zapsán do Ústředního seznamu kulturních památek ČR před rokem 1988 a je součástí městské památkové zóny.\n\nZlaté Hory, někdejší Cukmantel, zažily největší rozvoj v 16. století, kdy zde byla výnosná těžba zlata. V 17. století je město za třicetileté války vyrabováno Švédy a pak následovaly čarodějnické procesy. Mezi další postihy v průběhu století (16., 17. 18. a 19. století) byly požáry, povodně, různé epidemie, válečné útrapy a ve 20. století světové války. Pohromy se projevily ve schopnosti obyvatel se vzchopit a město obnovit. Výstavba měšťanských domů od jeho povýšení na město ve 14. století byla těmito událostmi poznamenána. Většina domů má středověký původ. Jádro zděných domů se nachází v centru města a mají rysy renesančního slohu. Další přestavby jsou v empírovém slohu, ve kterém se stavělo nebo přestavovalo ještě v 19. století. Ve 20. století byly stavby měněny v historizujícím, secesním, postsecesním i tradicionálním stylu, a také v socialistické architektuře. Po vybourání hradeb se k zachovalému historickému centru napojovaly okrajové části a město se začalo rozrůstat do šířky. V 19. století dochází k zasypání vodního koryta (1802), které procházelo náměstím, empírové přestavbě, vydláždění ulic (dláždění náměstí v roce 1833) a zavedení pouličního osvětlení (olejové lampy 1839). Na začátku 20. století vznikají lázně (1879) nová pohostinství, plynárna (1905) a je stavěna kanalizace, vodovod, elektrifikace (do roku 1914) a výstavba nových domů (1914). V šedesátých letech dochází k úpravě náměstí, bourání historických domů a stavbě unifikovaných staveb (panelových domů). V roce 1992 byla nad historickým jádrem Zlatých Hor vyhlášena městská památková rezervace, která zahrnuje domy na ulici Kostelní, Palackého, Polská a na náměstí Svobody.\n\nMezi domy památkové zóny patří nárožní měšťanský dům na ulici Palackého čp. 67. Na starším jádře proběhla empírová přestavba v první polovině 20. století. Dům pravděpodobně patřil významným církevním objektům. Před rokem 2016 byla provedena oprava fasády (2006?).\n\nDům je nárožní patrová omítaná stavba. Okapová fasáda je tříosá, štítová je čtyřosá, obě jsou členěné průběžnou římsou a konzolovou hlavní římsou. Mezi konzoly jsou vložené štukové rozety. Přízemí i patro je zdobeno kvádrovou bosáží. Okna obdélná s půlkruhovým záklenkem mají výraznou půlkruhovou bosovanou římsu. Ve štítovém průčelí jsou okna zazděná mimo patrové nad vchodem. Na korunní římsu nasedá orámovaný trojúhelníkový štít s půlkruhovým oknem v tympanonu. Střecha je sedlová. Ve štítové straně je pravoúhlý vstup zakončený půlkruhovým tympanonem. Místnosti jsou plochostropé. Architektonické prvky jsou odlišeny světle žlutou barvou.\n\n\n"}
{"id": "1474322", "url": "https://cs.wikipedia.org/wiki?curid=1474322", "title": "Salomena Pomořanská", "text": "Salomena Pomořanská\n\nSalomena Pomořanská (před 1250, † 3. října 1314) – byla dcerou Sambora II. Pomořanského (1206–1278), sestrou dánské královny Markéty Sambirie († po 1282), její matka byla Matyldy Meklenburské (\"Matilda of Mecklenburg\"), dcera meklenburského vévody Jindřicha Bořivoje II.\n\nSalomena byla provdána za Siemomysla Kujavského, okolo roku 1268. V manželství se narodilo šest potomků, viz Siemomysl Kujavský#Manželství.\n\n"}
{"id": "1474323", "url": "https://cs.wikipedia.org/wiki?curid=1474323", "title": "FK Panevėžys", "text": "FK Panevėžys\n\nFK Panevėžys, celým názvem Futbolo klubas Panevėžys, je litevský fotbalový klub z města Panevėžys. Klubové barvy jsou červená a modrá.\n\nZaložen byl v roce 2015. Ve stejném roce debutoval ve druhé nejvyšší soutěži (Pirma lyga), kterou v roce 2018 vyhrál a získal právo hrát v nejvyšší soutěži (A lyga).\n\n\n\"Aktuální k 8. 02. 2019\" \n\n! colspan=\"9\" bgcolor=\"#B0D3FB\" align=\"left\" |\n\n! colspan=\"9\" bgcolor=\"#B0D3FB\" align=\"left\" |\n! colspan=\"9\" bgcolor=\"#B0D3FB\" align=\"left\" |\n\n! colspan=\"9\" bgcolor=\"#B0D3FB\" align=\"left\" |\n"}
{"id": "1474326", "url": "https://cs.wikipedia.org/wiki?curid=1474326", "title": "Turistická značená trasa 7212", "text": "Turistická značená trasa 7212\n\nTuristická trasa má svůj počátek ve spodní části Obřího dolu na rozcestí s modře značenou trasou 1813 z Obřího sedla do Pece pod Sněžkou. Nejprve překračuje Úpu a poté přilehlý mokřad po povalovém chodníku. Poté coby lesní pěšina stoupá k jihozápadu úbočím Studniční hory přičemž překračuje Studniční potok. Asi po jednom kilometru vstupuje do spodního okraje luční enklávy v Modrém dole a proti proudu Modrého potoka vede k nejbližšímu mostu. Ten překračuje a po zpevněné lesní cestě stoupá k jihovýchodu lesem do svahu Lesní hory, kde po chvíli končí na rozcestí s červeně značeným Okruhem Zeleným a Modrým dolem.\n\nTrasa dříve pokračovala Železnou stezkou na Richtrovy boudy, ale tento úsek byl přeznačen při vzniku výše uvedeného červeného okruhu.\n"}
{"id": "1474327", "url": "https://cs.wikipedia.org/wiki?curid=1474327", "title": "Dům čp. 87 (Zlaté Hory)", "text": "Dům čp. 87 (Zlaté Hory)\n\nDům čp. 87 se nachází na náměstí Svobody ve Zlatých Horách v okrese Jeseník. Byl zapsán do Ústředního seznamu kulturních památek ČR před rokem 1988 a je součástí městské památkové zóny.\n\nZlaté Hory, někdejší Cukmantel, zažily největší rozvoj v 16. století, kdy zde byla výnosná těžba zlata. V 17. století je město za třicetileté války vyrabováno Švédy a pak následovaly čarodějnické procesy. Mezi další postihy v průběhu století (16., 17. 18. a 19. století) byly požáry, povodně, různé epidemie, válečné útrapy a ve 20. století světové války. Pohromy se projevily ve schopnosti obyvatel se vzchopit a město obnovit. Výstavba měšťanských domů od jeho povýšení na město ve 14. století byla těmito událostmi poznamenána. Většina domů má středověký původ. Jádro zděných domů se nachází v centru města a mají rysy renesančního slohu. Další přestavby jsou v empírovém slohu, ve kterém se stavělo nebo přestavovalo ještě v 19. století. Ve 20. století byly stavby měněny v historizujícím, secesním, postsecesním i tradicionálním stylu, a také v socialistické architektuře. Po vybourání hradeb se k zachovalému historickému centru napojovaly okrajové části a město se začalo rozrůstat do šířky. V 19. století dochází k zasypání vodního koryta (1802), které procházelo náměstím, empírové přestavbě, vydláždění ulic (dláždění náměstí v roce 1833) a zavedení pouličního osvětlení (olejové lampy 1839). Na začátku 20. století vznikají lázně (1879) nová pohostinství, plynárna (1905) a je stavěna kanalizace, vodovod, elektrifikace (do roku 1914) a výstavba nových domů (1914). V šedesátých letech dochází k úpravě náměstí, bourání historických domů a stavbě unifikovaných staveb (panelových domů). V roce 1992 byla nad historickým jádrem Zlatých Hor vyhlášena městská památková rezervace, která zahrnuje domy na ulici Kostelní, Palackého, Polská a na náměstí Svobody.\n\nMezi domy památkové zóny patří měšťanský dům na náměstí Svobody čp. 87 v sousedství domu čp. 88. Barokní jádro několikrát upravováno. Po požáru v roce 1921 štítové průčelí secesně praveno.\n\nDům je rohová patrová podsklepená stavba, s trojúhelníkovým atikovým patrem v průčelí. Vstupní průčelí je tříjosé, v přízemí po stranách vchodu jsou výkladní skříně (původně bylo čtyřosé). Je členěno kordonovým pásem a korunní římsou, na kterou nasedá plastiky rámovaný trojúhelníkový štít. První a atikové patro jsou propojeny lizenovými rámy. Přízemí je zdobeno pásovou rustikou se střídajícími se pásy s hrubou a hladkou omítkou. V patře jsou okna pravoúhlá s přímými nadokenními římsami s zubořezem. V atikovém patře jsou okna pravoúhlá s tupoúhlými římsami. V přízemí v chodbě jsou zachovaná dvě pole křížové klenby. Do patra vede lomené schodiště. Místnosti jsou plochostropé.\n\n\n"}
{"id": "1474328", "url": "https://cs.wikipedia.org/wiki?curid=1474328", "title": "FK Palanga", "text": "FK Palanga\n\nFK Palanga, celým názvem Futbolo klubas Palanga, je litevský fotbalový klub z města Palanga. Klubové barvy jsou žlutá a modrá.\n\nZaložen byl v roce 2010. V roce 2012 debutoval v Pirma lyga a v roce 2017 v A lyga.\n\n\n\"Aktuální k 12. 9. 2019\"\n! colspan=\"9\" bgcolor=\"#B0D3FB\" align=\"left\" |\n\n! colspan=\"9\" bgcolor=\"#B0D3FB\" align=\"left\" |\n\n! colspan=\"9\" bgcolor=\"#B0D3FB\" align=\"left\" |\n\n"}
{"id": "1474331", "url": "https://cs.wikipedia.org/wiki?curid=1474331", "title": "FK Riteriai", "text": "FK Riteriai\n\nFK Riteriai, celým názvem Futbolo klubas Riteriai, je litevský fotbalový klub z města Vilnius. Klubové barvy jsou žlutá a modrá.\n\nZaložen byl v roce 2005 v Trakai jako FK Trakai (\"Futbolo klubas \"Trakai\"\"). V roce 2011 debutoval ve druhé nejvyšší soutěži (Pirma lyga) a v roce 2014 v nejvyšší soutěži (A lyga).\n\nV roce 2019 se název změnil a stal se FK Riteriai (Rytíři).\n\n\n\n\n\"Aktuální k 12. 02. 2020\"\n\n! colspan=\"9\" bgcolor=\"#B0D3FB\" align=\"left\" |\n\n! colspan=\"9\" bgcolor=\"#B0D3FB\" align=\"left\" |\n\n! colspan=\"9\" bgcolor=\"#B0D3FB\" align=\"left\" |\n\n! colspan=\"9\" bgcolor=\"#B0D3FB\" align=\"left\" |\n\n"}
{"id": "1474333", "url": "https://cs.wikipedia.org/wiki?curid=1474333", "title": "Vladimír Kubánek (chemik)", "text": "Vladimír Kubánek (chemik)\n\nVladimír Kubánek (* 24. února 1951 v Táboře) je odborník a autor publikací o zbraních hromadného ničení a omamných a psychotropních látkách.\n\nZákladní školu navštěvoval v Sezimově Ústí a Kralupech nad Vltavou. Po absolvování SPŠCH v Praze studoval v letech 1971–1976 na Vojenské akademii Antonína Zápotockého Brno (VAAZ) – směr chemický.\n\nPo vyřazení nastoupil v hodnosti poručík jako NCHS 21. tankového pluku v Žatci. V letech 1977–1980 působil u 5. praporu chemické ochrany Slaný jako ZVT/ZVHI a v dalších letech jako důstojník chemické skupiny na štábu 1. tankové divize Slaný.\n\nPo absolvování postgraduálního studia na VAAZ Brno (1982–1984) vykonával funkci NCHS 1. tankové divize Slaný (1984–1989). Před odchodem do zálohy působil v armádní metrologické laboratoři a na VÚO Praha. Po odchodu do zálohy působil 18 let na GŘ CS v Praze jako expert na omamné a psychotropní látky.\n\nJe autorem příruček pro Celní správu ČR „Líh a lihoviny,“ „Konopí a mák,“ „Tabák a tabákové výrobky,“ „Zbraně a munice,“ „Omamné a psychotropní látky,“ „Radioaktivní látky.“\n\n\n"}
{"id": "1474334", "url": "https://cs.wikipedia.org/wiki?curid=1474334", "title": "Hypotaurin", "text": "Hypotaurin\n\nHypotaurin je kyselina sulfinová, která je meziproduktem biosyntézy taurinu a je endogenní neurotransmiter působící na glycinové receptory. \n\nHypotaurin je odvozen z cysteinu a homocysteinu. U savců k biosyntéze hypotaurinu z cysteinu dochází v pankreatu. Při cestě cystein sulfinové kyseliny se cystein nejprve oxiduje nakyselinu sulfinovou, což je katalyzovano enzymem cysteindioxygenasa. Kyselina cystein sulfinová je následně dekarboxylována sulfinoalanin-dekarboxylázou za vzniku hypotaurinu. Hypotaurin je enzymaticky oxidován za vzniku taurinu hypotaurin dehydrogenázou. \n"}
{"id": "1474337", "url": "https://cs.wikipedia.org/wiki?curid=1474337", "title": "Žofie Těšínská († 1541)", "text": "Žofie Těšínská († 1541)\n\nŽofie Těšínská (okolo 1520 v Těšíně – asi 1541 v Pardubicích) byla těšínská kněžna. Pocházela z těšínské větve rodu Piastovců, byla dcerou těšínského knížete Václava II. a jeho manželyk Anny Hohenzollernské.\n\nO jejím životě se dochovalo málo záznamů. Je však známa díky náhrobku v kostele sv. Bartoloměje v Pardubicích. Podle nápisu na náhrobku kněžna zemřela v roce 1541. Zápis více o původu kněžny nevypovídá. \n\nHistorici se domnívají, že jejím otcem byl Václav II. Těšínský. poukazuje na to listina českého krále Ferdinanda I. Habsburského z 31. ledna 1540, kde jménem neznámého hraběte z Pezinoku žádá opatrovníka dětí po zemřelém Václavu II. Těšínském Jana IV. z Pernštejna o souhlas se sňatkem s kněžnou Žofii. \n\nManželství nebylo naplněno, protože kněžna již v následujícím roce zemřela. \n\n"}
{"id": "1474338", "url": "https://cs.wikipedia.org/wiki?curid=1474338", "title": "FK Atlantas", "text": "FK Atlantas\n\nFK Atlantas, celým názvem Futbolo klubas Atlantas, je litevský fotbalový klub z města Klaipėda. Klubové barvy jsou žlutá a modrá.\n\nZaložen byl v roce 1996 v Klaipėdě.\n\n\n\n\"Aktuální k 1. 10. 2019\"\n\n! colspan=\"9\" bgcolor=\"#B0D3FB\" align=\"left\" |\n\n! colspan=\"9\" bgcolor=\"#B0D3FB\" align=\"left\" |\n\n! colspan=\"9\" bgcolor=\"#B0D3FB\" align=\"left\" |\n\n! colspan=\"9\" bgcolor=\"#B0D3FB\" align=\"left\" |\n"}
{"id": "1474341", "url": "https://cs.wikipedia.org/wiki?curid=1474341", "title": "2-Arachidonyl glyceryl ether", "text": "2-Arachidonyl glyceryl ether\n\n2-Arachidonyl glyceryl ether (2-AGE, ether noladinu) je endokanabinoid a ether vytvořený z alkoholového analogu kyseliny arachidonové a glycerolu. Jeho izolace z prasečího mozku a jeho strukturální objasnění a syntéza byla popsána v roce 2001. \n\nV roce 2000 nalezli endogenní agonistu kanabinoidního receptoru typu 1 (CB1) Lumír Hanuš, Saleh Abu-Lafi, Ester Fride, Aviva Breuer, Zvi Vogel, Deborah E. Shalev, Irina Kustanovich a Raphael Mechoulam. 100 gramů prasečího mozku se přidalo ke směsi 200 ml chloroformu a 200 ml methanolu a tato směs se míchala v laboratorním mixéru po dobu 2 minut. Potom bylo přidáno 100 ml vody a míchání pokračovalo další minutu. Následmě byla směs přefiltrována a vytvořily se dvě vrstv, přičemž vrstva vody a methanolu se oddělila a odpařila se při sížení tlaku. Synaptosomální membrány byly připraveny z 250 g mozku samců potkanů Sabra. Byl použit systém GCD Hewlett Packard G 1800B, který má HP-5971 GC s elektronovým ionizačním detektorem. \n\nTvorba endocannabinoidu se zvyšuje u normální aorty, nikoliv však v aortě potkana zbavené endotelu, a to při reakci s parasympatomimetickým léčivem karbacholem. Účinně snižuje krevní tlak u potkanů a může představovat faktor hypotenze z endotelu. \n\nStruktura 2-arachidonylglyceryléteru může být stanovena hmotnostní spektrometrií a Rutherfordovou spektrometrií. Váže se na kanabinoidní receptor typu 1 (\"Ki = 21,2 ± 0,5 nM\"), který způsobuje sedaci, hypotermii, střevní nehybnost a mírnou antinocicepcí u myší. Endokanabinoid vykazuje hodnoty Ki 21,2 nM a> 3 uM u kanabinoidního receptoru typu 1 a periferních kanabinoidních receptorů. \n\nPřítomnost 2-AGE v tělesné tkáni je sporná. Ačkoli výzkumná skupina z Teikyo University, Kanagawa, Japonsko ji nezjistila v mozcích myší, křečků, morčat nebo prasat, dva další výzkumné skupiny ji úspěšně detekovaly ve zvířecích tkáních. \n\n2-AGE se váže s 21 nM k receptoru a 480 nM na receptor . Ukazuje agonistické chování u obou receptorů a je částečným agonistou kanálu TRPV1. Po vázání na receptory CB2 inhibuje adenylátcyklázu a stimuluje ERK-MAPK a reguluje přechodné množství vápníku. Ve srovnání s 2-arachidonoylglycerolem je noladin metabolicky stabilnější, což vede k delšímu poločasu. Sníží Intraokulární tlak, zvyšuje příjem GABA u globusu pallidus potkanů a je neuroprotektivní vazbou na a aktivací PPAR α. \n\nPříbuzná témata\n\n"}
{"id": "1474342", "url": "https://cs.wikipedia.org/wiki?curid=1474342", "title": "FK Kauno Žalgiris", "text": "FK Kauno Žalgiris\n\nFK Kauno Žalgiris, celým názvem Futbolo klubas Kauno Žalgiris, je litevský fotbalový klub z města Kaunas. Klubové barvy jsou zelená a bílá.\n\nZaložen byl v roce 2004 v Kaunasu jako FK Spyris. V roce 2013 debutoval v Pirma lyga a v roce 2015 v A lyga.\n\n\n\n\"Aktuální k 29. 02. 2020\" \n\n! colspan=\"9\" bgcolor=\"#B0D3FB\" align=\"left\" |\n\n! colspan=\"9\" bgcolor=\"#B0D3FB\" align=\"left\" |\n\n! colspan=\"9\" bgcolor=\"#B0D3FB\" align=\"left\" |\n! colspan=\"9\" bgcolor=\"#B0D3FB\" align=\"left\" |\n"}
{"id": "1474347", "url": "https://cs.wikipedia.org/wiki?curid=1474347", "title": "Okruh Zeleným a Modrým dolem", "text": "Okruh Zeleným a Modrým dolem\n\nOkruh má svůj počátek v centru Pece pod Sněžkou na rozcestí s modře značenou trasou 1813 z Malé Úpy do Obřího sedla, její stejně značenou odbočkou 1812 do Černého Dolu, zeleně značenou trasou 4250 ze Spáleného Mlýna, na ní navazující rovněž zeleně značenou trasou 4206 do Špindlerova Mlýna, žlutě značenou trasou 7213 od Lesní boudy a na ní navazující stejně značenou trasou 7215 na boudu Husovu.\n\nOkruh nejprve vede v souběhu s třemi dalšími trasami západním směrem na autobusové nádraží, za ním se odklání a stoupá k severozápadu na okraj zástavby, vstupuje do lesa a po asfaltové komunikaci pokračuje přes luční enklávu Chaloupky do Zeleného dolu. V něm se přimyká k Zelenému potoku, pokračuje proti jeho proudu a dvakrát ho překonává po mostě. Za druhým z nich okruh opouští asfaltovou komunikaci a po lesní pěšině prudce stoupá k severu úbočím Lesní hory na další asfaltovou komunikaci zvanou Čertovy schody. Po ní již mírněji stoupá západním směrem k Richtrovým Boudám na rozcestí se zde výchozí zeleně značenou trasou 4203 do Špindlerova Mlýna.\n\nZde se okruh prudce stáčí k východu a po lesní pěšině zvané \"Železná stezka\" klesá severním úbočím Lesní hory do Modrého dolu. Na jeho dolním okraji přichází na rozcestí se žlutě značenou trasou 7212 do Obřího dolu. Odtud opět po asfaltové komunikaci klesá přes luční enklávu Milíře na okraj zástavby Pece pod Sněžkou, kde vstupuje do souběhu s modře značenou trasou 1813. Společně pak podél Úpy vedou zpět na výchozí rozcestí okruhu.\n\nOkruh vznikl v reakci na zkrácení dvou dřívějších turistických tras (Zeleným dolem po Horní železné stezce k Chalupě Na Rozcestí a Modrým dolem po Zimní cestě na Výrovku) z důvodu ochrany přírody. Vzniklé konce obou tras byly okruhem propojeny i díky přeznačení původně žlutého úseku Modrý důl - Richtrovy boudy. Okruh původně žádné jméno nenesl, pouze číslo KČT 0408, obdržel jej až později.\n\nŽelezná stezka je název cesty, kterou okruh v celé délce využívá, spojující Richtrovy boudy s Modrým dolem. V současnosti se jedná o cestu vhodnou pouze pro pěší.\n\n"}
{"id": "1474348", "url": "https://cs.wikipedia.org/wiki?curid=1474348", "title": "Oleamid", "text": "Oleamid\n\nOleamid je organická sloučenina a amid odvozený od kyseliny olejové. Jedná se o bezbarvou voskovou tuhou látku a vyskytuje se v přírodě. Někdy je označován jako primární amid mastné kyseliny (FAPA) je biosyntetizován z N-oleoylglycinu.\n\nPokud jde o přirozený výskyt, nejprve byl v lidské plazmě detekován oleamid. Později se ukázalo, že se akumuluje v cerebrospinální tekutině během deprivací spánku a způsobuje spánek u zvířat.\n\nTo bylo považováno za potenciální léčbu nálad a poruch spánku, stejně jako kanabinoid regulované deprese.\n\nPokud jde o účinky indukující spánek spekuluje se, že oleamid interaguje s mnoha neurotransmiterními systémy.\n\nSyntetický oleamid má celou řadu průmyslových použití, jako je kluzné činidlo, mazivo a inhibitor koroze.\n\nOleamid uniká z polypropylenových plastů v laboratorních experimentech, což ovlivňuje experimentální výsledky. Vzhledem k tomu, že polypropylen se používá v řadě nádob na potraviny, jako například v případě jogurtu, je problém zkoumán.\n\nAnalýza 44 produktů obsahujících syntetické kanabinoidní léky uváděné na trh jako \"bylinný kadidlo\" odhalila oleamid v 7 testovaných produktech.\n\n"}
{"id": "1474349", "url": "https://cs.wikipedia.org/wiki?curid=1474349", "title": "NGC 1647", "text": "NGC 1647\n\nNGC 1647 je otevřená hvězdokupa v souhvězdí Býka s magnitudou 6,4. Od Země je vzdálená přibližně 1 760 světelných let.\n\nNGC 1647 je na obloze snadno vyhledatelná, protože leží východně od jasné hvězdokupy Hyády a 3,5° severovýchodně od jasné hvězdy Aldebaran. Hvězdokupa je viditelná i triedrem, ve kterém vypadá jako nepravidelná skvrna nebo jako slabá záře, ve které lze zahlédnout několik malých hvězdiček. Dalekohled o průměru 80 mm již ukáže asi dvacítku bíložlutých hvězd. Hvězdokupu zdánlivě protíná nesouvislý řetízek jasnějších hvězd, který přes ni prochází od severozápadu na jihovýchod. Dalekohledy o průměru 150 mm ve hvězdokupě ukážou mnoho desítek hvězd až do 13. magnitudy, které jsou často sdružené do dvojic či čtveřic.\n\nNejvhodnějším obdobím pro pozorování hvězdokupy je na obou polokoulích od listopadu do dubna, ale pozorovatelé na severní polokouli jsou poněkud zvýhodněni a několik stupňů severně od severního polárního kruhu je hvězdokupa cirkumpolární. Na jižní polokouli je viditelná ze všech obydlených oblastí.\nTuto hvězdokupu poprvé pozoroval William Herschel 15. února 1784 pomocí zrcadlového dalekohledu o průměru 18,7 palce (475 mm). Jeho syn John Herschel ji později znovu pozoroval a zařadil ji do svého katalogu mlhovin a hvězdokup General Catalogue of Nebulae and Clusters pod číslem 896.\n\nNGC 1647 se nachází ve stejném spirálním rameni Mléčné dráhy jako Slunce, tedy v rameni Orionu, ale Slunce leží na jeho vnitřním okraji vzhledem ke galaktickému jádru, kdežto NGC 1647 leží na jejím vnějším okraji ve vzdálenosti 1 760 světelných let od Slunce. Mezi Sluncem a hvězdokupou leží molekulární mračno v Býku, což je rozsáhlá soustava temných mlhovin, jejíž výběžky hvězdokupu při pohledu ze Země zakrývají. Hvězdokupa obsahuje několik stovek hvězd (katalog Diase a kol. uvádí 656 členů), z nichž asi třicet je 11. hvězdné velikosti nebo jasnější.\nHvězdokupa má úhlovou velikost 40′.\n\nMnoho členů hvězdokupy je rozptýlených daleko od jejího jádra a tvoří tak kolem ní jakousi korunu. Mezi těmito hvězdami je i SZ Tauri, což je cefeida s periodou 3,15 dne.\nDalší hvězdou hodnou pozornosti je dvojhvězda tvořená dvěma červenými trpaslíky, jejichž hmotnosti se odhadují na 0,45 a 0,19 hmotnosti Slunce. Na rozdíl od jiných podobných soustav mají tito červení trpaslíci navzájem výrazně rozdílnou hmotnost, což s sebou přináší příležitost k ověření modelů vývoje hvězd v takových soustavách.\n\n"}
{"id": "1474352", "url": "https://cs.wikipedia.org/wiki?curid=1474352", "title": "Anna Hohenzollernská", "text": "Anna Hohenzollernská\n\nAnna Hohenzollernská (5. květen 1487, Ansbach – 7. únor 1539, Těšín) byla braniborsko-ansbašská markraběnka, těšínská kněžna, dcera Fridricha II. Braniborsko-Ansbašského (1486–1515) a polské princezny Žofie Jagellonské (1464–1512).\n\nV roce 1518 se provdala za těšínského knížete Václava II. Těšínského. V manželství se narodily čtyři děti:\n\n\nOvdověla v roce 1524. Byla poručnicí svých dětí, spolu s Janem IV. z Pernštejna.\n\n"}
{"id": "1474353", "url": "https://cs.wikipedia.org/wiki?curid=1474353", "title": "FC Stumbras", "text": "FC Stumbras\n\nFC Stumbras, celým názvem Futbolo klubas Stumbras, je litevský fotbalový klub z města Kaunas. Klubové barvy jsou bílá a modrá.\n\nZaložen byl v roce 2013 v Kaunasu. V roce 2014 debutoval v Pirma lyga a v roce 2015 v A lyga. V létě 2019 klub přestal existovat. Nakonec byli vyloučeni z elitní divize.\n\n\n"}
{"id": "1474356", "url": "https://cs.wikipedia.org/wiki?curid=1474356", "title": "Gronlid (Saskatchewan)", "text": "Gronlid (Saskatchewan)\n\nGronlid je osada v kanadské provincii Saskatchewan. Podle sčítání obyvatel Kanady zde v roce 2006 žilo 60 obyvatel.\n\nStarostou Gronlidu je Wesley Praski.\n"}
{"id": "1474357", "url": "https://cs.wikipedia.org/wiki?curid=1474357", "title": "Synefrin", "text": "Synefrin\n\nSynefrin, přesněji \"p\"-synefrin, je alkaloid, který se přirozeně vyskytuje u některých rostlin a zvířat, a také ve schválených léčivých přípravcích jako např. \"m\"- substituovaný analog známý jako neo-synefrin. \"p-\" Sinefrin (dříve Sympatol a oxedrin [ BAN ]) a \"m\" -synefrin jsou známy pro své dlouhodobější adrenergní účinky ve srovnání s norepinefrinem. Tato látka je přítomna ve velmi nízkých koncentracích v běžných potravinách, jako je pomerančová šťáva a jiné pomerančové ( \"citrusové\" druhy) produkty, jak \"sladké\", tak i \"hořké\" odrůdy. Přípravky používané v tradiční čínské medicíně (TCM), známé také jako Zhi Shi, jsou nezralé a sušené celé pomeranče z \"Citrus aurantium\" (Fructus Aurantii Immaturus). Výtažky ze stejného materiálu nebo vyčištěného synefrinu jsou také uváděny na trh v USA, někdy v kombinaci s kofeinem, jako dieta pro orální užití podporující snížení hmotnosti. Zatímco tradiční přípravky byly používány po tisíciletí jako součást receptur TCM, samotný synefrin není schváleným léčivem. Jako léčiva se stále používá \"m-\" synefrin ( fenylefrin ) jako sympatomimetikum, tj. pro hypertenzní a vazokonstrikční vlastnosti, většinou injekcí pro léčbu mimořádných stavů, jako je šok a zřídka perorálně pro léčbu bronchiálních problémů spojených s astmatem a senná rýma. \n\nJe nutné rozlišovat mezi studiemi týkajícími se synefrinu jako jediné chemické entity (synefrin může existovat buď ve formě dvou stereoizomerů, d- a l-synefrinu, které jsou chemicky a farmakologicky odlišné) a synefrinu, který je smíchán s jinými léky a / nebo botanické výtažky v suplementech, stejně jako synefrin, který je přítomen jako pouze jedna chemická složka v přirozeně se vyskytující směsi fytochemikálií, např. v kůži nebo v hořkýc pomerančích. Směsi obsahující synefrin jako pouze jednu jejich chemických složek (bez ohledu na to, zda jsou syntetické nebo přírodní), by neměly mít stejné biologické účinky jako samotný synefrin. \n\nSynefrin je bezbarvá, krystalická pevná látka a je rozpustná ve vodě. Jeho molekulární struktura je založena na fenethylaminovém skeletu a je příbuzná s mnoha jinými léky a hlavních neurotransmiterů epinefrinu a norepinefrinu. \n\nSynefrin, i když již známý jako syntetická organická sloučenina, byl nejprve izolován jako přírodní produkt z listů různých \"citrusových\" stromů a jeho přítomnost zaznamenaná v různých \"citrusových\" šťávách Stewartem a spolupracovníkymi na počátku šedesátých let. Průzkum výskytu synefrinu mezi vyšší rostliny publikoval v roce 1970 Wheaton a Stewart. To bylo následně zjištěno u \"druhů Evodia\" a \"Zanthoxylum\", všech rostlin z čeledí Rutaceae. \n\nStopové hladiny (0,003%) synefrinu byly také zjištěny v sušených listích \"Pogostemon cablin\" ( patchouli, Lamiaceae). To se také vyskytuje u některých druhů kaktusů rodu \"Coryphantha\" a \"Dolichothele\". \n\nTato sloučenina se však nachází převážně v řadě druhů \"citrusů\", včetně \"hořkých\" a \"sladkých\" pomerančových odrůd. \n\nExtrakt z nezralého ovoce z asijských kultivarů \"Citrus aurantium\" (běžně nazývaný \"hořký\" oranžový), shromážděný v Číně, vykazuje obsahy synefrinu přibližně 0,1-0,3% nebo ~ 1-3   mg / g; Analýza sušeného ovoce \"C. aurantium\" pěstovaného v Itálii ukázala koncentraci synefrinu o ~ 1   mg / g, přičemž kůra obsahuje více než třikrát více než buničina. \n\nVzhledem k tomu, že synefrin existuje ve dvou enantiomerech, které nemají identické biologické účinky, někteří výzkumníci zkoumali stereoizomerní složení synefrinu extrahovaného z přírodních zdrojů. I když je zřejmé, že synefrin se nachází v těchto druhů, \"Citrus,\" které byly studovány především jako L-izomeru, byly zjištěny nízké hodnoty d-synefrin v šťávy a marmelády vyrobené z \"C. unshiu,\" a nízké hladiny (0,002%) byly hlášeny u čerstvého ovoce z \"C. aurantium\". Existují náznaky, že některý d-synefrin může být tvořen racemizací l-synefrinu v důsledku zpracování čerstvého ovoce, i když tato věc nebyla zcela objasněna. Nicméně, bez ohledu na situaci u druhů \"Citrus\", Ranieri a McLaughlin hlásili \"izolaci\" racemické (tj. Směsi stejného množství d- a l-stereoisomerů) synefrinu z kaktusu rodu \"Dolichothele\" za podmínek, významné množství racemizace. \n\nPředpokládá se, že biosyntéza synefrinu v \"citrusových\" druzích probíhá následně : tyrosin → tyramin \n\nNěkteré doplňky stravy, které se prodávají za účelem podpory úbytku tělesné hmotnosti nebo poskytování energie, obsahují synefrin jako jednu z několika složek. Obvykle je synefrin přítomen jako přírodní složka \"Citrus aurantium\" (\"hořká oranžová\"), vázaná v rostlinné matrici, ale může být také ze syntetického původu nebo z vyčištěné fytochemické látky (tj. Extrahována z rostlinného zdroje a přečištěna do chemických látek homogenita). Rozsah koncentrací, který společnost Santana a spolupracovníci zjistila v pěti různých doplňcích zakoupených v USA, činila přibližně 5 až 14 let   mg / g. \n"}
{"id": "1474360", "url": "https://cs.wikipedia.org/wiki?curid=1474360", "title": "92. ročník udílení Oscarů", "text": "92. ročník udílení Oscarů\n\n92. ročník udílení Oscarů se konal 9. února 2020 v Dolby Theatre v Los Angeles v Kalifornii pod hlavičkou Akademie filmového umění a věd, která vyberala nejlepší filmy za rok 2019. Po více než deseti letech, kdy se slavnostní předávání cen odehrávalo nejdříve koncem února, se 92. ceny Akademie uskutečnily dříve (tedy 9. února 2020). Během ceremoniálu předala Akademie filmového umění a věd Oskary ve 24 kategoriích. Ceremoniál byl ve Spojených státech vysílán stanicí American Broadcasting Company, v Česku jej s českým komentářem vysílala ČT2.\n\nTučně jsou označeni vítězové.\n\n"}
{"id": "1474364", "url": "https://cs.wikipedia.org/wiki?curid=1474364", "title": "Zlaté maliny za rok 1992", "text": "Zlaté maliny za rok 1992\n\nZlaté maliny za rok 1992 byly udělovány 28. března 1993 v Hollywood Roosevelt Hotel v Kalifornii k uctění nejhorších filmů roku. Nejvíce nominací získal film \"Osobní strážce\", celkem 7. \n\n"}
{"id": "1474371", "url": "https://cs.wikipedia.org/wiki?curid=1474371", "title": "Planeta opic (román)", "text": "Planeta opic (román)\n\nPlaneta opic (ve francouzském originále La Planète des singes) je vědeckofantastický román z roku 1963 francouzského spisovatele Pierra Boulla. Stal se předlohou amerického filmu z roku 1968 \"Planeta opic\" a dal vzniknu stejnojmenné franšíze.\n\nDěj knihy začíná Jinnou a Phyllisem, kteří rekreačně cestují skrze otevřený vesmír na své kosmické lodi. Na cestě najdou potulující se láhev se vzkazem. Napsal jej Ulyxes Mérou a je na něm zaznamenán jeho příběh.\n\nPříběh začíná vyprávěním o příteli Ulyxa, profesoru a vědci Antellovi, jenž roku 2500 vynalezl kosmickou loď. S ní je možné dosáhnout rychlosti světla. Mérou, profesor a další člen posádky, fyzik jménem Arthur Levain, se tedy vydávají na cestu ve své raketě. Jejich cílem je prozkoumat vesmír a nalézt známky dalších civilizací. Společně letí až ke vzdálené solární soustavě, v jejímž středu se nachází červený obr Betelgeuza. Soustava je od Země vzdálena přibližně 300 světelných let, ale cesta trvá kvůli dilataci času pouze pár let.\n\nV soustavě najdou planetu podobnou Zemi a pojmenují ji Soror. Společně pak na planetě přistanou. Zjistí, že mohou ve zdejší atmosféře volně dýchat a pít vodu z potoků a říček. Brzy nato však při průzkumu okolí narazí na zcela primitivní skupinu lidí, kteří jim spálí jejich skafandry a vezmou je do zajetí. Jedna z žen skupiny jim dokonce zabije i jejich šimpanze Hektora, jenž s nimi putoval ve vesmírné raketě. Vědci Antelle a Levain jsou vůči těmto lidem skeptičtí. Mizantropický Levain od lidského druhu moc neočekával a nebyl tak překvapen chováním zdejších divochů. Antelle studoval divochy více z vědeckého hlediska. Usoudil, že se postupem času proměnili v primitivy a zanechali tak lidskou civilizaci v troskách. Profesor však věřil v jejich převýchovu. O něco později byla trojice překvapena náhlým lovem, kterého se účastnily gorily, šimpanzi a orangutani. Všichni oděni v lidském oblečení totožném s tím, jež lidé nosili ve dvacátém století na planetě Zemi. S pomocí zbraní přepadli skupinu lidí a několik jich zabili, včetně Levaina. Ulyxes a další byli zajati a odvedeni.\n\nMérou byl spolu s ostatními zajatci převezen do města opic, podobajícího se městům ze Země, a byl poslán do výzkumného zařízení. Ostatní byli prodání do otroctví. Ve výzkumném zařízení byly na lidech prováděny experimenty, jež dle Méroua měly hodně společného s Pavlovovými. Ulyxes zaujal opice svou inteligencí. Dokázal totiž nakreslit a zkonstruovat geometrické útvary. Ujal se ho tedy jeden z vědců, samice šimpanze Zira. Zira ho učila opičímu jazyku, aby se dokázal s opicemi domluvit a porozumět jim. Francouzštině, která byla jeho mateřským jazykem, nerozuměla. Mérou však dokázal některé výrazy znázornit posouváním jazyka. Časem se Ulyxes naučil hovořit plynně opičím jazykem a Zira dokázala vyslovovat pár frází ve francouzštině. Zároveň se od ní dozvěděl vše o opičí planetě. Zira byla Ulyxem natolik okouzlena, že ho představila Kornéliovi, mladému respektovanému vědci akademie věd a jejímu snoubenci. Ulyxes byl nakonec propuštěn z vězení a byl mu darován byt, který se podobal tomu z Paříže. S Kornéliovou pomocí promluvil před prezidentem opic a dalšími opičími reprezentanty. Získal od nich padnoucí oblečení, protože byl od této chvíle členem jejich společnosti. Rozhovor byl vysílán živě všemi stanicemi.\n\nPřestože o Ulyxově inteligenci byli přesvědčeni šimpanzi Zira a Kornélius, vedoucí akademie orangutan věřil, že porozumění jejich jazyka jen předstírá. Ulyxes se taktéž zamiloval do ženy, Novy. Potkal ji v době, kdy se společníky přistál na planetě. Zpočátku Mérouem opice opovrhovaly, ale postupně jej, krůček po krůčku, přijaly za sobě rovného. Stal se tak ve městě celebritou, která navštěvovala každou párty a každý se s ní chtěl setkat a pohovořit. Ulyxes se tomuto způsobu života přizpůsobil a vzal si Novu za manželku. Nova s ním otěhotněla a dokázalo se tak, že je Ulyxes stejný jako zdejší primitivní lidé, což zapříčinilo snížení jeho postavení v opičí společnosti. Znechucení se však proměnilo postupem času ve strach. Opice pomocí chirurgických zákroků zjistili, že lidé jsou schopni opravdové řeči. Byly nalezeny také ztracené kousky opičí historie, které pojednávaly o vládnutí lidské rasy na planetě. Lidé se časem stali více závislými na opicích až zdegenerovali. Opice je nato svrhly. Zbylí lidé pak skončili v primitivní podobě divochů.\n\nAčkoli některé opice nevěřily nalezeným důkazům, starý orangutan Zaius považoval lidi za hrozbu, jež musí být navždy vymýcena. Zira s Kornéliem tedy pomohli Ulyxovi, Nově a jejich novorozenému synovi Síriusovi dostat se pryč z planety v kosmické lodi. Cestování zpět na Zem trvalo opět několik staletí, avšak pro ně to bylo pouhých 3 a půl let. Společně se dostali o 700 let v budoucnosti vzdálené Paříže. Po přistání však zjistili, že se od Ulyxova opuštění opice vyvinuly a nyní zde vládnou. Bez váhání planetu opustili. Mérou napsal na lodi dopis, jenž následně uložil do lahve. Tu pak vystřelil do vesmíru.\n\nPříběh našli šimpanzi Jinn a Phyllis. Odmítli mu však uvěřit, protože člověk není natolik inteligentní, aby dokázal takovýto text napsat.\nRomán byl inspirací ke vzniku mediální franšízy zahrnující doposud devět filmů, dva televizní seriály (z  toho jeden animovaný) a množství komiksů.\n\nRežie prvního filmu z roku 1968 \"Planeta opic\" se ujal Franklin J. Schaffner. Scénář k němu napsali Michael Wilson a Rod Serling a v hlavní roli se objevil herec Charlton Heston. Film byl komerčně úspěšný a tak po něm následovala další čtyři pokračování, která přicházela do kin s jednoletými rozestupy v letech 1970 až 1973.\n\nDruhou adaptací románu byl film režiséra Tima Burtona \"Planeta opic\" z roku 2001, volný remake stejnojmenného filmu z roku 1968. V roce 2011 byl uveden do kin reboot zvaný \"Zrození Planety opic\", na kterém pracoval zcela nový filmový štáb. Kritici i veřejnost film přijali pozitivně a ten se tak stal základem nové filmové série.\n\n"}
{"id": "1474372", "url": "https://cs.wikipedia.org/wiki?curid=1474372", "title": "Muž, který stoupl v ceně", "text": "Muž, který stoupl v ceně\n\nMuž, který stoupl v ceně je československý absurdně komediální film z roku 1967. Natočil jej podle vlastního scénáře Jan Moravec spolu se Zdeňkem Podskalským. Hlavní roli ztvárnil Jozef Kroner.\n\nPan Benda, otec dvou dětí, si nechá v opilosti vytetovat na záda obraz, autor-malíř vzápětí zemře a celé jeho dílo připadne galerii, včetně tohoto tetování. Spolu se svou manželkou si nejdříve myslí, že to rodině přinese hodně pěněz, ale galerii jde pouze o obraz na jeho zádech, ne o Bendu jako člověka. Neustále ho hlídají dva zaměstnanci galerie a musí také opustit dosavadní zaměstnání v ničírně starých bankovek, protože přes den je vystavován v galerii. Rodině dochází peníze a tak začne krást. Na chvíli je mu to soudně dovoleno, ale přesto stejně skončí ve vězení. Z ní se ho kvůli obrazu snaží dostat jak ředitel galerie, tak obhájce, který ho za účelem získání podpory veřejnosti nutí do hladovky. Zoufalý Benda se neúspěšně pokusí o sebevraždu, poté ho unese zloděj do své sbírky kuriozit a nakonec uteče před civilizací do lesa. Mezitím se jeho ženě narodí další dvojčata, také s obrázky na zádech, o které se ihned začne zajímat ředitel galerie.\n\n"}
{"id": "1474373", "url": "https://cs.wikipedia.org/wiki?curid=1474373", "title": "Masuma Sultan Begum (dcera Bábura)", "text": "Masuma Sultan Begum (dcera Bábura)\n\nMasuma Sultan Begum (asi 1508 – ?) byla mughalská princezna a dcera prvního mughalského císaře Bábura. Svou sestrou Guldaban Begum byla často zmiňována jako \"Humayun-nama.\" \n\nMasuma Sultan Begum byla dcera císaře Bábura a jeho čtvrté manželky stejného jména, Masuma Sultan Begum. Narodila se v Kábulu. Během porodu její matka zemřela, proto dostala stejné jméno. V roce 1511 svěřil Bábur město Kábul svému mladšímu bratru Nasirovi Mirzovi a odešel do Samarkandu. \n\nV roce 1517, když bylo Masumě devět let, byla provdána svým otcem za jednadvacetiletého Muhammada Zamana Mirzu. Byl synem Badi' al-Zamana Mirzy a vnukem sultána Husayna Mirzy Bayqara. Jeho matkou byla dcera Tahamtana Beye a neteř Asada Beye. Po sňatku odešla společně s ním Balch. \n\nVe věku 31 let ovdověla, když její manžel zemřel během války. \n"}
{"id": "1474374", "url": "https://cs.wikipedia.org/wiki?curid=1474374", "title": "Žofie Těšínská († 1479)", "text": "Žofie Těšínská († 1479)\n\nŽofie Těšínská (narozena mezi lety 1449/1453, zemřela v roce 1479) – těšínská kněžna z rodu Piastovců (Těšínská větev Piastovců), jejím otcem byl Boleslav II. Těšínský a Anna Bielská, dcera Bílského knížete Ivana, a sestřenice polské královny Sofie Litevské. \n\nPři křtu dostala jméno po Sofii Litevské (polsky \"Zofia Holszańska\"). To byla částečně politika Těšínských Piastovců, byla založena na blízkých kontaktech s polským královským dvorem. Stejně jako jméno jejího otce Boleslava II. odkazovalo na jména členů polské královské rodiny.\n\nZda se narodila před, nebo po smrti svého otce historikové nedokládají. \n\nByla vychována matkou a strýcem Přemyslem II. Těšínským. Ten v roce 1474, aby upevnil vojenskou pozici proti rybnickému knížeti Václavu III. Rybnickému († 1478), řečenému Prosťáček (polsky \"Wacław III Rybnicki\", nebo \"Wacław III Prostaczek\") ji provdal za ovdovělého Viktorína z Poděbrad. Žofie se tak stala jeho druhou ženou.\n\nV manželství s Viktorínem z Poděbrad se narodily tři děti:\n\n\n"}
{"id": "1474375", "url": "https://cs.wikipedia.org/wiki?curid=1474375", "title": "Henry Van der Weyde", "text": "Henry Van der Weyde\n\nHenry Van der Weyde (30. srpna 1838 – 1924) byl anglický malíř holandského původu a fotograf, nejznámější svými fotografickými portréty z konce 19. století. Je považován za fotografického průkopníka v používání elektrického světla při fotografování. Mezi jeho portrétovanými byli například architekt William Burges (c. 1880), Alexandra, princezna z Walesu,A. E. Housman, herečky Mary Andersonová (1887) a Dorothy Dene (1880), sir Edwin Arnold, kulturista Eugen Sandow (1889) nebo norský polárník Fridtjof Nansen (1897).\n\nNarodil se jako Pieter Hendrik van der Weijde v Zierikzee v Nizozemsku 30. srpna 1838. Byl synem doktora Pietera Hendrika van der Weijde Sr. a Jeannette Wilhelminy Lasserreové. V roce 1850 jeho rodina emigrovala do Spojených států a později sloužil v americké občanské válce. V roce 1870 emigroval do Anglie. V roce 1877 založil své fotografické studio na Regent Street čp. 182 v Londýně a začal používat obchodní značku \"The Van der Weyde Light\". Ten rok se stal prvním fotografem, který pózoval a pořizoval portréty s elektrickým světlem, což mu umožnilo za krátkou dobu udělat mnoho portrétů. Byl zakládajícím členem umělecké skupiny The Linked Ring, v roce 1892 zveřejnil svůj fotokorektor (Rectograph), o němž se říká, že \"vyvolal rozruch ve světě fotografie\". \n\n"}
{"id": "1474377", "url": "https://cs.wikipedia.org/wiki?curid=1474377", "title": "Zlaté maliny za rok 1991", "text": "Zlaté maliny za rok 1991\n\nZlaté maliny za rok 1991 byly udělovány 29. března 1992 v Hollywood Roosevelt Hotel v Kalifornii k uctění nejhorších filmů roku. Nejvíce nominací získal film \"Chladný jako led\", celkem 7. \n\n"}
{"id": "1474380", "url": "https://cs.wikipedia.org/wiki?curid=1474380", "title": "FK Banga Gargždai", "text": "FK Banga Gargždai\n\nFK Banga, celým názvem Futbolo klubas Banga, je litevský fotbalový klub z města Gargždai. Klubové barvy jsou oranžová a tmavě modrá. Založen byl v roce 1966.\n\n\n\"Aktuální k 29. 02. 2020\"\n\n! colspan=\"9\" bgcolor=\"#B0D3FB\" align=\"left\" |\n\n! colspan=\"9\" bgcolor=\"#B0D3FB\" align=\"left\" |\n\n! colspan=\"9\" bgcolor=\"#B0D3FB\" align=\"left\" |\n\n\n"}
{"id": "1474381", "url": "https://cs.wikipedia.org/wiki?curid=1474381", "title": "Joseph Bech", "text": "Joseph Bech\n\nJoseph Bech (17. ledna 1887, Diekirch – 8. března 1975, Lucemburk) byl lucemburský politik, v letech 1926–1937 a 1953–1958 byl premiérem Lucemburska, v letech 1926–1959 (tedy rekordních 33 let) byl ministrem zahraničních věcí. Krom toho byl též ministrem spravedlnosti (1923–1925) a obrany (1951–1953). V letech 1959–1964 byl předsedou lucemburského parlamentu. Patřil k hlavním organizátorům Messinské konference roku 1955, jež vedla k vytvoření Evropského hospodářského společenství. Roku 1960 obdržel Cenu Karla Velikého.\nPřed druhou světovou válkou byl členem pravicové strany \"Rietspartei\", od roku 1944 pak křesťansko-demokratické \"Chrëschtlech Sozial Vollekspartei\".\n"}
{"id": "1474382", "url": "https://cs.wikipedia.org/wiki?curid=1474382", "title": "Dominik Custos", "text": "Dominik Custos\n\nDominik či Dominicus Custos, původně Dominicus Baltens (1560, Antverpy - 1612, Augsburg) byl nizozemský kreslíř, mědirytec a nakladatel.\n\nDominik Custos se narodil v roce 1560 v Antverpách jako syn vlámského malíře a básníka Pietera Baltense (1527–1584). Po smrti otce opustil vlast a změnil si přijmení na Custos. V roce 1588 se v Augsburku oženil s Marií Pfeyffelmannovou, vdovou po slezském zlatníkovi Bartholoměji Kiliánovi starším (1548–1588), otcem Wolfganga a Lukáše Kiliána. S ní měl tři syny Raphaela, Davida a Jakoba.\n\nCustos společně s humanistou Marcusem Henningem spolupracoval na tvorbě sborníku \"Tirolensium principum comitum\", který dokončili v roce 1599. S vyobrazením 28 tyrolských hrabat od Alberta I. (1190–1253) po Rudolfa II. (1552–1612). Custos byl autorem rytin a Henning napsal texty a eulogií. (viz Španělský sál na zámku Ambras poblíž Innsbrucku).\n\nV letech 1602 až 1604 vydal čtyřdílný spis \"Atrium heroicum\", sbírku 171 rytin portrétů panovníků, šlechticů, státníků, hodnostářů, osobností, vojenských vůdců a významných obchodníků 16. století. Spis se stal jakýmsi ekvivalentem moderního Kdo je kdo. Custosovi nevlastní synové, Wolfgang a Lukáš se na tvorbě podíleli, stejně tak později také jeho tři vlastní synové. Byly sem zařazeny také portréty z jeho dřívějších sbírek \"Fuggerorum et Fuggerarum Imagine\" (1593) a \"Tirolensium principum comitum Eicon\" (1599). Pozoruhodná je šíře geografického pokrytí díla. To zahrnuje množství evropských a dokonce i některé východní země. Jelikož Custos neměl znalosti latinského jazyky, popisky jsou dílem Marcuse Henninga z Augsburku.\n\nV roce 1605 vydal u augsburského tiskaře Christophora Manga \"Clarissimorum aliquot litteris, ingenio, fama virorum effigies\", sbírku portrétů učenců té doby. Custos byl rovněž autorem \"Armamentarium Heroicum\", sbírky 125 rytin podle předlohy Giovanniho Battisty Fontany s popisky Jakuba Schrencka z Notzingu.\n\nDominik Custos zemřel roku 1612 v Augsburku. Jeho synové Rafael, David a Jakub pokračovali v jeho díle.\n\n\n"}
{"id": "1474383", "url": "https://cs.wikipedia.org/wiki?curid=1474383", "title": "Žofie Těšínská († 1569)", "text": "Žofie Těšínská († 1569)\n\nŽofie Těšínská (narozena mezi lety 1545/1547, nebo až po 1548, zemřela po 23. únoru 1569) – těšínská kněžna z rodu Piastovců (Těšínská větev Piastovců), jejím otcem byl Václav III. Adam a jeho první žena Marie Těšínská z Pernštejna. \n\nPřesné datum narození není známo. Část historiků připouští, že přišla na svět v období konfliktu Václava III. Adama se svým tchánem Janem IV. z Pernštejna. Tedy mezi lety 1545 a 1547. Oproti jejím starším sourozencům její datum nebylo nalezeno v korespondenci s jejím dědem Janem IV. z Pernštejna. Další číst se kloní k tomu, že se Žofie narodila krátce po odluce manželů, což by posunulo datum narození po roce 1548.\n\nJméno dostala po své tetě, tedy již zemřelé sestře Václava III. Adama Žofii Těšínské († 1541).\n\nPodle dobového historika Eleazara Tilische (1560–1612), Žofie zemřela v mladém věku. Její otce v dopise z 23. února 1569 informuje radu města Těšín o vážné nemoci své dcery a obrací se na radní s prosbou o zajištění a dodání potřebných léků. \n\n"}
{"id": "1474384", "url": "https://cs.wikipedia.org/wiki?curid=1474384", "title": "Ladislav Zadrobílek", "text": "Ladislav Zadrobílek\n\nLadislav Zadrobílek (14. června 1916 Hrochův Týnec – 19. dubna 2002 Brno) byl spisovatel a válečný pilot Royal Air Force.\n\nJako vojenský pilot působil v Československé armádě u 1. pluku, 32. letky v Hradci Králové do zániku Československé armády. Po obsazení Československa a vzniku protektorátu byl zařazen do cizinecké legie, odkud uprchl a nechal se nasadit v Britské armádě a Francouzské armádě. Válku přežil.\n\nLadislav Zadrobílek vydal knihu Moje cesta k Royal Air Force. V ní popisuje jak vypadal jeho útěk z Protektorátu Čechy a Morava, život v cizinecké legii a jak byl nasazen v Britské a Francouzské armádě.\n"}
{"id": "1474387", "url": "https://cs.wikipedia.org/wiki?curid=1474387", "title": "Chościsko", "text": "Chościsko\n\nChościsko (okolo 795 – okolo 867) byl legendární vojevůdce Polanů. V době, kdy zemřel, mělo území, kterému vládl, přesahovat území Velkopolska. Jeho syn Piast je považován za bájného zakladatele polské panovnické dynastie Piastovců.\n\nPodle Galla Anonyma, který se o něm zmiňuje ve svém díle \"Cronicae et gesta ducum sive principum Polonorum\", byl Chościsko prapředkem dynastie Piastů. V jeho latinsky psané \"Polské kronice\" se jeho jméno objevuje dvakrát:\n\n\nChościskem je v první kapitole Polské kroniky nazván také kníže Popel (\"Popiel\") . Toto jméno zde mohlo být použito jako přídomek, eventuálně bylo přidáno do rukopisu v pozdější době. Druhá možnost je však pravděpodobnější, protože originální latinská forma pověsti \"O księciu Popielu zwany Chościsko\" je gramaticky nesprávná. Interpolace mohla být provedena dodatečně pod vlivem Velkopolské kroniky (\"Kronika wielkopolska\"), která uvádí, že Popel dostal přezdívku Chościsko neboli Koště kvůli svým dlouhým vlasům.\n\nTa stejná kronika píše o Měškovi (\"Mieszko\"), synovi Konráda Mazovského (\"Konrad Mazowiecki\"), a sděluje, že měl přezdívku Chosziszco, což znamená, že rovněž nosil dlouhé vlasy. Také se mohlo jednat o zvláštní pokrývku hlavy – čepici nebo kalpak. Tato etymologie se stala výchozím bodem pro badatele.\n\nPodle Jaceka Banaszkiewicze toto jméno označuje či charakterizuje osobu, která má dlouhé, pěstěné vlasy, téměř po ženském způsobu. To by stavělo prapředka Piastovců do jedné roviny s dalšími mýtickými zakladateli dynastických rodů, kteří jsou popisování podobně. Banaszkiewicz odkazuje především na norská dvojčata Haddingy (norsky \"Haddingjar\"), dánského krále Hadinguse nebo také na rod vandalů Hasdingů. Tato jména spojuje stejný slovní základ, jsou odvozena od staronordického slova \"hadd-r\", což znamená účes.\n\nVýznam jména Chościsko souvisí pravděpodobně se slovem o\"hon\" (\"chost/chwost\"). Slovo \"chościsko\" je odvozeno od výrazu \"hastingsko\", což v řeči kmene Hasdingů znamenalo „dlouhovlasý\". V praslovanštině se hůře vyslovovalo, proto bylo převedeno na nominální výraz „chost“, tedy „ohon“.\n\nMéně přijímáno je mezi odborníky vysvětlení, že Chościsko je přídomek, který označuje společenský status – kníže. Usuzuje se tak mj. na základě zápisu v Hnězdeňských kázáních (\"Kazania gnieźnieńskie\"): „\"... gdisczy szo kthoremy krolevy, albo xoszoczu szin narodzy ...“\" (česky: \"...kdysi se některému králi, nebo knížeti syn narodil...\"), kde slovo \"xoszoczu\" znamená \"kníže\".\n\nVe 12. století bylo velmi obtížné přepsat slovanský dialekt do latiny, a to především proto, že v latině chybí nosové (nazální) samohlásky a třené souhlásky (sykavky). Písmeno „x“ se mnohdy zapisovalo jako „ch“. Existuje domněnka, že Gallus Anonymus čerpal při psaní své kroniky z nejstarších dochovaných písemných záznamů, kde byl Piast zapsán jako syn nějakého „Choszecza“ nebo „Choszycza“ – tedy knížete. Tato teorie se však zdá historikům jako málo věrohodná, protože Chościsko byl podle Galla Anonyma prostým člověkem. Stejně jako Piast, kterého knížetem titulovali až pozdější kronikáři.\n\nJiná verze hovoří o tom, že „chościsko“, tedy „ohon“ nebo „kosa“, je výrazem pro slovo „cop“, a jde tedy o jeden ze symbolů mužnosti v raném středověku. Dlouhé vlasy tehdy symbolizovaly moc, např. u Merovejců.\n\nV oblasti Dolní Lužice se poblíž města Luckau nachází osada Schlabendorf am See, která se v dolnolužické srbštině vyslovuje jako Chóžyšća, což zde znamená ohon.\n\n"}
{"id": "1474388", "url": "https://cs.wikipedia.org/wiki?curid=1474388", "title": "Kostel Panny Marie Bolestné (Jičín)", "text": "Kostel Panny Marie Bolestné (Jičín)\n\nKostel Panny Marie Bolestné (též uváděn jako kostel Panny Marie de Sale) leží v Královéhradeckém kraji ve městě Jičín v části Nové Město. Byl založen v roce 1629 a dostavěn v raně barokním stylu roku 1663.\n\nByl prohlášen kulturní památkou, památkově chráněn je od 3. května 1958.\n\nKostel byl založen v roce 1629 podle plánů A. Spezzyho nebo N. Sebregondiho jako špitální a hřbitovní pod jménem Nejsvětější Trojice. V roce 1630 byl poškozen při požáru. Stavba byla roku 1634, po smrti Albrechta z Valdštejna, přerušena. V letech 1661–1663 byl dostavěn stavitelem J. Patočkou v raně barokní podobě a zasvěcen Panně Marii Bolestné de Sale. V roce 1718 byla v průčelí přistavěna věž stavitelem G. Gilmettim (Gilmetem). Roku 1795 byl opraven a v roce 1941 proběhla rozsáhlá rekonstrukce.\n\nKostel je filiální ve farnosti Jičín, Vikariát Jičín, Diecéze královéhradecká.\n\nKostel je orientován k západu. Jde o jednolodní obdélnou stavbu s půlkruhovým uzavřeným presbytářem. Uzavřená sakristie je v ose se dvěma obdélnými půlkruhovými kaplemi po stranách, pochází z 18. století. Na jižní straně lodi je obdélná kaple, která byla postavena v 17. století, na severní straně je obdélná márnice. Stěny uvnitř jsou členěny pilastry a římsou, zaklenutí je provedeno valenou klenbou s lunetami, na klenbách jsou bohaté raně barokní štukové rámy.\n\nHranolová věž s pilastry v nárožích má v průčelích niky se sochami, snad od kameníka M. Vocáska. Dole jsou umístěny dvě sochy Krista Trpícího, výše jsou sochy andělů a nejvýše sochy pravděpodobně sv. Petra a sv. Pavla.\n\nHlavní oltář je proveden ve stylu baroka, portálový s točenými sloupy, pochází z období kolem roku 1730, snad z dílny Jelínků z Kosmonos. Po stranách má umístěny sochy sv. Jana Evangelisty a sv. Maří Magdaleny. Střední obraz od A. Lhoty z roku 1879 představuje Bolestnou Pannu Marii. Oltáře v bočních, též barokních kaplích z období po roce 1740, nesou současné obrazy. Vpravo je vyobrazeno Stětí sv. Kateřiny, vlevo je sv. Jeroným. V lodi kostela je umístěn cyklus obrazů ze života sv. Ignáce a sv. Aloise, snad od I. Raaba. Vyřezávané lavice v hlavní lodi pocházejí z roku 1731. Hlavní vstupní dveře jsou z roku 1720. Boční kapli zdobí pamětní desky připomínající výstavbu kostela z let 1629 –1663.\n\nPřed kostelem stojí sochy: sv. Juda Tadeáš z roku 1724; sv. Jan Nepomucký, dílo pravděpodobně Suchardy st. z období kolem roku 1820; sv. Florián, dílo Suchardy ml. z období kolem roku 1870. Další významné sochařské práce ukrývají i prostory hřbitova.\n\nVedle kostela stojí špitál založený společně v roce 1629, dostavěn v roce 1650, později byl několikrát upravován. Jedná se o prostou obdélnou přízemní budovu s bočními štíty.\n\nNa hřbitově se nalézá pseudorenesanční kaple Panny Marie, postavena v letech 1906–1907 J. Marešem. Jde o jednolodní obdélnou stavbu s půlkruhovým závěrem a valenou klenbou s lunetami. Oltář je od jičínského řezbáře Josefa Stoklasy. Je zde též řada cenných náhrobků významných sochařů, které ukazují vývoj české funerální plastiky v období 17.–20. století.\n\nV roce 1820 byli v kostele oddáni rodiče Bedřicha Smetany.\n\n"}
{"id": "1474391", "url": "https://cs.wikipedia.org/wiki?curid=1474391", "title": "FBK Jičín", "text": "FBK Jičín\n\nFBK Jičín (podle sponzora také KM automatik FBK Jičín) je jičínský florbalový klub založený v roce 2001.\n\nŽenský tým hraje Extraligu žen od sezóny 2014/15, kdy postoupil z 1. ligy. Dříve hrál nejvyšší soutěž také v jedné sezóně 2005/06. Největším úspěchem týmu je účast ve čtvrtfinále Extraligy v sezónách 2016/17 až 2018/19.\n\n"}
{"id": "1474395", "url": "https://cs.wikipedia.org/wiki?curid=1474395", "title": "Constance Fox Talbot", "text": "Constance Fox Talbot\n\nConstance Fox Talbot (rozená Mundy, 30. ledna 1811 – 9. září 1880) byla od roku 1832 manželka vynálezce Williama Henryho Foxe Talbota, jedna z klíčových hráček ve vývoji fotografie ve třicátých a čtyřicátých letech 19. století. Ona sama krátce experimentovala s tímto procesem už v roce 1839 a je považována za první ženu fotografku, která kdy pořídila fotografii – mlhavý portrétní snímek irského básníka Thomase Moora.\n\nConstance, která přišla z Markeatonu v Derbyshire, byla nejmladší dcerou Francise Mundyho (1771-1837), člena parlamentu z let 1822 až 1831.\n\nZemřela 9. září 1880 ve věku 69 let.\n\nNěkteré zdroje tvrdí, že byla první žena fotografka byla Anna Atkinsová. Jiné zdroje jako první fotografku uvádějí Constance Talbotovou. Jelikož se nedochoval žádný snímek pořízený fotoaparátem Anny Atkinsové ani žádná fotografie Constance Talbotové, tato záležitost se pravděpodobně nikdy nevyřeší.\n"}
{"id": "1474396", "url": "https://cs.wikipedia.org/wiki?curid=1474396", "title": "Konami Sogaová", "text": "Konami Sogaová\n\nKonami Sogaová ( , \"Soga Konami\"; * 9. dubna 1995 Tokio) je japonská rychlobruslařka.\n\nV roce 2012 se poprvé zúčastnila Světového poháru juniorů, od roku 2014 však startovala jen na japonských šampionátech a dalších národních závodech. Ve Světovém poháru debutovala roku 2017. Na Mistrovství světa na jednotlivých tratích 2019, svém prvním světovém šampionátu, vybojovala na trati 500 m bronzovou medaili.\n"}
{"id": "1474400", "url": "https://cs.wikipedia.org/wiki?curid=1474400", "title": "Saad Mohamed el-Hussejn El Šazlí", "text": "Saad Mohamed el-Hussejn El Šazlí\n\nSaad Mohamed el-Hussejn El Šazlí (1. dubna 1922 Basyoun – 10. února 2011 Káhira) byl egyptský voják, generál a jeden z velitelů egyptské armády během Šestidenní války, Opotřebovací války a Jomkipurské války. V 70. letech 20. století byl jako kritik dohod z Camp Davidu odvolán z armádních postů a působil jako velvyslanec ve Velké Británii a Portugalsku. Poté žil v Alžírsku jako politický uprchlík. Mezi jeho nejvýznamnější počiny patří naplánování a úspěšné provedení operace Badr, při které se egyptské armádě na počátku Jomkipurské války podařilo úspěšně zachytit východní břeh Izraelem obsazeného Sinajského poloostrova.\n\nNarodil se v obci Shafratna v Guvernorátu Gharbíja. V nedaleké obci absolvoval základní školu. Když mu bylo 11 let, rodina se přestěhovala do Káhiry. V Káhiře absolvoval střední školu. V roce 1939 nastoupil do Vojenské akademie, kterou ukončil v hodnosti poručíka v roce 1940. V roce 1943 se oženil s dcerou ředitele vojenské akademie. S ní měl později tři dcery. Bojoval ve 2. světové válce a zúčastnil se i arabsko-izraelské války v roce 1948.\n\nBěhem převratu svobodných důstojníků 23. července 1952 se přidal na stranu skupiny Gamála Násira a podílel se na převratu ve vojenské škole College Elements of War. V roce 1953 absolvoval parašutistický výcvik v USA. Po návratu do Egypta, v roce 1954 se stal zakladatelem první egyptské parajednotky. Na výcviku jednotky se podíleli američtí Rangers. V roce 1956, během Suezské krize velel praporu výsadkářů. Výsadkářům po válce velel do roku 1959.\n\nV roce 1960 byl, již v hodnosti plukovníka vyslán do Konga jako velitel paradesantní jednotky. Jednotka v Kongu působila v rámci smíšené egyptsko-syrské jednotky působící pod praporem OSN. Poté, co došlo v Kongu k převratu byl arabský kontingent z Konga stažen. V letech 1961 až 1963 působil jako vojenský atašé ve Velké Británii. Po svém návratu z Velké Británie byl v letech 1965 až 1966 pověřen velením 1. egyptské pěší divize při jejím působení v Jemenu.\n\nBěhem Šestidenní války velel na Sinaji smíšené jednotce sestávající z dvou praporů výsadkářů, pěšího praporu a tankového praporu. Po zničení egyptského letectva se izraelskému letectvu podařilo získat nad Sinajským poloostrovem úplnou vzdušnou kontrolu. Egyptské jednotky na Sinaji ztratily spojení s vrchním velením a chaoticky se pokoušely ustoupit na západ, za Suezský průplav. Šazlí své jednotky naopak vedl na východ až na okraj Negevské pouště, kde 6. a 7. června zaujal postavení mezi horami, čímž své jednotky chránil před izraelským letectvem. Po navázání spojení s vrchním velením začal přesouvat své jednotky přes Sinaj zpět do Egypta, což se mu nakonec podařilo. Jeho působení během Šestidenní války mu v egyptské armádě zjednalo vysoký respekt.\n\nPo válce byl pověřen velením kombinovaných jednotek výsadkářů a speciálních sil, což vykonával v letech 1967 až 1969. V letech 1970 až 1971, během Opotřebovací války byl pověřen velením v celé vojenské oblasti Rudého moře.\n\nPo Násirově smrti a poté, co se nový vůdce Sadat rozhodl vést proti Izraeli další válku, přidal se Šazlí v egyptské armádě na stranu přívrženců tzv. \"omezené války\". Poté, co byl jmenován náčelníkem generálního štábu egyptské armády byl pověřen vypracováním plánu na přechod Suezského kanálu a zachycení části Sinajského poloostrova. Plán s názvem operace Badr byl egyptskou armádou proveden 6. října 1973. Jak naplánování, tak provedení operace jej dodnes považováno za jednu z nejlepších výsadkových operací.\n\nV dalších fázích války podporoval plán na zabezpečení pozic, odrážení izraelských protiútoků a vyčkávání na zásah velmocí. Na golanské frontě se ale syrské jednotky dostaly do potíží a Sadat byl Syřany požádán, aby zvýšil bojovou činnost a více poutal izraelské jednotky. Nařídil proto provést 14. října ofenzivu s cílem zatlačit Izraelce zpět. Šazlí se postavil proti a poukazoval na to, že se egyptské jednotky dostanou mimo ochranný raketový deštník a budou více zranitelné. K zabezpečení egyptského předmostí bylo navíc nutné přes kanál přesunout z Egypta i záložní jednotky, s čímž také Šazlí nesouhlasil. Jeho názor ale nebyl brán v potaz. Ofenziva ze 14. října pro Egypt skončila katastrofálně. Jeho jednotky byly zatlačeny zpět a utrpěly těžké ztráty. Izraelcům se podařilo převzít iniciativu a začali postupovat k Suezskému kanálu. Už během bitvy u Čínské farmy se prvním izraelským jednotkám podařilo proniknout na egyptskou stranu kanálu. Šazlí se postavil i proti plánu ministra války na operaci mající za účel izraelské předmostí odříznout a zničit. Poukazoval přitom na špatnou pozici egyptských jednotek. Jeho názor byl ale odmítnut. V následné bitvě se Šazlího obavy potvrdily a 25. egyptská samostatná brigáda ze sestavy 3. egyptské armády postupující kolem Velkého Hořkého jezera padla do izraelské léčky a byla úplně zničena.\n\nEgypťanům se již nepodařilo zabránit v postupu Izraelců na západní břeh průplavu a v rozvinutí bojové činnost (kde chyběly záložní jednotky, proti jejichž odsunu Šazlí protestoval). Jomkipurská válka skončila obklíčením 3. armády a zásahem USA a SSSR.\n\nV prosinci 1973 byl propuštěn z pozice náčelníka generálního štábu a bylo mu nabídnuto místo velvyslance ve Velké Británii. Na toto místo nastoupil v květnu 1974. V roce 1975 se přesunul na velvyslanecké místo v Portugalsku, kde setrval až do roku 1978.\n\nV roce 1978, po podepsání dohod z Camp Davidu se stal kritikem této smlouvy, navíc obvinil prezidenta Sadata z vytváření diktatury načež se přesunul do Alžíru jako politický uprchlík. Následně Sadat vydal vzpomínkovou knihu na Jomkipurskou válku, ve které Šazlího obvinil z řady chyb. Na to Šazlí reagoval vydáním vlastních vzpomínek, pod názvem Deník říjnové války, ve které viní Sadata z vojenských a politických přehmatů, které následovaly po úspěchu operace Badr.\n\nV roce 1983 , kdy byl již ve funkci Husní Mubárak byl Šazlí v nepřítomnosti odsouzen ke třem letům vězení za vydání vzpomínkové knihy bez povolení a prozrazení vojenských tajemství.\n\nV březnu 1992 se vrátil zpět do Egypta. Na káhirském letišti byl okamžitě zatčen a převezen do věznice k odpykání uloženého trestu. V říjnu 1993 byl na základě všeobecné amnestie z vězení propuštěn. Žil ve své rodné obci a věnoval se psaní.\n\nV tomto období se více zapojoval do veřejného života. Vystupoval v arabských televizích, v nichž se vyjadřoval k vojenským otázkám. Zemřel ve vojenské nemocnici 11. února 2011 po těžké nemoci. Krátce na to došlo ke svržení Mubarákova režimu a Šazlímu byla posmrtně udělena vysoká státní vyznamenání.\n\nKrátce po revoluci mu byla udělena Hvězda Sinaje. Během svého působení si získal přezdívky \"Egyptský Dajan\" (odkaz na izraelského generála Moše Dajana) či \"arabský Rommel\" (odkaz na německého tankového generála).\n\n"}
{"id": "1474403", "url": "https://cs.wikipedia.org/wiki?curid=1474403", "title": "Janine Smitová", "text": "Janine Smitová\n\nJanine Smitová (* 18. dubna 1991 Heerenveen) je nizozemská rychlobruslařka.\n\nV roce 2009 poprvé startovala ve Světovém poháru juniorů a premiérově se představila i na juniorském světovém šampionátu. V závodech Světového poháru debutovala v prosinci 2011 na mítinku v domácím Heerenveenu, ovšem stabilní členkou reprezentace se nestala. Do konce sezóny 2014/2015 absolvovala v tomto seriálu pouze dalších pět startů, závodila ovšem na domácích nizozemských závodech. Ve Světovém poháru pravidelně startuje od podzimu 2015, na seniorském světovém šampionátu se poprvé představila v roce 2016. Na MS 2019 vybojovala s nizozemským družstvem zlatou medaili v týmovém sprintu.\n"}
{"id": "1474405", "url": "https://cs.wikipedia.org/wiki?curid=1474405", "title": "KV13", "text": "KV13\n\nHrobka KV13 je hrobka v Údolí králů v Egyptě. Původně byla postavena pro vysokého úředníka z 19. dynastie Baje, nakonec zde však byl pohřben Mentuherchepšef, syn Ramesse III., a jeho synovec Amenherchepšef, syn Ramesse VI.\n"}
{"id": "1474409", "url": "https://cs.wikipedia.org/wiki?curid=1474409", "title": "Šáchor dlouhý", "text": "Šáchor dlouhý\n\nŠáchor dlouhý (\"Cyperus longus\") je trvalka patřící do čeledi šáchorovité (\"Cyperaceae\").\n\nTrvalka vysoká 20–150 cm. Oddenek je dlouhý, uzlovitý, až 10 mm v průměru pokrytý širokými šupinami a je aromatický. Lodyhy jsou jednotlivé a trojhranné. Čárkovité listy jsou ± dlouhé jako lodyha a 2-10 mm široké. Květenství je jednostranné nebo složito-okoličnaté, s 2–10 (–35) cm dlouhými větévkami. Počet listenů je 2–6 Dolní jsou delší než samotné soubory květů. Klásky jsou čárkovité až úzce elipsovité, 5–25 (–60) x 1–2 mm, odstávající až dolu skloněné, se 6–30 květy. Vřeteno je široko křídlaté, plevy 2–3 x 1,5–2 vejčité až elipsovité, tupé, tmavočervenohnědé, na kýle zelené. Plod je červenohnědá nažka.\n\nVyskytuje se od Jižní Afriky celým kontinentem až na sever, na Kanárských a Azorských ostrovech, v jižní Evropě, v celém středomoří, na sever po Britské ostrovy a do střední Evropy – Německo, Rakousko a Maďarsko, na východ pak na Ukrajině a evropské části Ruska. V Asii se vyskytuje na blízkém východě, ve střední Asii (Kazachstán, Kyrgyzstán, Turkmenistán, Uzbekistán), v Pákistánu a na Indickém subkontinentu. V ČR se nevyskytuje, ale jeho výskyt je udáván na jižním Slovensku, ovšem nejsou udány žádné konkretní lokality.\n\nMattioli doporučuje jeho oddenky pod názvem \"Dlouhý galgán planý\" na otoky, vodnatelnost, nadýmání, močové problémy, pupínky a gynekologické potíže. Také tvrdí, že \"léčí štíří uštknutí a zbavuje zápachu z úst\".\n\nDříve se používal na otoky a zažívání, poté ale upadl v zapomnění.\n\nListy se používají v košíkářství a na klobouky. Z aromatických oddenků a stonků se vyrábí parfémy. Aroma se prohloubí pokud jsou vysušeny a nechají se \"vyzrát\". Rostlina se používá v papírnictví.\n\nVyskytuje se na březích řek, ve slepých ramenech, v močálech, ale i v odvodňovacích kanálech a příkopech. Vyžaduje mokré, výživné, zavodněné a bahnité půdy. Ve Střední Evropě se vyskytuje jen v teplých nížinách. Kvete v červenci. Listy se používají v košíkářství a na klobouky.\n\nNa území Slovenska je doložen výskyt příbuzného šáchoru klubkatého.\n\n\n \n"}
{"id": "1474411", "url": "https://cs.wikipedia.org/wiki?curid=1474411", "title": "Craig Sheffer", "text": "Craig Sheffer\n\nGraig Sheffer (* 23. dubna 1960 York, Pensylvánie) je americký herec, režisér a producent. Proslavil se díky rolím Aarona Boona v hororu Clivea Barkera \"Plod noci\" (1990), Normana Macleana v dramatu Roberta Redforda \"Teče tudy řeka\" (1992) a Keithe Scotta v seriálu \"One Tree Hill\".\n\nV různých seriálech se začal objevovat od počátku osmdesátých let, svojí první hlavní roli dostal v muzikálu \"Voyage of the Rock Aliens\" (\"Odyssea rockových mimozemšťanů\") (1984). Záhy následovali filmy \"Fire with fire\" (1986), \"Báječná chvíle\" (1987) či \"Rozhodující úder\" (1988). \n\nPo klíčové rolích v hororu \"Plod noci\" a dramatu \"Teče tudy řeka\" se začal objevovat jak ve filmech slavných tvůrců (\"Program\" (1993) D. S. Warda a \"Křídla odvahy\" (1995) Jeana-Jaquese Annauda), tak v klasických komerčních snímcích (\"Oheň v oblacích\" (1993), \"Amazonka v plamenech\" (1993), \"Duel v poušti\" (1994), \"Ve jménu cti\" (1995), \"Hlava nad vodou\" (1996) či \"Stín pochybnosti\" (1998)). \n\nOd konce devadesátých let se objevuje jak v béčkových produktech (\"\" (1999), \"\" (2001), \"\" (2013)), tak i v poměrně přijatelných snímcích (\"\" (2003), \"Svědkem zločinu\" (2008), \"Láska krvácí\" (2008), \"Veterán\" (2012), \"Ochránce spravedlnosti\" (2016)) a nadprůměrných kusech (\"\" (2000), \"Jako za starejch časů\" (2012)).\n\nObjevil se též v seriálech \"One Tree Hill\", \"Na Západ\", \"Myšlenky zločince\", \"\", \"Mentalista\", \"Kriminálka Las Vegas\" či \"Agentura Jasno\".\n\nKromě herectví se věnuje i jiným filmovým odvětvím, roku 2008 natočil komedii \"Americká gangsterka\" a například produkoval známý akční snímek \"Demolition Man\" (1993).\n"}
{"id": "1474412", "url": "https://cs.wikipedia.org/wiki?curid=1474412", "title": "Civilní Obrana", "text": "Civilní Obrana\n\nCivilní Obrana je čáslavská punkrocková skupina.\n\nSkupina vznikla v roce 2005, kdy studenti ze Střední průmyslové školy v Čáslavi začali hrát na kytary v bývalém skladu Civilní obrany. Veřejně vystupovat začali o dva roky později. Za dobu svého působení kapela účinkovala na festivalech jako je Votvírák, Sázavafest, Trutnov Open Air, Přeštěnice Music Festival, Natruc apod. a také se účastnila turné s kapelami jako Mandrage, Rybičky 48, Wohnout atd. Vydala tři studiová alba (\"Konkurz\", \"[So:wA]?\" a \"Loterie\") a několik samostatných singlů (např. „Pussy je kunda“, „Holku pevnou mít“, „I Like Mrkvička“ nebo „Tereza“).\n\n\n\n\n\nV posledních letech kapela vydává hlavně singly, které rovnou doplňuje o videoklip.\n\n"}
{"id": "1474414", "url": "https://cs.wikipedia.org/wiki?curid=1474414", "title": "Rockový slunovrat", "text": "Rockový slunovrat\n\nRockový slunovrat je multižánrový hudební festival, který se koná v areálu lesního amfiteátru ve městě Řevnice a na který každoročně zavítají tisíce návštěvníků z celé Evropy.\nPremiéru si Rockový slunovrat odbyl už v roce 2005. Z malé akce převážně lokálního charakteru se festival vypracoval do dnešní dvoudenní podoby s programem, na němž se vyjímají známá jména české i evropské hudební scény.\n\nFestival se každoročně koná na začátku měsíce června.\n\nKromě hudební produkce se festival snaží i pomáhat pomocí programu Rockový slunovrat léčí, který vznikl v roce 2007 a klade si za cíl pomoci lidem nemocným cystickou fibrózou. V rámci této nadace je možné během festivalu přispívat na činnost Klubu cystické fibrózy, který tzv. slaným dětem pomáhá a který má na festivalu informační stánek. Klubu CFK je věnován celý výtěžek sbírky.\nV rámci této nadace lze i celoročně přispívat do sbírky Křídla pro Patrika, která má za cíl vybrat co největší částku na nový elektrický vozík pro handicapovaného Patrika Šimánka.\n\n2016: http://www.hudebniknihovna.cz/rockovy-slunovrat-posunul-svoji-latku-zase-o-neco-vyse.html<br>\n2017: http://musicgate.cz/clanek/revnice-privitaly-rockovy-slunovrat-2017/503/<br>\n2018: http://musicgate.cz/clanek/les-plny-rockovych-hvezd-to-byl-rockovy-slunovrat-2018/2716/\n\n2019: http://www.hudebniknihovna.cz/krasne-prostredi-napadita-dramaturgie-prijemna-atmosfera-to-je-rockovy-slunovrat.html\n\n"}
{"id": "1474417", "url": "https://cs.wikipedia.org/wiki?curid=1474417", "title": "Jutta Leerdamová", "text": "Jutta Leerdamová\n\nJutta Monica Leerdamová (* 30. prosince 1998 's-Gravenzande) je nizozemská rychlobruslařka.\n\nV juniorském Světovém poháru debutovala v roce 2017, téhož roku poprvé startovala na juniorském světovém šampionátu, kde zvítězila ve víceboji. Od roku 2018 startuje ve Světovém poháru. V sezóně 2018/2019 se rovněž poprvé představila na evropských a světových šampionátech. Na Mistrovství Evropy 2019 byla čtvrtá ve sprinterském víceboji, z Mistrovství světa na jednotlivých tratích 2019 si přivezla zlatou medaili z týmového sprintu (také byla pátá na 1000 m a šestnáctá na 500 m) a na sprinterském MS 2019 skončila desátá. Na ME 2020 získala zlatou medaili v závodě na 1000 m a na Mistrovství světa na jednotlivých tratích 2020 vyhrála kilometrovou distanci a týmový sprint.\n"}
{"id": "1474420", "url": "https://cs.wikipedia.org/wiki?curid=1474420", "title": "Alfa-gal alergie", "text": "Alfa-gal alergie\n\nAlfa-gal alergie známá také jako alergie na maso je alergie na sacharid alfa-gal přenášená některými druhy klíšťat – nejčastěji klíštětem americkým, ale také klíštětem obecným. Nebezpečí nákazy je velmi nízké. Alergie se týká jen červených mas a projevuje se jako klasická alergie na jídlo – třesem či dýchacími problémy, ale může se také objevit nebezpečný anafylaktický šok. Vědecké týmy pracují na zjištění, jak přesně klíště alergii způsobuje a poslední (únor 2019) americká studie naznačuje, že by za alergii mohly být zodpovědné sliny klíštěte.\n"}
{"id": "1474425", "url": "https://cs.wikipedia.org/wiki?curid=1474425", "title": "Sarah Churchillová, vévodkyně z Marlborough", "text": "Sarah Churchillová, vévodkyně z Marlborough\n\nSarah Churchillová, vévodkyně z Marlborough (\"Sarah Churchill, Duchess of Marlborough)\" (5. června 1660 St Albans, Anglie – 18. října 1744, Londýn, Anglie) byla anglická šlechtična. Jako milenka Jakuba II. a manželka významného vojevůdce Johna Churchilla patřila k vlivným osobnostem anglické historie přelomu 17. a 18. století. Významný vliv na politiku měla jako nejvyšší hofmistryně (\"Mistress of the Robes\") královny Anny (1702-1714). Od roku 1702 užívala titul \"vévodkyně z Marlborough\", podílela se na budování rodové rezidence Blenheim Palace. K jejímu přímému potomstvu patří Winston Churchill nebo princezna Diana.\n\nPocházela z drobné venkovské šlechty, byla dcerou Richarda Jenningse (1619-1668), který vlastnil statky v Hertfordshire a byl členem Dolní sněmovny. Jeho starší dcera Frances (1647-1730) z prvního manželství byla manželkou hraběte z Tyrconnelu. Sarah od dětství žila u dvora vévody z Yorku, s nímž se její otec sblížil v období restaurace. Byla milenkou Jakuba II. a díky tomu dosáhl vzestupu její manžel John Churchill, za nějž se provdala v roce 1677. Od roku 1678 byla první dvorní dámou princezny Anny.\n\nVrcholu kariéry dosáhla za vlády královny Anny, kdy se již jako vévodkyně z Marlborough stala správkyní soukromé královské pokladny (1702-1711) a nejvyšší hofmistryní (\"Mistress of Robes\") (1704-1714). Její manžel vévoda z Marlborough patřil tehdy k předním vojenským osobnostem války o španělské dědictví, Sarah často pobývala ve Woodstocku, kde dohlížela na budování rodového sídla Blenheim Palace. Zůstávala ale v kontaktu s královnou Annou a svým vlivem zasahovala do vnitřních i zahraničních politických záležitostí. Po pádu whigistické vlády hraběte Godolphina (1710) upadl její i manželův vliv, v roce 1711 byla odvolána z postu správkyně královské pokladny. Na veřejné dění již neměla vliv, ale do smrti královny Anny zastávala funkci nejvyšší hofmistryně. S nástupem Jiřího I. byla opět povolána ke dvoru jako stoupenkyně strany whigů, patřila k předním osobnostem dvora, ale politický vliv již neměla žádný. Po smrti svého manžela se jako jeho dědička stala jednou z nejbohatších žen v Evropě (1722).\n\nZa Johna Churchilla se provdala v roce 1677, z jejich manželství pocházelo šest dětí. Jediný syn John zemřel předčasně, titul vévody z Marlborough přešel na spřízněný rod Spencerů.\n\n\n\n\n\n\n\n\n\n\n"}
{"id": "1474428", "url": "https://cs.wikipedia.org/wiki?curid=1474428", "title": "Octan chromnatý", "text": "Octan chromnatý\n\nOctan chromnatý je komplexní sloučenina chromu, která se obvykle vyskytuje jako hydratovaný dimer se vzorcem Cr(CHCO)(HO), který bývá často zjednodušován na Cr(OAc)(HO). Atomy chromu v molekule jsou spojeny čtvernou vazbou. Látka je citlivá na vlhkost a při její oxidaci dochází k výrazné změně barvy.\n\nKromě hydratovaného octanu chromnatého lze připravit i jeho bezvodou formu. Cr(OAc)(HO) je načervenalý diamagnetický prášek, je však možné získat i deskovité krystaly kosočtvercovitého tvaru. Nízká rozpustnost octanu chromnatého ve vodě a methanolu odpovídá jeho neiontové povaze.\n\nV molekule Cr(OAc)(HO) se nacházejí dva atomy chromu, dvě molekuly vody jako ligandy a čtyři octanové skupiny jako můstkové ligandy. Na každý chrom jsou koordinovány čtyři atomy kyslíku (po jednom z každé octanové skupiny) vzájemně uspořádané do tvaru čtverce, jedna molekula vody a druhý atom chromu (naproti molekule vody); tím má celá molekula oktaedrickou koordinační geometrii. Atomy chromu jsou propojeny čtvernou vazbou a molekula má (bez ohledu na umístění atomu vodíku) symetrii D. Stejnou strukturu mají i dihydráty octanu rhodnatého a octanu měďnatého, i když u těchto sloučenin k sobě atomy kovů nejsou tak blízko.\n\nUvedená čtverná vazba vzniká překryvem orbitalů d jednotlivých atomů chromu; vazbu sigma vytváří překryv orbitalů d, překryvy orbitalů d a d dávají vzniknout dvěma vazbám pí a překryvem orbitalů d se tvoří vazba delta. Tato čtverná vazba má také nízký magnetický moment a malou délku (236,2 ± 0,1 pm); vzdálenost atomů chromu je však kratší, přibližně 184 pm.\n\nOctan chromnatý poprvé popsal roku 1844 Eugène-Melchior Péligot; zřejmě šlo o dimerní formu Cr(OAc)(HO). Neobvyklá struktura, podobná octanu měďnatému, byla objevena roku 1951.\n\nPrvním krokem při přípravě octanu chromnatého je obvykle redukce vodného roztoku chromité soli kovovým zinkem. Vzniklý modrý roztok následně reaguje s octanem sodným, přičemž se vysráží octan chromnatý jako světle červený prášek.\n\nPříprava Cr(OAc)(HO) se využívá k otestování syntetických dovedností a trpělivosti vysokoškolských studentů v laboratořích anorganické chemie, neboť i malé množství vzduchu vniklého do aparatury se projeví odbarvením jinak červeného produktu.\n\nBezvodou formu octanu chromnatého (a také dalších chromnatých karboxylátů) lze získat z chromocenu:\n\nTakto lze připravit bezvodou formu přímým postupem.\n\nDíky své snadné přípravě se Cr(OAc)(HO) používá jako výchozí látka pro přípravu dalších chromnatých sloučenin.\n\nMísto kyseliny octové lze použít i jiné karboxylové kyseliny a jako zásada nemusí sloužit jen voda, tím lze získat mnoho rlzných analogů octanu chromnatého.\n\nOctan chromnatý má jen malé praktické využití. Používá se k dehalogenaci organických sloučenin jako jsou α-bromketony a chlorhydriny.\n\n"}
{"id": "1474433", "url": "https://cs.wikipedia.org/wiki?curid=1474433", "title": "Vesti la giubba", "text": "Vesti la giubba\n\nVesti la giubba (často též jako \"Ridi, pagliaccio\", česky jako \"„Směj se, paňáco“\") je slavná árie z opery \"Komedianti (Pagliacci)\" italského skladatele Ruggera Leoncavalla z roku 1892. Při premiéře v roce árii zpíval tenorista Fiorello Giraud.\n\nPrvní zvukový záznam nazpíval Enrico Caruso celkem ve třech verzích (v letech 1902, 1904 a 1907). Prodalo se ho více než milion výlisků.\n\nÁrie zaznívá na konci prvního jednání, kdy se ústřední postava opery, klaun Canio připravuje na commedia|komediální vystoupení v roli \"Pagliaccia\", těsně poté, co odhalil nevěru své manželky Neddy. Árie představuje koncept \"tragického klauna\", jenž ztvárňuje svou komickou roli, aniž by dal znát své pohnutí, avšak v jeho nitru se odehrává osobní drama.\n\n<poem lang=\"it\" style=\"float:left;\">\nRecitar! Mentre preso dal delirio,\nnon so più quel che dico e quel che faccio!\nEppur è d'uopo... sforzati!\nBah! sei tu forse un uom?\nTu se' Pagliaccio!\n\nVesti la giubba e la faccia infarina.\nLa gente paga, e rider vuole qua.\nE se Arlecchin t'invola Colombina,\nridi, Pagliaccio... e ognun applaudirà!\nTramuta in lazzi lo spasmo ed il pianto;\nin una smorfia il singhiozzo e 'l dolor...\n\nRidi, Pagliaccio, sul tuo amore infranto!\nRidi del duol che t'avvelena il cor! </poem>\n<poem style=\"margin-left:2em; float:left;\">\nMám hrát! Můj rozum je zatemněný hněvem,\nVždyť nevím co říkám, ani co činím!\nAvšak musím... vzmuž se!\nPche! Jaký ty jsi muž?\nJsi jenom klaun!\n\nOblékni kostým, nalič svou tvář.\nObecenstvo platí, a chce se jenom smát.\nA když Harlekýn svede tvou Kolombínu,\nSměj se, paňáco, i lid se bude smát!\nSvé slzy a utrpení přeměň ve šprýmy,\nSvou bolest a vzlyky přeměň na směšný škleb!\n\nAch, směj se, paňáco, své nešťastné lásce!\nSměj se v bolesti, jež tráví tvé srdce!</poem>\n\n"}
{"id": "1474434", "url": "https://cs.wikipedia.org/wiki?curid=1474434", "title": "Return to the Planet of the Apes", "text": "Return to the Planet of the Apes\n\nReturn to the Planet of the Apes je americký animovaný televizní seriál od Davida H. DePatia a Frize Frelenga. Seriál je založený na románu \"Planeta opic\" francouzského spisovatele Pierra Boulla. Byl produkován společnostmi DePatie-Freleng Enterprises a 20th Century Fox Television a měl premiéru dne 6. září 1975 na stanici NBC\n\nStanice NBC odvysílala od 6. září do 29. listopadu 1975 třináct dílů, seriál však neměl příliš velkou sledovanost. Televize proto zvažovala produkci druhé řady jen se třemi epizodami, které by ukončily příběh, avšak k její realizaci nikdy nedošlo.\n\nPříběh sleduje tři americké astronauty, Billa Hudsona (Tom Williams), Jeffa Allena (Austin Stoker) a Judy Franklinovou (Claudette Nevins), kteří se nechtěně dostanou do vzdálené budoucnosti planety Země. V ní naleznou tři skupiny: zmutované lidi, jež obývají pouštní jeskyně, lidi žijící pod povrchem a civilizované opice, které si lidskou rasu podmanily. Astronauti se zapletou do místních událostí a snaží se ochránit lidskou rasu a vymanit ji z opičího útlaku. V obsazení se objevily také známé postavy z předchozích filmů a seriálu. Například opice Nova (Claudette Nevins), generál Urko (Henry Cordin), Zira (Philippa Harris), Cornelius (Edwin Mills) a doktor Zaius (Richard Blackburn).\n\n\n"}
{"id": "1474439", "url": "https://cs.wikipedia.org/wiki?curid=1474439", "title": "Mozková výduť", "text": "Mozková výduť\n\nAneurysma mozkových cév neboli mozková výduť je onemocnění cév, kdy se v oslabeném místě céva vychlipuje a vytváří abnormální tvar. Výduť pak může prasknout, což vede ke krvácení a vážnému ohrožení života. Onemocnění se obtížně diagnostikuje a většina lidí o něm neví.\n\nOnemocnění je velkou měrou podmíněné geneticky, cca 20 procent pacientů má toto onemocnění v rodině. U žen se onemocnění projevuje dva až třikrát častěji než u mužů. S přibývajícím věkem přibývá riziko výdutě. Výduť může způsobit kouření, pití alkoholu nebo vysoký tlak, stejně tak mohou tyto faktory vést ke zhoršení stavu výdutě nebo k prasknutí. V Česku má výduť podle odhadů přibližně 1 až 4 procenta lidí.\n\nPrevence vzniku neexistuje, riziko lze ale snížit omezením rizikových faktorů, jako je kouření či pití alkoholu. Prevence prasknutí pak může být realizována chirurgickou operací – s otevřením lebky nebo endovaskulárně. Nicméně na spoustu výdutí se nepřijde, menší výdutě většinou nejdou diagnostikovat. K diagnostice slouží centrální tomograf a magnetická rezonance. V Česku existuje (září 2010) 10 specializovaných center, které se zabývají chirurgickou léčbou výdutí.\n\nPravděpodobnost, že céva s výdutí praskne, je přibližně 1 procento za rok. U výdutí pod 5 mm nehrozí příliš prasknutí. Pokud céva praskne, do okolí mozku se začne rozlévat krev. Padesát procent lidí zemře, zbytek může mít problémy v podobě špatné chůze, vidění, výpadků paměti nebo nějakých psychických problémů. Ojediněle může člověk zemřít i na neprasklou výduť.\n\nPraskne-li céva, provází pacienta velmi silná bolest, pacient může ztratit vědomí, může dostat epileptické křeče, zvracet, může mít strnutí šíje, nesnášenlivost světla a hluku. Metodu léčby určuje tým tvořený neurochirurgy a radiology. Operovat by se mělo nejlépe do tří dnů od začátku krvácení. Aneurysmata se obvykle operují zasvorkováním nebo zavedením speciální spirálky přímo do výdutě, která dá vytvořit sraženině a krev přestane vytékat.\n"}
{"id": "1474448", "url": "https://cs.wikipedia.org/wiki?curid=1474448", "title": "Pierre Werner", "text": "Pierre Werner\n\nPierre Werner (29. prosince 1913, Saint-André-lez-Lille – 24. června 2002, Lucemburk) byl lucemburský politik, v letech 1959–1974 a 1979–1984 byl premiérem Lucemburska. Krom toho zastával řadu dalších vládních funkcí: ministr obrany (1953–1959), ministr financí (1953–1974), ministr spravedlnosti (1953–1967) a ministr zahraničních věcí (1964–1967). Byl představitelem křesťansko-demokratické Chrëschtlech Sozial Vollekspartei. Byl velkým bojovníkem za jednotnou evropskou měnu a někdy je nazýván “otec eura”. Jako předseda komise Evropského hospodářského společenství publikoval v roce 1970 tzv. Wernerovu zprávu, která doporučovala monetární unii šesti evropských států.\n"}
{"id": "1474450", "url": "https://cs.wikipedia.org/wiki?curid=1474450", "title": "Výsledky českých reprezentantů v judu 2018", "text": "Výsledky českých reprezentantů v judu 2018\n\nTento článek uvádí výsledky českých reprezentantů v judu na mezinárodních podnicích za rok 2018.\n\npozn: seznam reprezentantů Český svaz juda veřejně nepublikuje, tabulka je sestavena podle výsledků ve světovém a evropském poháru v roce 2018, úroveň \"A\" lze chápat jako užší výběr seniorské reprezentace, úroveň \"B\" jako širší výběr seniorské reprezentace, úroveň \"C\" je reprezentační zálohu\n\nReprezentační trenér seniorů a seniorek:\nReprezentační trenéři juniorů a juniorek:\nReprezentační trenéři dorostenců a dorostenek:\n\n\"výsledky z mistrovství světa\"\n\n\"výsledky z mistrovství Evropy\"\n\n"}
{"id": "1474451", "url": "https://cs.wikipedia.org/wiki?curid=1474451", "title": "Boeing CC-137", "text": "Boeing CC-137\n\nBoeing CC-137 Husky je označení pěti transportních letounů Boeing 707-347C používaných \"Royal Canadian Air Force\" v letech 1970 až 1997. Typ zajišťoval dálkovou přepravu příslušníků ozbrojených sil, dopravu kanadských ústavních činitelů a tankování paliva za letu stíhačkám CF-116 Freedom Fighter a CF-188 Hornet. V transportní a později i tankovací roli byly tyto stroje nahrazeny typem Airbus CC-150 Polaris.\n\nRoyal Canadian Air Force v průběhu 60. let 20. století vzneslo požadavek na náhradu svých stárnoucích transportních strojů Canadair CC-106 Yukon a CC-109 Cosmopolitan. Původně byl zvažován Boeing KC-135, jehož flexibilní design mohl sloužit i v tankovací roli, ačkoliv ta původně nebyla požadována. I když speciálně zkonstruovaný letoun by mohl požadavky RCAF naplnit lépe, brzy se naskytla příležitost k získání Boeingů 707.\n\nKanada v letech 1970–71 zakoupila postupně pět Boeingů 707-347C, výrobních čísel 20315–20319, které nahradily letouny Canadair CC-106 Yukon v dálkové transportní roli a CC-109 Cosmopolitan jako stroj pro přepravu na kratší vzdálenosti nebo transport významných činitelů. První čtyři stroje pocházely ze zrušené zakázky Western Airlines, pátý byl zakoupen separátně o rok později. Pro uspokojení potřeby kanadských ozbrojených sil po typu schopném doplňovat palivo za letu byly v roce 1972 zakoupeny dvě sady vybavení od společnosti Beechcraft, užívající metodu pružné hadice, které byly průběžně přesouvány mezi jednotlivými CC-137, aby bylo dosaženo rovnoměrného opotřebení draků všech užívaných strojů.\n\nKanadské CC-137 celkem nalétaly 191 154 hodin, a z transportní služby byly vyřazeny až roku 1995, a dva poslední stroje pokračovaly ve službě jako tankovací až do roku 1997.\n\nPo vyřazení ze služby v Kanadě byla většina jejích bývalých strojů převzata United States Air Force a zařazena do programu Northrop Grumman E-8 Joint STARS, buď jako zdroj náhradních dílů, anebo konvertována na standard verze E-8C.\n\nÚdaje podle\n\n\n\n\n"}
{"id": "1474454", "url": "https://cs.wikipedia.org/wiki?curid=1474454", "title": "William Edward Kilburn", "text": "William Edward Kilburn\n\nWilliam Edward Kilburn (1818 – 1891) byl anglický dvorní fotograf, známý svými fotografiemi britské královské rodiny.\n\nNarodil se v roce 1818 v Londýně.\n\nDne 10. dubna 1848 fotografoval velký meeting Chartistů v Kennington Common a byla to jedna z prvních fotografií velké davové scény. Fotografie události ocenil princ Albert, který jmenoval Kilburna dvorním fotografem \"Photographist to Her Majesty and His Royal Highness Prince Albert\". \n\nKilburn dělal první daguerotypové portréty královny Viktorie a její rodiny v dubnu 1847.\n\nKilburnovo studio, kde vyráběl své daguerrotypie, bylo na adrese Regent Street 234.\n\nZemřel v roce 1891.\n\nKilburnova fotografie setkání Kenningtonských Chartistů byla znovu objevena v Britské královské sbírce v 80. letech 20. století poté, co byla považována za ztracenou.\n"}
{"id": "1474465", "url": "https://cs.wikipedia.org/wiki?curid=1474465", "title": "Zlatohorský rybník", "text": "Zlatohorský rybník\n\nZlatohorský rybník je rozlohou největší vodní nádrží na Vlašimské Blanici u obce Kamberk, jeho délka je asi 800 m a rozkládá se na říčním km 43 až 42 řeky Blanice. Jeho hráz je 3 metry vysoká a tvoří přirozený přepad vody při zvýšeném průtoku řeky. Pod touto hrází mají vodáci za příznivých průtoků, tj. v zimních až jarních měsících při tání sněhu, možnost zahájit plavbu na Blanici až do Vlašimi, popřípadě až k ústí Blanice do Sázavy. Rybník je využíván především k chovu ryb a rybolovu, není vhodný na klasickou rekreaci u vody.\n"}
{"id": "1474506", "url": "https://cs.wikipedia.org/wiki?curid=1474506", "title": "Metro: Last Light", "text": "Metro: Last Light\n\nMetro: Last Light je hororová FPS videohra od studia 4A Games. Jedná se o pokračování hry Metro 2033 volně inspirované knižními díly od Dmitrije Gluchovského.\n\nHra se odehrává rok po událostech hry Metro 2033 se špatným koncem, kdy Arťom odpálil rakety na Temné. Po vybombardování Temných se Arťom stal členem Řádu a přestěhoval se z rodné Exhibice do D6. Jednoho dne ho navštíví Chán a oznámí mu, že našel malého Temného, který zdánlivě jako jediný přežil bombardování. Miller Arťomovi nařídí Temného zničit a pošle s ním svou dceru Annu. Ve zbytcích hnízda Temného najdou, ale než se jim podaří ho dostat, Arťoma zajmou nacisté.\n\nV nacistické stanici se Arťom seznámí s Pavlem, spoluvězněm a vojákem Rudé trasy. Oběma se společně podaří probít se z nacistického vězení. Pavel mu slíbí, že jestli mu Arťom pomůže dostat se na Rudou trasu, pomůže mu vrátit se do D6. Jakmile se dostanou na stanici Těatralnaja, Pavel se snaží Arťoma přetáhnout na jejich stranu. Když se mu to nepodaří, tak ho zradí a předá ho vůdcům Rudé trasy, kde je vyslýchán mocným generálem Korbutem. Syn vůdce Rudé trasy Moskvina Arťoma osvobodí a pomůže mu utéct. Nyní je Arťomovým úkolem dostat se k Temnému dříve než Rudí, kteří ho od nacistů odkoupili. Z rozhovorů vojáků se dozvěděl, že byl převezen do Benátek (Treťjakovskaja-Novokuzněckaja). Když se dostane do Benátek, Temný je už ale Pavlem převezen jinam a Arťom je nucen se přesunout na blízkou Sparťanskou základnu, kde se znovu shledá s Annou. Základnu ale přepadnou Rudí vedení špionem a zrádcem Lesnickým, a zmocní se Anny. Tu Arťom najde ve stanici Okťjabrskaja, kterou Rudí zamořili virem a povraždili její obyvatele.\n\nArťom s Annou jsou zachráněni vojáky Hanzy a Chánem. Chán Arťomovi oznámí v Polisu se bude konat mírová konference mezi Spartou, nacisty, Hanzou a komunisty a Arťom je odhodlán jim říct o incidentu na Okťjabrské. Jakmile se ukáže, že nejsou nakaženi, Chán pomůže Arťomovi se vrátit v myšlenkách zpět a podaří se jim lokalizovat karavanu s malým Temným. Temný je ještě dítě a pokládá Arťoma za přítele a tak ho následuje. Po cestě do D6 se Arťom střetne s mnoha vojáky Rudé trasy, mezi nimiž je i Lesnickij a Pavel, které může Arťom zabít nebo ušetřit. Pavel se nachází na Rudém náměstí, kvůli konferenci jediném otevřeném vstupu do metra. Malý Temný se dostanem Lesnickému a Pavlovi do pamětí a zjistí, že Korbut plánuje využít konference a nepřítomnosti Millera a Moskvina k útoku na D6. Arťom s maličkým dorazí ke vstupu do Polisu. Zde se ukáže, že dosud v dosud neotevřených vratech v D6 se nachází celá populace Temných a maličký je chce osvobodit. Arťom a Chán ho výměnou za to poprosí o pomoc při nadcházejícím boji.\n\nArťom, Chán, Miller i malý Temný dorazí na konferenci. Temný donutí svou mocí Moskvina se ke všemu přiznat a říct o útoku. Sparťané se přesunou do D6, připraveni na obranu. Rudí zahájí útok a i přes významný odpor prolomí sparťanskou obranu. Když ke zraněnému Arťomovi a Millerovi přijde Korbut, Miller Arťomovi nařídí zničit celý komplex a tudíž všechny obětovat.\nStejně jako v předešlém díle, jsou i zde dva konce. „Špatný“ konec skončí tím, že Arťom splní rozkaz a všichni zemřou. Na konci je vidět Anna a Arťomův syn. V „dobrém“ konci Arťoma zastaví malý Temný a přivede na pomoc ostatní Temné. Ti po pomoci nadobro odejdou z Moskvy.\nNa dobrý konec navazuje děj hry .\nHra má lineární dějovou linii s volitelným stealth postupem. Během hry má hráč možnost získávat karmické body, jejichž počet ovlivní konec hry. Pokud má hráč dostatečně vysoký počet bodů, hra skončí „dobrým“ koncem.\n\nPodstatnou část hraní zabírá souboj. Roli nepřítele hrají převážně lidé a mutanti. Lidské oponenty lze zblízka omráčit nebo zabít nožem a mutanty lze rychle zabít vrhacím nožem, pokud si hráče nevšimli a v předem naskriptovaných pasážích. Po celou dobu hraní má postava Arťoma hodinky, které ukazují čas zbývající do výměny filtru a zda je hráč viditelný.\n\nBěhem hraní má hráč přístup k poměrně široké škále zbraní, mezi které patří nože, revolvery, samopaly, brokovnice a dynamity. Hráč může mít najednou 3 palné zbraně. Na rozdíl od předešlého dílu může většina zbraní být u obchodníků modifikována. Na palné zbraně může být nainstalována vylepšená mířidla, prodloužený zásobník, tlumič atd. Zbraně lze získat od padlých nepřátel nebo je zakoupit, popřípadě vyměnit, u obchodníků za vojenskou munici, která ve hře funguje jako měna. Pro každou zbraň je určená unikátní munice a samopalem lze střílet i silnější hořlavou vojenskou municí.\n\nPokud se hráč nachází na povrchu nebo v zamořeném podzemí, musí mít nasazenou plynovou masku s filtrem. Masku lze vždy vyměnit za jakoukoli s jinou kvalitou. Pokud má hráč masku prasknutou, je nefunkční a pokud hráč urychleně nenajde náhradní, udusí se. Filtry lze najít po celém metru a maximální možná doba strávená na povrchu je 1 hodina.\n"}
{"id": "1474512", "url": "https://cs.wikipedia.org/wiki?curid=1474512", "title": "Josef Emanuel Schnirch", "text": "Josef Emanuel Schnirch\n\nJosef Emanuel Schnirch (25. prosince 1802 Sobotka – 20. července 1877 Praha) byl český inženýr a projektant. Často spolupracoval se svým strýcem Bedřichem Schnirchem. Byl silně vlastenecky založen a stýkal se s řadou osobností národního obrození.\n\nNarodil se v Sobotce 25. prosince 1802. Po absolvování pražské polytechniky, na níž byl žákem Františka Josefa Gerstnera, pracoval se svým strýcem Bedřichem Schnirchem. Současně působil i ve státních institucích (c. k. cestmistr, vrchní inženýr c.k. státní dráhy). Za prací se často stěhoval i spolu s početnou rodinou a sedmi dětmi. V roce 1857 byl vyznamenán záslužným křížem s korunou, který opravňoval k žádosti o udělení šlechtického titulu, o který však z vlasteneckých pohnutek nepožádal. V roce 1859 se přestěhoval do Štýrského Hradce, kde pracoval v Technicko-vědeckém ústavu a psal odborné knihy. Roku 1873 se odstěhoval do Prahy, kde již na odpočinku nechal postavit svému synovi, sochaři Bohuslavu Schnirchovi, dům s ateliérem v Praze na Vinohradech. Dne 20. července 1877 zemřel na záchvat mrtvice, pohřben je na Olšanských hřbitovech.\n\nVypracoval projekt železnice z Lublaně do Terstu a řadu mostů, tunelů i viaduktů po celém území monarchie.\n\nSpolupracoval na Ottově slovníku naučném, podporoval umění a vědu.\n\n"}
{"id": "1474519", "url": "https://cs.wikipedia.org/wiki?curid=1474519", "title": "Národní dům (Žižkov)", "text": "Národní dům (Žižkov)\n\nNárodní dům na Žižkově byl vybudován v roce 1910 ve stylu pozdní secese s prvky geometrické moderny. Byl využíván zejména pro plesy, taneční kurzy, a také divadelní představení.\n\nJedná se o řadový čtyřpatrový dům z r. 1910, vytvářející tupý úhel v půdorysném zálomu Bořivojovy ulice (čp. 1216, dnešní orientační č. 53). Nápadná je především nárožní lodžie v posledním patře se šestibokou věžovou nástavbou. Fasáda přízemí je členěna půlkruhovými vstupy a výkladci. Fasáda 1. až 3. patra je propojena vysokým řádem lisenových pilastrů, mezi okny pater na fasádě jsou štuková pole ornamentálně zdobená kolem středových vpadlých oválných polí. Fasáda 4. patra je hladká. Okenní rámy jsou původní, v 1. patře okna zaujmou vloženými kosodélnými motivy. V 1. patře představen balkon se zvlněným průběhem a původní kovanou mříží zábradlí. \n\nSoučasným (2019) vlastníkem hotelu je společnost Garny s.r.o. V letech 2000–2008 zde rakouský podnik Arcotel Hotel&Resort provozoval čtyřhvězdičkový hotel Arcotel Teatrino. Tento hotel otevřel své dveře hostům v roce 2000 po kompletní renovaci dle návrhu architekta a malíře Haralda Schreibera, dvorního architekta Arcotelu. Rozsáhlá rekonstrukce zachovala původní secesní prvky, včetně divadelního sálu. Od roku 2008 působí v objektu hotel Teatrino, součást hotelové sítě Ave Hotels. \n"}
{"id": "1474520", "url": "https://cs.wikipedia.org/wiki?curid=1474520", "title": "Eveleen Myers", "text": "Eveleen Myers\n\nEveleen Tennant Myers (21. listopadu 1856, Russell Square, Londýn – 12. března 1937, Londýn) byla anglická fotografka.\n\nEveleen Tennant byla třetí dcerou Charlese Tennanta (1796–1873) a Gertrudy Barbary Rich Collierové (1819–1918). Její sestra byla umělkyně Dorothy Tennantová. Za muže si v roce 1880 vzala psychologa, vědce a spisovatele Frederica Williama Henryho Myerse (1843–1901). Měli spolu dva syny, starší byl spisovatel Leopold Hamilton Myers (1881–1944) a dceru, spisovatelku Silvii Myers Blennerhassettovou.\n\nTennant pózovala malířům PreRaphaelitům jako byli George Frederic Watts nebo John Everett Millais. \n\nMyers začal fotografovat v roce 1888 a fotografovala svou rodinu a přátelské návštěvy. Byla samoukem.\n\nNárodní portrétní galerie (Londýn) vlastní 203 jejích fotografických portrétů, a také 30 portrétů, na kterých je zobrazena Myersová.\n\nLondýnská Tate má ve sbírkách portrétní malby Myersové od Wattse a od Millaise.\n\n\n"}
{"id": "1474526", "url": "https://cs.wikipedia.org/wiki?curid=1474526", "title": "Angarská kaskáda", "text": "Angarská kaskáda\n\nAngarská kaskáda (rusky \"Ангарский каскад ГЭС\") je největší komplex hydroelektráren v Rusku. Nachází se na řece Angaře po většině jejího toku a zasahuje do Irkutské oblasti i do Krasnojarského kraje. Při celkovém instalovaném výkonu 12 014 MW vyrábí na celkovém spádu 360 m v průměru 66 miliard kWh ročně, čímž zajišťuje zhruba 6% celkové spotřeby elektrické energie v Rusku. \n\nPůvodní plán z roku 1947 předpokládal šest stupňů s parametry uvedenými v následující tabulce. \nV současné době se uvažuje o komplexu sedmi elektráren \n\n1. Irkutská - v provozu od 1959\n\n2. Bratská – v provozu od 1963\n\n3. Usť-Ilimská – v provozu od 1979\n\n4. Bogučanská – v provozu od 2014\n\n5. Nižněbogučanská – v návrhu\n\n6. Motyginské – projektovaná\n\n7. Strelkovká – v návrhu\n\nProjekt Nižněbogučanské a Strelkovské elektrárny je ovlivněn nálezem jednoho z největších nalezišť zinkové rudy na levém břehu Angary u Novoangarsku, zasahující i pod její řečiště. \n\nV následující tabulce jsou uvedeny základní parametry dostavěných elektráren spolu s projektovanou elektrárnou Motyginskou.\n\nHlavním odběratelem vyrobené elektrické energie je průmysl výroby hliníku. \n\nV budoucnosti se počítá s vytvořením jediné Jenisejsko-angarské kaskády, která kromě stávájících elektráren na Jeniseji – Sajansko-šušenské, Majnské a Krasnojarské, bude obsahovat i elektrárnu, pracující již se společným tokem obou řek. \n"}
{"id": "1474536", "url": "https://cs.wikipedia.org/wiki?curid=1474536", "title": "Verpelét", "text": "Verpelét\n\nVerpelét je město v Maďarsku v župě Heves, spadající pod okres Eger. Od župního města Egeru se nachází asi 14 km jihozápadně. V roce 2015 zde žilo 3 780 obyvatel. Podle údajů z roku 2001 zde bylo 87 % obyvatel maďarské a 13 % romské národnosti.\n\nNejbližšími městy jsou Eger, Füzesabony, Gyöngyös, Heves a Pétervására. Blízko jsou též obce Egerszalók, Feldebrő, Kisnána a Tarnaszentmária.\n"}
{"id": "1474538", "url": "https://cs.wikipedia.org/wiki?curid=1474538", "title": "Hřešihlavy (zámek)", "text": "Hřešihlavy (zámek)\n\nHřešihlavy jsou zámek ve stejnojmenné vesnici u Kladrub v okrese Rokycany. Postaven byl ve druhé polovině osmnáctého století a jeho areál je od roku 1964 chráněn jako kulturní památka.\n\nHřešihlavský zámek existuje od druhé poloviny osmnáctého století, ale podle Augusta Sedláčka existují zmínky o tvrzi už ze sedmnáctého století, kdy vesnice patřila rodu Běšinů z Běšin. Posledním z nich byl v Hřešihlavech Jan Tobiáš, který Hřešihlavy roku 1706 prodal. V roce 1734 se majiteli stali Rummerskirchenové a baron Ferdinand Maria Rummerskirchen s manželkou Marií Alžbětou nechali ve druhé polovině osmnáctého století postavit barokní zámek. Další stavební úpravy zámku proběhly zejména během první poloviny devatenáctého století a ve druhé polovině dvacátého století, kdy byl upraven na byty. Zámek také využívalo Národní technické muzeum v Praze jako depozitář.\n\nZámek je trojkřídlá přízemní budova. Šestiosé vstupní průčelí je konkávně prohnuté a zdobí ho lizény a bosáž v omítce. Do budovy se vstupuje prostým portálem, nad kterým je umístěn erb rodu Rummerskirchenů. Stavba má mansardovou střechu, z níž nad vchodem vybíhá dvouosé první patro vyvrcholené štítem se zvlněným obrysem. Nádvorní průčelí hlavního křídla je zdůrazněné rizalitem, ve kterém bývala kaple. Po stranách zámku vede ohradní zeď parku se dvěma bránami s polokruhově sklenutým vjezdem. Park se nachází jižně od zámku. Severní stranu velkého dvora uzavírají hospodářské budovy. Na okraji parku stojí kostel Všech svatých chráněný jako samostatná kulturní památka.\n\n"}
{"id": "1474541", "url": "https://cs.wikipedia.org/wiki?curid=1474541", "title": "Nemocnice Na Pleši", "text": "Nemocnice Na Pleši\n\nOdborný léčebný ústav tuberkulózy a respiračních nemocí Na Pleši byl postaven v letech 1912–1916 podle projektu architekta Rudolfa Kříženeckého jako první lůžkové sanatorium pro léčbu tuberkulózy a plicních chorob v Čechách. Leží v katastru obce Nová Ves pod Pleší, na jižním svahu vrchu Pleš (490 m n. m.), obklopen novobarokní zahradou přecházející v hluboké lesy.\n"}
{"id": "1474543", "url": "https://cs.wikipedia.org/wiki?curid=1474543", "title": "Propast Padirac", "text": "Propast Padirac\n\nPropast Padirac () je jeskynní systém v jižní části Francie u vesnice Padirac v regionu Okcitánie, objevený Edouardem-Alfredem Martelem v roce 1889 a zpřístupněný v roce 1898, tato událost je považována za začátek jeskynní turistiky ve Francii.\n\nVstupní propast, 100 m široká a 246 m hluboká, je podzemní řekou spojená s druhou částí jeskyně, kde je krasová výzdoba.\n\n"}
{"id": "1474548", "url": "https://cs.wikipedia.org/wiki?curid=1474548", "title": "Matevž Vukotič", "text": "Matevž Vukotič\n\nMatevž Vukotič (* 1. února 1990 Lublaň) je slovinský horolezec a horský vůdce, bývalý reprezentant v ledolezení a ve sportovním lezení, vítěz světového poháru v ledolezení na rychlost.\n\nMezinárodních závodů se účastnil také jeho bratr (dvojče) Jernej Vukotič (ledolezení cca 2007-2009).\n\n\n"}
{"id": "1474558", "url": "https://cs.wikipedia.org/wiki?curid=1474558", "title": "Draheničky (tvrz)", "text": "Draheničky (tvrz)\n\nTvrz Draheničky je dvoupatrová renesanční budova na severozápadní straně poměrně rozsáhlého areálu, tvořící s dalšími třemi nižšími budovami čtverec o straně zhruba 70 m. Leží v ohybu silnice na východním okraji Draheniček, malé vesničky v mírně zvlněné zemědělské kulturní krajině mezi městy Písek a Rožmitál pod Třemšínem. \n\nDraheničky byly původně součástí manství patřícího ke královskému hradu Zvíkov. Jsou prvně výslovně zmíněny v roce 1323, kdy je Jan Lucemburský daroval Petrovi z Rožmberka. O existenci dvorce v „malých Drahenicích“ je pak zmínka v polovině 16. století, kdy pravděpodobně vznikl objekt původní renesanční tvrze, vybudovaný z lomového kamene. Někdejší budova tvrze je patrná v západní nárožní části dvora, kde jsou dochovány některé historické stavební konstrukce i fragmenty původní malířské výzdoby nad klenutými prostorami v přízemí. \n\nV roce 1577 celou osadu Draheničky i s dvorem odprodal tehdejší majitel zvíkovského panství Kryštof ze Švamberka paní Voršile Vrábské z Bukova. Tvrz pak už nesloužila jako panské sídlo, byla využívána pro zemědělské účely a postupným rozšiřováním o další hospodářské budovy vznikla dnešní podoba čtvercového dvora. \n\nLetopočet na stodole (1717) svědčí o barokních stavebních úpravách, zatímco plackové klenby v hospodářských objektech pocházejí z pozdějších klasicistních stavebních úprav. Z císařského otisku stabilního katastru z roku 1830 je patrné, že k uzavření severního nároží dvora došlo až přestavbou severovýchodního křídla zhruba v polovině 19. století.\n\nTvrz v Draheničkách je památkově chráněna od roku 1958. Je dokladem toho, jak se měnilo původně panské sídlo v průběhu časového úseku několika století. Hodnotné a působivé jsou také klenuté interiéry, které jsou v obytných i v některých hospodářských částech areálu.\n\nCelý objekt dvora i s přilehlými pastvinami na jižní straně je v soukromém vlastnictví, je využíván k chovu koní a není tedy běžně přístupný. Stavební stav (v roce 2018) je uspokojivý, objekt je částečně zrekonstruován: jsou opraveny všechny střechy včetně krovů, byla vyměněna okna, dveře a vrata. Byla opravena fasáda severozápadního křídla (hlavní budova s klenutým průjezdem a na ni navazující špejchar).\n\nNejbližším významnějším objektem je fotovoltaická elektrárna jihovýchodně od tvrze. V trochu vzdálenějším okolí stojí za pozornost například zámek v Drahenicích, kostel sv. Klimenta a zvonice v Mirovicích, nebo zámek Březnice s renesanční zahradou a anglickým parkem.\n\n"}
{"id": "1474560", "url": "https://cs.wikipedia.org/wiki?curid=1474560", "title": "Pierre Frieden", "text": "Pierre Frieden\n\nPierre Frieden (28. října 1892 Mertert – 23. února 1959 Curych) byl lucemburský politik. V letech 1958–1959 byl premiérem Lucemburska. Zemřel v úřadě po osmi měsících mandátu. Zastával též post ministra vnitra, rodiny, školství, kultury a vědy. Za druhé světové války byl Němci vězněn v koncentračním táboře v Hinzertu. Napsal několik knih esejů, v němčině i francouzštině, v nichž rozvíjel svou ústřední koncepci katolického humanismu (\"De la primauté du spirituel\", \"Variations sur le thème humaniste et européen\", \"Vertus de l'humanisme chrétien\", \"Meditationnen um den Menschen\"). Byl představitelem křesťansko-demokratické Chrëschtlech Sozial Vollekspartei.\n"}
{"id": "1474561", "url": "https://cs.wikipedia.org/wiki?curid=1474561", "title": "Krasnojarská vodní elektrárna", "text": "Krasnojarská vodní elektrárna\n\nKrasnojarská vodní elektrárna  (rusky \"Красноярская ГЭС\") je vodní elektrárna na řece Jenisej. Byla vybudována jako první velká přehrada na Jeniseji a od doby svého uvedení do provozu v roce 1971 do roku 1983 byla největší vodní elektrárnou na světě. V současné době je druhou největší vodní elektrárnou v Rusku.   \n\nStavba přehrady probíhala v letech 1956–1971. Krasnojarská přehradní nádrž se začala napouštět v dubnu 1967. První vyrobená elektrické energie se datuje ke dni 3.listopadu 1967.\n\nStavební celek obsahuje tyto části:\n\ngravitační betonová hráz o délce 1 073 m, šířce základny 95,3 m a výšce 128 m, se sedmi přepadovými poli o šířce 25m. \n\ntěleso elektrárny v pravobřežním úpatí hráze o délce 428,5 m a šířce 31m\n\nlodní výtah s otočným stolem, s šířkou dráhy 9m a celkové délce 1510 m, určený pro lodě do výtlaku 1 500 t.\n\nKapacita přelivu je 11 400 m³/s a spolu s průchodem turbínami je celková propustnost 20 600 m³/s.\n\nNa spádu 93 m pracuje 12 Francisových turbín o hltnosti 615 m³/s, které pohání generátory o výkonu 12 x 500 MW. Celkový instalovaný výkon je tak 6 000 MW.\n\nMinimální roční výroba elektrické energie činí 18,3 miliard kWh. \n\nProjekt byl realizován ve stejné době jako stavba Bratské elektrárny. Výrazný rozdíl byl však v hydrologických podmínkách. Zatímco Angara je v místě Bratské elektrárny řekou s vyrovnaným chodem průtoků vzhledem k obrovské kapacitě Bajkalského jezera, Jenisej je v místě přehrazení horská řeka, která nejen že způsobuje každoroční záplavy z tání sněhu, ale i nepředvídatelné povodně v letním období. Během výstavby musely být práce pro výrazné povodně několikrát pozastaveny a celkový čas stavby je proto při zhruba stejném objemu prací vyšší. To umožnilo stanout Bratské elektrárně několik let na nejvyšším světovém stupni před přehradou Krasnojarskou. \n\nObdobí výstavby prvních velkých elektráren na Sibiři probíhalo v atmosféře soupeření s americkou přehradou Grand Coulee. Třebaže bylo sovětské prvenství později podpořeno ještě obrovskou klenbovou přehradou Sajansko-šušenskou, vyšla nakonec ze souboje vítězně přehrada americká. To však již bylo v době, kdy elektrárna Itaipú v Brazílii svým dvojnásobným výkonem učinila souboj nezajímavým.\n"}
{"id": "1474562", "url": "https://cs.wikipedia.org/wiki?curid=1474562", "title": "Teroristé (román)", "text": "Teroristé (román)\n\nTeroristé () je posledním románem z desetidílné série \"Románů o zločinu\" s hlavním hrdinou \npolicejním komisařem Martinem Beckem, od švédské autorské dvojice Maj Sjöwallová – Per Wahlöö. Ve Švédsku byla kniha \nvydána v roce 1975, český překlad Dagmar Hartlové-Černohorské vyšel poprvé v roce 1983 \n(v nakladatelství Svoboda, ve svazku společně s devátým románem ze série: Vrah policistů., \nPoprvé samostatně byl román vydán v roce 1990 rovněž (v nakladatelství Svoboda: 345 stran, ale v rámci souborného vydání 10 románů o zločinu, v jednotné grafické úpravě., \nKromě toho román vyšel v letech 1987 a 2012 jako zvukový záznam (19 audiokazet resp. 2 audiodisky), opět společně s devátým románem ze série: Vrah policistů (Knihovna a tiskárna pro nevidomé K. E. Macana).. Když Per Wahlöö v červnu 1975 zemřel, nebyl román ještě zdaleka dokončen a Maj Sjöwallová musela několik kapitol dopsat sama. \n\nČeský název románu se nikterak překvapivě shoduje nejen s původním švédským, ale i anglickým (\"The Terrorists\", první vydání 1976, nakladatelství Pantheon Books) \na německým vydáním (\"Die Terroristen\", první vydání v roce 1977, nakladatelství Rowohlt Verlag). V NDR vyšel román se stejným názvem jako v SRN, \nale až v roce 1986. Je to však jediný román z celé série, kde se původní švédský název a překlady takto shodují.\n\n\"Lennart Kollberg\" v předchozím románu Vrah policistů opustil řady policistů a proto v tomto díle má jen okrajovou úlohu. Pracuje ve vojenském muzeu, \npřesto ho tam Beck navštíví, aby mu pomohl zkontrolovat plány. \n\"Gunvald Larsson\" zde proto hraje mnohem větší roli, což do značné míry platí i pro \"Einara Rönna\". \n\n\"Martin Beck\" se v úvodu románu opět setká se svou dcerou, s kterou má výborné vztahy, a jejím partnerem. Ingrid je již 22 let. Naopak s mladším \nsynem Rolfem si nadále nerozumí a ke konci románu (při výslechu Rebecky) přemítá nad tím, nakolik může nedostatek hlubších citů k němu ovlivnit synův život. \nBeckův vtah s Rheou Nielsenovou se dále prohlubuje. \nBeck si vždy vážil Lennarta Kollberga, byl to jeho nejbližší spolupracovník a stýská se mu po něm, ale jeho vztah s Gunvaldem Larssonem byl celé roky \ndost odtažitý, přestože (ne vždy a úplně) uznával, že je to také schopný kriminalista. V tomto posledním románu autorské dvojice k sobě vzájemně \nnacházejí cestu. Ocení i Einara Rönna.\n\nObjevuje se zde nový obhájce \"Theobald Braxén\", přezdívaný \"Krkal\" který je představen jako poněkud komická a podivná, na první pohled zmatená, \nale soucítící postava, která neváhá vzít obhajobu zdánlivě beznadějných případů. Často pronáší zvláštní, dlouhé, urážlivé a nesouvisející výroky: \n„Kdybyste, pane státní návladní, někdy vstoupil v některé ze svých kravat na území státu, kde se trestá nevkus, tak byste byl zřejmě popraven. ... \nOstatně odkud je pašujete?“ Tím se mu však daří vyvést protistranu z rovnováhy. \n\nJeho protivníkem u soudu je \"Sten Olsson\", všemi přezdívaný \"Bulldozer Olsson\", který se poprvé objevil v osmém románu Záhada zamčeného pokoje.\nStále šéfuje Zvláštní skupině pro potírání bankovních loupeží, Kollberga i Larssona však v ní dávno vyměnil za jiné, k velké radosti Larssona. Olsson je \ntak zaneprázdněn množícími se případy bankovních loupeží, že si ani nevšiml, že ho opustila žena. Brzy si však našel náhradu v jedné ze svých sekretářek. \n\n\"Herrgott Nöjd\" se poprvé objevil v předchozím románu Vrah policistů a s Martinem Beckem se spřátelili. V rámci gigantické bezpečnostní akce \nspojené s návštěvou senátora je (stejně jako řada dalších policistů z jihu Švédska) na několik dní povolán do Stockholmu, kde se jeden večer uskuteční \nsrdečné setkání s Martinem a Rheou. \n\n\"Bo Zachrisson\", nevalný policista, který v Záhadě zamčeného pokoje zpackal počáteční vyšetřování muže zastřeleného v bytě, se ocitá \n(spolu s Kennethem Kvastmo, Karl Kristianssonem a dalšími) na zvláštním „seznamu blbců“, který připravil Gunvald Larsson proto, aby tito policisté zůstali\nběhem akce na strážnících, kde udělají nejméně škody. Ale Eric Möller, šéf bezpečnostní policie je omylem zařadí do týmu, zajišťující tělesnou ochranu. \nŠpatně prohlédnou kostel a nepřímo tak zaviní selhání ochrany. \nPříběh začíná soudním procesem, kdy mladá žena Rebecka Lindová byla obviněna z bankovní loupeže, kterou nikdy nechtěla spáchat. Jako jeden ze svědků byl \npřekvapivě předvolán také Beck, přestože s případem neměl nic společného. Na lavici pro veřejnost byla také Rhea Nielsenová, která si pečlivě dělala poznámky. \nBraxénovi se podaří dosáhnout, že je Rebecka zproštěna obžaloby a propuštěna z vazby.\n\nBeck (spolu s Bennyho Skackem a Äsou Torellovou) začal vyšetřovat případ, kdy na předměstí byl nějaký muž zabit železnou tyčí. Brzy se ukázalo, \nže to byl bohatý producent pornografie Walter Petrus, který s rodinou bydlel v luxusní vile, ale zavražděn byl v domě milenky. Zvláštní bylo, \nže si nikdo ničeho nevšiml, protože v okolí se všichni znali. Brzy zjistili, že kšeftoval také s drogrami, i když ne ve velkém. \nPo několika dnech jeden mladík náhodně našel železnou tyč, kterou byl Petrus zavražděn. \n\nHlavní dějovou linií knihy však je, že Martin Beck byl jmenován šéfem speciálního týmu policistů, který má zabránit předpokládanému teroristickému útoku \nna velmi nepopulárního amerického senátora, který má oficiálně navštívit Švédsko. Jmenování Becka a jeho lidí byla trochu překvapivá, ale výborná volba, \nkterá využila jejich analytické a kriminalistické zkušenosti. \nJeště předtím byl Gunvald Larsson (který uměl španělsky ještě z dob svého působení v námořnictvu) vyslán „na zkušenou“ do nejmenované latinskoamerické \nzemě, kde měli s prevencí atentátů bohatou praxi a všechny dosud odvrátili. Stal se však nechtěným svědkem úspěšného atentátu na prezidenta další nejmenované \nzemě, když teroristé na dálku odpálili mohutnou nálož přímo pod projíždějícím pancéřovaným cadillacem – zahynulo i mnoho lidí na tribuně. \nK útoku se záhy přihlásila mezinárodní teroristická organizace Ulag. \n\nTa úspěšně uskutečnila i několik předchozích brutálních teroristických útoků v jiných zemích a stopy nasvědčují tomu, že plánuje útok také ve Švédsku a \nzde ji povede terorista Reinhard Heydt, který se sice narodil v Jižní Africe, ale má dánskou matku a rozumí i švédsky. \nLarsson na poradě přednesl brilantní analýzu nedostatků, kterých se dopustili v Latinské Americe – přestože zpočátku se zdálo, že jejich příprava \nbyla důkladná (na základě poznatků, které v cizině sám shromáždil). \n\nMezitím se Beck a jeho kolegové snažili vyřešit vraždu Petruse, aby se pak mohli plně věnovat úkolům zvláštního týmu. Skacke zjistil, že vrah se asi nejprve \nskrýval za velkými bednami u garaží nedaleko domu, odkud měl dobrý výhled. Další možnou stopu našla Äsa: prozkoumala, kdo všechno hrál pod pseudonymem \nv Petrusových filmech a mezi nimi byla i Kristina Hellströmová, její otec se staral o Petrusovu vilu, příležitostně mu dělal i řidiče. \nSture Hellström celý život vychovával dceru sám. Petrus způsobil, že se stala závislou na drogách a již v 15 letech hrála v jeho filmech. \nK vraždě se rozhodl, když nedávno zjistil, že jeho dcera již nemá zájem ani sílu zkusit se léčit, vlastně nemá ani chuť dál žít. \n\nBeck jako šéf speciální ochranné jednotky pro státní návštěvu podrobně vše probral se svými kolegy a došel ke dvěma závěrům. \n(a) Na základě rozboru předchozích útoků organizace Ulag je pravděpodobné, že použijí bombu, přesněji více bomb, které budou umístěny na více místech \nna trase z letiště do centra Stockholmu.\n(b) Bomby budou nejspíše v plynovém potrubí (což znásobí účinek) a odpáleny na dálku jako v předchozím atentátu. V lokalitě je hodně \npodzemních chodeb, včetně částí metra ve výstavbě, složitý a rozvětvený kanalizační systém, do kterého se lze dostat mnoha kanály a jinými cestami. \nProto ani při vynaložení veškerého úsilí nebude policie nejspíše schopna instalaci a aktivaci bomb zabránit.\n\nKdyž všichni členové nejužšího týmu (Beck, Larsson, Melander, Rönn a Skacke) nezávisle na sobě vytipovali skoro stejná pravděpodobná a alternativní místa \numístění bomby na trase, zvolili naprosto originální a neobvyklou strategii obrany. Beck ještě navštívil Kollberga (proslulého systematika), aby všechny jeho\nplány a navržená opatření zkontroloval a odhalil případné nedostatky. Beck předpokládal, že teroristé budou také odposlouchávat vysílačky policejních vozů, \nproto byl hned při odjezdu z letiště nařízen absolutní radiový klid v celém Stockholmu. Rovněž dle předpokladů, Heydt a radista Levallois sledovali \nkolonu v rozhlase a televizi ze vzdáleného úkrytu a odpálili bombu. Nejdříve si mysleli, že selhala. Byli však oklamáni nevídaným „trikem“: v rozhlase \ni televizi nešlo o přímý přenos, ale dle pokynů Becka bylo vysílání o pár minut zpožděno. Nejtěžší úloha připadla Rönnovi, měl jen chvilku \nna to, aby ihned po průjezdu vyklidil část trasy. Povedlo se, pytle s pískem a skelná vata utlumily výbuch, nikdo nebyl zranění a škody jen minimální, \nnapř. vytlučená okna. \n\nOchrana senátora samozřejmě pokračovala i během dalšího programu: v parlamentu a při kladení věnců, ale vše se zdálo pod kontrolou. Najednou u kostela\npadl výstřel, obětí však nebyl americký senátor, ale švédský předseda vlády! Pachatelem byla mladá žena, Rebecka. Její situace se od propuštění neustále\nzhoršovala až do bezvýchodnosti. Otcem její dcery byl Američan Jim, ten předtím dezertoval z armády. Ale sám se dobrovolně přihlásil na americkém velvyslanectví, \nslíbili mu jen formální trest, dostal však 4 roky nepodmíněně. Rebecka se marně snažila na velvyslanectví něco zjistit, Braxén za ni napsal supliku \npředsedovi vlády. V srpnu přišla o bydlení, celý podzim i s dcerou provizorně přespávala u různých známých. Z úřadu premiéra ji přišla \nformální odpověď a den před příletem senátora dostala dopis, že Jim ve vězení spáchal sebevraždu.\n\nZbývalo hledat teroristy, Beckův tým, hlavně Rönn a Skacke zase pátrali naplno. Díky pečlivé přípravě Beck, Larsson a Rönn dva ze čtyř teroristů překvapili \na živé zatkli ukryté v bytě, i když byli ozbrojeni. Třetí, Levallois utekl předem naplánovanou trasou do Kodaně. Heydt se také dost dlouho skrýval \nv bytě, pak se neuspěšně pokusil zastřelit Becka ve Stockholmu a nakonec chtěl využít dopravní špičku těsně před vánoci. Na třech vytipovaných místech \nhlídali členové z Beckova týmu, Heydt nakonec zvolil nejrušnější Malmö, při přestřelce byl zabit a Skacke zraněn, Beck mu však zachránil život.\nVšichni se tak mohli těsně před Štědrým dnem vrátit domů, aby strávili Vánoce se svými rodinami. \nPříběh a dokonce celá série končí krátce po Novém roce, kdy Martin Beck a Rhea byly na návštěvě u Lennarta Kollberga a jeho ženy Gun. \nRomán byl zfilmován pouze jednou a to ještě se značně pozměněným dějem (i když ve filmu vystupují všechny hlavní postavy z knihy). \nFilm \"Stockholm Marathon\" byl natočen v roce 1994 ve švédsko-německé koprodukci, v Německu byl uváděn pod alternativním titulem \"Der Tod läuft mit\" \n(Smrt běží s tebou), se stopáží 87 minut. Jak napovídá název, obětí se má stát jeden z účastníků běhu a motivem je odplata za domnělou odpovědnost \nza smrt mentálně postižené ženy. Scénář napsali Rainer Berg a Beate Langmaack, režisérem filmu byl rakouský režisér \"Peter Keglevic\", kameramanem byl \nPer Källberg.\n\nRoli Martina Becka ztvárnil Gösta Ekman (který v letech 1993 až 1994 natočil hned 5 dalších filmů, kde hraje Martina Becka), \nLennarta Kollberga hrál Kjell Bergqvist, Gunvalda Larssona hrál Rolf Lassgård, Benyho Skackeho hrál Niklas Hjulström. \nJako zajímavost lze uvést, že zatímco hudbu složil Stefan Nilsson, tak titulní píseň filmu (\"Marathon of Life\") napsal Ralf Stemmann a zazpíval ji \nThomas Anders ze skupiny Modern Talking. Další zajímavostí je, že na scénářích uvedených šesti filmů se zčásti podílela také Maj Sjöwallová a ve \nvšech kromě jednoho si také zahrála různé maličké role, např. ve filmu Stockholm Marathon hrála ženu se startovací pistolí., \n\nA můžeme jen spekulovat, zda jediným nebo hlavním důvodem tak výrazné změny děje (tím spíše, že zbylých pět filmů z let 1993 až 1994 se knižní předlohy\ndrží poměrně věrně) bylo to, že natočit v roce 1994 film podle knihy z roku 1975, v níž je zastřelen švédský premiér, bylo osm let po dodnes \nneobjasněném atentátu na Olofa Palmeho příliš citlivé téma nebo zda existovaly i jiné příčiny.\n\nVětšina románu se odehrává opět ve Stockholmu, letadlo senátora přistálo na letišti Stockholm-Arlanda, které leží přes 40 kilometrů \nseverně od Stockholmu, přibližně v polovině cesty do Uppsaly. Zde byla zahájena bezpečnostní akce a odtud jel konvoj přes Solnu \ndo centra Stockholmu. Bomba byla odpálena na ulici Nortull (švédsky \"Nortullsgatan\"), kudy vedla vhodná cesta k tehdejšímu dočasnému sídlu parlamentu.\nEinar Rönn byl s hasičskými, záchrannými a dalši vozy připraven v nedaleké Dannemorské ulici (švédsky \"Dannemoragatan\"). K atentátu došlo \nna malém ostrovu Riddarholmen, který je oficiálně součást starého města Gamla stan, u kostela Riddarholmskyrkan. \nMalá, ale význámná část děje, se odehrává v Malmö. \n\nFiktivní švédský premiér nemá v románu žádné jméno. Není zde samozřejmě žádná reálná souvislost, ale v době vydání románu (1975) byl skutečným premiérem\n(první funkční období: 1969–1976) Olof Palme, který byl zavražděn během druhého funkčního období (1982–1986), když se jako obvykle bez ochranky, vracel \npěšky z kina. Jde o první vraždu premiéra v dějinách Švédska. Některé články poukazují na další náhodné, ale zajímavé podobnosti, např. fiktivní i skutečný \npremiér byli zastřeleni z velké blízkosti. \n\nFilm \"Stockholm Marathon\" se natáčel zejména na starém městě Gamla stan, na Drottninggatan (ulice a hlavní pěší zóna), na Stockholm Stadion\nve stockolmské čtvrti Östermalm a v dalších lokalitách.\n\n"}
{"id": "1474563", "url": "https://cs.wikipedia.org/wiki?curid=1474563", "title": "Boeing MQ-25 Stingray", "text": "Boeing MQ-25 Stingray\n\nBoeing MQ-25 Stingray je americké palubní tankovací bezpilotní letadlo vyvíjené společností Boeing.\n\nAmerické námořnictvo zahájilo program na získání palubního bezpilotního tankovacího letounu. Jeho cílem je především pro bojové akce uvolnit bojové letouny F/A-18, které jsou kvůli absenci specializovaného tankovacího letounu do těchto misí nasazovány. Zároveň dojde k prodloužení bojového dosahu palubních letounů F/A-18E/F Super Hornet a F-35C Lightning II. Výsledkem bude zvětšení bojového dosahu leteckého křídla amerických útočných svazů letadlových lodí, což je důležité především při operacích v oblasti Pacifiku. Do soutěže se zapojily společnosti Lockheed Martin, General Atomics a Boeing (Northrop Grumman ze soutěže roku 2018 odstoupila), který jako jediný soutěžící postavil prototyp. Boeing vycházel ze svého konceptu Sea Ghost, který je upravenou verzí dronu RQ-170 Sentinel, přičemž využívá zkušeností a technologií z programu Boeing X-45. První prototyp byl novinářům poprvé představen v březnu 2018. Dne 31. srpna 2018 Boeing získal počáteční kontrakt na dokončení vývoje a výrobu čtyř kusů MQ-25. Námořnictvo zvažuje zakoupení až 72 bezpilotních tankerů. První let prototypu je plánován na rok 2018. První předsériový letoun má vzlétnout roku 2021. MQ-25 má počátečních operačních schopností (IOC) dosáhnout roku 2024.\n\nPrvní let prototypu proběhl 19. září 2019 v St. Louis.\n\nStingray je opatřen přímým křídlem se sklápěcími konci a dvěma svislými ocasními plochami tvarovanými do širokého V. Disponuje objemným nákladovým prostorem. Pod křídly mají být zavěšeny dvě tankovací jednotky Cobham. Pohánět jej bude proudový motor Rolls-Royce AE 3007N. Vstup vzduchu do motoru je umístěn na hřbetě trupu.\n"}
{"id": "1474564", "url": "https://cs.wikipedia.org/wiki?curid=1474564", "title": "Hradišťko (České středohoří)", "text": "Hradišťko (České středohoří)\n\nHradišťko (535 m n. m.) je kopec v západní části Českého středohoří 2,5 km severně od obce Libčeves v okrese Louny. Vrchol je zalesněný a bez výhledu.\n\nNa východní části vrcholové plošiny se nachází bývalé pravěké hradiště. Bylo obývané lidmi neznámé kultury, v současnosti jsou na místě znatelné mohutné valy.\n\nNa Hradišťko nevede žádná značená ani neznačená cesta. Jeho severním sedlem prochází silnice mezi obcí Měrunice a vesnicí Řisuty, po které vede cyklotrasa číslo 25. Z tohoto sedla lze na dojít na vrchol volným terénem, prvních 150 metrů po louce a zbývajících 300 metrů lesem. Převýšení od sedla je 50 metrů, což je také prominence Hradišťka.\n"}
{"id": "1474565", "url": "https://cs.wikipedia.org/wiki?curid=1474565", "title": "Maud (A530)", "text": "Maud (A530)\n\nMaud (A530) je zásobovací tanker norského královského námořnictva. Ve službě nahradí podpůrnou loď \"Valkyrien\" (A535), vyřazenou roku 2016. Mezi jeho hlavní úkoly patří zásobování válečných lodí a ponorek, účast na mezinárodních misích a humanitárních operacích. Po přijetí do služby bude největší norskou válečnou lodí.\n\nV červnu 2013 bylo rozhodnuto, že nový norský zásobovací tanker vyvine anglická společnost BMT Defence Services na základě své rodiny podpůrných plavidel typu AEGIR (např. větší britská třída \"Tide\"). \"Maud\" představuje středně velkou verzi Aegir-18R. Jako dodavatel plavidla byla vybrána jihokorejská loděnice Daewoo Shipbuilding and Marine Engineering (DSME) v Okpo.\n\nSlavnostní první řezání oceli proběhlo 20. května 2015. Kýl plavidla byl založen 15. prosince 2015 a dne 4. června 2016 bylo spuštěno na vodu. Plavidlo mělo být dokončeno roku 2016, nakonec však došlo kvůli ekonomickým problémům loděnice ke tříletému zdržení. K poslednímu odkladu převzetí plavidla došlo v roce 2018 kvůli poškození pohonu. Průtahy v dodání plavidla si vynutily převedení dvou plavidel třídy \"Reine\" od pobřežní stráže k norskému námořnictvu. Norské námořnictvo plavidlo převzalo 18. listopadu 2018 v Pusanu. Po přesunu do Norska bude vybaveno speciálním vybavením, zbraňovými a komunikačními systémy.\n\nTanker má dvoutrupou koncepci. Je vybaven nemocnicí se 48 lůžky. Pojme přibližně 12 000 m paliva pro lodě, 1800 m leteckého paliva a 800 m pitné vody. Dále disponuje 1000 m plochy pro uložení pevných zásob a další plochou na hlavní palubě pro uskladnění až 40 standardizovaných kontejnerů. Na každém boku jsou dvě zásobovací stanice, které doplňuje jeřáb s nosností 20 tun. Plánovanou obrannou výzbroj tvoří dva systémy bodové obrany , dva 30mm kanóny a vrhače klamných cílů. Na zádi se nachází přistávací plocha s hangárem pro dva vrtulníky NH-90. Hybridní pohonný systém koncepce CODLOD dodala firma General Electric. Nejvyšší rychlost dosáhne 18 uzlů.\n"}
{"id": "1474566", "url": "https://cs.wikipedia.org/wiki?curid=1474566", "title": "Unus pro omnibus, omnes pro uno", "text": "Unus pro omnibus, omnes pro uno\n\nUnus pro omnibus, omnes pro uno ( \"Jeden za všechny, všichni za jednoho\", \"Einer für alle, alle für einen\", \"Un pour tous, tous pour un\", \"Uno per tutti, tutti per uno\", \"In per tuts, tuts per in\") je latinské rčení. \n\nHeslo poprvé použil francouzský spisovatel Alexandre Dumas starší jako zvolání ve svém románu Tři mušketýři, který vyšel v roce 1844 jako čtení na pokračování v časopise \"Le Siècle\" a v 19. století se stalo (neoficiálním) heslem Švýcarské konfederace.\n"}
{"id": "1474568", "url": "https://cs.wikipedia.org/wiki?curid=1474568", "title": "Poljarnyj", "text": "Poljarnyj\n\nPoljarnyj ( \"Поля́рный\", do roku 1931 Alexandrovsk, \"Александровск\") je město v Murmanské oblasti v Rusku. Z důvodu přítomnosti vojenské námořní základny patří město Poljarnyj mezi tzv. uzavřená města, tzn., že do města je vstup osob, které zde nemají trvalé bydliště, možný pouze s úřední propustkou.\n\nMěsto se rozkládá v tundře na pobřeží Jekatěrinské gavaně v Kolském zálivu v Barentsově moři, na poloostrově Kola přibližně 30 km vzdušnou čarou od Murmansku. Spadá do subarktického klimatického pásma. Nejvyšším bodem města je vrch Věstnik (Вестник) s výškou 115 metrů nad mořem.\n\nV roce 1894 místo s Jekatěrinským přístavem navštívil ruský podnikatel Sergej Witte. Ve svých zápiscích Witte napsal: „Tak skvělý přístav jsem nikdy v životě neviděl“. To ho inspirovalo k využití vhodné polohy pro komerční účely. Jeho návrh schválil car Mikuláš II., aby zde zřídil obchodní přístav. \n\nKomerční přístav Alexandrovsk byl založen v létě 1896. Svůj název dostalo město na počest cara Alexandra III. a při svém založení mělo 500 obyvatel a o 3 roky později, 24. června 1899, obec získala status města a současně s tím se stal střediskem Alexandrovského (dříve Kolského) újezdu Archangelské gubernie. Úřady sem byly přemístěny z Koly. Na počátku 20. století byl v Alexandrovsku postaven pravoslavný chrám, škola a přístav, železnice od přístavu ke skladům. Město mělo dobrou infrastrukturu, bylo vybaveno elektrickým osvětlením a vlastní elektrárnou.\n\nV roce 1931 byla ves Alexandrovskоje přejmenována na Poljarnoje (Полярное) a v roce 1939 povýšena město Poljarnyj. V době velké vlastenecké války byla v Poljarném zřízena hlavní základna Severního loďstva. Po válce byla tato úloha přenesena do Vajengy (Severomorsk).\n5. května 2008 byl prezidentem Ruské federace městu udělen čestný titul Město vojenské slávy.\nVe městě je poměrně mnoho neobydlených pětipodlažních domů v nedobrém technickém stavu, což budí dojem, že město vymírá.\n"}
{"id": "1474569", "url": "https://cs.wikipedia.org/wiki?curid=1474569", "title": "Swae Lee", "text": "Swae Lee\n\nKhalif Malik Ibn Shaman Brown, známý pod pseudonymem Swae Lee (* 7. června 1995, Inglewood, Kalifornie, USA), je americký zpěvák a písničkář. Se svým bratrem, který vystupuje jako Slim Jxmmi, tvoří hiphopové duo Rae Sremmurd (zrcadlové otočení anglických slov Ear Drummers).\n\nV roce 2017 spolupracoval s marocko-americkým rapperem French Montana na singlu „Unforgettable“. Píseň se umístila na vrcholu \"Billboard\" Hot 100. Později se podílel i na soundtracku filmu \"\" „Sunflower“, který se na \"Billboard\" Hot 100 umístil na prvním místě.\n\n4. května 2018 vydal Swae Lee své debutové album \"Swaecation\". Jednalo se o jednu část trojitého alba, zbylé dvě byly \"SR3MM\" od Rae Sremmurda a \"Jxmtro\" od Slim Jxmmi.\n"}
{"id": "1474570", "url": "https://cs.wikipedia.org/wiki?curid=1474570", "title": "Zvěstování pastýřům", "text": "Zvěstování pastýřům\n\nZvěstování pastýřům je epizoda z Ježíšova narození popsaná v Bibli v Evangeliu podle Lukáše, ve kterém andělé vyprávějí skupině pastýřů o Ježíšově narození. Zvěstování se společně objevuje v křesťanském umění a je i součástí vánočních koled. \n\nJak je popsáno ve verších 8-20 druhé kapitoly Evangelia podle Lukáše, pastýři se starali o své stádo na venkově u Betléma, když je vyděsil anděl, který se jim zjevil. Anděl vysvětluje, že má poselství dobré zprávy pro všechny lidi, a to: \"Dnes se vám ve městě Davidově narodil Spasitel – váš Mesiáš a Pán. A toto vám bude znamením: najdete děťátko zavinuté do plenek, ležící v jeslích.\" \n\nPoté se objeví mnohem více andělů, kteří chválí Boha slovy „Sláva na výsostech Bohu a na zemi pokoj mezi lidmi; Bůh v nich má zalíbení.“ Pastýři se rozhodli udělat to, jak jim řekl anděl, cestují do Betléma a najdou Marii, Josefa a Jezulátko ležící v jeslích přesně tak, jako jim bylo řečeno. Následuje Adorace pastýřů. \n"}
{"id": "1474572", "url": "https://cs.wikipedia.org/wiki?curid=1474572", "title": "František Véle", "text": "František Véle\n\nFrantišek Véle (19. listopadu 1921 Loučky (Vráto u Semil) – 22. listopadu 2016, Praha) byl český neurolog, kineziolog, fyzioterapeut a pedagog. Významná osobnost oboru rehabilitace pohybových poruch a myoskeletální medicíny. Jeden z protagonistů tzv. Pražské myoskeletální školy. \n\nPo promoci na lékařské fakultě v Praze roku 1949 pracoval na psychiatrické klinice v Plzni. Během vojenské služby byl odsouzen pro nesouhlas s režimem na 2 roky vězení a po propuštění pracoval jako dělník v továrně. Od roku 1953 pracoval v rehabilitačním ústavu v Janských Lázních jako sekundární lékař a později jako primář oddělení. Současně hospitoval na neurologické klinice v Hradci Králové a v Praze. V Praze se spolu s Karlem Lewitem, Vladimírem Jandou a Janem Jiroutem podílel na vzniku tzv. Pražské myoskeletální školy.\n\nOd roku 1961 pracoval v Ústavu pro doškolování lékařů (ILF), kde byl angažován ve výuce elektrodiagnostických metod (elektromyografie), neurologie a rehabilitace. Během svých cest do Asie se seznámil s východní medicínou a hledal její aplikaci v pohybové léčbě západní kultury. Po dosažení důchodového věku (1988) pracoval u ČSD v laboratoři pro motoriku a od roku 1991 na katedře fyzioterapie FTVS Univerzity Karlovy, jejímž byl vedoucím. Inicioval založení Kineziologické společnosti a snažil se, aby se kineziologie stala habilitačním oborem pro odborníky v rehabilitaci, sportu a tělovýchově.\n\nZ počátku se zabýval hlavně neurofyziologií, elektromyografií a motorikou, jedním z jeho témat bylo např. ověření Vojtovy metody elektromyografií a videozáznamem. V oblasti poruch nervové soustavy spolupracoval mj. s Dr. Brüggerem (Švýcarsko). Později se věnoval kineziologii, terapii funkčních poruch páteře a manipulační terapii. Přispěl k povědomí o posturální funkci bránice („brániční“ dech), o důležitosti tzv. trojflekční linearity (kyčel-koleno-hlezno) při odvíjení dolních končetin aj. S J. Čumpelíkem také obohatil sestavu rehabilitačních spinálních cviků. Jako vedoucí katedry fyzioterapie FTVS realizoval nové pojetí výuky fyzioterapie, stál u zrodu magisterského studia fyzioterapie a byl garantem specializace fyzioterapie funkčních poruch hybného systému. Zasazoval se též o zavedení preventivních cvičení na školách ku předcházení poruchám páteře u mladých. \n\nPublikoval řadu prací zabývajících se kineziologií, doma i v zahraničí. Byl členem redakční rady časopisu Funktionskrankheiten. Mezi jeho nejvýznamnější publikace patří:\n\n\nDvakrát atestoval v oboru neurologie, získal titul kandidát věd CSc, a byl habilitován na docenta rehabilitace. Po smrti Dr. Brüggera byl předsedou mezinárodní Společnosti pro myoskeletální medicínu. Byl nositelem medaile J.E.Purkyně, medaile Palackého Univerzity v Olomouci, stříbrné medaile Karlovy Univerzity v Praze a pamětní medaile k výročí založení UK.\n"}
{"id": "1474574", "url": "https://cs.wikipedia.org/wiki?curid=1474574", "title": "TJ Baník Důl Dukla Havířov - Suchá", "text": "TJ Baník Důl Dukla Havířov - Suchá\n\nTJ Baník Důl Dukla Havířov - Suchá (celým názvem: Tělovýchovná jednota Baník Důl Dukla Havířov - Suchá) byl československý klub ledního hokeje, který sídlil v Havířově (přesněji v Prostřední Suché) v Moravskoslezském kraji . Po zániku sousedního klubu TJ Rudá hvězda Havířov v roce 1962, přešli hráči do TJ Baník Důl Dukla Havířov. Největším úspěchem tohoto klubu byla účast v sezoně 1963/1964 ve 2. československé hokejové lize. Po ukončení ročníku 1968/69 došlo k reorganizaci soutěží, ze Severomoravského krajského přeboru byl přemístěn do hokejové divize skupiny F. Před začátkem ročníku se však odhlásil ze soutěže a ukončil svou činnost.\n\n\nZdroj: \n\n\n"}
{"id": "1474576", "url": "https://cs.wikipedia.org/wiki?curid=1474576", "title": "Leah Rosenthalová", "text": "Leah Rosenthalová\n\nLeah Rosenthalová (1879 – 4. října 1930) byla australská zdravotní sestra, která sloužila v první světové válce.\n\nNarodila se v roce 1879 v Melbourne Josephu Rosenthalovi a jeho ženě Marthě Avinsky. Zdravotnického vzdělání se jí dostalo v nemocnici \"The Alfred Hospital\" v Melbourne, kde se také spřátelila s Isabellou Jobsonovou, se kterou od konce roku 1910 provozovaly soukromou nemocnici \"Windarra Private Hospital\" v Tooraku. V prosinci 1915 společně opustily nejen nemocnici, ale také Austrálii, a odjely do Anglie sloužit v první světové válce.\n\nV Anglii se přidala ke \"Queen Alexandra's Royal Army Nursing Corps (QAIMNS)\" a v únoru 1916 byly poslány do nemocnice \"Byathorpe Military Hospital\" v Nottinghamu. V dubnu téhož roku byly poslány do Francie. Rosenthalová byla během svého nasazení ve Francii přiřazena k různým trvalým nemocnicím a stanicím první pomoci. Ve Francii zůstala až do dubna 1919, kdy ze své pozice rezignovala, a 6. dubna 1919 odplula z Londýna.\n\nV květnu 1919 se vrátila do Melbourne a spolu s Jacobsonovou si opětovně zakoupily soukromou nemocnici. Původní jméno nemocnice \"Luke's Private Hospital\" byla přejmenována na \"Vimy House\", pravděpodobně podle jednoho z bojišť ve Francii, kde obě dříve sloužily.\n\nZa svou službu ve Francii byla Rosenthalová vyznamenána Vojenskou medailí \"(Military Medal)\" a Královským červeným křížem \"(Royal Red Cross)\". Nikdy se neprovdala. Zemřela 4. října 1930 a je pohřbena na hřbitově Brighton Cemetery.\n"}
{"id": "1474577", "url": "https://cs.wikipedia.org/wiki?curid=1474577", "title": "William Hayes", "text": "William Hayes\n\nWilliam Hayes (1871–1940) byl viktoriánský fotograf v Yorku a Hutton-le-Hole. \n\nFotografický ateliér postavil v Yorku v roce 1902. Malá přízemní budova z vlnitého hliníku měla velká skleněná okna po stranách a na šikmé střeše. V roce 1911 se přestěhoval do malé vesničky Hutton-le-Hole v North York Moors. Studio rozebral, převezl jej s sebou a přistavěl navíc vstupní verandu, kterou zasklil s více než stovkou skleněných negativů zbavených emulze. Na Hayesových fotografiích z tohoto studia jsou zachyceny skupinové portréty rodin a také mnoho portrétních fotografií zemědělských pracovníků kolem Hutton-le-Hole. \n\nJeho studio bylo v roce 1991 přesunuto do Lidového muzea Ryedale Folk Museum, Hutton-le-Hole. Muzeum se nachází pod širým nebem s dalšími rekonstruovanými budovami severního Yorkshire.\n\n"}
{"id": "1474578", "url": "https://cs.wikipedia.org/wiki?curid=1474578", "title": "Estonská konzervativní lidová strana", "text": "Estonská konzervativní lidová strana\n\nEstonská konzervativní lidová strana ( – EKRE) je národně konzervativní politická strana v Estonsku. Ideologicky dále bývá řazena mezi strany euroskeptické, nacionalistické, pravicově populistické a strany podporující přímou demokracii.\n\nStrana byla založena 24. března 2012 sloučením Estonské lidové unie a Estonského národního hnutí. Od roku 2013 je jejím předsedou Mart Helme, bývalý estonský velvyslanec v Rusku.\n\nV estonských parlamentních volbách v roce 2015 získala strana 8,1 % hlasů a 7 mandátů z celkových 101 mandátů parlamentu Estonska. Následně se nepodílela na kabinetu Jüriho Ratase a tak byla v letech 2015–2019 součástí parlamentní opozice.\n\nČestným předsedou strany je Arnold Rüütel, bývalý prezident Estonska.\n\n"}
{"id": "1474582", "url": "https://cs.wikipedia.org/wiki?curid=1474582", "title": "Carl Vandyk", "text": "Carl Vandyk\n\nCarl Vandyk (17. ledna 1851 - 18. listopadu 1931) byl londýnský fotograf narozený v německém Bunde. \n\nOd roku 1882 vlastnil fotografické studio na Gloucester Road a fotografoval britskou královskou rodinu včetně královny Viktorie, krále Jiřího V., stejně jako další významné osobnosti, jako byli Alexander I. Jugoslávský, Kristián X., Buffalo Bill nebo Enrico Caruso. Od roku 1901 přestěhoval studio na Buckingham Palace Road v Londýně.\n\nCarl se stal britským občanem dne 4. února 1886. \n\nCarlův syn Herbert Vandyk (1879–1943) v roce 1913 převzal rodinný podnik poté, co vystudoval v Londýně, Berlíně a Paříži a pokračoval v získávání další 22 privilegií Royal Warrants.\n\nCarl Vandyk vlastnil mimo jiné také 3 hotely v Londýně nedaleko svých studií: \n\n\nCarl měl dva bratry, Aaron Vandyke (1843–1892) a Herman Vandyke (aka Hyman) (aka Vandyck) (1838–1919), kteří také působili v oblasti fotografického obchodu. Aaron měl studia v Liverpoolu asi od roku 1869 do 1902 a Herman v západním Londýně asi od roku 1881 do 1904.\n\n"}
{"id": "1474586", "url": "https://cs.wikipedia.org/wiki?curid=1474586", "title": "Martin Laroche", "text": "Martin Laroche\n\nMartin Laroche, narozený William Henry Silvester (15. září 1814, Lambeth – 10. listopadu 1886, Birmingham), byl anglický profesionální fotograf, který úspěšně napadl patent na kalotypii Williama Foxa Talbota a liberalizoval profesionální praxi, výzkum a vývoj, který ovlivnil fotografii v devatenáctém století. \n\nNarodil se 15. září 1814 v Lambeth a začal pracovat jako klenotník. V polovině třicátých let se oženil s Angélique Samsonovou. Do roku 1851 měl pár pět dětí a William Henry Silvester si změnil své jméno na Martin Laroche. Provozoval fotografická studia na Oxford Street v Londýně a popisoval se jako \"umělecký daguerotypista\". Vystavoval na Světové výstavě roku 1851 a údajně také fotografoval královnu Viktorii a herce Charlese Keana, ačkoli žádná z těchto fotografií neexistuje. \n\nTalbotův patentovaný proces kalotypie (též zvané \"talbotypie\") se zpočátku nerozšířil jako daguerrotypie také proto, že Talbot reguloval jeho užívání přísnými pravidly a požadoval za práva na jeho použití poměrně vysoké částky. Talbot se také stal terčem útoků v tisku. V roce 1854 Laroche úmyslně podnítil konflikt s Talbotem. Zaplatil inzeráty, že Talbot používá Archerův kolodiový proces, který sám Talbot označoval za porušení svého vlastního patentu. Existuje několik tvrzení, že Laroche také spolupracoval s Archerem na jeho vývoji. Jiní se domnívají, že oba byli seznámeni společným přítelem a fotografem Williamem Peircem. Laroche měl podporu bohatých příznivců fotografie, neboť ti viděli jeho patent jako překážku ve svém fotografickém konání. (I když pro britské fotografy, kteří ji používali místo daguerrotypie, licencoval proces zdarma.) Talbot podal žalobu proti Larochovi na 5 tisíc liber, ale žaloba se nezdařila. Nicméně, Larochovi byly ponechány k úhradě soudní náklady asi 500 liber. Soud svým výrokem v roce 1854 Talbotův patent zrušil. Talbot byl sice uznán jako vynálezce fotografie, ale vylepšené fotografické metody byly z patentu vyloučeny. Prohraný soudní spor u Talbota vyvolal velké zdravotní problémy, omezil své výzkumy a věnoval se pouze fotografování.\nLaroche žil a pracoval v Oxfordu až do počátku 60. let 19. století a pak se přestěhoval do Birminghamu, kde 10. listopadu 1886 zemřel.\n"}
{"id": "1474587", "url": "https://cs.wikipedia.org/wiki?curid=1474587", "title": "Socha svatého Jana Nepomuckého (Hořiněves)", "text": "Socha svatého Jana Nepomuckého (Hořiněves)\n\nSocha svatého Jana Nepomuckého se nalézá u domu čp. 9 u silnice v obci Hořiněves v okrese Hradec Králové nedaleko od rodného domu Václava Hanky. Pískovcová socha pocházející z roku 1740 je dílem pocházejícím ze sochařské dílny Jiřího Pacáka. Barokní socha je chráněna jako kulturní památka ČR. Národní památkový ústav tuto sochu uvádí v katalogu památek pod rejstříkovým číslem ÚSKP 41962/6-618.\n\nSocha světce v životní velikosti je umístěna na trojbokém podstavci s volutovými pilastry v rozích. Podstavec je ukončen uprostřed půlkruhově vzedmutou římsou, na které stojí sokl s vlastní sochou světce. Na podstavci jsou mezi volutami umístěna nápisová pole s chronogramem. \n\nSokl nesoucí sochu přechází v oblak s pěticípou hvězdou v popředí, na kterém stojí socha světce v tradičním ikonografickém pojetí. Svatý Jan Nepomucký je oblečen v kanovnickém rouchu, na hlavě má biret, v levé ruce drží na prsou krucifix, pravá visí podél těla. Postava je mírně předkloněna s pokrčenou levou nohou. \n\n\n"}
{"id": "1474589", "url": "https://cs.wikipedia.org/wiki?curid=1474589", "title": "Anton Șuteu", "text": "Anton Șuteu\n\nAnton Șuteu (17. ledna 1947 – 13. září 2010) byl rumunský hudební skladatel. Byl jedním z nejznámějších a nejvíce plodných mladých skladatelů 80. let. Za života získal Řád Rumunské hvězdy. Je autorem takových písní jako Voi, Oameni De Mâine nebo Deschideți Poarta Soarelui.\n\nNarodil se v roce 1947 rumunskému vojenskému lékaři, pozdějšímu generálmajorovi, Iuliu Șuteu. Od roku 1960 studoval na Școala Gimnazială de Arte Iosif Sava. Poté, v roce 1966, nastoupil na Conservatorul din București, kde studoval do roku 1972, kdy začal studovat na Accademia Nazionale di Santa Cecilia. Svá Studia ukončil v roce 1974. Od roku 1972 byl asistentem, poté lektorem (od 1990), přednášejícím (od 1992) a také profesorem (od 2006) na katedře muzikologie a kompozice na Národní Hudební Univerzitě v Bukurešti. Jen o rok dříve se stal na téže škole doktorem muzikologie (ponz. doctor în muzicologie) V roce 2000 získal Řád Rumunské hvězdy. V roce 2010 ho postihla náhlá mozková příhoda - mrtvice. Přesto, že do pěti minut mu byla poskytnuta odborná lékařská pomoc, zemřel.\n"}
{"id": "1474591", "url": "https://cs.wikipedia.org/wiki?curid=1474591", "title": "Sloup se sochou Panny Marie (Nové Město nad Metují)", "text": "Sloup se sochou Panny Marie (Nové Město nad Metují)\n\nSloup se sochou Panny Marie se nalézá na Husově náměstí v Novém Městě nad Metují v okrese Náchod. Barokní sloup z roku 1696 je chráněn od 3. 5. 1958 jako kulturní památka ČR. Národní památkový ústav tuto sochu uvádí v katalogu památek pod rejstříkovým číslem ÚSKP 45001/6-2914. \n\nZlacená socha Panny Marie je vysoká asi 120 cm, lehce prohnutá, v dramatické draperii, má sepjaté ruce a pohled tváře vzhůru. Kolem hlavy je svatozář s jedenácti pozlacenými hvězdami. \n\nSloup, situovaný severně od středu náměstí, byl vybudován nákladem města jako dík za to, že se mu vyhnula epiemie moru. Vzhledem k tehdy špatné finanční situaci města byl však vybudován až po 15 letech od epidemie. Opravy sloupu byly prováděny v letech 1879, 1905-1906 a 1933, dále v roce 1997 Jindřichem Roubíčkem z Náchoda a v roce 2008 Antonínem Wagnerem.\n\n\n"}
{"id": "1474593", "url": "https://cs.wikipedia.org/wiki?curid=1474593", "title": "Socha svatého Františka z Pauly (Hořiněves)", "text": "Socha svatého Františka z Pauly (Hořiněves)\n\nSocha svatého Františka z Pauly se nalézá na návsi v obci Hořiněves v okrese Hradec Králové u křižovatky silnic vedoucích do obcí Sendražice a Račice nad Trotinou. Barokní pískovcová socha pochází z roku 1738 a je pravděpodobně dílem barokního sochaře Jiřího Pacáka. Tato socha je chráněna jako kulturní památka ČR. Národní památkový ústav tuto sochu uvádí v katalogu památek pod rejstříkovým číslem ÚSKP 28633/6-617.\n\nBarokní socha svatého Františka z Pauly stojí trojúhelníkovém podstavci. Socha je ohraničena nízkým kovovým plotem.\n\nNa podstavci je umístěn trojboký pilíř se segmentově vykrojenými čely, v nárožích ozdobený mohutně vyvinutými stojatými volutami, které jsou na bocích zdobeny plastickými rostlinnými závěsy a listeny v patě. \n\nNa severní straně pilíře směrem do návsi se nalézá vykrajované zrcadlo v čele s kartuší se závitnicovými okraji, ve které je vytesán nápis s chronogramem představujícím letopočet 1738. Pilíř je zakončen kladím s mohutnou římsou uprostřed segmentově vzedmutou. \n\nNad římsou opřen o nárožní ležaté voluty stojí vlastní sokl sochy s konkávně prohnutými stěnami a římsovým zakončením. Vlastní socha světce představuje mužskou postavu s kápí, stojící v natočeném kontrapostu, oděnou v řasnatém rouchu přepásaném provazem. Obličej s plnovousem a dlouhými vlasy hledí vzhůru, okolo hlavy je kovová svatozář. Světec drží oběma rukama železný kříž.\n\n"}
{"id": "1474596", "url": "https://cs.wikipedia.org/wiki?curid=1474596", "title": "Lighthouse Group", "text": "Lighthouse Group\n\nLighthouse Group je česká developerská firma na trhu od roku 2000, která se specializuje na obchodní, kancelářské a rezidenční stavby v Praze. Od roku 2014 je jediný akcionář společnosti její generální ředitel Tamir Winterstein.\n\nFirma od vzniku vybudovala 100 tisíc čtverečních metrů kancelářských ploch, 43 800 metrů čtverečních obchodních ploch, 1115 bytových jednotek, 5 000 parkovacích míst atd.\n\n\n\n"}
{"id": "1474599", "url": "https://cs.wikipedia.org/wiki?curid=1474599", "title": "Rodný dům Václava Hanky", "text": "Rodný dům Václava Hanky\n\nRodný dům Václava Hanky se nalézá v centru obce Hořiněves v okrese Hradec Králové nedaleko od kostela svatého Prokopa. Tento dům je chráněn jako kulturní památka ČR. Národní památkový ústav dům uvádí v katalogu památek pod rejstříkovým číslem ÚSKP 19640/6-614.\n\nRodný dům obrozence Václava Hanky je přízemní venkovský roubený dům s šindelovou střechou - bývalá zájezdní hospoda vystavěná okolo roku 1720. Obdélná budova má patrovou křížovou světničku vysazenou do ulice na čtyřech profilovaných dřevěných sloupech. Budova byla v minulosti součástí čtyřstranně uzavřeného hospodářského dvora, z kterého se více nedochovalo.\n\nV čelní straně předsunuté komory je umístěn oválný kovový reliéf s podobiznou Václava Hanky slavnostně odhalený, za přítomnosti Františka Palackého a F. L. Riegra, v roce 1862. Před domem na východní straně v zatáčce silnice stojí pomník Václava Hanky. Zhotovil jej hořický sochař Černila v roce 1890.\n\nUvnitř se nachází stálá expozice věnovaná životu a dílu Václava Hanky (1791 - 1861).\n\n\n"}
{"id": "1474600", "url": "https://cs.wikipedia.org/wiki?curid=1474600", "title": "Jorgos Vasiliu", "text": "Jorgos Vasiliu\n\nJorgos Vasiliu (* 20. května 1931, Famagusta) je kyperský politik. V letech 1988– 1993 byl prezidentem Kypru. \n\nPocházel z řecké komunistické rodiny, která utekla v době občanské války do komunistického Maďarska. Na Budapešťské univerzitě studoval ekonomii, ale po sovětské invazi roku 1956 odešel do Anglie, kde roku 1958 dostudoval. V Anglii působil do roku 1962 a věnoval se zde vědeckému výzkumu marketingu . Poté se usadil na Kypru, kde založil některé výzkumné instituce (Blízkovýchodní centrum pro studia marketingu, Centrum pro počítačová studia). V roce 1988 byl zvolen prezidentem, jakožto nestraník, s podporou komunistické strany (AKEL). V roce 1993 znovu kandidoval na prezidenta, ale prohrál s Glafkosem Kleridesem. Založil vzápětí liberální politickou stranu Hnutí svobodných demokratů (\"Kinima Eleftheron Dimokraton\"), jež dnes nese název Sjednocení demokraté (\"Enomenoi Dimokrates\"). Vedl ji jako předseda až do roku 2005. V letech 1996-99 za ni zasedal v parlamentu. Je znám silně proevropskými postoji. V letech 1998-2003 vedl kyperský tým vyjednávající s Evropskou unií podmínky kyperského vstupu do EU. V kyperských mírových jednáních podporoval tzv. Annanův plán, který však kyperští Řekové odmítli v referendu roku 2004. Je též úspěšným podnikatelem. Vydal paměti pod názvem \"Odyssea\".\n"}
{"id": "1474601", "url": "https://cs.wikipedia.org/wiki?curid=1474601", "title": "Beat Saber", "text": "Beat Saber\n\nBeat Saber je rytmická videohra pro virtuální realitu. České studio Beat Games ji vydalo v květnu 2018 přes Steam a Oculus Store pro Microsoft Windows s podporou headsetů HTC Vive, Oculus Rift a Windows Mixed Reality. V listopadu téhož roku pak přibyla podpora PlayStation VR na PlayStation 4.\n\nNázev hry shrnuje její obsah. Hráč ovládá dvojici světelných mečů (), pomocí nichž má sekat kostky, které přilétávají v rytmu hudby (na doby, ). Hra tak byla popsána jako „kombinace rytmické hry ve stylu Guitar Hero a simulátoru šermu“.\n\nHra byla přijata velmi pozitivně, během pár měsíců se dostala podle hodnocení hráčů s hodnocením 99/100 mezi 10 nejlepších her na Steamu. V únoru 2019 hra vyhrála v soutěži D.I.C.E. Awards cenu za \"Nejlepší hru pro rozšířenou či virtuální realitu roku 2018\".\n"}
{"id": "1474604", "url": "https://cs.wikipedia.org/wiki?curid=1474604", "title": "Richard Keene", "text": "Richard Keene\n\nRichard Keene (15. května 1825, Londýn – prosinec 1894) byl anglický fotograf v hrabství Derbyshire, v roce 1884 zakládající člen společnosti The Derby Photographic Society, v roce 1886 Photographic Convention of the United Kingdom, jakož i jedním z prvních členů umělecké skupiny The Linked Ring.\n\nNarodil se v Londýně 15. května 1825 Richardu Keenovi a Priscille Kimptonové. Když mu byly tři roky, rodina Keenova se přestěhovala do Derby, protože jeho otec se stal ředitelem Frost's Silk Mill. Vzdělával se na Akademii Thomas Swanwick's Academy, dále pak na Matthew Spencer's Academy v Derby než se stal učněm v tiskárně společnosti Thomas Richardson & Sons v Ashbourne, Derbyshire. Potom pracoval v jejich kancelářích v Londýně a nakonec pracoval pro vydavatele a knihkupce Simpkin Marshall & Co. V roce 1851 se oženil s Mary Barrow a měli spolu celkem osm dětí, pět synů a tři dcery žijící v Radbourne Street v Derby. Zemřel ve svém domě v Derby v prosinci 1894.\n\nJeho čtvrtým synem byl malíř akvarelů Alfred John Keene (1864–1930), který po svém otci mimo jiné publikoval místní noviny \"Derby Telegraph\". Mezi Alfredovy bratry patřili také William Caxton Keene (1855–1910), úspěšný malíř a rytec, a Charles Barrow Keene (1863–1937), zdatný fotograf. Známý pod přezdívkou \"Jack\" se Alfred John Keene mezi lety 1878 a 1895 školil na Derby Central School of Art. Se svým bratrem Charlesem převzal po otcově smrti roku 1894 rodinný podnik. Byl jedním ze zakládajících členů Derby Sketching Clubu, založeného roku 1887. Sběratelem akvarelů Alfreda Keena byl Alfred Edward Goodey, který jich nakoupil celkem 77. Roku 1936 daroval Goodey všechna tato díla Derbskému muzeu.\n\nV roce 1851 se Richard Keene vrátil z Londýna do Derby na Irongate, aby zde založil společnost \"Richard Keene and Co.\", která poskytovala služby jako tiskárna, vydavatelství a knihkupectví. Roku 1857 publikoval Richard Keene každou sobotu noviny \"Derby Telegraph\". Jako jeden z prvních se začal zajímat o fotografování a začal pořizovat a prodávat snímky Derby a Derbyshire a postupně se fotografie stala hlavním pilířem jeho podnikání. Byl přítelem vikáře Edwarda Abneyho (1811–1914) a jeho synů Williama a Charlese – všichni byli průkopníci fotografických experimentů. Keene založil vlastní portrétní fotografické studio a a takzvané \"Repository of Arts\" („Úložiště umění“), které prodávalo fotografie a stereoskopické prohlížečky.\n\nV roce 1884 založil společnost \"Derby Photographic Society\". Byl také zakládajícím členem spolku Photographic Convention of United Kingdom (PCUK), která v roce 1886 uspořádala zahajovací konferenci v Derby.\n\nByl zkušeným stereofotografem a pracoval se svým přítelem a kolegou z Derby fotografem Johnem Warwickem na uznávaném seriálu \"Derbyshire Stereographs\", zveřejněném na konci 50. let 19. století. Oba autoři jsou obvykle podepisováni jako \"By John Warwick, Published by Richard Keene\". Keene popsal svou ranou fotografickou práci s Warwickem v pozdější přednášce, která je přetištěna v Keenově biografii od Maxwella Cravena. Tam také vyjasnil, že stereoskopická fotografie byla společným podnikem obou mužů. \n\nByl pozván, aby se stal členem The Linked Ring, tedy skupiny, kde se exkluzivní skupina fotografů angažuje v podpoře uměleckých principů fotografování. Dalšími jeho kolegy byli například: Henry Peach Robinson, Frank Sutcliffe nebo Alfred Stieglitz. Prostřednictvím této organizace a Photographic Convention měl pravidelný kontakt s některými z nejvýznamnějších a nejúspěšnějších fotografů své doby.\n"}
{"id": "1474606", "url": "https://cs.wikipedia.org/wiki?curid=1474606", "title": "Guidonská ruka", "text": "Guidonská ruka\n\nGuidonská ruka ( \"mano guidoniana\") je pojem z oblasti středověké hudby. Jedná se o mnemotechnický systém používaný jako pomůcka pro zpěváky při zpěvu z listu. Některé ze způsobů využití systému jsou připisovány středověkému muzikologovi Guidovi z Arezza, jenž byl autorem teoretických spisů z oblasti hudební teorie.\n\nRuka coby pomocný nástroj pro znázornění půltónů se objevuje v různých rukopisech, a to i v době před narozením Guidona. Sigbertus Gemblacensis (fl. kolem roku 1105) popsal, jakým způsobem Guido používal postavení ruky jako pomůcku při výuce svého hexachordu. Mimo to se však guidonská ruka objevuje ve spojitosti s novými myšlenkami Guidona v oblasti hudební výuky, včetně užití hexachordů a solmizace.\n\nSystém umožňoval znázornění půltónů a pozice hexachordu, \"ut, re, mi, fa, sol, la\", počáteční slabiky hymnu \"Ut queant laxis\" sv. Janu Křtiteli.\n\n\n"}
{"id": "1474607", "url": "https://cs.wikipedia.org/wiki?curid=1474607", "title": "Dům čp. 88 (Zlaté Hory)", "text": "Dům čp. 88 (Zlaté Hory)\n\nDům čp. 88 se nachází na náměstí Svobody ve Zlatých Horách v okrese Jeseník. Byl zapsán do Ústředního seznamu kulturních památek ČR před rokem 1988 a je součástí městské památkové zóny.\n\nZlaté Hory, někdejší Cukmantel, zažily největší rozvoj v 16. století, kdy zde byla výnosná těžba zlata. V 17. století je město za třicetileté války vyrabováno Švédy a pak následovaly čarodějnické procesy. Mezi další postihy v průběhu století (16., 17. 18. a 19. století) byly požáry, povodně, různé epidemie, válečné útrapy a ve 20. století světové války. Pohromy se projevily ve schopnosti obyvatel se vzchopit a město obnovit. Výstavba měšťanských domů od jeho povýšení na město ve 14. století byla těmito událostmi poznamenána. Většina domů má středověký původ. Jádro zděných domů se nachází v centru města a mají rysy renesančního slohu. Další přestavby jsou v empírovém slohu, ve kterém se stavělo nebo přestavovalo ještě v 19. století. Ve 20. století byly stavby měněny v historizujícím, secesním, postsecesním i tradicionálním stylu, a také v socialistické architektuře. Po vybourání hradeb se k zachovalému historickému centru napojovaly okrajové části a město se začalo rozrůstat do šířky. V 19. století dochází k zasypání vodního koryta (1802), které procházelo náměstím, empírové přestavbě, vydláždění ulic (dláždění náměstí v roce 1833) a zavedení pouličního osvětlení (olejové lampy 1839). Na začátku 20. století vznikají lázně (1879) nová pohostinství, plynárna (1905) a je stavěna kanalizace, vodovod, elektrifikace (do roku 1914) a výstavba nových domů (1914). V šedesátých letech dochází k úpravě náměstí, bourání historických domů a stavbě unifikovaných staveb (panelových domů). V roce 1992 byla nad historickým jádrem Zlatých Hor vyhlášena městská památková rezervace, která zahrnuje domy na ulici Kostelní, Palackého, Polská a na náměstí Svobody.\n\nMezi domy památkové zóny patří měšťanský dům na náměstí Svobody čp. 88 mezi domy čp. 87 a čp. 89. Do roku 1781 v domě byla lékárna. Na středověké parcele je gotické jádro přestavěné renezančně, po požáru v roce 1921 do empírové podoby. V roce 1996 byla provedena rekonstrukce domu, obnovena fasáda a střecha.\n\nDům je řadová zděná jednopatrová stavba s atikovým patrem, zakončena sedlovou střechou, na kterou nasedá rámovaný trojúhelníkový štít s půlkruhovým oknem v tympanonu. Průčelí je tříosé, v přízemí v levé krajní ose je vstup s půlkruhovým zaklenutím a půlkulatým světlíkem v dřevěné zárubni. V pravé ose je výkladní skříň s půlkulatým záklenkem přesahující do střední osy. V patře je střední okno širší, okna jsou v profilovaných šambránách. V atice jsou okna stejné velikosti bez rámů. Dvorní průčelí je čtyřosé hladké se stupňovitým štítem. Přízemí dělí zeď na dvě části. Levá má valenou klenbu s lunetami a v chodbičce pruské placky. Pravá část je valeně klenutá. Vstup do sklepa je z levé části za schodištěm do patra. Sklep má valenou lomenou klenbu, dlažba je z plochých kamenů.\n\n\n"}
{"id": "1474608", "url": "https://cs.wikipedia.org/wiki?curid=1474608", "title": "Mario Abdo Benítez", "text": "Mario Abdo Benítez\n\nMario Abdo Benítez (* 10. listopadu 1971 Asunción) je paraguayský politik a od roku 2018 také 51. prezident Paraguaye.\n\nJeho otec byl osobním tajemník bývalého diktátora Alfreda Stroessnera. Po ukončení svého středoškolského vzdělání v roce 1989 vstoupil do Paraguayských ozbrojených sil, kde získal hodnost druhého nadporučíka rezervního letectví a následně byl jmenován velitelem vzdušných sil jako výsadkář. Poté ukončil vysokoškolské studium v marketingu na Univerzitě Teikyo Post ve Waterbury v Connecticutu.\n\nV roce 2005 se stal členem Republikánského národního rekonstrukčního hnutí. Později byl členem hnutí Paz y Progreso a v roce 2005 byl jmenován viceprezidentem politické strany Colorado. V červnu 2015 byl zvolen prezidentem Paraguayského senátu.\n\nV prosinci 2017 vyhrál Abdo Benítez kandidaturu na prezidentské volby za politickou stranu Colorado, když porazil bývalého ministra financí Santiaga Peñu s 50,93% hlasů. Dne 22. dubna 2018 vyhrál prezidentské volby, když porazil Efraina Alegre s 46,46% hlasů. Ve věku 46 let se tak Abdo Benítez stal spolu s Nicanorem Duartem Frutosem nejmladším prezidentem Paraguaye od pádu Stroessnerovy diktatury.\n"}
{"id": "1474610", "url": "https://cs.wikipedia.org/wiki?curid=1474610", "title": "Dům čp. 89 (Zlaté Hory)", "text": "Dům čp. 89 (Zlaté Hory)\n\nDům čp. 89 se nachází na náměstí Svobody ve Zlatých Horách v okrese Jeseník. Byl zapsán do Ústředního seznamu kulturních památek ČR před rokem 1988. a je součástí městské památkové zóny.\n\nZlaté Hory, někdejší Cukmantel, zažily největší rozvoj v 16. století, kdy zde byla výnosná těžba zlata. V 17. století je město za třicetileté války vyrabováno Švédy a pak následovaly čarodějnické procesy. Mezi další postihy v průběhu století (16., 17. 18. a 19. století) byly požáry, povodně, různé epidemie, válečné útrapy a ve 20. století světové války. Pohromy se projevily ve schopnosti obyvatel se vzchopit a město obnovit. Výstavba měšťanských domů od jeho povýšení na město ve 14. století byla těmito událostmi poznamenána. Většina domů má středověký původ. Jádro zděných domů se nachází v centru města a mají rysy renesančního slohu. Další přestavby jsou v empírovém slohu, ve kterém se stavělo nebo přestavovalo ještě v 19. století. Ve 20. století byly stavby měněny v historizujícím, secesním, postsecesním i tradicionálním stylu, a také v socialistické architektuře. Po vybourání hradeb se k zachovalému historickému centru napojovaly okrajové části a město se začalo rozrůstat do šířky. V 19. století dochází k zasypání vodního koryta (1802), které procházelo náměstím, empírové přestavbě, vydláždění ulic (dláždění náměstí v roce 1833) a zavedení pouličního osvětlení (olejové lampy 1839). Na začátku 20. století vznikají lázně (1879) nová pohostinství, plynárna (1905) a je stavěna kanalizace, vodovod, elektrifikace (do roku 1914) a výstavba nových domů (1914). V šedesátých letech dochází k úpravě náměstí, bourání historických domů a stavbě unifikovaných staveb (panelových domů). V roce 1992 byla nad historickým jádrem Zlatých Hor vyhlášena městská památková rezervace, která zahrnuje domy na ulici Kostelní, Palackého, Polská a na náměstí Svobody.\n\nMezi domy památkové zóny patří renesanční měšťanský dům na náměstí Svobody čp. 89 v sousedství domu čp. 88 zprava a domu čp. 90 zleva. Středověký dům byl přestavěn v polovině 19. století.\n\nDům je řadová jednopatrová tříosá zděná stavba s atikovým patrem a stupňovitým štítem, je ukončena sedlovou střechou. Průčelí je hladce omítané členěné podnoží, kordonovou římsou a hlavní římsou pod stupňovitým štítem. V přízemí je ve střední ose kamenný portál se segmentovým záklenkem, klenákem a paprskovitě členěným světlíkem. Po stranách jsou pravoúhlá okna. Na atikové patro nasedá pětiosý stupňovitý štít s půlkruhovým oknem uprostřed. Stavebními úpravami byl odstraněn vstup v pravé ose přízemí, šambrány kolem oken v patrech jsou zjednodušeny. Vstupní mramorový portál byl při opravě zbaven tmavohnědého nátěru. Empírové dveře byly nahrazeny replikou (nepříliš zdařenou). V interiéru je zachována dispozice se střední chodbou. V přízemí je přední část zaklenuta pruskými plackami, chodba je zaklenuta nízkou segmentově valenou klenbou. V patře jsou rovné trámové stropy.\n\n\n"}
{"id": "1474611", "url": "https://cs.wikipedia.org/wiki?curid=1474611", "title": "FK Jonava", "text": "FK Jonava\n\nFK Jonava, celým názvem Futbolo klubas Jonava, je litevský fotbalový klub z města Jonava. Klubové barvy jsou bílá a modrá. Založen byl v roce 1990 jako Azotas.\n\n\n\n\"Aktuální k 27. únoru 2019\"\n\n! colspan=\"9\" bgcolor=\"#B0D3FB\" align=\"left\" |\n\n! colspan=\"9\" bgcolor=\"#B0D3FB\" align=\"left\" |\n\n! colspan=\"9\" bgcolor=\"#B0D3FB\" align=\"left\" |\n\n! colspan=\"9\" bgcolor=\"#B0D3FB\" align=\"left\" |\n"}
{"id": "1474613", "url": "https://cs.wikipedia.org/wiki?curid=1474613", "title": "Zlaté maliny za rok 1990", "text": "Zlaté maliny za rok 1990\n\nZlaté maliny za rok 1990 byly udělovány 24. března 1991 v Hollywood Roosevelt Hotel v Kalifornii k uctění nejhorších filmů roku. Nejvíce nominací získal film \"Duchové to dokáží\", celkem 9. \n\n"}
{"id": "1474616", "url": "https://cs.wikipedia.org/wiki?curid=1474616", "title": "FC Pakruojis", "text": "FC Pakruojis\n\nFC Pakruojis, celým názvem Futbolo klubas Pakruojis, je litevský fotbalový klub z města Pakruojis. Klubové barvy jsou oranžová a modrá. Založen byl v roce 2016.\n\n\n\"Aktuální k 1. 10. 2019\" \n\n! colspan=\"9\" bgcolor=\"#B0D3FB\" align=\"left\" |\n\n! colspan=\"9\" bgcolor=\"#B0D3FB\" align=\"left\" |\n\n! colspan=\"9\" bgcolor=\"#B0D3FB\" align=\"left\" |\n! colspan=\"9\" bgcolor=\"#B0D3FB\" align=\"left\" |\n"}
{"id": "1474617", "url": "https://cs.wikipedia.org/wiki?curid=1474617", "title": "Zlaté maliny za rok 1989", "text": "Zlaté maliny za rok 1989\n\nZlaté maliny za rok 1989 byly udělovány 25. března 1990 v Hollywood Roosevelt Hotel v Kalifornii k uctění nejhorších filmů roku. Nejvíce nominací získal film \"\", celkem 6. \n\n"}
{"id": "1474618", "url": "https://cs.wikipedia.org/wiki?curid=1474618", "title": "FC Džiugas Telšiai", "text": "FC Džiugas Telšiai\n\nFC Džiugas, celým názvem Futbolo klubas Džiugas, je litevský fotbalový klub z města Telšiai. Klubové barvy jsou hnědá a černá. Založen byl v roce 1923 (originální klub). Obnoven byl v roce 2015.\n\n\n\"Aktuální k 15. 02. 2020\" \n\n! colspan=\"9\" bgcolor=\"#B0D3FB\" align=\"left\" |\n\n"}
{"id": "1474620", "url": "https://cs.wikipedia.org/wiki?curid=1474620", "title": "Dům čp. 93 (Zlaté Hory)", "text": "Dům čp. 93 (Zlaté Hory)\n\nDům čp. 93 se nachází na náměstí Svobody ve Zlatých Horách v okrese Jeseník. Byl zapsán do Ústředního seznamu kulturních památek ČR před rokem 1988. a je součástí městské památkové zóny.\n\nZlaté Hory, někdejší Cukmantel, zažily největší rozvoj v 16. století, kdy zde byla výnosná těžba zlata. V 17. století je město za třicetileté války vyrabováno Švédy a pak následovaly čarodějnické procesy. Mezi další postihy v průběhu století (16., 17. 18. a 19. století) byly požáry, povodně, různé epidemie, válečné útrapy a ve 20. století světové války. Pohromy se projevily ve schopnosti obyvatel se vzchopit a město obnovit. Výstavba měšťanských domů od jeho povýšení na město ve 14. století byla těmito událostmi poznamenána. Většina domů má středověký původ. Jádro zděných domů se nachází v centru města a mají rysy renesančního slohu. Další přestavby jsou v empírovém slohu, ve kterém se stavělo nebo přestavovalo ještě v 19. století. Ve 20. století byly stavby měněny v historizujícím, secesním, postsecesním i tradicionálním stylu, a také v socialistické architektuře. Po vybourání hradeb se k zachovalému historickému centru napojovaly okrajové části a město se začalo rozrůstat do šířky. V 19. století dochází k zasypání vodního koryta (1802), které procházelo náměstím, empírové přestavbě, vydláždění ulic (dláždění náměstí v roce 1833) a zavedení pouličního osvětlení (olejové lampy 1839). Na začátku 20. století vznikají lázně (1879) nová pohostinství, plynárna (1905) a je stavěna kanalizace, vodovod, elektrifikace (do roku 1914) a výstavba nových domů (1914). V šedesátých letech dochází k úpravě náměstí, bourání historických domů a stavbě unifikovaných staveb (panelových domů). V roce 1992 byla nad historickým jádrem Zlatých Hor vyhlášena městská památková rezervace, která zahrnuje domy na ulici Kostelní, Palackého, Polská a na náměstí Svobody.\n\nMezi domy památkové zóny patří nárožní empírový měšťanský dům na náměstí Svobody čp. 93 v sousedství domu čp. 91. Dům byl zařazen do ohrožených památek ČR.\n\nDům je jednopatrová omítaná nárožní zděná stavba s atikovým patrem zakončeným trojúhelníkovým štítem. Střecha je sedlová. Průčelí je čtyřosé členěné kordonovou římsou, parapetní římsou a hlavní se zubořezem, na kterou nasedá štít. V přízemí ve druhé ose je portál s mramorovým ostěním se stlačeným obloukem a klenákem. Okna jsou pravoúhlá v šambránách. Zadní (dvorní) strana je zakončena štítem, který kopíruje tvar sedlové střechy. Boční fasáda má pět nepravidelných okenních os. Chodba je zaklenuta plackami stejně i chodba do dvora. Místnosti jsou podhledové plochostropé.\n\n\n"}
{"id": "1474621", "url": "https://cs.wikipedia.org/wiki?curid=1474621", "title": "DFK Dainava", "text": "DFK Dainava\n\nDFK Dainava, celým názvem Dzūkijos futbolo klubas Dainava, je litevský fotbalový klub z města Alytus. Klubové barvy jsou tmavě modré a červené. Založen byl v roce 2016.\n\n\n\"Aktuální k 16. 10. 2019\"\n\n! colspan=\"9\" bgcolor=\"#B0D3FB\" align=\"left\" |\n\n! colspan=\"9\" bgcolor=\"#B0D3FB\" align=\"left\" |\n\n! colspan=\"9\" bgcolor=\"#B0D3FB\" align=\"left\" |\n\n"}
{"id": "1474622", "url": "https://cs.wikipedia.org/wiki?curid=1474622", "title": "Burningboy", "text": "Burningboy\n\nburningboy (* 17. února 1983 Brno), vlastním jménem Jan Gerych, je brněnský hudebník, moderátor, producent, příležitostný kurátor a bohém.\n\nVystudoval obory Obecná teorie a dějiny umění a kultury a Anglický jazyk a literaturu na Filosofické fakultě Masarykovy univerzity v Brně, následně působil na Fakultě výtvarných umění VUT rovněž v Brně a již během studií se začal věnovat hudbě. Je ženatý a má dvě dcery.\n\nOd roku 2009 působí ve studentském Radiu R, kde vede vlastní pořad burningDOWNtheHOUSE, kam zve výrazné osobnosti nejen z výtvarného prostředí. V minulosti zde zastával několik vedoucích funkcí, včetně vedoucího marketingu a vedoucího off-air. V průvodci TO JE BRNO II publikoval kapitolu \"Brno hudební\". \nJeho tvorba reflektuje různé experimentální a progresivní hudební postupy. Žánrově osciluje kolem punku, elektroniky a post modern punku. Digitální doba mu umožňuje tvořit hudbu bez kapely, producentů i nahrávacího studia, a dát tak vzniknout osobní autentické výpovědi. Na pódiu naopak technologie mizí a do popředí vystupuje burningboy – performer, který svádí obecenstvo intimní zpovědí. Vystopoval také na festivalu Bezuliční busking, výtvarné akci Kateřiny Šedé.\n\n\n"}
{"id": "1474624", "url": "https://cs.wikipedia.org/wiki?curid=1474624", "title": "Joy Beuneová", "text": "Joy Beuneová\n\nJoy Beuneová (* 28. dubna 1999 Borne) je nizozemská rychlobruslařka.\n\nV juniorském Světovém poháru debutovala v roce 2016, v roce 2018 vyhrála víceboj na juniorském světovém šampionátu. Od roku 2018 startuje ve Světovém poháru. Na Mistrovství světa na jednotlivých tratích 2019 získala ve stíhacím závodě družstev stříbrnou medaili.\n"}
{"id": "1474626", "url": "https://cs.wikipedia.org/wiki?curid=1474626", "title": "Bývalá pošta (Zlaté Hory)", "text": "Bývalá pošta (Zlaté Hory)\n\nBývalá pošta se nachází na náměstí Svobody čp. 94 ve Zlatých Horách v okrese Jeseník. Byl zapsán do Ústředního seznamu kulturních památek ČR před rokem 1988 a je součástí městské památkové zóny.\n\nZlaté Hory, někdejší Cukmantel, zažily největší rozvoj v 16. století, kdy zde byla výnosná těžba zlata. V 17. století je město za třicetileté války vyrabováno Švédy a pak následovaly čarodějnické procesy. Mezi další postihy v průběhu století (16., 17. 18. a 19. století) byly požáry, povodně, různé epidemie, válečné útrapy a ve 20. století světové války. Pohromy se projevily ve schopnosti obyvatel se vzchopit a město obnovit. Výstavba měšťanských domů od jeho povýšení na město ve 14. století byla těmito událostmi poznamenána. Většina domů má středověký původ. Jádro zděných domů se nachází v centru města a mají rysy renesančního slohu. Další přestavby jsou v empírovém slohu, ve kterém se stavělo nebo přestavovalo ještě v 19. století. Ve 20. století byly stavby měněny v historizujícím, secesním, postsecesním i tradicionálním stylu, a také v socialistické architektuře. Po vybourání hradeb se k zachovalému historickému centru napojovaly okrajové části a město se začalo rozrůstat do šířky. V 19. století dochází k zasypání vodního koryta (1802), které procházelo náměstím, empírové přestavbě, vydláždění ulic (dláždění náměstí v roce 1833) a zavedení pouličního osvětlení (olejové lampy 1839). Na začátku 20. století vznikají lázně (1879) nová pohostinství, plynárna (1905) a je stavěna kanalizace, vodovod, elektrifikace (do roku 1914) a výstavba nových domů (1914). V šedesátých letech dochází k úpravě náměstí, bourání historických domů a stavbě unifikovaných staveb (panelových domů). V roce 1992 byla nad historickým jádrem Zlatých Hor vyhlášena městská památková rezervace, která zahrnuje domy na ulici Kostelní, Palackého, Polská a na náměstí Svobody.\n\nMezi domy památkové zóny patří bývalá pošta a celnice na náměstí Svobody čp. 94 v sousedství domu čp. 95. Renesanční stavba na středověkém jádře byla barokně přestavěna v roce 1698 rodinou Nentwigů (tzv. holandské baroko). Byla první poštovní stanicí ve Slezsku a jedna z mnoha na cestě do Polska. Jako poštovní úřad sloužila do roku 1936. V současné době slouží jako městské muzeum. Dům byl obnoven v období 2013–2016. V přízemí je umístěna pamětní mramorová deska s latinským nápisem, který připomíná návštěvu císaře Josefa II. a jeho doprovod ve Zlatých Horách 8. července 1766.\n\nV městském muzeu se nachází stálá expozice změřena na historii hornictví, zlatohorského regionu a obce Rejvíz. Mezi exponáty je vystaveno dobové náčiní a nářadí, soubor exponátů zahrnující různorodou sbírku např. tresorů, radiopřijímačů, optických přístrojů, psacích strojů porcelánových zátek atd. V přízemí je galerie a klubovna zlatohorského vojenského historického klubu. V prvním patře je selská jizba a expozice vývoje hornictví, sbírka minerálů a expozice zaměřena na region. Ve sklepě je umístěna mučírna a model štoly. V roce 2018 bylo muzeum vybaveno interaktivními skenery, zařízeními zvukových efektů a podlahové animace.\n\nStará pošta je jednopatrová nárožní zděná stavba se sedlovou střechou. Průčelí orientované do náměstí je tříosé, členěné čtyřmi svazkovými pilastry s korintskými hlavicemi, které nesou úseky kladí přecházející na okapové straně v korunní římsu. V přízemí ve střední ose je kamenný portál se stlačeným obloukem, klenákem a přímou římsou. V klenáku je vyryt letopočet 1698. Po stranách portálu ve vpadlinách na parapetních římsách jsou pravoúhlá okna v ostění s ušima a s nadokenní římsou. Okna jsou zamřížovaná. Okna v patře jsou stejného typu, v podokenním parapetu středního okna je umístěn štukový erb, ve kterém jsou dvě poštovní trubky a písmena \"F.C.N.\" Krajní okna a parapetní výplně vytvářejí pas. Na kladí nasedá tříosý štít, se dvěma dvojicemi svazkových korintských pilastrů. Nad nimi nasedá na průběžnou římsu rozeklaný volutový štít s malým volutovým štítkem s vázou na vrcholu a iniciálami \"VR\". Mezi pilastry ve středu štítu je okno v šambráně s ušima a podokenní římsou. Nad oknem v šambráně je oválné okno. Po stranách pilasrů na atikových úsecích jsou volutová křídla, po stranách pilířky s protáhlou vázou. Boční fasáda je hladká v přízemí tříosá s pravoúhlým vstupem, který má po stranách zamřížovaná okna. Zadní strana je trojosá zakončena trojúhelníkovým štítem.\n\nStředem budovy prochází chodba zaklenutá křížovými klenbami, které jsou oddělené dvojicemi pasů na čabrakových konzolkách. Prostor v pravé části mají valenou klenbu s lunetami. V přední části chodby se zachoval interiér z počátku 20. století.\n\n\n"}
{"id": "1474628", "url": "https://cs.wikipedia.org/wiki?curid=1474628", "title": "F-test", "text": "F-test\n\n\"F-\"test je jakýkoliv statistický test, ve kterém má testová statistika rozdělení \"F\" za předpokladu platnosti nulové hypotézy. Nejčastěji se používá při porovnávání statistických modelů, které byly odhadnuty na základě datového souboru, za účelem identifikace modelu, který nejlépe odpovídá populaci, ze které byla data vybrána. Exaktní \"F-\"testy vznikají zejména v případě, že modely byly odhadovány za použití metody nejmenších čtverců. Název \"F-\"test razil George W. Snedecor na počest Ronalda A. Fishera. Fisher \"F\"-statistiku vyvinul jako poměr rozptylů ve 20. letech 20. století.\n\nMezi běžné příklady použití \"F-\"testů patří následující případy:\n\nNěkteré další statistické postupy, jako je Schefféova metoda pro mnohonásobná srovnání v lineárních modelech, také používají \"F\"-testy.\n\nVětšina \"F-\"testů vzniká na základě rozkladu rozptylu jakožto součtu čtverců odchylek od střední hodnoty. Testová statistika je poměrem dvou členů úměrných součtům čtverců odrážejících různé zdroje variability. Tyto součty čtverců jsou utvořeny tak, aby statistika měla tendenci být vyšší, pokud nulová hypotéza není pravdivá. Aby statistika mohla mít rozdělení \"F\" za předpokladu nulové hypotézy, musejí být oba součty čtverců statisticky nezávislé a každý by měl mít vhodně škálované rozdělení χ². Posledně uvedená podmínka je zaručena, pokud jsou hodnoty analyzované veličiny vzájemně nezávislé a normálně distribuované se stejným rozptylem.\n"}
{"id": "1474629", "url": "https://cs.wikipedia.org/wiki?curid=1474629", "title": "Josip Katalinski", "text": "Josip Katalinski\n\nJosip Katalinski (2. května 1948 Sarajevo – 9. června 2011 Sarajevo) byl jugoslávský fotbalista bosenskohercegovské národnosti, obránce.\n\nHrál v jugoslávské lize za FK Željezničar Sarajevo (1965–1975) a ve francouzské lize za OGC Nice (1975–1978). V Poháru mistrů evropských zemí nastoupil ve 2 utkáních a v Poháru UEFA nastoupil v 11 utkáních a dal 4 gól. V roce 1972 jugoslávskou ligu. Na Mistrovství světa ve fotbale 1974 byl členem jugoslávské reprezentace, nastoupil ve všech 6 utkáních. Byl i členem jugoslávské reprezentace na Mistrovství Evropy ve fotbale 1976, nastoupil ve 2 utkáních, celkem za reprezentaci Jugoslávie nastoupil ve 41 utkáních a dal 10 gólů. V roce 1974 byl vyhlášen jugoslávským fotbalistou roku.\n\n"}
{"id": "1474630", "url": "https://cs.wikipedia.org/wiki?curid=1474630", "title": "FK Nevėžis Kėdainiai", "text": "FK Nevėžis Kėdainiai\n\nFK Nevėžis, celým názvem Futbolo klubas Nevėžis, je litevský fotbalový klub z města Kėdainiai. Klubové barvy jsou modrá a bílá. Založen byl v roce 1945 jako Spartakas.\n\n\n\"Aktuální k 27. únoru 2019\" \n\n! colspan=\"9\" bgcolor=\"#B0D3FB\" align=\"left\" |\n\n! colspan=\"9\" bgcolor=\"#B0D3FB\" align=\"left\" |\n\n! colspan=\"9\" bgcolor=\"#B0D3FB\" align=\"left\" |\n! colspan=\"9\" bgcolor=\"#B0D3FB\" align=\"left\" |\n"}
{"id": "1474634", "url": "https://cs.wikipedia.org/wiki?curid=1474634", "title": "Dům čp. 95 (Zlaté Hory)", "text": "Dům čp. 95 (Zlaté Hory)\n\nDům čp. 95 se nachází na náměstí Svobody ve Zlatých Horách v okrese Jeseník. Byl zapsán do Ústředního seznamu kulturních památek ČR před rokem 1988 a je součástí městské památkové zóny.\n\nZlaté Hory, někdejší Cukmantel, zažily největší rozvoj v 16. století, kdy zde byla výnosná těžba zlata. V 17. století je město za třicetileté války vyrabováno Švédy a pak následovaly čarodějnické procesy. Mezi další postihy v průběhu století (16., 17. 18. a 19. století) byly požáry, povodně, různé epidemie, válečné útrapy a ve 20. století světové války. Pohromy se projevily ve schopnosti obyvatel se vzchopit a město obnovit. Výstavba měšťanských domů od jeho povýšení na město ve 14. století byla těmito událostmi poznamenána. Většina domů má středověký původ. Jádro zděných domů se nachází v centru města a mají rysy renesančního slohu. Další přestavby jsou v empírovém slohu, ve kterém se stavělo nebo přestavovalo ještě v 19. století. Ve 20. století byly stavby měněny v historizujícím, secesním, postsecesním i tradicionálním stylu, a také v socialistické architektuře. Po vybourání hradeb se k zachovalému historickému centru napojovaly okrajové části a město se začalo rozrůstat do šířky. V 19. století dochází k zasypání vodního koryta (1802), které procházelo náměstím, empírové přestavbě, vydláždění ulic (dláždění náměstí v roce 1833) a zavedení pouličního osvětlení (olejové lampy 1839). Na začátku 20. století vznikají lázně (1879) nová pohostinství, plynárna (1905) a je stavěna kanalizace, vodovod, elektrifikace (do roku 1914) a výstavba nových domů (1914). V šedesátých letech dochází k úpravě náměstí, bourání historických domů a stavbě unifikovaných staveb (panelových domů). V roce 1992 byla nad historickým jádrem Zlatých Hor vyhlášena městská památková rezervace, která zahrnuje domy na ulici Kostelní, Palackého, Polská a na náměstí Svobody.\n\nMezi domy památkové zóny patří řadový barokní měšťanský dům na náměstí Svobody čp. 95 v sousedství městského muzea. Dům s renesančním jádrem byl přestavěn v roce 1676 do barokní podoby. Byl několikrát upravován.\n\nDům je jednopatrová zděná stavba s atikovým volutovým patrem. Fasáda je hladká dělena kordonovou římsou nad přízemím, parapetní římsou v patře a hlavní římsou, na kterou nasedá volutové atikové patro s průběžnou profilovanou a půlkruhovým tympanonem. Přízemí je čtyřosé s pravoúhlým vchodem ve třetí ose zleva a pravoúhlými okny. Patro je tříosé s okny na parapetní římse v šambránách. Nad hlavní římsou jsou dva okna v šambránách s klenákem. V tympanonu je okno elipsovité se šambránou. Střecha je sedlová s hambálkovým krovem.Hambálky jsou podepřené třemi stojatými stolicemi.\n\nStavba je hluboký trojtrakt s úzkou střední chodbou, která je zaklenuta renezanční valenou klenbou s lunetami vytaženými do žebírkových hřebínků. Částečně jsou zachovány valené klenby s výsečemi v pravé místnosti. Úzké rovnoramenné schodiště s dřevěnými stupni je vsazeno ve středu levého traktu. Chodba v patře byla uzavřena částečné prosklenou dřevěnou příčkou. Strop chodby je dřevěný táflovaný. Místnosti v patře mají rovné stropy.\n\n\n"}
{"id": "1474635", "url": "https://cs.wikipedia.org/wiki?curid=1474635", "title": "Jevgenija Lalenkovová", "text": "Jevgenija Lalenkovová\n\nJevgenija Michajlovna Lalenkovová ( ; * 8. září 1990 Furmanov, Ruská SFSR, Sovětský svaz), rozená Dmitrijevová ( ), je ruská rychlobruslařka.\n\nNa mezinárodní scéně působí od roku 2008, kdy začala závodit ve Světovém poháru juniorů. V roce 2009 debutovala ve Světovém poháru, pravidelně však v tomto seriálu nastupovala od roku 2010. Na Mistrovství světa ve víceboji 2013 byla šestá, což je její nejlepší individuální výsledek z velkých akcí. Sezónu 2014/2015 vynechala, poté začala startovat na domácích ruských závodech. Členkou reprezentace se opět stala v roce 2018, na evropském šampionátu 2019 byla v klasickém víceboji sedmá. Z Mistrovství světa na jednotlivých tratích 2019 si ze stíhacího závodu družstev přivezla bronzovou medaili. Na ME 2020 získala stříbrnou medaili na trati 1500 m a na světovém šampionátu 2020 si na trati 1500 m rovněž dobruslila pro stříbro.\n\nSvé rodné příjmení používala do roku 2014. Je vdaná za rychlobruslaře Jevgenije Lalenkova. \n\n"}
{"id": "1474647", "url": "https://cs.wikipedia.org/wiki?curid=1474647", "title": "FK Utenis", "text": "FK Utenis\n\nFK Utenis, celým názvem Futbolo klubas Utenis, je litevský fotbalový klub z města Utena. Klubové barvy jsou tmavě modré a žlutá (bílá do 2018). Založen byl v roce 1933 (originální klub). Obnoven byl v roce 2014.\n\n\n\"Aktuální k 27. únoru 2019\"\n! colspan=\"9\" bgcolor=\"#B0D3FB\" align=\"left\" |\n! colspan=\"9\" bgcolor=\"#B0D3FB\" align=\"left\" |\n\n! colspan=\"9\" bgcolor=\"#B0D3FB\" align=\"left\" |\n\n! colspan=\"9\" bgcolor=\"#B0D3FB\" align=\"left\" |\n"}
{"id": "1474652", "url": "https://cs.wikipedia.org/wiki?curid=1474652", "title": "Paweł Sikora (antropolog)", "text": "Paweł Sikora (antropolog)\n\nPaweł Sikora (7. června 1912 Návsí – 7. října 2002 Krakov) byl polský antropolog a vysokoškolský učitel.\n\nPůsobil na Jagellonské univerzitě, kde v letech 1976–1982 vedl katedru antropologie. Byl činný i v Polské akademii věd.\n\nJe pohřben na evangelickém hřbitově ve Skočově.\n"}
{"id": "1474654", "url": "https://cs.wikipedia.org/wiki?curid=1474654", "title": "Martín Vizcarra", "text": "Martín Vizcarra\n\nMartín Alberto Vizcarra Cornejo (* 22. března 1963 Lima) je peruánský inženýr, politik a od roku 2018 také 67. prezident Peru.\n\nJeho otec César Vizcarra Vargas byl členem politické strany Americké lidové revoluční aliance, starostou Moqueguy a členem ústavního shromáždění v roce 1978. Vysokoškolské vzdělání Vizcarra získal v roce 1984 na Národní technické univerzitě v Limě a zároveň získal titul ve správní správě na School of Business Administration (ESAN) v Limě.\n\nSvou politickou kariéru začal v jeho domovském regionu Moquegua, kde v roce 2006 kandidoval pod vedením Americké lidové revoluční aliance na pozoci guvernéra, ale neuspěl. Vizcarra v roce 2008 vedl protesty, známé jako \"Moqueguazo\", proti těžařským koncesím a budování průmyslových závodů. Přicestoval do Limy, aby zprostředkoval krizi a vysvětlil otázku Peruánské radě ministrů, která se dohodla na nezbytných změnách zákonů, které ji obklopují.\n\nV roce 2011 byl Vizcarra zvolen za guvernéra Moqueguy. Během jeho funkčního období se sociální indexy zlepšily a vyhnul se korupčním otázkám a Washington Post ho popsal jako \"jeden z vzácných příkladů\" v Peru. Také urovnal jiný důlní konflikt mezi těžebním podnikem Anglo American a obyvateli a obávali se, že pitná voda bude kontaminována mědí. Vizcarra sloužila jako guvernér do konce roku 2014.\n\nVizcarra byl zvolen do funkce prvního viceprezidenta Peru po volbách v roce 2016, které zvítězil Pedro Pablo Kuczynski z politické strany Peruvians for Change. Krátce poté, co byl zvolen, byl pověřen jako ministr dopravy a spojů, kde sloužil asi jeden rok. Během série povodní koncem roku 2017 a počátkem roku 2018, které zdevastovaly velkou část Peru, byl pověřen řízením krize. Poté, co čelil stížnostem politických odpůrců a byl předvolán k tomu, aby poskytl svědectví kolem projektu výstavby mezinárodního letiště Chinchero v Cuscu, Vizcarra odstoupil z funkce ministra.\n\nPo odstoupení z pozice ministra byl jmenován peruánským velvyslancem v Kanadě a vyhýbal se pozornosti veřejnosti. Do Peru se vrátil pouze během prvního vyšetřovacího řízení proti prezidentu Kuczynskému.\n\nPo odstoupení prezidenta Kuczynského, který je obviněn z korupce, se Vizcarra 23. března 2018 vrací do Peru, aby jako první viceprezident Peru převzal funkci prezidenta.\n\nDne 17. dubna 2018 prezident Vizcarra podepsal zákon o změně klimatu jako první prezident v Jižní Americe a umožnil více financování ministerstvu životního prostředí ke sledování a boji proti změně klimatu analýzou emisí skleníkových plynů a vytvořením rámce mezirezortní spolupráce týkající se klimatu. Po několika korupčních skandálech, které čelí peruánské vládě, prezident Vizcarra 28. července 2018 vyzval k celostátnímu referendu, které by zakázalo soukromé financování politických kampaní, zakázalo znovuzvolení zákonodárců a vytvořilo druhou legislativní komoru. Peruánci 9. prosince 2018 konečně přijali tři ze čtyř návrhů v referendu, jenž odmítli konečný návrh na vytvoření dvoukomorového kongresu, kdy Vizcarra odvolal svou podporu, když kongres Fujimoristy vedl návrhy obsahu, které by odstranily moc od předsednictví.\n"}
{"id": "1474656", "url": "https://cs.wikipedia.org/wiki?curid=1474656", "title": "FK Širvėna", "text": "FK Širvėna\n\nFK Širvėna, celým názvem Futbolo klubas Širvėna, je litevský fotbalový klub z města Biržai. Klubové barvy jsou bílá, černá a červená.\n\nZaložen byl v roce 1948 (originální klub) jako Žalgiris.\n\n\n\"Aktuální k 27. únoru 2019\" \n! colspan=\"9\" bgcolor=\"#B0D3FB\" align=\"left\" |\n\n! colspan=\"9\" bgcolor=\"#B0D3FB\" align=\"left\" |\n\n! colspan=\"9\" bgcolor=\"#B0D3FB\" align=\"left\" |\n! colspan=\"9\" bgcolor=\"#B0D3FB\" align=\"left\" |\n"}
{"id": "1474657", "url": "https://cs.wikipedia.org/wiki?curid=1474657", "title": "Bavois", "text": "Bavois\n\nBavois je obec v západní (frankofonní) části Švýcarska, v kantonu Vaud, v okrese Jura-Nord Vaudois. V roce 2017 žilo v obci 926 obyvatel.\n\nObec je poprvé zmiňována v letech 1200 jako Bavoies. Do konce roku 1996 byla obec součástí distriktu Orbe, od roku 1997 se stala částí nového distriktu Jura-Nord Vaudois.\n\nKatastr obce je situována po obou stranách švýcarské dálnice A9 (evropské silnice E23) mezi Yverdon-les-Bains a Lausanne. Bavois leží západně od dálnice. Kromě vlastní obce Bavois je součástí municipality i osada Les Bordes (Bavois-dessus) a víska Le Courdray.\n\nV roce 2000 hovořilo 93,0% obyvatel obce francouzsky. Ke švýcarské reformované církvi se ve stejném roce hlásilo 60,9% obyvatel, k církvi římskokatolické 18,0% obyvatel.\n\nHlavní památkou obce je renesanční hrad. V obci působí fotbalový klub FC Bavois, který v sezóně 2018/19 hrál 3. nejvyšší švýcarskou soutěž.\n\n"}
{"id": "1474661", "url": "https://cs.wikipedia.org/wiki?curid=1474661", "title": "Lestek", "text": "Lestek\n\nLestek (nebo také Lestko, Leszek) (narozen 870/880, zemřel 930/940) – druhý kníže západních Polanů (polsky \"Polanie\") z dynastie Piastovců. Byl připomínán Gallem Anonymem v kronice \"Cronicae et gesta ducum sive principum Polonorum\", nebo také \"Gesta principum Polonorum.\" Syn Siemovíta a otec Siemomysła. \n\nGeneze jména není známá. Předpokládá se, že slovo má původ v polském slově \"Lest\", či \"Chytrost\" (polsky \"lście\", tedy \"chytrość\"). Připouští se, že by mohlo jít o zdrobnělinu neznámého slovanského jména \"Lstimír\" (polsky \"Lścimir\"), nebo \"Lstislav\" (polsky \"Lścisław\").\n\nPůvodně mohlo být psáno, vyslovováno jako \"Lścik\". Jméno se objevovalo v mnoha variantách, z které časem byla přijata forma \"Leszek\".\n\nUznanými formami tohoto jména jsou jména, které končí na \"-ek\", tedy \"Lestek\", \"Leszek\". Nespisovná verze \"Lestko\" byla přijata v starší historické literatuře pod vlivem autority Osvalda Balzera (polsky \"Oswald Balzer\"), který toto jméno propagoval ve svém vydání Genealogie Piastovců (polsky \"Genealogia Piastów\"). \n\nObecně je přijato, že formy jména, které končí na -ko, jsou formy přejaté z latiny. \n\nLestek měl být synem a nástupcem Siemovíta. Otcem a předchůdcem Siemomysła. Gallus Anonymus uvádí: \"\"Po jeho\", tedy Siemovítově. \"smrti, nastoupil na jeho místo jeho syn Lestek, který se svými rytířskými činy rovnal svému otci vystupováním a odvahou. Po smrti Lestka nastoupil jeho syn\" Siemomysł.\" \n\nPřipouští se, že od jeho jména vznikly termíny jako např. \"Lestkové\" (polsky \"Lestkowie\") a \"Lestkovice\" (polsky \"Lestkowice\"), takto byli v dobách vlády Měška I. nazývání Polané. \n\nKronika psána Widukindem z Corvey obsahuje zápisy o tom, že poddanými Měška I. byli \"Licikavikovci\" (polsky \"Licikaviki\"). Význam tohoto termínu je sporný. Jedna z hypotéz zakládá, že může jít o odvozeninu od jména \"Lestka\" (Licikaviki → Lscikoviki → Lścikowicy tedy Lestkowice). \n\nV díle byzantského císaře Konstantina VII. Porfyrogennetose \"De administrando imperio\" z roku 948, byla zmínka o lidu, který byl nazýván jako \"Litzke\". \n\nPůvodně nikdo z odborné veřejnosti nepochyboval o historické existenci Piastovců z doby před Měškem I. (polsky \"Mieszko\"). Teprve v druhé polovině 19. století byla potvrzována jejich existence. \n\nBouřlivou diskuzi vyvolalo dílo Henryka Łowmiańskiego \"Dynastia Piastów we wczesnym średniowieczu\", v kterém obhájil věrohodnost zápisů Galluse Anonymuse a tím i jejich historickou existenci, stejně jako potvrzení třech předchůdců Měška I.. Tento pohled byl zachován v polské historické literatuře dodnes.\n\nNedochovaly se žádné písemné záznamy k období vlády Lestka. Historiky je přijímáno, že se narodil okolo let 870–880, vlády se ujal v období 900–910. Většina literatury uvádí, že zemřel v letech 930–940. Henryk Łowmiański přesunul datum smrti až k roku 950. V době jeho vlády nebyly zaznamenány žádné historicky významnější události. \n\nObecně mu byla připisována tzv. \"Piastovská revoluce\" (polsky \"rewolucja piastowska\"), tedy válečně-ekonomická koncentrace moci v rukou knížete a tvorbu prvních silně opevněných hradišť, sídel. Jedno z prvních bylo v Hřibově (polsky \"Grzybowo\", GPS 52.362128, 17.648978), vniklo mezi lety 915–922. \n\nK manželkám a potomkům nejsou známy žádné relevantní informace. Stanislav Zakřevský (polsky \"Stanisław Zakrzewski\") se domnívá, že Lestek mohl být ženatý s některou z dcer Svatopluka Velkomoravského..\n\nPozdější záznam kronikáře z 14. století zase uváděl sňatek se saskou kněžnou a s ní měl syna Evrakera (polsky \"Ewraker\"), který byl pozdějším biskupem v Lutychu (\"Leodium\").\n\nPodle rodové legendy rodu Soběských (polsky \"Sobiescy herbu Janina\"), Lestkova dcera Metoda (polsky \"Metodia\") se měla provdat za jistého Soběslava (polsky \"Sobiesław, Sobiesz\"), vnuka Soběslava I. knížete Dalena (polsky Dalen).\n\nJediný potomek Lestka byl Siemomysł.\n\nLestka připomíná renesanční plastika, která je umístěna na portále vjezdové brány do zámku Slezských Piastovců v Břehu (polsky \"Zamek Piastów Śląskich, Brzeg\"), dnes je zde Muzeum Slezských Piastovců.\n\n"}
{"id": "1474663", "url": "https://cs.wikipedia.org/wiki?curid=1474663", "title": "Sakina Banu Begum", "text": "Sakina Banu Begum\n\nSakina Banu Begum (? – 25. srpna 1604) byla mughalská princezna a dcera císaře Humajúna. \n\nSakina Banu Begum byla dcera mughalského císaře Humajúna a jeho manželky Mah Chuchak Begum. Jejími sourozenci byli Mirza Muhammad Hakim, Farrukh Mirza, Bakht-un-Nissa Begum a Amina Banu Begum.\n\nSakina byla provdána za Šáha Gáziho Chána, bratrance Nagiba Chána Kazvína, osobního přítele císaře Akbara. Jeho strýc Gází Isa dlouho sloužil jako gází v Íránu, odešel do Indie a byl vzat do služeb císařského dvora. Po jeho smrti v roce 1573 Nakib Chán zaznamenal, že Akbar nechal Sakinu na starost právě jemu. Akbar ji přivedl do jejich rodinného sídla a provdal ji. Takhle se dva z jeho bratranců přiženili do císařské rodiny. \n\nV roce 1578 byla Sakina poslána do Kábulu. Její bratr v tu dobu jednal s Abdulkhairi Uzbekem a Safíovci, kteří jej neměli v lásce a preferovali jako nového vládce spíše jiného tímúrovského potomka, prince Sulejmana Mirzu. Sakina šla Mirzu uklidnit a mezitím provdala svou dceru za Salima Mirzu (budoucího císaře Džáhángíra). \n\nSakina Banu Begum zemřela zemřela v srpnu roku 1604.\n"}
{"id": "1474664", "url": "https://cs.wikipedia.org/wiki?curid=1474664", "title": "Kostel svaté Kateřiny Alexandrijské (Mšec)", "text": "Kostel svaté Kateřiny Alexandrijské (Mšec)\n\nKostel svaté Kateřiny Alexandrijské ve Mšeci je římskokatolický pozdně barokní kostel ve středočeské obci Mšec v Rakovnickém okrese. Nachází se na náměstíčku v centru obce a tvoří její dominantu. Kostel byl do roku 2003 farním, od roku 2004 spadá do novostrašecké farnosti.\n\nPůvodně gotický byl vystavěn na místě staré gotické tvrze.\n\nNa věži kostela byl v roce 1601 zavěšen velký zvon z iniciativy tehdejšího majitele mšeckého panství Matyáše Štampacha ze Štampachu, císařského rady a hejtmana Slánského kraje.\n\nV roce 1780 byl postaven nový barokní jednolodní kostel podle návrhu mistra Václava Vyčichla. Autorem barokního oltáře z roku 1782 je Ignác František Platzer. Součástí oltáře je rovněž barokní obraz sv. Kateřiny v rokokovém rámu od D. Grana de la Torre. Po požáru v roce 1832 byla nahrazena věží novou.\n\nOd roku 2008 jsou ve věži umístěny dva nové zvony: větší zvon váží 200 kg, je vyrobený z železné litiny a jmenuje se Nejsvětější srdce Ježíšovo. Druhý zvon váží 80 kg a jmenuje se Svatý Josef.\n\nVarhany pocházejí zřejmě z roku 1587 a patří tak mezi nejstarší dochované varhany v Čechách. Doba jejich vzniku spadá do doby, kdy varhanní hudba a varhany jako takové dosáhly svého největšího rozkvětu a slávy. Byly umístěny v původním gotickém kostele a po jeho zboření byly přestěhovány do nově postaveného kostela sv. Kateřiny Alexandrijské. Od 2. poloviny 18. století se o varhany staral varhaník Gút, který pocházel z Čisté u Rakovníka. Patřil k nejstarší generaci nástrojářů – varhaníků, působících na Rakovnicku.\n\nVarhany mají jeden pedál – tzn. klaviaturu pro hru nohama pro vytvoření basových tónů. Mají samostatně stojící hrací stůl, 3 píšťalová pole v prospektu a krásné řezby. Od 18. století do konce 19. století měly původně 2 manuály. V té době to byl vzácný typ varhan, který obsahoval tzv. \"kontinuoverk\", což jsou malé varhánky ukryté přímo v hracím stole. Na konci 19. století byl kontinuoverk odstraněn.\n\nMěchy jsou umístěné ve skříni o rozměru 2,5 x 1,5 metru. Měch má ukazatel, který ukazuje kalkantovi (člověku, který šlape na měch) množství vzduchu v měchu. Ryska na ukazateli nesmí spadnout dolů, varhany by bez vzduchu přestaly hrát. Na měchy se musí šlapat tak rychle, aby se vzduch udržel v zásobníku – nesmí ho být ani moc ani málo. Pokud se šlape správnou rychlostí, páčka zásobníku vzduchu se udržuje v drážce a ukazuje stav vzduchu. V současné době (rok 2010) ztěžuje kalkantovi práci špatný stav měchu, při špatném nasátí vzduchu páčka zásobníku nahlas bouchá a ruší hru. Jinak varhanám nechybí žádná podstatná část, jejich stav je dobrý.\n\nO varhany se stará varhaník Adam Viktora, který se snaží pozvednout stav varhan pořádáním koncertů a dobročinné sbírky. Na opravy se zatím vybralo 30 000,- Kč, což stačí na nejnutnější opravu měchu a vyčištění píšťal. Nejvážnějším problémem je napadení varhan červotočem. Před 50 lety měchy obsluhovala dr. Marie Plášilová, jedna ze zpěvaček kostelního sboru.\n\n"}
{"id": "1474675", "url": "https://cs.wikipedia.org/wiki?curid=1474675", "title": "Iffat-un-Nissa Begum", "text": "Iffat-un-Nissa Begum\n\nIffat-un-Nissa Begum, v překladu \"slabší mezi ženami\", byla mughalská princezna. Byla dcerou prince Dawara Bakše a prapravnučka císaře Šáhdžahána. \n\nIffat-un-Nissa se narodila do mughalské císařské rodiny jako princezna; byla dcerou prince Dawara Bakše. Ten byl synem prince \"Izada Bakše\" a vnukem prince Murada Bakše, který byl synem císaře Šáhdžahána a jeho manželky Mumtaz Mahal. Jeho matka Mihr-un-Nissa Begum byla dcerou císaře Aurangzeba a jeho manželky Aurangabadi Mahal. \n\nV březnu roku 1739 provdal císař Nadir Šáh z rodu Afšárovců Iffat-un-Nissu za svého mladšího syna Nasrullah Mirzu. Podle mughalských tradic byl Nasrullah povinen doložit svůj rodokmen předků až sedm generací zpět. Nadir Šáh mu řekl, aby sdělil, že je jeho synem, vnukem šavle, pravnukem šavle a tak dále. Sňatek se oslavoval týden a pokračoval poté celou noc a den. Nábřeží Jamuny naproti zasedání divánu bylo vyzdobeno každý večer lucernami, s ozdobami ve tvaru slonů, volů, tygrů a jelenů, které tam zase vynikaly přes den. \n\nPo smrti Nesrullaha, se s ní oženil afghánský císař Ahmad Šáh Durrání. V květnu roku 1757, kdy obsadil Dillí, se oženil také se šestnáctiletou dcerou císaře Muhammada Šáha, Hazrat Begum. Kromě těchto dvou princezen si vzal do harému ještě Gauhar-un-Nissu Begum, dceru Alamgíra II. \n"}
{"id": "1474676", "url": "https://cs.wikipedia.org/wiki?curid=1474676", "title": "Rozdělení F", "text": "Rozdělení F\n\nV teorii pravděpodobnosti a statistice je rozdělení \"F\", známé také jako Snedecorovo nebo Fisherovo-Snedecorovo rozdělení (podle Ronalda Fishera a George W. Snedecora), spojité rozdělení pravděpodobnosti, které se často vyskytuje jako rozdělení testovací statistiky za předpokladu platnosti nulové hypotézy, a to u takzvaného F-testu, především v analýze rozptylu (ANOVA).\n\nNáhodná proměnná mající rozdělení \"F\" s parametry \"d\" a \"d\" vzniká jako podíl dvou vhodně škálovaných nezávislých proměnných s rozdělením chí-kvadrát:\n\nkde\n\n\nV případech, kdy se používá \"rozdělení F\", například v analýze rozptylu, bývá nezávislost \"U\" a \"U\" dokazována použitím Cochranovy věty.\n\nNechť náhodná proměnná \"X\" má rozdělení \"F\" s parametry \"d\" a \"d\", což zapisujeme \"X\" ~ F(\"d\", \"d\"). Pak hustota pravděpodobnosti (pdf) \"X\" je dána funkcí\n\nformula_2\n\npro reálně \"x\" > 0, kde \"B\" je beta funkce. V mnoha aplikacích jsou parametry \"d\" a \"d\" přirozená čísla, ale distribuce je dobře definovaná pro libovolné kladné reálné hodnoty těchto parametrů.\n\nKumulativní distribuční funkce je\n\nkde \"I\" je regularizovaná neúplná beta funkce.\n"}
{"id": "1474678", "url": "https://cs.wikipedia.org/wiki?curid=1474678", "title": "Photographic Convention of the United Kingdom", "text": "Photographic Convention of the United Kingdom\n\nPhotographic Convention of the United Kingdom (Fotografická konference Spojeného království) (PCUK) byla založena v roce 1886 a první ustanovující konference se uskutečnila ve městě Derby v Anglii v srpnu téhož roku.\n\nZakládajícími členy byla směs profesionálních fotografů a bohatých amatérů. Významní profesionální fotografové přítomní na prvním setkání byli William England , hlavní fotograf London Stereoscopic Company; Richard Keene, který se později stal členem Linked Ring a Alfred Seaman, který založil velké množství studií v Midlands a na severu Anglie. Přední malíř a fotograf Henry Peach Robinson byl nejprve členem a v roce 1896 byl zvolen prezidentem. \n\nV roce 1899 byl zvolen prezidentem prominentní skotský profesionální fotograf William Crooke. Mnoho zakládajících členů bylo také členy Královské fotografické společnosti, ale usilovali o založení organizace s neformálním a společenským účelem - \"kombinací rysů příjemného výletu s fotografickým duševním třením\".\n\nÚčast na prvním zasedání bylo 48 lidí, ale v nadcházejících letech rychle rostla, až roku 1898 dosáhla 328 zúčastněných. Vzorem konference bylo zvolit si město, kde by účastníky \"hostila\" místní fotografická společnost. Jako základny byl vybrán velký hotel a tři až čtyři dny byly věnovány programu, přednáškám, výletům, výstavám a večeřím.\nKonference během Viktoriánské éry se konaly v následujících městech:\n\n\nBěhem devatenáctého století se spolek živě zaměřoval na debatu a experimentování s fotografií. Po skončení první světové války se zájem vytrácel a PCUK zkomíral stárnutím členů a klesajícím počtem. Existence spolku skončila v roce 1935.\n\n"}
{"id": "1474687", "url": "https://cs.wikipedia.org/wiki?curid=1474687", "title": "Heather McLeanová", "text": "Heather McLeanová\n\nHeather McLeanová (* 4. ledna 1993 Winnipeg, Manitoba) je kanadská rychlobruslařka.\n\nOd roku 2012 závodila ve Světovém poháru juniorů, téhož roku také debutovala na juniorském světovém šampionátu. V seniorském Světovém poháru se poprvé představila v roce 2013. Na Mistrovství světa na jednotlivých tratích 2017 byla v závodě na 500 m pátá, na sprinterském MS 2017 skončila sedmá. Startovala také na Zimních olympijských hrách 2018 (500 m – 14. místo, 1000 m – 25. místo). Z MS 2019 si přivezla stříbrnou medaili z týmového sprintu.\n"}
{"id": "1474688", "url": "https://cs.wikipedia.org/wiki?curid=1474688", "title": "Tassos Papadopulos", "text": "Tassos Papadopulos\n\nEfstathios \"Tassos\" Nikolau Papadopulos, řecky Ευστάθιος (Τάσσος) Νικολάου Παπαδόπουλος (7. ledna 1934, Nikósie – 12. prosince 2008, Nikósie) byl kyperský politik. V letech 2003–2008 byl prezidentem Kypru.\n\nVystudoval práva na King’s College a Gray’s Inn v Londýně. Poté se vrátil na Kypr a zapojil se do protibritského odboje, v gerilové organizaci EOKA (\"Ethniki Organosis Kyprion Agoniston\"). Po získání nezávislosti v roce 1960 se stal ministrem vnitra, později ministrem práce. V roce 2003 vyhrál prezidentské volby (s většinou 51,5 procenta hlasů porazil Glafkose Kleridese), jako kandidát Demokratické strany (\"Dimokratikó Kómma\", DIKO), s podporu komunistů i socialistů. Byl považován za nacionalisticky a protiturecky orientovaného politika. V roce 2004 vyzval v dramatickém rozhlasovém projevu k tomu, aby řečtí Kypřané hlasovali proti tzv. Annanovu plánu na znovusjednocení ostrova v referendu. Ti skutečně plán odmítli. V roce 2010 byl znesvěcen jeho hrob.\n"}
{"id": "1474693", "url": "https://cs.wikipedia.org/wiki?curid=1474693", "title": "Řepicha", "text": "Řepicha\n\nŘepicha (nebo také Řepka, polsky Rzepicha, Rzepcha, Rzepka) (narozena a zemřela v 9. století) – manželka knížete Piasta, legendární postavy z polské historie, bájný zakladatel dynastie polských vládců Piastovců. Matka Siemovíta.\n\nByla připomínána Gallusem Anonymusem v kronice \"Cronicae et gesta ducum sive principum Polonorum\", nebo také \"Gesta principum Polonorum.\"\n\nJejí postava se vždy v textu vyskytuje vedle manžela a nikdy není podrobněji popisována.\n\nJejí jméno má zdrobnělou formu a vychází ze slova řepa, řepka.\n\n"}
{"id": "1474694", "url": "https://cs.wikipedia.org/wiki?curid=1474694", "title": "Kali Christová", "text": "Kali Christová\n\nKali Christová (* 9. listopadu 1991 Regina, Saskatchewan) je kanadská rychlobruslařka.\n\nV roce 2010 poprvé startovala na světovém juniorském šampionátu, od téhož roku závodila v juniorském Světovém poháru. Ve Světovém poháru debutovala v roce 2012. Na Mistrovství světa na jednotlivých tratích 2013 obsadila v závodě na 1500 m pátou příčku, na MS 2015 byla na kilometru šestá. Startovala na Zimních olympijských hrách 2014 (1000 m – 21. místo, 1500 m – 16. místo, stíhací závod družstev – 5. místo), zúčastnila se i ZOH 2018 (1500 m – 19. místo). Na Mistrovství světa 2019 získala v týmovém sprintu stříbrnou medaili.\n"}
{"id": "1474698", "url": "https://cs.wikipedia.org/wiki?curid=1474698", "title": "Sacré-Coeur", "text": "Sacré-Coeur\n\nSacré Coeur či Sacré-Cœur (z francouzštiny Nejsvětější Srdce Ježíšovo) může označovat:\n\n"}
{"id": "1474705", "url": "https://cs.wikipedia.org/wiki?curid=1474705", "title": "Olověná štola", "text": "Olověná štola\n\nOlověná štola je montanistická technická památka na jihovýchodním svahu Příčného vrchu v Horním Údolí v okrese Jeseník v lesích státního podniku Lesy České republiky. Zahrnuje ústí štoly, haldy, těžební jámy s odvaly, propadliny tj. hornickou činnost na povrchu a podzemní prostory dolu s příklady ručního sekání chodby, komínu a letopočty. Ministerstvem kultury České republiky byla v roce 1994 prohlášena kulturní památkou ČR a je součástí Zlatohorské hornické naučné stezky.\n\nOlověná štola byl středověký důl, který v 16.–17. století byl označován jako Hatschwatsch. Nachází se v blízkosti nejvýznamnějšího rudného revíru Starohoří. Poslední těžařem byl J Höniger, který zanechal po sobě vysekaný letopočet 1883 s iniciálami \"HA.J.\" Z této doby pochází i jediná mapa, kde je důlní dílo zaznamenáno. K hlavní dobývce, která je pozdější těžební činnosti zavalena, vede ručně sekaná klikatá štola lichoběžníkového profilu. Chodba má dva větrací komíny, u druhého je vidět ručně sekaný obdélníkový profil a za ním se nachází menší komora s vysekanými letopočty 1768 a 1833. Chodba (kratší) dále ústí do menší těžební komory, ve které je zachován zbytek dřevěného povalu, pod kterým je 10–12m hluboké hloubení. Odtud pokračuje novodobá přerážka staré chodby v půlkruhovém profilu k velkému závalu (hlavní dobývka). Mezi druhým komínem a krátkou chodbou u závalu vede ve výšce asi dva metry v hlušině paralelní chodba s půlkruhovým profilem patrně z 18. století. Celková délka přístupných chodeb je asi 200 m. Důlní činností v šedesátých letech 20. století je hlavní těžební komora znepřístupněna. V přístupné části chodby byla nalezena dřevěná kolečka, keramika a vědra. V roce 1997 došlo v důsledku povodní k závalu a důl je nepřístupný. Ústí štoly bylo v roce 2004 zabezpečeno portálem s mříží.\n\n\n"}
{"id": "1474706", "url": "https://cs.wikipedia.org/wiki?curid=1474706", "title": "Amenherchepšef", "text": "Amenherchepšef\n\nAmenherchepšef byl starověký egyptský princ, syn faraona Ramesse VI. a královny Nubchesbed. Žil v polovině 12. století př. n. l. během vlády 20. dynastie v pozdním období Nové říše. Zemřel ještě před smrtí svého otce a byl pohřben v již využitém sarkofágu původně královny Tausret, v prodloužené části hrobky KV13, původně postavené pro Baje, kancléře z 19. dynastie. Hrobka se nachází v Údolí Králů na západním břehu Nilu v Thébách.\n"}
{"id": "1474719", "url": "https://cs.wikipedia.org/wiki?curid=1474719", "title": "Středočeský krajský přebor 1974/75", "text": "Středočeský krajský přebor 1974/75\n\nV soubojích Středočeského krajského přeboru 1974/75, jedné ze skupin 5. nejvyšší fotbalové soutěže, se utkalo 14 týmů dvoukolovým systémem podzim - jaro. Tento ročník skončil v červnu 1975. \n\nZdroj: \n\nPoznámky:\n"}
{"id": "1474721", "url": "https://cs.wikipedia.org/wiki?curid=1474721", "title": "Baroni Hohenstein", "text": "Baroni Hohenstein\n\nBaroni Hohenstein (německy von und zu Hohenstein) – boční linie Těšínských Piastovců, který vychází od přímých potomků těchto knížat.\n\nV roce 1625 v Kolíně nad Rýnem zemřel ve věku 24 let těšínský kníže Fridrich Vilém Těšínský, byl to poslední mužský potomek tohoto rodu. Habsburkové, jako čeští králové a lenní držitelé Těšínského knížectví mohli nyní převzít vládu. Přesto! – Na základě předchozích dohod, které ještě za jeho života zajistil jeho poručník Karel z Lichtenštejna, vládu převzala Alžběta Lukrécie Těšínská, jeho švagrová a tedy manželka jeho bratra Gundakara z Lichtenštejna.\n\nTou dobou bylo často císařskému dvoru připomínáno, že otec Fridricha Viléma, kníže Adam Václav, měl ještě nemanželského syna – Václava Gottfrieda. Jeho matkou byla správkyně knížecího dvoru a městská šlechtična Markéta Kostlachowna z Kremže.\n\nAlžběta Lukrécie se rozhodla, že zajistí tzv. sukcesi, tedy právní nástupnictví na knížecí trůn pro svého bratra Václava Gottfrieda. Jedinou překážkou byla, že šlo o nemanželského syna.\n\nDne 12. dubna 1640 došlo k legitimizaci jeho původu, tzn. že byl potvrzen jako syn svého otce Adama Václava a byl povýšen do šlechtického stavu. O několik týdnů později, 8. května, mu byl udělen titul barona (německy \"Freiherr\") von und zu Hohenstein. Přes veškerou snahu své nevlastní sestry Alžběty Lukrécie nezískal dědická práva ke knížectví. Udělený šlechtický titul barona byl omezený, tedy bez práva nabývat statky. Byla mu však přiznána roční renta 400 gulednů pro něj a jeho dědice, stejně jako dědičný nárok jeho potomků na šlechtický stav a titul barona.\n\nV tomtéž roce (12. dubna a 8. května) byla také legitimizována nemanželská dcera Fridricha Viléma – Magdalena.\n\nMagdalena z Hohensteinu († 1661), otec: Fridrich Vilém Těšínský, matka: neznámá měšťanka z Těšína\n\nEva Dorota z Hohensteinu († neznámo), otec: Bernard Rudzký z Rudz, matka: Magdalena z Hohensteinu\n\nVáclav Gottfried z Hohensteinu († 1672), otec: Adam Václav Těšínský, matka: Markéta Kostlachowna z Kremže\n\nFerdinand I. Hohenstein († před 1631), otec: Václav Gottfried z Hohensteinu, matka: neznámá měšťanka z Těšína\n\nFerdinand II. Hohenstein († 1706), otec: Ferdinand I. Hohenstein, matka: baronka Anna Johana Closen von Haidenburg\n\nModrý štít se zlatým korunovaným orlem, hlava je otočena na pravou stranu, orel je bez pravého křídla, s otevřeným zobákem a červeným jazykem, jeho hruď je probodnuta bílým šípem zleva doprava směrem nahoru, z rány stříká krev. Nad štítem je červená knížecí korunka. V klenotu je koruna, nad ní je orel, který je reverzně otočen oproti orlovi se štítu. Přikrývadla zlato-modré.\n\nJde o erb, který je podobný knížecímu erbu vévodů z Horního Slezska, který lze popsat takto: korunovaný zlatý orel na modrém štítě, se samotným pravým křídlem. Tím je zde naznačen s úmysl vyjádřit nelegitimní sestup.\n\n"}
{"id": "1474726", "url": "https://cs.wikipedia.org/wiki?curid=1474726", "title": "TJ Rudá hvězda Havířov", "text": "TJ Rudá hvězda Havířov\n\nTJ Rudá hvězda Havířov (celým názvem: Tělovýchovná jednota Rudá hvězda Havířov) byl československý klub ledního hokeje, který sídlil v Havířově v Moravskoslezském kraji . Klub vznikl v polovině 50. let, zhruba od vzniku samostatného města Havířova. V letech 1960-1962 hrával 2. československou hokejovou ligu. Klub skončil v ročníku 1961/62 těsně na předposledním sestupovém místě, po sestupu však klub zanikl a hráči byli přeřazeni do sousedního klubu TJ Baník Důl Dukla Havířov - Suchá.\n\n\nZdroj: \n\n\n"}
{"id": "1474729", "url": "https://cs.wikipedia.org/wiki?curid=1474729", "title": "Kaylin Irvineová", "text": "Kaylin Irvineová\n\nKaylin Irvineová (* 3. září 1990 Calgary, Alberta) je kanadská rychlobruslařka.\n\nV roce 2010 se poprvé představila na juniorském světovém šampionátu a ve Světovém poháru juniorů. V seniorském Světovém poháru startuje od roku 2012. Zúčastnila se Zimních olympijských her 2014 (1000 m – 18. místo) a Zimních olympijských her 2018 (1000 m – 23. místo). Na Mistrovství světa na jednotlivých tratích 2019 získala v týmovém sprintu stříbrnou medaili.\n"}
{"id": "1474734", "url": "https://cs.wikipedia.org/wiki?curid=1474734", "title": "Puerto Natales", "text": "Puerto Natales\n\nPuerto Natales je chilské přístavní město, které leží v provincii Poslední naděje \"(Provincia de Última Esperanza)\" v regionu Magallanes a Chilská Antarktida \"(Región de Magallanes y de la Antártica Chilena)\". Leží na pobřeží průlivu Señoret, který náleží k zálivu Poslední naděje \"(Seno Última Esperanza)\". Město leží poblíž argentinské hranice, 247 km severně od hlavního města regionu, Punta Arenas a asi 2040 km jižně od hlavního města Chile, Santiaga. Město obývá obyvatel. S Punta Arenas je spojeno státní silnicí č. 9.\n\nMístní klima je chladné, oceánské, se silným větrem během léta.\n\nMěsto bylo založeno v roce 1911 za účelem nákladu masa a dalších produktů chovu ovcí v celé oblasti. V současnosti je hlavním zdrojem příjmů města turismus, město slouží jako výchozí bod pro návštěvu NP Torres del Paine či jeskyně Cueva de Milodón.\n\n\n"}
{"id": "1474737", "url": "https://cs.wikipedia.org/wiki?curid=1474737", "title": "Nikos Sampson", "text": "Nikos Sampson\n\nNikos Sampson řecky Νίκος Σαμψών (16. prosince 1934, Famagusta – 9. května 2001, Nikósie) byl kyperský novinář a politický aktivista. V roce 1974 se na osm dní stal \"de facto\" prezidentem Kypru.\n\nV 50. letech byl členem guerillového protibritského hnutí EOKA. Zabil minimálně dvacet britských vojáků. Za to byl v roce 1957 odsouzen k smrti, ale rozsudek nebyl vykonán. Poté, co Kypr získal roku 1960 nezávislost, byl propuštěn. Vydával pak noviny \"Machi\", nejčtenější deník na Kypru. V červenci 1974 se vojenská junta, jež se dostala v roce 1967 k moci v Řecku, pokusila o státní převrat i na Kypru, s cílem Kypr připojit k Řecku. Jejím hlavním spojencem na ostrově byl Sampson. Ten 15. července svrhl prezidenta Makaria III. a prohlásil se prezidentem. To vyprovokovalo Turecko k invazi, k níž došlo 20. července. Od té doby je Kypr rozdělen na řeckou a tureckou část. 23. července Sampson rezignoval. Funkci prezidenta poté převzal provizorně Glafkos Klerides (povstalci nejprve oznámili, že prezident Makarios byl během puče zabit, ve skutečnosti se mu však podařilo se skrýt na britské základně a odejít do exilu). Sampson byl zatčen a v roce 1977 odsouzen na dvacet let do vězení. V roce 1979 byl propuštěn, aby mohl podstoupit léčení ve Francii. V roce 1990 se do vězení vrátil, ale brzy byl kvůli špatnému zdravotnímu stavu znovu propuštěn.\n"}
{"id": "1474738", "url": "https://cs.wikipedia.org/wiki?curid=1474738", "title": "Rod Sobieski (Sobieští) s erbem Janina", "text": "Rod Sobieski (Sobieští) s erbem Janina\n\nRod Sobieski (Sobieští) s erbem Janina (posky Sobiescy) – patřil mezi magnaterii Polska. Zaštiťovali se erbem Janina. Rod ze kterého pocházel např. Polský král a velký litevský kníže Jan III Sobieski.\n\nPodle jedné z rodové legendy, která byla vyvrácena mnoha historiky, se jednalo rod, jehož rodokmen vedl až k Leškovi II. Černému, kde byla zmiňována jistá Vizimíra Teodora (polsky \"Wizimira Teodora\"), která měla být jeho dcerou. Sám Lešek II. byl však bezdětný. Vznik legendy byl připisován Janu III. Sobieskému, aby dokázal svůj původ.\n\nDalší legenda říká, že se jedná o potomky vévody Soběslava (polsky \"Sobiesław\"), syna Leška III. (polsky \"Leszek III.\"), legendárního vládce dynastie Popielů (polsky \"Popielidzi\", anglicky \"Popielids\").\n\nRod dosáhl vrcholu své síly a významu na konci 16. a počátku 17. století, kdy jeden z jejich členů byl zvolen polským králem (Jan III Sobieski). Poslední mužský člen rodu, byl Jakub Ludvík Sobieski, 1667–1737)\n\nRod Sobieských byl spojen s dalšíma vyznanými polskými rody, jako byli např.: Wisniowiečtí (polsky \"Wiśniowiecscy\"), Radziwiłłové, nebo Lubomirští (polsky \"Lubomirscy\"). Díky výhodným manželským sňatkům získávali vliv a rostli v síle.\n\nRod používal erb známý jako Janina (\"Clipeus in Clipeum. – Pole v poli. – Terč v terči.\").\n\nRodové motto bylo: \"\"Vel cum hoc, vel super hoc.\"\", tedy \"\"Buď toto, nebo skutečnost.\"\"\nText v závorkách psaný kurzívou je psán polštinou.\nMezi potomky Jana III. Sobieského byl jeden císař Svaté říše římské (současně český král a německý král), sedm králů Saska (současně varšavský vévoda), jeden král Bavorska, dva králové Itálie (současně císař Etiopie a král Albánie), jeden bulharský car, jeden císař Rakouska (současně král Maďarska), jedna manželka krále Španělska a jedna titulární královna Anglie, Irska a Skotska.\n\n\n\n"}
{"id": "1474741", "url": "https://cs.wikipedia.org/wiki?curid=1474741", "title": "Florbal Židenice", "text": "Florbal Židenice\n\nFlorbal Židenice (podle sponzora také K1 Florbal Židenice, dříve \"Sokol Židenice EUROCOMPANIES\", \"Sokol Židenice Florbal.com\" a \"TJ Sokol Brno Židenice\") je florbalový klub z brněnských Židenic.\n\nŽenský tým hraje Extraligu žen od sezóny 2008/09. Největším úspěchem týmu je páté místo v Extralize v sezóně 2014/15 a další účasti ve čtvrfinále v sezónách 2011/12–2016/17.\n\nSvé domácí zápasy hraje extraligový tým ve Sportovní hale Vodova s kapacitou 2 900 míst k sezení. Klubové barvy jsou růžová a černá.\n\n"}
{"id": "1474744", "url": "https://cs.wikipedia.org/wiki?curid=1474744", "title": "Piper J-5", "text": "Piper J-5\n\nPiper J-5 Cub Cruiser byl větší a výkonnější typ víceúčelového letounu s vyšší užitnou hodnotou, než byl starší J-3 Cub. Stroj je novou konstrukcí, má zvětšené křídlo a delší, širší a celkově prostornější trup, takže za pilotem bylo místo pro dvě osoby sedící vedle sebe.\nV době svého vzniku, roku 1940, byl letoun firmou Piper nabízen za cenu 1 798 USD.\n\nKromě použití v oblasti civilního všeobecného letectví byl stroj v době druhé světové války užíván americkými ozbrojenými silami.\n\nV rejstříku FAA se v roce 2018 stále vyskytovalo 327 J-5.\n\nSpolečnosti Piper byl J-5 vyvinut dva roky po vzniku typu J-3, od kterého se odlišoval rozšířeným trupem, s pilotem sedícím vpředu a prostorem pro dva cestující na sedadle za ním. První provedení J-5A bylo poháněno motorem společnosti Continental typu A-75 o výkonu 75 hp (55,92 kW). S ním stroj dosahoval cestovní rychlosti 129 km/h. Ačkoliv podle letového osvědčení se jednalo o letoun třímístný, zadní sedadlo bylo pro dvě dospělé osoby poměrně těsné — takže se mu občas říkalo „dvouapůlmístný“.\n\nJednotlivé výrobní varianty J-5 (-A, -B a -C) lze dále rozdělit na dvě podstatně odlišné provedení, odlišující se některými detaily konstrukce. Nejviditelnější je přepracovaný podvozek odpružený gumovými provazci. Tato změna byla zavedena do výroby od 784. kusu. Byla převzata konstrukce prvně použitá na strojích HE-1/AE-1 (létající ambulance pro US Navy — Námořnictvo Spojených států amerických).\n\nDetaily konstrukce se v průběhu války vyvíjely. Verze J-5B měla motor Lycoming GO-145-C2 a J-5C, na jejímž základně vznikla i sanitní verze HE-1 pro námořnictvo s odklopným hřbetem trupu, měla již výše zmíněný překonstruovaný podvozek a elektrický systém, byla poháněna plně zakapotovaným motorem O-235-2 o výkonu 100 hp.\n\nV poválečném období společnost Piper opustila označování svých letounů písmenem J, které nahradila prefixem PA, a z J-5C se stal PA-12 Super Cruiser. Ten si získal větší popularitu než původní J-5 a byl vyroben v celkovém počtu 3759 kusů. Později na jeho základě vznikla i čtyřmístná verze PA-14 Family Cruiser, který byl ale nejméně úspěšný z celé rodiny strojů Piper Cruiser, a v letech 1948 až 1949 se podařilo vyrobit jen 238 exemplářů, z nichž se zachovalo okolo sta.\n\n\n\n\"údaje převzaty z Piper Service Memorandum 44\"\n\n\n\n\n\n\n"}
{"id": "1474750", "url": "https://cs.wikipedia.org/wiki?curid=1474750", "title": "Kostel svatého Jiří (Hrádek)", "text": "Kostel svatého Jiří (Hrádek)\n\nKostel svatého Jiří se nalézá na návrší na okraji obce Hrádek v okrese Hradec Králové. Barokní kostel svatého Jiří tvoří významnou krajinnou dominantu obce a celého jejího okolí. Areál kostela je vymezen ohradní zdí s branou u silnice na západní straně a márnicí (bez památkové hodnoty) v severovýchodním koutě hřbitova. Kostel je chráněn jako kulturní památka ČR. Národní památkový ústav tento kostel uvádí v katalogu památek pod rejstříkovým číslem ÚSKP 29516/6-620.\n\nJednolodní raně barokní kostel pocházející z roku 1690 byl vybudován na místě původního staršího gotického dřevěného kostela založeného v roce 1384 a zničeného za třicetileté války. Kostel byl opraven v roce 1891. Autenticky dochovaná raně barokní architektura s renesančními náhrobky z 16. a 17. století umístěnými na vnější zdi kostela.\n\nV současnosti je kostel svatého Jiří filiálním kostelem Římskokatolické farnosti Nechanice.\n\n"}
{"id": "1474756", "url": "https://cs.wikipedia.org/wiki?curid=1474756", "title": "Piotr Beczała", "text": "Piotr Beczała\n\nPiotr Beczała (* 28. prosince 1966 Čechovice-Dědice) je polský operní pěvec (lyrický tenor).\n\nPěvecké studium absolvoval v Katovicích. Po angažmá v Linci (1992-1997) a Curychu (od roku 1997) a po jeho prvním mezinárodním vystoupení jako Tamino v \"Kouzelné flétně\" na festivalu v Salzburgu (1997), v Deutsche Oper Berlin a ve Vídeňské státní opeře (1998), se brzy stal jedním z prominentních lyrických tenorů světových operních scén.\n\nV roce 2000 debutoval v Opernhaus Zürich jako vévoda z Mantovy v \"Rigolettu\" a v Nederlandse Opera v Amsterdamu jako pastýř v Szymanowskiho \"Králi Rogerov\"i. Zpíval také Tamina v \"Kouzelné flétně\" (Mozart) v Opéra National de Paris.\n\nV roce 2001 zpíval Lenského v Čajkovského opeře \"Evžen Oněgin\" v Nederlandse Opera Amsterdam, Orombella v \"Beatrice di Tenda\" (Vincenzo Bellini v Curychu, Vaudémonta v Čajkovského \"Jolantě\" ve Vídni a italského zpěváka v \"Růžovém kavalíru\" (Richard Strauss) v Bruselu.\n\nV roce 2002 vystupoval v roli Elvina v \"La sonnambula\" (Vincenzo Bellini) v Curychu, italského zpěváka v \"Růžovém kavalíru\" ve Státní opeře v Hamburku a ve Staatsoper Unter den Linden v Berlíně, vévodu z Mantovy v \"Rigolettu\" v Curychu a Franze Waldunga v prvním kompletním koncertním provedením opery Jacquesa Offenbacha \"Die Rheinnixen\" (Richard Wagner, z čehož je také produkce CD), která do té doby měla jen jediné zkrácené provedení v 19. století.\n\nV roce 2003 znovu zpíval v \"Evženu Oněginovi\", tentokrát v Opéra National v Paříži. Debutoval také jako Jeník v \"Prodané nevěstě\" v Curychu a jako Rodolfo v \"La Bohème\" v Nederlandse Opera v Amsterdamu.\n\nV roce 2004 debutoval v roli Fausta v Royal Opera House v Londýně. Dále zpíval v \"Růžovém kavalíru\" na Salcburském festvalu a také Alfreda v \"La Traviata\" v Athénách a na Deutsche Oper Berlín.\n\nV roce 2005 zpíval na londýnské Covent Garden vévodu z Mantovy ve Verdiho \"Rigolettu\", ve Státní opeře v Hamburku vystoupil v Belliniho \"Beatrice di Tenda\", V Opeře Frankfurt ve \"Werther\" a v Bilbao v \"La Traviata\".\n\nV roce 2006 debutoval v La Scala v Miláně a v Metropolitní opeře v New Yorku, v obou případech jako vévoda z Mantovy v Rigolettu, dále v Bavorské státní opeře v Mnichově jako Alfredo v \"La Traviatě\" a na Salzburském festivalu a v Curychu jako Don Ottavio v Mozartově \"Donu Giovannim\".\n\nV roce 2007 zpíval poprvé Edgarda v \"Lucia di Lammermoor\" (Gaetano Donizetti) v Curychu. Také spolupůsobil při prvním provedení \"Rigoletta\" v divadle Wielki ve Varšavě, \"Werthera\" a \"Rigoletta\" v Mnichově, v \"Kouzelné flétně\" v San Franciscu a v \"La Traviatě\" v Deutsche Oper Berlin.\n\nV roce 2008 zpíval poprvé Riccarda v \"Maškarním plesu\" ve Staatsoper Unter den Linden v Berlíně a také se objevil v \"Evženu Oněginovi\" v londýnské Covent Garden a v \"La Traviata\" ve Vídeňské státní opeře. Na festivalu v Salcburku debutoval v roli prince v \"Rusalce\" Antonína Dvořáka.\n\nV roce 2009 vystoupil jako Lensky v \"Evženu Oneginovi\" s Karitou Mattila v Met. Zpíval \"Messa da requiem\" pod taktovkou Antonia Pappana a dále roli Rodolfa v \"La bohème\" v Londýně, v Bavorské státní opeře také Rodolfa v \"La Bohème\" a Werthera s Natalem De Carolis. Také \"Fausta\" ve Vídni.\n\nV únoru 2010 převzal v Metropolitní opeře v New Yorku roli Rodolfa v \"La Bohème\" po boku Anny Netrebko jako Mimì.\n\nV roce 2011 vystupoval ve Vídni jako Edgardo v \"Lucia di Lammermoor\", dirigent\n\nV roce 2012 zpíval v Paříži a v Metropolitní opeře v New Yorku vévodu z Mantovy v \"Rigolettu\" (Giuseppe Verdi). V Met zpíval také rytíře Des Grieux v \"Manon\" (Jules Massenet), dirigent Fabio Luisi, s Annou Netrebko. Kromě toho získal vynikající recenze na Salzburgském festivalu v \"La bohème\" v roli Rodolfa, opět s Annou Netrebko.\n\nV roce 2013 zpíval Romea v \"Roméo et Juliette\" s dirigentem Placidem Domingem ve Vídni, Verdiho \"Messa da Requiem\" s dirigentem Riccardem Mutim a pěvkyní Elinou Garančou v Salcburku, \"Fausta\" v Met, koncert v Peraladě a Baden-Baden a 7. prosince jako Alfredo v \"La traviata\" s Dianou Damrau pod taktovkou Daniele Gattiho v La Scale. V Bayerische Staatsoper zpíval Alfreda Germonta v \"La traviata.\"\n\nV roce 2014 byl princem v \"Rusalce\" s Renée Fleming a Dolorou Zajick v Met, jako Rodolfo v \"La bohème\" se sopranistkou Marií Agresta v Paříži a na koncertě v Salzburgu jako Gustav III v \"Un ballo in maschera\". Zpíval Verdiho \"Requiem\" s Ferruciem Furlanettou v San Diegu, Hoffmanna v \"Hoffmannových povídkách\" (Jacques Offenbach), prince v \"Rusalce\" a vévodu z Mantovy v \"Rigolettu\" ve Vídni.\n\nV květnu 2016 debutoval Piotr Beczała v Semperoper v Drážďanech v hlavní roli opery \"Lohengrin\" od Richarda Wagnera s Annou Netrebko (jako Elsa).\n\nV roce 2017 vystoupil jako Riccardo (s Keri Alkemou a Carlosem Alvarezem) v \"Bulk Ball\" v Gran Teatre del Liceu v Barceloně.\n\nV létě 2018 zpíval na Bayreuther Festspiele, opět v hlavní roli \"Lohengrina\" s Annou Netrebko. Poté vystupoval od 31. prosince 2018 v Metropolitní opeře v New Yorku jako Mořic Saský po boku Anny Netrebko v opeře \"Adriana Lecouvreur\" od Francesca Cilei. Jedno z těchto představení bylo vysíláno přímým přenosem do kin v 70 zemích světa.\n\nV únoru 2019 debutoval v roli Cavaradossiho v \"Tosce\" ve Vídeňské státní opeře.\n\nPiotr Beczała také úspěšně působí jako sólista na koncertech. Jeho koncertní repertoár se pohybuje od Mozarta, Cherubiniho a Schuberta přes Haydna, Beethovena, Schumanna, Brahmse, Brucknera, Berlioze a Dvořáka až po \"Stabat Mater\" Rossiniho, Verdiho \"Messa da Requiem\" a Mahlerovu \"Das Lied von der Erde\".\n\n\n"}
{"id": "1474759", "url": "https://cs.wikipedia.org/wiki?curid=1474759", "title": "Depo2015", "text": "Depo2015\n\nDEPO2015 je kreativní zóna nedaleko centra Plzně. V bývalém areálu dopravních podniků vznikl prostor, kde najdete kavárnu, tržnici, galerii, tělocvičnu, koncertní sály, sdílené dílny, coworkingovou kancelář a další. Industriální budova se proměnila v kulturní centrum v roce 2015, když byla Plzeň Evropským hlavním městem kultury.\n\nJen za první rok své existence přivítal areál 115 000 návštěvníků.\n\nAreál dnes nazývaný jako DEPO2015 vznikl na konci šedesátých let 19. století, kdy se zde postavila budova cukrovaru. Na vznik továrny dohlížel sám Hugo Jelínek, který byl známým zastáncem cukrovarnictví. Po neúspěšném fungování, špatných úrodách řepy a krachu s cennými papíry na vídeňské burze byl cukrovar uzavřen a začala se psát nová éra areálu - tentokrát jako vozovny veřejné dopravy.\n\nDopravní podniky vznikly na konci 19. století v souvislosti s rychlým rozvojem industriálního centra Plzně a potřebou městské hromadné dopravy. Realizací stavby areálu byl pověřen proslulý vynálezce, elektrotechnik a autor elektrické tramvaje František Křižík ve spolupráci se Škodovými závody. Jelikož tramvaje byly poháněny elektřinou dodávanou i z uhelné kotelny v areálu bývalého cukrovaru v Cukrovarské ulici, byly tyto prostory použity pro vytvoření depa. K realizaci staveb se najímaly dle tehdejších zásad české firmy. Na budově tak můžeme rozpoznat rukopis Josefa Farkače, Hanuše Zápala, Stanislava Smoly či Františka Mlynaříka.\n\nVe třicátých letech byla v souvislosti se zavedením autobusové dopravy postavena mohutná budova nových dílen, která dala díky železobetonovým skeletům a střešním světlíkům ikonický a funkční industriální styl. Areál vozovny a dílen elektrických podniků byl průběžně doplňován menšími přístavbami, například benzinovou stanicí. Na počátku padesátých let si další rozšiřování vozového parku vyžádalo výstavbu nových autobusových garáží podle projektu Svatopluka Jankeho. Ten do návrhu promítl pozdně funkcionalistické tvary a dvojici hal zaklenul ladnou betonovou skořepinou. Dal jim tak charakteristický a nadčasový prvek.\nPo přesunu dopravních podniků do nových prostor se v roce 2015 stal areál centrem projektu \"Plzeň - Evropské hlavní město kultury 2015\" (EHMK 2015). Jeho provoz se podařilo udržet i po tomto roce a nyní svou činností hrdě odkazuje na vize a cíle, které si projekt EHMK 2015 stanovil.\n\nRozsáhlý areál dnes sdružuje hned několik subjektů pod jednou střechou. Část prostor se pronajímá a část slouží interním projektům. Správcem objektu je Plzeň 2015, z.ú.\n\nBěhem projektu \"Plzeň - Evropské hlavní město kultury 2015\" spravovala DEPO2015 společnost Plzeň 2015, která měla na starosti také management celého kulturního programu v daném roce. Na konci roku ji i nadále pověřilo Zastupitelstvo města Plzně správou areálu DEPO2015. Kromě správy DEPO2015 společnost produkuje také vlastní kulturní program, včetně projektů, které vznikly v rámci projektu EHMK 2015 a pokračují dodnes - patří mezi ně: Festival světla a umění ve veřejném prostoru BLIK BLIK, Letní barokní události, česko-bavorský festival Treffpunkt a Evropský den sousedů. Kulturní program doplňuje také provoz Centra kreativního podnikání. \n\n\nProstor plný nářadí a vybavení pro všechny kutily, designéry a řemeslníky funguje už od roku 2015. Sdílené dílny spravují dřevo-, kovo-, elektro-, digitální, sítotiskovou, grafickou dílnu a 3D-tiskovou (tzv. FABLAB). K dispozici je také temná komora pro zpracování analogové fotografie. Vedle toho můžete navštěvovat RC modelářskou dílnu, šicí dílnu, či řemeslný ateliér. Dílny fungují na bázi členství, pro širokou veřejnost navíc pořádáme jednotlivé kurzy pro začátečníky i pokročilé všech věkových kategorií. Jednotlivé prostory si také můžete pronajmout a uspořádat např. vlastní řemeslný kroužek, teambuilding apod. Tým Sdílených dílen pořádá pravidelné workshopy pro dospělé i děti.\n\n\nPro malé podnikatele nebo freelancery jsme vytvořili sdílenou kancelář, kde je možné pronajmout si pracovní místo. Každý má k dispozici pracovní stůl, pohodlnou židli, monitor, vysokorychlostní internet, tiskárnu, kuchyňku i kávu. Pro rozsáhlejší projekty a pracovní týmy jsou k dispozici samostatné kanceláře. V coworkingu se pořádají také vzdělávací setkání, např. živé přenosy Brain&Breakfast.\n\n\nCKP poskytuje unikátní tříměsíční vzdělávací program, díky kterému získají mladé a kreativní firmy základy pro podnikání. Posunou se od nápadu přes produkt nebo službu až po funkční důkladně propočítaný business plán a uvedení na trh. Program je určený pro firmy v oborech produktového, grafického, oděvního designu, obor šperku, animace, řemesel a další příbuzné kreativní odvětví. \n\nV kavárně se najíte i napijete. V kavárně jsou pravidelně instalované menší výstavy obrazů a fotografií. Prostor zdobí od roku 2018 dílo Michala Trpáka MANTY – Andělé moří. \n\nUmělecké rezidence jsou místa mezinárodních setkávání umělců. Hlavním cílem uměleckého rezidenčního programu OPEN A.i.R., který je realizován pod záštitou projektu \"Plzeň – Evropské hlavní město kultury 2015\", je otevření plzeňské kulturní scény a výměna nápadů, tvůrčích zkušeností, postupů, technik a kontaktů. Program se zaměřuje na přijímání domácích i zahraničních umělců a vysílání českých umělců do zahraničí. OPEN A.i.R. úspěšně spolupracuje se zahraničními rezidenčními programy a centry. Umělci, kteří jsou součástí zdejších rezidencí, se zaměřují na výzkum širokého spektra témat a vytváří umělecká díla různých žánrů, obzvláště z oblasti designu, digitálních médií, nových médií. Programu už se zúčastnilo přes 60 umělců. \n\nV roce 2018 se v DEPO2015 otevřela městská tržnice. Netradičně pojatý koncept městské tržnice představuje celkem 6 stálých obchodů v nákladních kontejnerech a designovém skleníku. Obchody nabízí lokální produkty a současný design. Každou poslední neděli v měsíci se k obchodům připojujeme tematické trhy. Konají se v ní tak Dožínky, Masopust, zabijačka nebo festival kávy. Tržnice DEPO spojuje plzeňský venkov a život mezi paneláky.\n\nNa nádvoří najdete komunitní zahradu, která sdružuje nadšence do zahradničení. Celou sezónu pořádá Pěstírna zahradnický klub.\n\nHlavní výstavní prostor Nízkých sloupů slouží pro interaktivní a zážitkové výstavy, které cílí především na děti. Mezi nejúspěšnější výstavy patří Má Plast, Jak se točí peníze nebo 100PY: Sto let republiky očima pěti generací. Výstavami se oživuje také venkovní nádvoří kreativní zóny např. při expozici Nomádi či 100PY.\n\nNa ojedinělý zážitek se současným digitálním uměním v ulicích Plzně láká tým DEPO2015 od roku 2015. Trasa, po které jsou instalace tuzemských i světových umělců umístěny, se rok od roku mění. Návštěvníci se tak podívají jak do centra města tak do odlehlejších částí, kde třeba ještě nikdy nebyli. Své projekty zde předvedli umělci z Česka, Německa, Francie, Maďarska, Británie, Indie a dalších zemí. \n\nV letech 2015, 2016, 2017 a 2018 si světelné instalace prohlédlo vždy až 40.000, respektive 45.000 diváků. Festival spolupracuje s dalšími podobnými akcemi v ČR i zahraničí, jakou jsou SIGNAL festival nebo slovenský festival Biela noc, zároveň propojuje kulturní scénu v Plzni, kdy na dalších místech mimo hlavní trasu chystají kulturní organizace, místní centra a spolky doprovodný program.\n\nČesko-bavorské kulturní dny známé jako festival Treffpunkt jsou nejviditelnějším prvkem Česko-bavorské kulturní platformy. Platforma je společným projekt Plzně 2015, z. ú. a města Regensburg. Jejím smyslem je síťování kulturních aktérů a organizátorů na obou stranách hranice. Díky networkingovým setkáním a výměnným cestám mají aktéři možnost setkat se a poznávat se s novými partnery. Projekt česko-bavorská kulturní platforma je financován prostředky z EU – Cíl EÚS 2014-2020.\n\nV Plzni festival představuje zajímavé projekty bavorské kultury, tradiční i moderní kapely, tance, výstavy, čtení a přednášky. Nejoblíbenější částí festivalu je pravá německá Biergarten, ve které mohou návštěvníci ochutnat české i německé pivo z tupláků. Do Regensburgu pak naopak míří to nejlepší z Čech a české kultury. \n\nDalší přeshraniční projekt se věnuje baroknímu kulturnímu dědictví. Plzeňský kraj je stejně jako přilehlá německá strana bohatý na barokní památky, \"Barokní region Čechy-Bavorsko\" toto dědictví propaguje a utužuje přeshraniční spolupráci. Součástí projektu jsou sousední regiony Horní Franky, Horní Falc, Dolní Bavorsko na bavorské straně a Západní Čechy s Plzeňským a Karlovarským krajem na straně české. \n\nVe snaze propojit tyto dva regiony a motivovat veřejnost k jejich objevování na české i německé straně vznikla například informační platforma Barock-Info, kulturní magazín, který dvojjazyčně představuje program letní sezóny, interaktivní výstava Za barokem nebo Barokní kulturní události v dobových stavebních památkách a v jejich okolí. Projekt je financován z programu Přeshraniční spolupráce Česká republika – Svobodný stát Bavorsko, cíl EÚS 2014 -2020.\n\nSoučástí produkce týmu DEPO2015 jsou i komunitní projekty, které sbližují obyvatele Plzně. První ročník Evropského dne sousedů (EDS) se realizoval v roce 2014. V roce 2015 byl EDS součástí hlavního programu celoročního projektu \"Plzeň - Evropské hlavní město kultury.\" Poslední květnový víkend se od té doby schází stále více plzeňských sousedství, aby se podívali na program místních akčních skupin, neziskových organizací a spolků a aby společně povečeřeli a poznali se.\n\nPlzeňský festival současného designu vznikl v roce 2016. Týdenní program představuje plzeňské veřejnosti design jako součást jejich každodenního života. Díky prodejní přehlídce, přednáškám, výstavám, performance a koncertům propojuje veřejnost, studenty i odborníky. Festival navštívili např. Aleš Najbrt nebo Hana Čejchanová. Plzeň Design Week navazuje na tradici kvalitních designérů a architektů (např. Adolf Loos, Ladislav Sutnar), kteří v Plzni působili. Na programu spolupracuje také místní Fakulta designu a umění Ladislava Sutnara.\n\nFood trucky a pouliční stánkaři se v DEPO2015 poprvé objevili 28. října 2015. Tehdy vznikla tradice, která úspěšně pokračuje dodnes. Food festival se v prostor bývalých dopravních podniků koná třikrát do roka – v březnu, v květnu a v říjnu. Na milovníky dobrého jídla čeká pestrá ochutnávka zajímavostí, známých z pouličních občerstvení z celého světa. Nechybí mezinárodní ani česká kuchyně, sladké dezerty, masové pochoutky i vegetariánská strava. \n\nScience Café je cyklus neformálních diskusí s vědci v prostředí kaváren. Smyslem setkání je společné hledání otázek a odpovědí, představení vědců jako inspirativních osobností a prezentace konkrétních vědeckých výzkumů. Koncept Science Café vznikl ve Velké Británii, odkud se rozšířil do mnoha dalších zemí a měst. V České republice pořádá Science Café od roku 2008 občanské sdružení (resp. zapsaný spolek) Otevíráme, které také zaštiťuje celostátní síť Science Café Czech Republic. Cílem Otevíráme je vytvářet prostor pro sdílení a šíření poznání a vědomostí v různých oblastech lidské činnosti. Tým DEPO2015 převzal organizaci plzeňské odnože v roce 2018.\n\nV areálu DEPO2015 si lze pronajmout prostory od kapacity 15 až 1 200 osob, od rozměrů 30m2 až po 10 000m2. Pro podnikatele a umělce nabízí také ateliéry a kanceláře k pronájmu. K pronájmům nabízí také dodatečné služby a technickou podporu včetně zajištění akce na klíč, nebo dodání dílčích služeb a techniky.\n\n"}
{"id": "1474760", "url": "https://cs.wikipedia.org/wiki?curid=1474760", "title": "Úpolový sport", "text": "Úpolový sport\n\nÚpolový sport nebo zkráceně úpol nebo moderně bojový sport (: ) je tělesné aktivita, při kterém dochází ke kontaktu s protivníkem. V přímém kontaktu se usiluje o překonání soupeřova odporu nebo o jeho přemožení. Konfliktní situace řeší sebeobrana.\n\nZákladní podstatou úpolů je simulace skutečného boje pomocí předem určených pravidel. Úpoly rozvíjejí mimo tělesných funkcí ve velkém především anticipaci a schopnost psychicky snášet bolestivé pocity z úderů nebo submisí (páčení, škrcení apod.). Úpolové sporty připravují v maximální míře jedince pro profese vojáků a policistů nebo v současné době profesionálních zápasníků (mixed martial arts, wrestling, K-1...), hokejistů (bodycheking, enforcering), ragbistů (skládání soupeře) apod. sportů kde je pravidly povolen tvrdý tělesný kontakt.\n\nÚpoly vznikaly v různých podobách od dávných dob jako příprava na válku. Po příchodu střelných zbraní ve středověku byl znatelný úbytek, který v Evropě vedl až k zániku původních znalostí.\n\nNejpočetnější a nejpropracovanější jsou úpoly z dálného východu z důvodů udržení a rozvoje znalostí prakticky do konce 19. století.\n\n\n\n\n\n"}
{"id": "1474770", "url": "https://cs.wikipedia.org/wiki?curid=1474770", "title": "Robert Jefferson Bingham", "text": "Robert Jefferson Bingham\n\nRobert Jefferson Bingham (7. března 1824 – 21. února 1870) byl anglický fotograf a průkopník fotografie. Působil převážně ve Francii, vytvářel portréty lidí a reprodukce obrazů. Je jedním z prvních fotografů, kteří používali kolodiový proces, psal o něm, a také o něm tvrdil, že jej vynalezl.\n\nBingham se narodil 7. března 1824 v Billesdonu v Leicestershire v Anglii, kde byl ještě v březnu stejného roku pokřtěn. Jeho rodiče byli John Cowener Bingham a jeho manželka Martha. V roce 1853 se na Britském velvyslanectví v Paříži oženil s Emmou Reedovou, dcerou chirurga Johna Reeda z Kinvera v Staffordshire. Emma zemřela o 15 let později v domě na adrese Rochefoucauld v Paříži.\n\nBingham nejprve začal pracovat jako chemik v London Institution. V roce 1847 publikoval nové vydání díla \"Photogenic manipulation\", obsahující teorii a prosté instrukce fotografického umění; díla, které v dalších několika letech rozšířil a přetiskl nejméně čtyřikrát.\"\n\nNa Světové výstavě v roce 1851 vystavil svých 19 fotografií. Byl pověřen, v důsledku vlivu člena výkonného výboru Henryho Colea, vytisknout skleněné negativy reportážního fotografa Claude-Marie Ferriera. Bingham si ve Versailles vybudoval zázemí pro fotografický tisk, aby mohl tuto smlouvu uzavřít. Některé z těchto fotografií byly o rok později na výstavě Recent Specimens of Photography uspořádané londýnskou společností Society of Arts, první výstavě zaměřené výhradně na fotografii.\n\nBingham také fotografoval Světovou výstavu 1855 v Paříži. Jeho schopnost pořídit přibližně 2500 fotografií poměrně vysokou rychlostí při této příležitosti povzbudila ostatní fotografy, aby také využívali mokrý kolodiový proces pro svou práci, a pomohli mu se tak stát nejoblíbenější reprodukční metodou od roku 1855 až do roku 1880. Henry Cole ho poslal současně do Louvru, aby tam fotografoval mistrovská díla muzejních sbírek. \n\nKvůli podobnému úkolu se v roce 1851, 1855 a 1859 Bingham vracel do Paříže, aby tam pracoval jako fotograf. Nejprve společně s americkým Warrenem T. Thompsonem, dokud Thompson v roce 1856 neodjel do Anglie. Bingham pracoval nejen na výstavě v roce 1855, ale také vystavoval své vlastní portréty v životní velikosti, za které získal medaili první třídy. Kvůli nedostatku komerčního úspěchu však brzy tyto obrovské fotografie přestal vyrábět a \"uvízl\" na standardních malých formátech.\n\nJeho dílo v Louvru ho inspirovalo k tomu, aby se fotografování portrétů začal věnovat komerčně, a v roce 1857 otevřel nový ateliér v pařížské čtvrti Nouvelle Athènes, která byla v té době jednou z nejvýznamnějších uměleckých oblastí. Spřátelil se s mnoha umělci, fotografoval je a jejich díla a začal s novým projektem: fotografickou sbírkou prací nedávno zesnulého malíře Hippolyta Delaroche. Výsledek publikal v roce 1858, a jednalo se o vůbec první fotografický catalogue raisonné. Během příštích několika let následovaly podobné katalogy děl dalších umělců. Menší katalogy s pouze několika fotografiemi vyrobil pro konkrétní sbírky a například pro Napoleonovo muzeum v Amiens.\n\nJeho reprodukce maleb byla známá sugescí původních barev na černobílých fotografiích a byla chválena jako nadřazená všem ostatním obdobným snahám. Gustave Moreau posílal Binghamovy fotografie svých obrazů lidem, aby je informoval o svých nejnovějších výtvorech, aniž by museli čekat na Salon nebo jinou výstavu. Podobně Gustave Courbet ukazoval své obrazy, které byly odmítnuty Salonem, prostřednictvím fotografií vytvořených Binghamem. Courbetovo dílo z roku 1863 \"Retour de conférence\", které bylo odmítnuto v Salonu des Refusés, bylo zničeno fundamentalistickým křesťanem, a zachovala se pouze černobílá kopie na fotografii. Courbetův obraz \"Vénus et Psyché\" také zmizel a je známý také díky prostřednictvím Binghamových fotografií.\n\nBingham pokračoval ve výstavách ve Velké Británii a Francii a získal další medaili na mezinárodní výstavě v Londýně v roce 1862. Byl jedním z předních členů společnosti Société française de photographie a přispěl mnoha svými díly k výstavám této společnosti. Počátkem roku 1870 náhle opustil Paříž a odešel do Bruselu, kde zemřel v únoru téhož roku. Jeho ateliér fungoval až do roku 1875 a publikoval reprodukce jeho negativů.\n\nVynález mokrého kolodivého procesu, nejběžnějšího procesu fotografování mezi lety 1855 a 1881, je obvykle přiznáván Fredericku Scottovi Archerovi, který publikoval metodu v roce 1851 a řekl, že ho vynalezl již v roce 1848. Dalším kandidátem byl Gustave Le Gray, který v roce 1850 publikoval jiný, méně praktický kolodiový proces. Ale až do konce svého života Bingham hrdě prohlašoval, že byl první, kdo o kolódiovém procesu psal, a to buď ve své knize z roku 1848, nebo ve vydání z ledna 1850, což z něho dělá vynálezce tohoto procesu. Zatímco je obecně uznáván jako jeden z prvních vynálezců, kteří nezávisle navrhli kolodium jako alternativu k papíru, vynález je obvykle připisován Archerovi, protože jako první publikoval prakticky použitelný popis procesu.\n\n"}
{"id": "1474775", "url": "https://cs.wikipedia.org/wiki?curid=1474775", "title": "Planet of the Apes (seriál)", "text": "Planet of the Apes (seriál)\n\nPlanet of the Apes je americký dobrodružný televizní seriál vytvořený Anthonym Wilsonem pro stanici CBS. Úvodní díl měl premiéru 13. září 1974 a seriál byl vysílán do 20. prosince 1974. Hlavní role hrají Roddy McDowall, Ron Harper, James Naughton, Mark Lenard a Booth Colman.\n\nSeriál sleduje příběh Alana Virdona a Petera Burkea, dvou amerických astronautů z 20. století, kteří časovým skokem skončili v budoucnosti, v níž si opice podmaňují lidi. Ti se snaží společně se šimpanzem Galenem najít cestu zpátky domů, pomáhají utlačovaným lidem a vyhýbají se opicím a úřadům.\n\n\n"}
{"id": "1474788", "url": "https://cs.wikipedia.org/wiki?curid=1474788", "title": "Athenaeum (Schlegel)", "text": "Athenaeum (Schlegel)\n\nAthenaeum byl literární časopis založený v roce 1798 bratry Karlem Wilhelmem Friedrichem Schlegelem a Augustem Wilhelmem Schlegelem, kteří kolem něho soustředili skupinu raných německých romantiků (tzv. Frühromantik) v Jeně, prosazující náboženství jako půdu pro veškeré umění a mytologii jako jádro poezie. Časopis byl nazván podle školy Athenaeum ve starověkém Římě.\n\nMezi roky 1798-1800 byla v Berlíně vydána tři čísla tohoto časopisu (každé ve dvou svazcích). Kromě bratrů Schlegelů patřili k dalším přispěvatelům Dorothea Schlegelová (manželka Friedricha Schlegela), Caroline Schlegelová (manželka Augusta Schlegela), Novalis, August Ferdinand Bernhardi, Sophie Tiecková, Friedrich Daniel Ernst Schleiermacher, August Ludwig Hülsen a Carl Gustaf von Brinkman.\n\nRoku 1803 navázal Friedrich Schlegel na tento časopis vydáváním časopisu \"Europa\".\n\n"}
{"id": "1474791", "url": "https://cs.wikipedia.org/wiki?curid=1474791", "title": "Jan Lomoz", "text": "Jan Lomoz\n\nJan Lomoz (13. února 1890 Záběhlice u Dobříše – 26. března 1957 Praha) byl farář, diecézní tajemník a správce pražské diecéze Církve československé husitské.\n\nNarodil se 13. února 1890 v Záběhlicích u Dobříše jako nejstarší syn rolníka Františka Lomoze a Františky, rozené Chvátalové. Gymnázium navštěvoval v Příbrami, celá studia absolvoval s vyznamenáním. Za gymnazijních let byl literárně činný a zajímal se o historii a filozofii. Na přání matky se ale nakonec rozhodl pro studium teologie. Po maturitě vstoupil do kláštera řádu Křížovníků s červenou hvězdou v Praze I, teologická studia absolvoval v letech 1910–1915 na pražské Bohoslovecké fakultě Univerzity Karlo-Ferdinandovy. Během studií se seznámil s pozdějším třetím patriarchou Církve československé (husitské) Františkem Kovářem. Dne 4. července 1915 byl pražským arcibiskupem Lvem Skrbenským vysvěcen na kněze. Až do srpna 1920 působil jako kaplan v Praze u sv. Františka, administrátor ve Slivenci u Prahy a kaplan v Unhošti u Kladna. \n\nPo vnitřním boji se v srpnu 1920 rozhodl opustit křížovnický klášter, uzavřít sňatek s vdovou Růženou Vendyšovou, rozenou Nácovskou, a vstoupil do mladé Církve československé (husitské). Trvalo však ještě nějaký čas, nežli v něm uzrálo rozhodnutí aktivně se zapojit do praktické služby v nové církvi. Na výzvu tehdejšího generálního vikáře československé konzistoře Antonína Procházky přijal administrativní místo v kanceláři konzistoře a přitom částečně vypomáhal s bohoslužbami v chrámu sv. Mikuláše na Starém Městě v Praze. V dubnu 1921 byl ustanoven nejprve pomocným duchovním a následně i farářem náboženské obce v Praze na Vinohradech, kde působil až do března 1929.\nV dubnu 1928 zvolilo diecézní shromáždění Jana Lomoze do Pražské diecézní rady CČS, kde vykonával funkce druhého místopředsedy a tiskového a ideového referenta. Po necelém roce byl 16. března 1929 povolán do úřadu tajemníka pražské diecéze. V této funkci byl zároveň generálním vikářem biskupa-patriarchy Gustava A. Procházky, po jehož smrti se stal 21. února 1942 správcem pražské diecéze. S novou funkcí přibylo též členství v ústřední radě, kde byl zvolen zapisovatelem.\nBěhem svého působení ve funkci správce největší diecéze musel Jan Lomoz překonávat nejen potíže s okupační mocí, ale i pnutí uvnitř vlastní církve. Zásadní zlom v jeho životě nastal 20. ledna 1944, když stejně jako kupříkladu synodní senior Českobratrské církve evangelické Josef Křenek obdržel pozvání do nově ustavené aktivistické České ligy proti bolševismu. O dva dny později Jan Lomoz odeslal přípravnému výboru Ligy zamítavý dopis, v němž vysvětlil svůj postoj k této organizaci. Své stanovisko 14. února 1944 oznámil i ústřední radě, a aby nemohlo být jeho rozhodnutí zpochybňováno, současně rozeslal duchovním a některým význačným laikům (i mimo církev) důvěrný oběžník, v němž popsal důvody, které ho k odmítnutí vstupu vedly. \n\nO Lomozově zamítavém postoji k Lize byl 5. dubna 1944 informován německý státní ministr pro Čechy a Moravu Karl Hermann Frank, kterému byly po dalším prošetření předloženy i kárné návrhy proti jednotlivým „sabotérům“ Ligy. V případě Jana Lomoze bylo rozhodnuto, že mu bude vyjádřena nedůvěra ze strany ministerstva školství a národní osvěty a že má neprodleně opustit veškeré církevní funkce. Lhůta byla stanovena do 10. července 1944. Jan Lomoz tedy na „přání“ ministra Emanuela Moravce 10. července rezignoval na funkci správce pražské diecéze, zároveň se však rozhodl setrvat v úřednické funkci tajemníka diecézní rady. S jeho „troufalým“ rozhodnutím byl 20. října 1944 seznámen K. H. Frank, který do Lomozova spisu připsal: Zavřít!, a vyžádal si, aby byl o provedení svého příkazu informován. Jan Lomoz byl zatčen 14. prosince 1944. Časně ráno přišel do jeho pražského bytu vrchní kriminální tajemník církevního oddělení Kurt F. Oberhauser s dalšími dvěma příslušníky církevního referátu pražské služebny gestapa a po důkladné domovní prohlídce ho odvezli do Petschkova paláce. Tam byl podroben výslechu a poté odvezen na Pankrác. Během vyšetřování se mu Oberhauser snažil dokázat, že chtěl obejít nařízení ministra Moravce a nadále spravovat pražskou diecézi jako její tajemník. Na Pankráci v cele č. 207 byl Jan Lomoz vězněn do počátku února 1945.\n\nDne 6. února 1945 byl Jan Lomoz transportován do Malé pevnosti v Terezíně. V policejní věznici pražského gestapa byl přidělen do cely č. 6 na I. dvoře. Setkal se zde s několika jezuity, se kterými ho pojily bratrské vztahy. Dne 2. března 1945 mu na cele přibyl další milý společník, československý farář z Ledče nad Sázavou Josef Kracík. Až do svého přestěhování na celu č. 35 tak Jan Lomoz trávil nejvíce času právě s ním. Již během věznění na Pankráci se u Jana Lomoze začaly projevovat zdravotní obtíže, které naplno propukly právě v Malé pevnosti. Díky doc. MUDr. Jiřímu Syllabovi, který do Terezína přijel stejným transportem jako Jan Lomoz, a spoluvězni dr. Karlu Novákovi, který byl rovněž členem Církve československé (husitské), byl s vysokými horečkami a těžkou bronchitidou umístěn na marodku. Když po válce vzpomínal na osobnosti, které ho během věznění nejvíce ovlivnily, zaznělo vedle jména docenta Syllaby i jméno spisovatele Bedřicha Čurdy-Lipovského, se kterým se spřátelil právě během pobytu na marodce. Koncem dubna 1945 v Malé pevnosti naplno propukla epidemie skvrnitého tyfu. Nemocných rychle přibývalo a nebylo je kam umístit, neboť pevnost byla již značně přeplněna. Docent Syllaba přišel s návrhem, aby byli propuštěni tuberkulózní vězni, čímž by se získalo místo pro vězně nakažené tyfem. S tímto řešením nakonec – nemaje jiné východisko – souhlasil i velitel Malé pevnosti Heinrich Jöckel. Lékař Syllaba okamžitě začal pořizovat seznam osob navržených k propuštění, který čítal na 230 vězňů. Propouštěcí rozkaz byl schválen a oznámen 30. dubna 1945 s tím, že tuberkulózní vězni budou druhý den ráno propuštěni. Byli mezi nimi i Jan Lomoz a Bedřich Čurda-Lipovský. \n\nPo odbavení se 1. května 1945 za propuštěnými vězni definitivně zavřela brána Malé pevnosti. Hned následujícího dne informoval Jan Lomoz v dopise diecézní radu o svém propuštění a zároveň požádal z důvodů nemoci o dvouměsíční zdravotní dovolenou, po které se chtěl opět vrátit do úřadu diecézního tajemníka. Proti se ale postavila Ústřední národní správa CČS, která se s posvěcením Nejedlého ministerstva školství a osvěty 14. května 1945 ujala správy církve. Jan Lomoz se s postupem národních správců nehodlal smířit. Namísto požadované několikaměsíční zdravotní dovolené obdržel od samozvaného vedení církve oznámení, že se mu nařizuje dovolená s okamžitou platností, což se v podstatě rovnalo suspenzi. Opakovaně se proto obracel na zástupce církevní národní správy s žádostí, aby se mohl po vyléčení vrátit do své funkce. Nové vedení církve ale stále trvalo na původním rozhodnutí. Celá poválečná kauza Jana Lomoze byla nakonec ukončena 2. listopadu 1946 jeho vynuceným odchodem do výslužby. K tomuto datu byl v osobním výkazu stále veden jako diecézní tajemník, přestože fakticky tuto funkci nemohl vykonávat. \n\nVálečný správce pražské diecéze přesto na svou církev nezanevřel. Zapojil se do vzniku Sdružení duchovních-účastníků druhého odboje v Církvi československé (husitské), které se poprvé sešlo 11. a 12. října 1947 na slavnostech v Havlíčkově Brodě a Humpolci. Stal se předsedou přípravného výboru Sdružení duchovních – účastníků druhého odboje, který se sešel ještě před zmiňovanými dvěma slavnostmi v pražském vinohradském sboru. Po zahajovacím sjezdu pak v něm dále působil. Ani na sklonku života nebylo Janu Lomozovi dopřáno klidu. K jeho zdravotním obtížím se přidala i vážná choroba manželky Růženy. V roce 1953 navíc někdo udáním upozornil na skutečnost, že manželé Lomozovi obývají ve Farského ulici v Praze VII příliš velký byt, čímž se postaral o jejich brzké vystěhování. Jan Lomoz zemřel 26. března 1957 ve věku 67 let.\n\n"}
{"id": "1474801", "url": "https://cs.wikipedia.org/wiki?curid=1474801", "title": "František Leopold Buquoy", "text": "František Leopold Buquoy\n\nFrantišek Leopold Buquoy (29. listopadu 1703 Vídeň – 10. října 1767 Praha) byl český šlechtic z rodu Buquoyů a držitel vysokých zemský úřadů Českého království.\n\nNarodil se jako nejstarší syn Karla Kajetána Buquoye (1676–1750) a jeho manželky Filipíny Alžběty Barbory Pálffyové z Erdödu († 1732). Měl dva bratry a dvě sestry.\n\nV roce 1733 se stal přísedícím moravského zemského soudu. V roce 1740 se stal členem českého místodržitelského kolegia. Politickou chybu udělal hned následující rok. Urazil Marii Terezii, když na rozdíl od svého otce a bratra 19. prosince 1741 holdoval bavorskému kurfiřtovi Karlu Albrechtovi. Přesto mu panovnice dokázala odpustit a jeho kariéra se dál slibně vyvíjela. V roce 1745 se stal tajným radou. V roce 1747 byl jmenován nejvyšším zemským maršálkem Českého království, v letech 1749–1757 zastával úřad nejvyššího zemského komorníka a konečně v letech 1757–1767 nejvyššího zemského hofmistra. V roce 1763 mu byl udělen Řád zlatého rouna.\nOtec buquoyský majetek zadlužil tak, že na něj byla uvalena nucená správa. Fideikomisu, jehož podstatu tvořily Nové Hrady a Rožmberk, se ujal František Leopold v roce 1740. V roce 1745 koupil Čížkrajice a statek připojil k novohradskému panství. Ve stejném roce koupil také Certlov (dnes Rybník) a dal tam vystavět zámek. V letech 1747–1754 dostavěl zámek v Libějovicích. Na Malé Straně v Praze nechal vybudovat Buquoyský palác včetně oranžerie a fíkovny, kde je od roku 1919 sídlo francouzského velvyslanectví. Na Smíchově zakoupil Dientzenhofferův letohrádek, později zvaný Bukvojka, v současnosti je znám jako Portheimka.\n\nNěkolikrát byl jmenován nuceným správcem zadlužených panství. Týkalo se to např. Fürstenbergů, Kolovratů nebo Kinských.\n\nDne 31. července 1735 se oženil s Gabrielou Johannou Hermínou z Roggendorfu (4. březen 1717 – 27. prosinec 1790). Narodilo se jim devět dětí:\n\n"}
{"id": "1474804", "url": "https://cs.wikipedia.org/wiki?curid=1474804", "title": "Johannes Virolainen", "text": "Johannes Virolainen\n\nJohannes Virolainen (31. ledna 1914, Vyborg – 11. prosince 2000, Lohja) byl finský politik. V letech 1964–1966 byl premiérem Finska. Zastával i řadu dalších vládních postů: ministr školství (1953, 1954, 1956–1957, 1968–1970), zahraničních věcí (1954–1956, 1957, 1958), zemědělství (1961–1962, 1962–1963, 1976–1977, 1977–1979), financí (1972–1975) . Mezi finskými politiky drží rekord v délce působení ve vládě. Stejně tak drží rekord v délce držení parlamentního křesla (42 let). V období 1966–1968 a 1979–1982 byl předsedou finského parlamentu. Byl představitelem strany Agrární liga (od 1965 přejmenována na Stranu středu, od 1988 na Finský střed). V roce 1982 byl kandidátem Strany středu na prezidentský úřad, ale ve volbách byl poražen kandidátem sociální demokracie Mauno Koivistem. \n\nProslulé byly jeho napjaté vztahy s prezidentem Urho Kekkonenem, s nímž je rozdělovaly názory na vztah k Sovětskému svazu. \n\nNarodil se v Karélii, jež je dnes (od finsko-sovětské války) součástí Ruska. Nikdy se nezřekl naděje, že se jeho rodný kraj Finsku vrátí. Byl absolutním abstinentem a s oblibou prohlašoval, že se napije alkoholu teprve v momentě, až se Karélie stane znovu součástí Finska.\n"}
{"id": "1474805", "url": "https://cs.wikipedia.org/wiki?curid=1474805", "title": "Tochovice (zámek)", "text": "Tochovice (zámek)\n\nZámek Tochovice je klasicistní, částečně empírový zámek v obci Tochovice, přibližně 15 km na jih od Příbrami, ve Středočeském kraji. Zámek je chráněn jako kulturní památka a je veřejnosti nepřístupný. Kolem zámku je upravený anglický park. \n\nV první polovině 13. století byla na místě dnešního zámku klášterem sv. Jana Křtitele na Ostrově nad Davlí vystavěna tvrz. Tvrz a celé panství často měnily majitele a byly dávány do zástavy. Během 15. a 16. století drželi Tochovice například Zmrzlíkové ze Svojšína či Lokšanové z Lokšan. Roku 1623 získal panství v nedaleké Březnici Přibík Jeníšek z Újezda, který následně připojil i Tochovice. Jeníškové z Újezda potom Tochovice drželi až do roku 1728, kdy jejich rod vymřel. Panství přešlo na rod Kolowratů, ale ti ho vzápětí prodali. Panství poté několikrát změnilo majitele, až se na počátku 19.století dostalo do rukou vévodkyně Dorothey Talleyrand-Périgorda. V této době také dochází k přestavbě zámku do dnešní podoby. Roku 1815 koupil od vévodkyně Dorothey zámek a panství Tochovice Josef Vratislav z Mitrovic pro svou manželku Gabrielu. Po nich zámek získala jejich dcera Josefína, manželka knížete Karla II. ze Schwarzenbergu. Schwarzenbergové potom zámek drželi až do roku 1949, kdy byl zestátněn. Od roku 1950 na zámku působil Státní statek Tochovice.\n\nV rámci restitucí v 90. letech 20. století byl zámek navrácen paní Anně Bucherové, dceři Arnošta Schwarzenberga.\n\nZámek je dvoukřídlá jednopatrová budova, jejíž průčelí je obráceno do anglického parku. Střecha je mansardová. Římsu pod trojúhelníkovým štítem podpírají čtyři pilastry. Levé křídlo zámku má v přízemí otevřenou arkádu tvořenou osmi oblouky, arkádu v patře nese osm sloupů. V pravém křídle s jednoduchou fasádou byla dříve konírna a kočárovna.\n\n"}
{"id": "1474813", "url": "https://cs.wikipedia.org/wiki?curid=1474813", "title": "Alfred Seaman", "text": "Alfred Seaman\n\nAlfred Seaman (1844 Norfolk – 1910 Sheffield) byl profesionální viktoriánský fotograf, který provozoval síť fotografických portrétních studií v Midlandu a severní Anglii. Vydal velkou sérii stereoskopických snímků Velké Británie, Irska a ostrova Man (více než 2 000 záběrů).\n\nAlfred Seaman se narodil v roce 1844 v Norfolku. Svůj pracovní život zahájil jako stavitel a v šedesátých letech začal fotografovat jako amatér. Své první fotografické studio otevřel v roce 1880 v Chesterfield v Derbyshire a následně otvíral studia i v dalších městech - Ilkestonu, Alfretonu, Matlocku, Sheffieldu, Leedsu, Newcastlu, Liverpoolu, Kingstonu upon Hullu nebo Brightonu.\n\nV roce 1886 byl zakládajícím členem uměleckého spolku Photographic Convention of the United Kingdom (PCUK), který uspořádal první ustanovující konferenci v Derby. Sloužil ve výboru PCUK od roku 1886 až do své smrti a prostřednictvím této organizace měl spojení s významnými profesionálními fotografy své doby, včetně Henry Peach Robinsona, Williama Crooka, Williama Englanda, Alexandra Tate nebo Richarda Keenea, stejně jako mnoho bohatých amatérů, kteří byli členy, jako byl například astronom Alexander Stewart Herschel.\n\nOženil se třikrát a měl 9 synů a jednu dceru. Všichni jeho synové ho následovali ve fotografickém podnikání a provozovali studia buď pod titulem \"Seaman & Sons\", nebo pod svým vlastním jménem. Alfred Seaman zemřel v roce 1910 v Sheffieldu.\n\n"}
{"id": "1474815", "url": "https://cs.wikipedia.org/wiki?curid=1474815", "title": "Kařízek (tvrz)", "text": "Kařízek (tvrz)\n\nKařízek je zaniklá tvrz ve stejnojmenné obci v okrese Rokycany. Až do dvacátého století se z ní dochovalo tvrziště, které bylo zničeno úpravou pozemku a výstavbou domu. Nepatrné pozůstatky tvrze jsou od roku 1964 chráněny jako kulturní památka.\n\nTvrz v Kařízku stála už v patnáctém století. Patřila zřejmě vladyckému rodu, jehož členové používali přídomek z Kařeza nebo z Kařízka. Vzhledem k faktu, že v Kařezu nikdy tvrz nebyla, vztahují se všechny zmínky o vladycích ke Kařízku. Prvním známým příslušníkem rodu byl Zipota z Kařeza připomínaný roku 1263 v konfirmační listině kláštera svaté Dobrotivé. Dalším členem rodu byl Ota z Kařeza, který roku 1326 zastával funkci převora v klášteře Světce a o čtrnáct let později buď on, nebo nějaký jeho jmenovec věnoval několik vesnic pražskému klášteru svatého Jiří.\n\nZ patnáctého století je znám Drslav z Kařízka (1418) s manželkou Vrackou z Chrástu, Racek z Kařízka (1420) a Mikuláš Mnich z Kařeza, který za služby lounskému svazu dostal ves Břvany. V témže století byly v Kařízku dva dvory zvané Zipotovský a Habartovský. Majitelem poloviny (nebo tří čtvrtin) Habartovského dvora byl Jan z Ptíče, po jehož smrti v roce 1462 majetek převzala vdova Anna a jejich děti. Po roce 1491 získali Kařez i Kařízek páni z Komárova a připojili obě vesnice ke komárovskému panství. Roku 1548 prodal Jan mladší Pešík z Komárova obě vsi s poplužním dvorem v Kařízku Janovi staršímu z Lobkovic a na Zbiroze. Při dělení panství mezi jeho dědici v roce 1565 a později roku 1652 se tvrz v Kařízku připomíná jako pustá.\n\nNa tvrzišti bývaly ještě v devatenáctém století patrné zdi bývalé tvrze. Do první poloviny dvacátého století se dochoval centrální pahorek s průměrem asi 23 metrů, který byl obehnán širokým příkopem. Tvrziště se nacházelo mezi dvěma výrazně upravenými rybníčky, které patřily k opevnění. Samotný pahorek byl při úpravách terénu rozvezen do příkopu a jejich existenci dokládá pouze terasovitá úprava zahrady rodinného domu, který byl v místech tvrze postaven.\n"}
{"id": "1474818", "url": "https://cs.wikipedia.org/wiki?curid=1474818", "title": "Mistrovství Československa v orientačním běhu 1988", "text": "Mistrovství Československa v orientačním běhu 1988\n\nMistrovství Československé socialistické republiky v orientačním běhu proběhlo v roce 1988 ve dvou individuálních a jedné týmové disciplíně.\n\n\"Souhrnné informace naleznete v článku Mistrovství Československa v orientačním běhu na klasické trati.\"\n\n\"Souhrnné informace naleznete v článku Mistrovství Československa na dlouhé trati.\"\n\nNáhradní závod za mistrovství štafet při MČR jednotlivců 25. 9. 1988, zrušené z důvodu pobodání mnoha závodníků sršni.\n\n\"Souhrnné informace naleznete v článku Mistrovství Československa v orientačním běhu štafet.\"\n\n\n"}
{"id": "1474822", "url": "https://cs.wikipedia.org/wiki?curid=1474822", "title": "Richard Cockle Lucas", "text": "Richard Cockle Lucas\n\nRichard Cockle Lucas (24. října 1800 Salisbury, Wiltshire - 18. května 1883) byl anglický sochař a fotograf. \nLucas se narodil v Salisbury, Wiltshire jako syn Richarda Lucase a jeho manželky Marthy Suttonové (která zemřela krátce po porodu).\n\nVe dvanácti letech byl dán do učení ke strýci, který byl nožířem ve Winchesteru, kde při výrobě rukojetí v sobě odhalil sochařské dovednosti. Ve dvacetijedna letech se odstěhoval do Londýna a studoval na Royal Academy of Arts. Od roku 1828 byl pravidelným přispěvatelem Královské akademie a získal stříbrné medaile za architektonické kreslení v letech 1828 a 1829.\n\nJeho syn Albert Dürer se narodil v roce 1828 v Bayswater a v roce 1846 rodina žila v Nottingham Place v centru Londýna. V roce 1849 se rodina přestěhovala z Londýna, pravděpodobně ze zdravotních důvodů, do Otterbourne poblíž Winchesteru, kde se Lucas zřejmě spřátelil s viktoriánskuo spisovatelkou knížek pro děti Charlottou Mary Yongovou.\n\nLucas zemřel 18. května 1883 na ochrnutí ve svém domě v Chilworthu. Zůstala po něm vdova Eliza (c.1805-1893) a syn Albert Dürer Lucas (1828-1918).\n\n"}
{"id": "1474825", "url": "https://cs.wikipedia.org/wiki?curid=1474825", "title": "Poštovní štola", "text": "Poštovní štola\n\nPoštovní štola se nachází 6 km jižně od Zlatých Hor v okrese Jeseník. Ministerstvem kultury České republiky byla v roce 1994 prohlášena kulturní památkou ČRa je součástí Zlatohorské hornické naučné stezky.\n\nPrvní písemná zmínka je z roku 1513. Poštovní štola dosáhla největšího rozvoje důlní činnosti ve druhé polovině 17. století, kdy byly těženy kyzovité měděné rudy a později pyrit. Těžba byla prováděna terasovitým hloubením. Skála byla rozrušována tzv. sázením ohně a následně odsekávána pomocí mlátku a želízka. \n\nZe zprávy z let 1650–1653, kdy byly doly prohlédnuty, se uvádí těžba vody k výrobě vitriolu a měděné rudy. Štola Kupferzeche, později svatá Trojice nyní Poštovní štola, byla dobývána v letech 1653–1678. V letech 1754–1756 byla otevřena nově vzniklým těžířstvem. V letech 1870–1878 hrabě Larisch těžil pyrit. V šedesátých a sedmdesátých letech 20. století byla štola součásti revíru Zlaté Hory–Východ. Z této lokality byly v období 1988–1992 těženy polymetalické Pb-Zn rudy. Ve Zlatých Horách byla těžba ukončena v roce 1993.\n\nV podzemí jsou dochovány části ručně sekaných chodeb a komínů z nejstarších období, těžební komory se zbytky těžebního zařízení z 18. století (původní vodotěžní zařízení ze dřeva, dřevěné potrubí a žlaby). Část zařízení bylo převezeno do muzea v Bruntálu. Mezi zajímavosti podzemí patří modrá alofánová výzdoba. Významné jsou kamenné zakládky dosahující až 5 m a sklad dřeva, které je částečně inkrustováno minerálními roztoky. \n\nV roce 2012 město odkoupilo od státního podniku Diamo pozemky za 300 000 Kč. Celkový rozsah chodeb je asi 180 km. Pro veřejnost bylo dne 16. června 2015 zpřístupněno asi 250 m chodeb (500m okruh). Následoval další archeologický průzkum a práce na zpřístupnění dalších částí podzemí. V roce 2016 byla vyrobena replika vodotěžného zařízení a zpřístupněno na 500 m chodeb, prohlídka trvala 2,5 hodin. Přístup do štoly je ze silnice z Heřmanovic do Zlatých hor. \n\n\n"}
{"id": "1474827", "url": "https://cs.wikipedia.org/wiki?curid=1474827", "title": "Gromoboj (1899)", "text": "Gromoboj (1899)\n\nGromoboj byl pancéřový křižník ruského carského námořnictva. Ve službě byl v letech 1899–1919. Nasazen byl jak v rusko-japonské válce, tak v první světové válce. Po vyřazení byl sešrotován.\n\nKonstrukčně navazoval na předcházející křižník s dlouhým dosahem \"Rossija\". Postavila jej ruská loděnice v Petrohradu. Stavba byla zahájena 20. května 1898, na vodu byl spuštěn 21. května 1899 a do služby byl uveden 8. listopadu 1899.\n\nKřižník byl vyzbrojen čtyřmi 203mm kanóny, šestnácti 152mm kanóny, dvaceti čtyřmi 75mm kanóny, dvanácti 47mm kanóny, osmnácti 37mm kanóny a čtyřmi 381mm torpédomety. Pohonný systém měl výkon 14 500 hp. Skládal se ze tří trojčinných parních strojů a 32 kotlů Belleville, pohánějících tři lodní šrouby. Nejvyšší rychlost dosahovala 19 uzlů. Dosah byl 8100 námořních mil při rychlosti 10 uzlů.\n\n\"Gromoboj\" se účastnil rusko-japonské války. Byl součástí eskadry operující z Vladivostoku, tvořené pancéřovými křižníky \"Gromoboj\", \"Rossija\", \"Rjurik\" a chráněným křižníkem \"Bogatyr\". V srpnu 1904 byl poškozen v bitvě u Ulsanu. Dne 23. května 1905 byl poblíž Vladivostoku poškozen minou. Po válce byl přesunut k baltskému loďstvu, v jehož řadách strávil první světovou válku. Za války sloužil především jako rychlá minonoska s kapacitou 200 min. V září 1917 křižník ovládli bolševici. V březnu 1918 byl společně s dalšími plavidly evakuován před zamrzlý Finský záliv z Helsinek do Kronštadtu. Zanedlouho byl přesunut do rezervy. Roku 1922 byl prodán k sešrotování. Během vlečení k sešrotování v bouři ztroskotal u Liepāja, kde byl rozebrán.\n"}
{"id": "1474828", "url": "https://cs.wikipedia.org/wiki?curid=1474828", "title": "Antonín Václav Slavíček", "text": "Antonín Václav Slavíček\n\nAntonín Václav Slavíček (1. ledna 1895 Rozseč – 27. října 1938 Zlín), byl český malíř, grafik a ilustrátor.\n\nNarodil se v Rozseči do rodiny rolníka Václava Slavíčka. Obecnou školu absolvoval v Nové Říši a měšťanskou školu v Dačicích. Následně studoval od roku 1913 malířství a grafiku v Praze na uměleckoprůmyslové škole u prof. E. Dítěte, V. H. Brunera a K. Špilara. Po vypuknutí první světové války byl nucen studium přerušit a v roce 1915 narukoval na ruskou frontu, kde padl do zajetí. Zde těžce onemocněl, ale přesto využil možnost studovat byzantské malířství a sám rovněž maloval a provedl i několik nástěnných maleb. Do vlasti se vrátil s našimi legionáři až roku 1921 a s podlomeným zdravím. Po návratu pokračoval v nuceně přerušeném studiu na pražské uměleckoprůmyslové škole a po absolutoriu se následně usadil v Olšanech. Často navštěvoval ve Staré Říši Josefa Floriana, jemuž v letech 1922-1924 ilustroval některé knihy z jeho edice „Dobré dílo“. Později přesídlil do Telče, kde v roce 1924 provedl na stěně sokolovny rozměrnější sgrafito na téma Blaník. V roce 1926 podnikl několikaměsíční studijní cestu do Paříže a po návratu se v roce 1927 oženil s Annou Müllerovou. V tomto roce se chystal na cestu do Sovětského svazu, ale s cesty sešlo jelikož mu nebyla sovětskou stranou povolena. V roce 1929 opět odjel na studijní cestu do Itálie, kde studoval především staré mistry a byzantské umění v okolí Revenny. V roce 1938 se opět ozvaly válečné neduhy, znovu onemocněl a byl operován v jihlavské nemocnici. Po krátkém zlepšení jeho zdravotního stavu se náhle stav zhoršil a po druhé operaci koncem října 1938 ve Zlíně zemřel. Jeho ostatky byly převezeny do Telče a byl pohřben na hřbitově u sv. Anny.\n\nJ. A. Slavíček byl od roku 1921 členem výboru Občanské umělecké besedy, jehož časopis \"Život\" přinášel častěji reprodukce jeho prací a později byl členem Sdružení výtvarníků v Praze, jehož výstavy obesílal drobnými kolorovanými kresbami a akvarely. Vystavoval na četných domácích i zahraničních výstavách, dokonce až v Los Angeles. Ilustroval řadu knih edice „Dobré dílo“ a především pražského nakladatelství Družstevní práce, ale i jednotlivé knihy menších nakladatelství. Vytvořil velké množství Ex libris a navrhl také obaly pro některé telčské potravinářské provozovny.\n\nV roce 1975 byla v malířově rodné obci Rozseči odhalena pamětní deska.\n\n\na dalších\n\n\n"}
{"id": "1474830", "url": "https://cs.wikipedia.org/wiki?curid=1474830", "title": "Rjurik (1906)", "text": "Rjurik (1906)\n\nRjurik byl pancéřový křižník ruského carského námořnictva. Ve službě byl v letech 1909–1923. Účastnil se bojů první světové války. Po válce byl vyřazen.\n\nPři vývoji křižníku byly využity zkušenosti z rusko-japonské války. Křižník měl silnou výzbroj, výtečné pancéřování a moderní protipožární systémy. Jeho slabinou byla nízká rychlost. Byl považován za nejlepší křižník ruského námořnictva. Postavila jej britská loděnice Vickers v Barrow-in-Furness. Stavba byla zahájena 22. srpna 1905, na vodu byl spuštěn 17. listopadu 1906 a v červenci 1909 přijat do služby.\n\nKřižník byl silně vyzbrojen. Hlavní výzbroj byla umístěna ve dvoudělových věžích. Čtyři 254mm kanóny ve věžích na přídi a na zádi doplňovalo osm 203mm kanónů ve věžích na okrajích nástavby. Dálší výzbrojí bylo dvacet kasematových 120mm kanónů, čtyři 47mm kanóny a dva 457mm torpédomety. Pohonný systém měl výkon 19 700 hp. Tvořily jej dva trojčinné parní stroje a 28 kotlů Belleville, pohánějící dva lodní šrouby. Nejvyšší rychlost dosahovala 21 uzlů. Dosah byl 4000 námořních mil při rychlosti 12 uzlů.\n\nZa první světové války byl \"Rjurik\" součástí baltského loďstva. V září 1914 se účastnil ruského výpadu ke Gotlandu. Dále se zapojil do kladení min. Dne 13. února 1915 \"Rjurik\" při minové operaci najel na útesy u ostrova Fårö. Těžce poškozený křižník nabral 2400 tun vody, dokázal ale se vrátit do Revalu k opravě. V listopadu 1916 byl \"Rjurik\" poškozen minou položenou německou ponorkou \"UC-27\". Vyřazen byl roku 1923.\n"}
{"id": "1474832", "url": "https://cs.wikipedia.org/wiki?curid=1474832", "title": "Novi Kneževac", "text": "Novi Kneževac\n\nNovi Kneževac (v srbské cyrilici Нови Кнежевац) је město v severovýchodní části srbské Vojvodiny. Administrativně spadá pod Severobačský okruh. V roce 2011 mělo město 6960 obyvatel.\n\nMěsto se rozkládá na samotném severovýchodním cípu země, v blízkosti státní hranice s Maďarskem a Rumunskem. V jeho blízkosti se nachází Kanjiža, od něhož Novi Kneževac odděuje řeka Tisa. Novi Kneževac je situován na silničním tahu Horgoš-Kikinda. S ní má město také i železniční spojení. Původní trať pokračovala potom dále na sever do Rumunska.\n\nMěsto se rozvíjelo původně jako \"Nova Kanjiža\". Od roku 1935 má současný název. Obyvatelstvo je z 2/3 srbské a z jedné třetiny maďarské národnosti. Město má celkem tři kostely, dva z nich jsou pravoslavné.\n"}
{"id": "1474833", "url": "https://cs.wikipedia.org/wiki?curid=1474833", "title": "Sevojno", "text": "Sevojno\n\nSevojno (v srbské cyrilici Севојно) је město v západní části Srbska, v blízkosti údolí řeky Driny. Administrativně spadá pod Zlatiborský okruh. V roce 2011 mělo 7101 obyvatel.\n\nMěsto se nachází východně od Užice v údolí řeky Đetinja, na trati Bělehrad-Bar. Prochází ním i stejně směřující silniční tah.\n\nZ původní vesnice se Sevojno konstituovalo jako větší sídlo v 50. a 60. letech 20. století, kdy byly dokončeny místní válcovny mědi a hliníku. Během období největšího úspěchu místních podniků zaměstnávaly 3500 lidí.\n"}
{"id": "1474835", "url": "https://cs.wikipedia.org/wiki?curid=1474835", "title": "Mistrovství Československa v orientačním běhu 1987", "text": "Mistrovství Československa v orientačním běhu 1987\n\nMistrovství Československé socialistické republiky v orientačním běhu proběhlo v roce 1987 ve dvou individuálních a jedné týmové disciplíně.\n\n\"Souhrnné informace naleznete v článku Mistrovství Československa v orientačním běhu na klasické trati.\"\n\n\"Souhrnné informace naleznete v článku Mistrovství Československa v orientačním běhu štafet.\"\n\n\"Souhrnné informace naleznete v článku Mistrovství Československa na dlouhé trati.\"\n\n\n"}
{"id": "1474836", "url": "https://cs.wikipedia.org/wiki?curid=1474836", "title": "Mistrovství Československa v orientačním běhu 1986", "text": "Mistrovství Československa v orientačním běhu 1986\n\nMistrovství Československé socialistické republiky v orientačním běhu proběhlo v roce 1986 ve dvou individuálních a jedné týmové disciplíně.\n\n\"Souhrnné informace naleznete v článku Mistrovství Československa v orientačním běhu na klasické trati.\"\n\n\"Souhrnné informace naleznete v článku Mistrovství Československa v orientačním běhu štafet.\"\n\n\"Souhrnné informace naleznete v článku Mistrovství Československa na dlouhé trati.\"\n\n\n"}
{"id": "1474837", "url": "https://cs.wikipedia.org/wiki?curid=1474837", "title": "Měděná štola", "text": "Měděná štola\n\nMěděná štola se nachází na Příčném vrchu 1,5 km jižně od Zlatých Hor v okrese Jeseník. Ministerstvem kultury České republiky byla v roce 1994 prohlášena kulturní památkou ČR. Měděná štola je součástí Zlatohorské hornické naučné stezky.\n\nTěžba byla pravděpodobně zahájena štolou Johann (St. Johannes, Jan), která je součástí Měděné štoly, už ve středověku. V roce 1878 Měděná štola nesla název Fanny (St. Franziska). Na obou štolách se těžily měděnné rudy, především chalkopyrit. Těžba byla prováděna ústupkovou šachticí a později štolou. Z důležitých nálezů jsou důlní pražce a část vozíku k vyvážení rud, tyto fragmenty jsou uloženy v muzeu ve Zlatých Horách. Štola je dlouhá asi 160 m, po 90 m se větví.\n\nNově zrekonstruovaná štola vede v původním terénním zářezu. Pokračuje svahovými sutěmi do poměrně pevných hornin. Chodby jsou vyztuženy dřevěnou výztuží.\n\n\n"}
{"id": "1474839", "url": "https://cs.wikipedia.org/wiki?curid=1474839", "title": "Velbloudník tenkokřídlý", "text": "Velbloudník tenkokřídlý\n\nVelbloudník tenkokřídlý (\"Corispermum pallasii\") je jednoletá, středně vysoká bylina písčitých půd, která se jen řídce vyskytuje v české přírodě. Je jedním z celkem asi 70 druhů rodu velbloudník a v České republice je považován za zdomácnělý neofyt náhodně zavlečený z jiných části Evropy. Na území dnešního Česka byl poprvé zjištěn v roce 1933 a v současnosti se jeví jako druh lokálně hojný se středním potenciálem dalšího šíření.\n\nZ počátku byl druh velbloudníku rostoucí v české krajině považován za \"Corispermum leptopterum\" (Asch.) Iljin, teprve na počátku třetího tisíciletí byl nově rozpoznán jako \"Corispermum pallasii\" Steven. Druhové jméno dostal podle významného německého botanika a zoologa Simona Pallase, působícího na přelomu 18. a 19. století u carského dvora v Rusku.\n\nPůvodní areál velbloudníku tenkokřídlého není zcela jasný. Podle jedněch druh pochází z jihovýchodní Sibiře a pravděpodobně i ze Severní Ameriky, podle jiných autorů je mu domácí krajinou jih Kanady a sever Spojených států amerických.\n\nV současnosti je rozšířen na ruské Sibiři, ve Střední Asii a téměř po celé Evropě, vyjma nejsevernějších částí a Pyrenejského poloostrova. Na americkém kontinentu roste v jižních oblastech Kanady a na územích okolo Velkých jezer ve Spojených státech. V České republice se vyskytuje hlavně na jižní Moravě a řídce i v Praze.\n\nV české krajině byl poprvé pozorován roku 1933 v Brně. Od konce 80. a počátku 90. let 20. století v ČR známe dvě stabilní populace, jedna je na odpadní haldě bývalé elektrárny v Oslavanech a další v pískovnách a přilehlých písčitých lokalitách u Bzence. Mimo to se velbloudník občas porůznu vyskytuje na hromadách písku či strusky používané k zimnímu posypu cest. Ostrůvkovitý náhodný výskyt na jižní Moravě může být spojen s jeho nedalekým rozšířením na Slovensku v písčitých biotopech v okolí Malacek na Záhorské nížině.\n\nRostlina je zařazovaná mezi psamofyty a roste nejčastěji na teplých, písčitých půdách v blízkosti pískoven, na okrajích cest, na skládkách písku nebo písčitých dunách. Tento terofyt si vybírá místa písčitého charakteru se slabou konkurencí jiných druhů nebo často narušovaná lidskou činností, roste na staveništích nebo poblíž železničních tratí. Bylina kvete postupně od června do září a má ploidii 2n = 18.\nJednoletá rostlina vyrůstající z niťovitého, větveného kořene. Lodyhy bývají vysoké 10 až 50 cm, jsou přímé, vystoupavé i poléhavé a převážně odspodu silně rozvětvené. Jsou od báze střídavě porostlé přisedlými, jednoduchými, čárkovitými nebo kopinatými listy s plochými čepelemi 15 až 35 mm dlouhými a 2 až 3 mm širokými.\n\nVýše na lodyze přecházejí listy v listeny, které s přisedlými květy vytvářejí přerušovaný lichoklas. Oboupohlavé květy mají pouze jeden blanitý okvětní lístek chránící tři tyčinky s prašníky a dvě čnělky s bliznami. Květy jsou samosprašné a často u nich dochází k opylení, aniž by se otevřely.\n\nPlody jsou eliptické, mírně stlačené nažky asi 3 mm dlouhé a 2 mm široké a s úzkým křídlem, jsou lesklé, světle hnědé až olivově zelené, často s červenými nebo bílými skvrnkami. Malá část semen po dozrání vypadne ihned, zbytek zůstává v suchých plodenstvích do zimy.\nVelbloudník tenkokřídlý se rozmnožuje výhradně pohlavně, tj. semeny (nažkami), kterých jedna rostlina vyprodukuje velké množství. Vypadaná semena bývají do nepříliš vzdáleného okolí zaváta větrem, napomáhají tomu nevelká křídla nažek. Tyto byliny se také někdy řadí mezi tzv. stepní běžce, kdy na podzim je uschlá rostlina ulomena větrem a roznášena po okolí, nárazy se při tom vydroluje zbytek semen. Na velké vzdálenosti jsou semena zanášena s přepravou písku nebo podobného substrátu, ve kterém rostou; odtud pramení její výskyt podél silnic, železničních tratí nebo na rozsáhlejších staveništích.\n\n"}
{"id": "1474844", "url": "https://cs.wikipedia.org/wiki?curid=1474844", "title": "Mbuji-Mayi", "text": "Mbuji-Mayi\n\nMbuji-Mayi (původně \"Bakwanga\") je město v Demokratické republice Kongo. Je metropolí provincie Kasai-Oriental a podle odhadů v něm žije přes dva miliony obyvatel. Je druhým největším městem Konga, těsně před Lubumbashi.\n"}
{"id": "1474845", "url": "https://cs.wikipedia.org/wiki?curid=1474845", "title": "Martina Ptáčková", "text": "Martina Ptáčková\n\nMartina Ptáčková (* 14. června 1997) je česká kickboxerka.\n\nS bojovými sporty začala již v osmi letech, kdy ji rodiče přihlásili na cvičení s prvky bojových sportů. Na základní škole zažívala šikanu, v jejíž potlačení jí pomohly schopnosti z bojových umění. Její bratr Josef je zápasníkem v bojové technice „grappling“.\n\n"}
{"id": "1474847", "url": "https://cs.wikipedia.org/wiki?curid=1474847", "title": "Alexander Averdunk", "text": "Alexander Averdunk\n\nAlexander Averdunk (* 1997) je německý reprezentant ve sportovním lezení, vicemistr Německa v boulderingu.\n\n"}
{"id": "1474850", "url": "https://cs.wikipedia.org/wiki?curid=1474850", "title": "Trutnov hlavní nádraží", "text": "Trutnov hlavní nádraží\n\nTrutnov hlavní nádraží (zkráceně \"Trutnov hl.n.\") je železniční stanice v Trutnově, druhém největším městě Královéhradeckého kraje, nedaleko nábřeží řeky Úpy.\n\nStanice byla vystavěna Rakouskou severozápadní dráhou (\"ÖNWB\"), první výkop byl proveden 6. března 1869. Autorem univerzalizované podoby stanice pro celou dráhu byl architekt Carl Schlimp. V Trutnově již existovala železniční stanice Trutnov v majetku Jihoseveroněmecké spojovací dráhy, ta byla po propojení a zahájení pravidelného provozu v říjnu 1870 přejmenována na \"Poříčí\" (od roku 1947 pak \"Trutnov-střed\").\n\n21. prosince téhož roku byla otevřena trať do Kunčic nad Labem a na trati se objevily první smíšené vlaky (souprava o osobních i nákladních vagónech). Vzhledem k nedaleké hranici s Pruskem fungoval od počátku ve stanici celní úřad. Na celé nové trati jezdily v době zbudování nádraží tři dvojice smíšených vlaků denně. Roku 1873 rozhodla ÖNWB o zřízení železničních strojíren kvůli přetížení v depu ve Velkém Oseku.\n\nPo prodloužení železnice z Kunčic směrem na Svobodu nad Úpou v roce 1871 sloužila stanice Trutnov k přestupu cestujícím do Jánských Lázní. Na počátku nového století jezdilo tu již 12 až 16 vlaků denně a roční obrat cestujících byl tehdy v Trutnově 560 000 osob.\n\nNedaleko stanice na opačném břehu Úpy je umístěno městské autobusové nádraží.\n\n\n"}
{"id": "1474852", "url": "https://cs.wikipedia.org/wiki?curid=1474852", "title": "ZmapujTo", "text": "ZmapujTo\n\nZmapujTo je česká mobilní a webová aplikace pro hlášení problémů v přírodě i v obcích a podnětů ke zlepšení, která přijímá hlášení od veřejnosti a přiřazuje a přeposílá je obcím. První verze vznikla v květnu 2012, druhá verze v březnu 2014. Původně byl projekt zaměřen na mapování nelegálních skládek odpadu, v roce 2014 byl jeho záběr rozšířen na celou řadu možných problémů, na které v přírodě či ve městech lze narazit. Vůdčí osobností projektu je Miroslav Kubásek, provozovatelem aplikace byl EnviWeb s.r.o., po sloučení s Mobilním rozhlasem v březnu 2017 je jako vývojář uváděna Neogenia s.r.o. 30. listopadu 2018 byl s projektem ZmapujTo sloučen projekt Lepší místo, jehož vůdčí postavou byl Petr Steklý. V článku z června 2017 je Zmapujto.cz zmíněn jako „nejstarší a nejpoužívanější připomínkovač a hlásič podnětů“.\n\nPo dobu fungování první verze bylo nahlášeno více než 2500 černých skládek a do projektu se aktivně zapojilo přes 40 měst a obcí. Verze z roku 2014 umožnila obcím bezplatný přístup do administrace problémů, které se jich týkají. Podle článku z března 2017 bylo do projektu Zmapujto zapojeno přes 1500 obcí a měst. K 28. únoru 2019 bylo do projektu jako „správci území“ zaregistrováno 2379 subjektů, převážně obcí, městských částí nebo obecních organizací.\n\nV roce 2013 bylo přijato 1600 podnětů, v roce 2014 již 2100 podnětů, v roce 2016 už 4400 podnětů, do března 2017 celkový počet hlášení přesáhl 15 tisíc. Z prvních 14 tisíc podnětů se 52 % týkalo černých skládek. Podle článku z konce ledna 2019 přišlo od spuštění projektu celkem 36 800 podnětů, z toho za prosinec 2018 přišlo 393 podnětů.\n\nPodle článku z konce ledna 2019 systém spravuje 5 lidí, a to dva vývojáři, manažer, konzultant a dispečer. Náklady na ZmapujTo činí ročně zhruba 1,5–2 miliony korun. Vývoj a údržba systému jsou hrazeny z větší části z vlastních firemních zdrojů a částečně z licencí od místních samospráv.\n\nSystém je využíván nejen k průběžnému hlášení problémů, ale i k jednorázovým tématickým mapováním. Například v Brně byl systém využit ke sběru námětů, kde zřídit stojany na jízdní kola. \n\nPodle článku z roku 2017 tvůrci uvažovali o rozšíření projektu do okolních zemí, v první řadě na Slovensko. \n\nVeřejné rozhraní je k dispozici jako interaktivní responsivní webový formulář i jako aplikace pro nejběžnější operační systémy mobilních telefonů: Android, iOS, Windows Phone.\n\nRegiony jsou v aplikaci tříděny dle dat geodatabáze ArcČR 500, která je dispozici zdarma. Pro převod dat do souřadnicového systému WGS 84 je použit software QGIS. Pro zobrazování v mapě je využito API Google Maps s implementovací Google Street View. Detailní náhled využívá též katastrální mapu s přímým spojením na web ČÚZK.\n\nResponzivní design webu je postaven šabloně Twitter Bootstrap a naprogramován pomocí knihovny AngularJS jako single-page aplikace s propojením na Google Maps API. Pozadí serveru běží na NodeJS (událostmi řízený runtime založený na jazyce JavaScript) a Express (aplikační framework nad NodeJS pro server). Data jsou ukládána prostřednictvím dokumentově orientované NoSQL databáze Mongo.\n\nMobilní aplikace je postavena na technologiích Sencha Touch a Apache Cordova, jejichž API je postavené nad programovacím jazykem PHP s využitím frameworku „Symphony, Doctrine, ODM“. Pro zasílání notifikačních e-mailů je používána platforma Mandrill.\n\nServer je hostován na platformě DigitalOcean, která nabízí využití cloudových serverů běžících na SSD discích.\n\nSystém přijímá pouze hlášení, která jsou doprovozena alespoň jednou fotografií. Vložení fotografie je v mobilní i webové verzi prvním krokem při zadávání hlášení. Mobilní i webová verze umožňuje vložit k hlášení prakticky neomezený počet fotografií, webová verze podporuje mnoho obrázkových formátů přílohy, ale jiné přílohy (například textové soubory ani pdf či xls) takto vkládat nelze. Jako titulní fotografie podnětu, která pak podnět reprezentuje, je použita vždy fotografie, která byla při zadání k podnětu přiložena jako poslední, a toto pořadí nelze dodatečně měnit. \n\nObsahuje-li fotografie v metadatech souřadnice, webové rozhraní se vkladatele zeptá, zda je má použít – polohu pak lze v mapě korigovat ručně. V mobilní verzi je upřesnění polohy v mapě až posledním krokem před odesláním. Jako podklad je použita mapa Google. \n\nVe dalším kroku vkladatel vybírá „typ hlášení“, čímž je míněn typ hlášeného problému. K 28. únoru 2019 webové rozhraní obsahuje nabídku rozdělených do 6 tématických bloků, přičemž volbou typu hlášení je určena ikonka, kterou se problém následně zobrazí v mapě. \n\nTypy hlášení: \n\nPro většinu typů hlášení je formulář jednotný, pouze u několika typů je nutné zvolit podrobnější kategorizaci problému. \n\nMobilní verze je podobná webové, jen volba typu hlášení je jinak uspořádaná. V mobilní verzi ještě před volbou typu problému uživatel volí z pěti základních témat: Podněty od občanů, Ztracená zvířata, Ztracené předměty, Pochvaly, Pohřešované osoby. Skupiny témat jsou rozbalovací a jsou uvedeny v jiném pořadí než na webu, kde je jejich řazení přizpůsobeno rozdělení nabídky do dvou sloupců. V mobilní verzi jsou odpady a nepořádek uvedeny jako první. \n\nPo zvolení typu hlášení se zobrazí dialog, ve kterém je vkladatel tázán, zda hlášení vkládá jako anonymní, nebo zda může být kontakt na něj poskytnut řešiteli podnětu. V témž dialogu je do textového pole, které na webu je nazvané „Komentář“ a v mobilní verzi „Popis problému“, možno uvést doplňující informace, například slovní popis problému. \n\nV dialogu je možné se pohybovat libovolně tam i zpět, tj. kdykoliv před odesláním se vrátit ke kterémukoliv předchozímu kroku, aniž by údaje zadané v následujících krocích byly ztraceny. Ve webové verzi se v posledním kroku objeví stránka „Rekapitulace hlášení“, na které je tlačítko „Odeslat hlášení“. V mobilní verzi je místo toho posledním krokem ruční kontrola automaticky umístěného lokalizačního bodu v mapě (tento krok je ve webové verzi prováděn hned zpočátku, při vkládání fotografií) a celková rekapitulace hlášení před odesláním zde není. \n\nRegistrovaný a přihlášený uživatel nemusí u jednotlivého hlášení zadávat své osobní údaje, u nepřihlášeného se údaje předvyplňují pomocí cookies, přičemž mezi podněty, které uživatel vloží přihlášený, a těmi, které se stejnými údaji vloží jako nepřihlášený, ve výsledku v podstatě není rozdíl. Hlášení je vždy zveřejněno až po kontrole administrátorem, který se zde nazývá „dispečer“. Schvalování probíhá obvykle v dávkách zhruba jednou za den, někdy však fronta nových podnětů čeká na kontrolu a schválení i několik dnů. Dispečer většinou podněty schvaluje a přiděluje řešitelům především na základě fotografie, slovní popis problému a případné informace týkající se toho, komu přísluší či nepřísluší řešení problému nebo jaké kroky už v řešení byly podniknuty, zpravidla nijak nereflektuje. Některé typy podnětů v některých lokalitách přitom postupuje i několika subjektům zároveň, například zároveň úřadu městské části, správci komunikace i správci veřejného osvětlení. \n\nPo vložení podnětu se na webu objeví potvrzovací stránka, která obsahuje i identifikační číslo podnětu. E-mailová zpráva s rekapitulací podnětu je však ohlašovateli zaslána až současně se schválením podnětu a jeho postoupení řešitelským subjektům, to znamená, že rekapitulace neschválených podnětů ohlašovateli vůbec nepřijde, a tyto podněty se nezobrazují ani na stránce „Moje hlášení“. Pokud však ohlašovatel zná nebo odhadne identifikační číslo takového podnětu, může si jej zobrazit ve webovém prohlížeči jednotlivě zadáním tohoto čísla do URL adresy. \n\nPři poslání podnětu z mobilní aplikace dojde do mobilní aplikace automatické upozornění s poděkováním za podnět a předběžným příslibem jeho schválení a postoupení. Tato notifikace však neobsahuje ani rekapitulaci podnětu, ani žádné jeho identifikační údaje, a není ani klikatelná, takže nelze spolehlivě určit, ke kterému podnětu která notifikace patří. Obdobná nekonkrétní a nepřiřaditelná nofitikace pak přijde na mobilní telefon i po schválení podnětu. Konkrétní jsou pouze notifikace o vyřešení podnětu, které po kliknutí a otevření zobrazují titulní fotografii problému a uzavírající komentář, ani z této notifikace se však nelze prokliknout na plný detail podnětu s jeho vlastním textem a s kompletními informacemi o jeho historii. \n\nJakékoliv opravy, změny, doplnění či aktualizaci hlášení lze provádět pouze formou tzv. komentáře, k němuž lze přiložit i fotografie. „Správce území“ přitom může i změnit status hlášení. Komentáře řadových uživatelů ovšem nikdo systematicky nezpracovává, a tedy v naprosté většině případů na ně ani nikdo nereaguje, a to ani v případech, kdy upozorňují například na nepřesnou či chybnou lokalizaci, zjevnou neaktuálnost podnětu, vyřešení problému nebo naopak jeho trvání, chybné uzavření podnětu atd. Komentáře přihlášených ověřených uživatelů se na webu objeví ihned, ale nikdo na ně zpravidla nereaguje. Pokud se komentář pokusí vložit nepřihlášený uživatel, objeví se mu hláška, že po schválení bude komentář zveřejněn, ale administrátor tyto komentáře nezpracovává, takže takové komentáře se u hlášení nakonec téměř nikdy neobjeví. \n\nPokud hlášení není vyřešeno a více než dva měsíce na něj nikdo nereaguje, objeví se v detailu tohoto hlášení, který je zobrazován v rámci mapy podnětů, speciální rám s textem, který uživatele vyzývá, aby se pokusili zjistit, zda problém trvá, popsali aktuální stav a případně označili problém jako vyřešený. Zároveň text navrhuje uživatelům, aby pomohli vyřešení urgovat a zkusili na příslušný úřad sami napsat či zavolat a vložili o tom informaci do komentáře. Tlačítko „vyřešený“, které se v tomto textu objevuje, ovšem nemění status podnětu na „vyřešený“, ale opět jen umožňuje vložit komentář, přičemž takové komentáře zpravidla nikdo nezpracovává. Dříve než dva měsíce od posledního vloženého komentáře žádné takové tlačítko ani není dostupné. \n\nVerze z roku 2014 umožnila obcím bezplatný přístup do administrace problémů, které se jich týkají.\n\nRozhraní pro „správce území“ (typicky obce) bylo v březnu 2017 sloučeno s aplikací Mobilní rozhlas brněnské společnosti Neogenia. Za roční licenci Mobilního rozhlasu platí obce od 20 tisíc do 40 tisíc korun podle velikosti obce. \n\nSchválené evidované podněty se veřejně zobrazují na webové mapové stránce v mapě Google. V zobrazení je lze filtrovat podle stavu řešení, podle stáří hlášení, podle tématu podnětu (typ hlášení), mapový výřez je propojen se zobrazením seznamu podnětů v daném výřezu s možností prokliku na detail každého ze zobrazených problémů. V přidruženém seznamu lze podněty řadit podle data hlášení, poslední změny nebo vzdálenosti. \n\nV detailu hlášení se zobrazují základní údaje (ID, typ hlášení, stav řešení, místo (obec), souřadnice a počet sledujících uživatelů. Každý uživatel si může u evidovaného hlášení zapnout sledování, díky čemuž je pak e-mailem informován o změnách. Dále je uveden seznam událostí vztahujících se k hlášení: úvodní hlášení a změny hlášení, tj. zejména kroky, které byly podniknuty k řešení. Každý uživatel může k hlášení vložit komentář, například informaci o aktuálním stavu. U nevyřešených hlášení systém zobrazuje varování s prosbou místním obyvatelům o prověření aktuálního stavu, popřípadě o pomoc s urgencí problému u příslušných úřadů. \n\nSvá vlastní hlášení si uživatel ve webové verzi může zobrazit v téže mapě speciálním filtrem, při jehož použití však nelze měnit defaultní nastavení ostatních filtrů, tj. nelze zobrazit svá hlášení, která administrátorem dosud nebyla schválena nebo byla označena jako vyřešená, stornovaná nebo duplicitní. Uživatel si tak nemůže zobrazit například přehled svých vlastních hlášení, která již byla vyřešena, ale může si zobrazit pouze ta hlášení, která již byla schválena, ale ještě nebyla uzavřena. Lze však nastavovat filtry podle stáří hlášení. \n\nMobilní aplikace obsahuje navíc stránku „Moje podněty“, která zobrazuje seznam podnětů, které daný uživatel odeslal touto aplikací z daného zařízení (tj. neobsahuje podněty, které tentýž uživatel odeslal z PC nebo z jiného zařízení). Tento přehled však obsahuje i dosud neschválené podněty, obsahuje i ID podnětu a je v něm i internetový odkaz, jímž lze otevřít webovou stránku s detailem daného podnětu včetně jeho kompletní historie. \n\nV mobilní aplikaci Mobilní rozhlas se v sekci mobilního zpravodajství objevují notifikace o vyřešených problémech v lokalitách, která uživatel označil jako svoje rezidentní. Notifikace obsahují titulní fotografii původního problému a komentář, kde řešitel popisuje způsob vyřešení: na detail hlášení s původním popisem problému a popisem celé historie řešení se z této notifikace prokliknout nelze, notifikace neobsahuje ani identifikátor daného podnětu. Notifikace nově nahlášených problémů v rezidentní lokalitě si však takovýmto způsobem objednat nelze. \n\nZatímco webová verze veřejného rozhraní ZmapujTo funguje i nadále relativně samostatně, nezávisle na projektu Mobilní rozhlas, mobilní aplikace je pro oba projekty společná, tj. kdo chce podávat podněty do systému ZmapujTo, musí si nainstalovat aplikaci Mobilní rozhlas, jejímž hlavním tématem je propagace produktu Mobilní rozhlas, a při registraci musí zadat nejméně jednu obec jako svoje rezidentní místo, a to i tehdy, pokud hodlá podávat podněty na všech územích bez rozdílu a i pokud jeho obec není do projektu oficiálně zapojena.\n\nGrafika aplikace podle jedné z recenzí z roku 2014 „není nikterak okouzlující“. Aplikace je vysoce jednoduchá na používání, naprosto intuitivní.\n\n"}
{"id": "1474857", "url": "https://cs.wikipedia.org/wiki?curid=1474857", "title": "Samuel Buckle", "text": "Samuel Buckle\n\nSamuel Buckle (14. září 1808 Orton Longueville - 1860 Royal Leamington Spa) byl anglický amatérský fotograf a průkopník fotografie. \n\nNarodil se 14. září 1808 v Orton Longueville jako syn žokeje Francise Buckleho. Samuel Buckle byl manažerem pivovaru v Peterboroughu v letech 1841 - 1853, než byl prodán. V roce 1845 se oženil s Annou Ballovou. Žil s ní v lázních Royal Leamington od roku 1853 až do své smrti v roce 1860. V posledních letech svého života byl vážně nemocný.\n\nBuckle začal experimentovat s fotografií již v roce 1851 a v témže roce vystavoval své snímky na Světové výstavě, kde získala medaili Rady Council Medal jako jeden ze dvou britských fotografů, kteří získali toto nejvyšší ocenění. Dále prezentoval svá díla v roce 1852 na výstavě Exhibition of Recent Specimens of Photography a na dalších výstavách až do roku 1857. Udržoval kontakty s mnoha dalšími ranými anglickými fotografy, včetně Williama Foxe Talbota. Většina jeho pozůstalé práce byla provedena technikou kalotypie, ale v roce 1858 pracoval s novějším mokrým kolodiovým procesem. V zadní části svého domu měl vlastní rozsáhlou laboratoř a studio, kde se zdálo, že pracoval většinou pro vlastní potěšení. Buckleho komerční fotografie nejsou známy, ale prodával fotografické kamery a fotografii vyučoval, mimo jiné Thomase Heskethe Biggse nebo Arthura Schomberga Kerra. Jeho specializací nebyly portréty, ale krajina. V roce 1853 nechal vyrobit album \"Calotype Pictures\" s 30 výtisky. Celkem 9 tisků jeho díla koupil kníže Albert v roce 1854. Byl také vynálezcem štětce \"Buckle Brush\", jednoduchého nástroje vyrobeného ze skleněné trubice a bavlněné vlny, kterým potahoval kalotypový papír.\n\nV muzeu Getty se nachází několik Buckleových snímků, které po jeho smrti z jeho negativů nazvětšoval Francis Frith.\n"}
{"id": "1474859", "url": "https://cs.wikipedia.org/wiki?curid=1474859", "title": "Jaroměř (nádraží)", "text": "Jaroměř (nádraží)\n\nJaroměř je železniční stanice v Jaroměři, městě s přibližně 12 tisíci obyvateli v okrese Náchod v Královéhradeckého kraje. Stanice je elektrizovaná (3 kV ss, trať 031).\n\n16. února 1855 byla rakouskými úřady schválena stavba trati z Liberce do Pardubic, mezi pěti předloženými variantami nakonec zasáhla vojenská správa, která hodlala železnici využít pro zásobování pevností Hradec Králové a Josefov. Trať stavěla a zprovozňovala po etapách společnost Jihoseveroněmecká spojovací dráha (SNDVB). Nádraží v Jaroměři muselo být umístěno tak, aby mohlo být v případě obrany odstřelováno děly z Josefova. Podle návrhu ing. Daniella se začíná stavět v říjnu 1856, celý areál včetně výpravní budovy, dílen, skladiště, vodárny a strážních domků je dokončen zhruba po roce. Po zkolaudování prvního úseku trati mezi Pardubicemi a Jaroměří přijíždí 20. října 1857 na jaroměřské nádraží slavnostní vlak tažený lokomotivami \"Josefstadt\" a \"Austria\". Od 4. listopadu začíná ve stanici pravidelný vlakový provoz.\n\nV polovině roku 1866 probíhala v regionu prusko-rakouská válka. 8. července vydal rakouský generál Gaiszler příkaz k odstřelu nádraží, aby nepadlo do rukou nepřítele. Namísto demolice bylo nakonec nádraží s pomocí sena a slámy podpáleno a požárem zcela zničeno. Roku 1867 se začíná se stavbou nové budovy pod označením \"Josefstadt-Jaroměř\". Během první světové války prošlo stanicí přibližně 236 000 válečných zajatců internovaných v josefovské pevnosti. Ve 20. letech byla fasáda budovy zjednodušena a upravena dle dobových estetických konvencí.\nOd roku 1993 je do Jaroměře zavedená elektrická trakce, ve směru na Liberec i Trutnov nicméně elektrické vedení nepokračuje.\n\n18. září 1996 byla výpravní budova spolu se skladištěm, poštou, vodárenskou věží, výtopnou, točnou a kolejištěm prohlášena národní kulturní památkou, evidenční číslo 5945. Ve zrušeném lokomotivním depu je zde zřízeno železniční muzeum.\n\nV roce 2018 byla zahájena celková rekonstrukce železniční stanice Jaroměř, jejíž součástí je výstavba dvou zastřešených ostrovních nástupišť s výtahy včetně podchodu vedoucího ze staniční budovy, cestových návěstidel umožňující bezproblémový příjezd dvou vlaků k jedné nástupní hraně, nových výhybek s max. rychlostí v rozmezí 50 - 80 km/h, trafostanice s rozvody silnoproudu, instalace nového zabezpečovacího zařízení umožňující dálkové ovládání, oprava kolejišť včetně obou zhlaví, snesení již nepotřebných stavědel číslo 1 a 2 a rekonstrukce trakčního vedení. Opravu nádraží dostalo na starost sdružení JARO, jejíž členové jsou česká Subterra (součást koncernu Metrostav) a slovenská Eltra, za více než půl miliardy korun. V souvislosti s rekonstrukcí bude též opravena staniční budova a vznikne nové autobusové nádraží vedle vlakového, dosavadní autobusové nádraží bylo totiž nevyhovující a daleko od centra, s absencí kryté čekárny nebo záchodů. Byla naplánována také řada dlouhodobých výluk, během kterých byly vlaky nahrazeny náhradní autobusovou dopravou.\n\nVýstavba měla proběhnout od 13. 2. 2018 do 10. 12. téhož roku, kvůli archeologickému průzkumu ale došlo k výraznému zpoždění. Provoz vlaků byl úplně obnoven až 21. prosince 2019, k úplnému dokončení má dojít v létě 2020.\n\n\n"}
{"id": "1474862", "url": "https://cs.wikipedia.org/wiki?curid=1474862", "title": "Philip Henry Delamotte", "text": "Philip Henry Delamotte\n\nPhilip Henry Delamotte (21. dubna 1821 – 24. února 1889) byl britský fotograf a ilustrátor známý svými fotografickými snímky Křišťálového paláce z roku 1854. \n\nDelamotte se narodil 21. dubna 1821 na Royal Military College, v Sandhurstu, jako syn Marie a Williama Alfreda Delamottových. Dne 4. srpna 1846 se v Paddingtonu oženil s dcerou farmáře Ellenou Marií George. Manželský pár měl syna a pět dcer, z nichž čtvrtá – Constance George – se v roce 1887 vdala za byznysmena a filantropa Henryho Charlese Bonda. Philip Delamotte se stal umělcem a profesorem kresby a výtvarného umění na King's College v Londýně. \n\nDelamotte zemřel 24. února 1889 ve věku 67 let v domě svého zetě Henryho Bonda v Bromley.\n\nDelamotte už na konci 40. let 19. století patřil mezi etablované fotografy, kteří ovládali techniku mokrého kolodiového procesu, stejně tak ovládal portrétní fotografii a metodu ušlechtilých tisků. Od Talbota získal oprávnění používat jeho patentovaný princip kalotypie.\n\nV roce 1853 vydal fotografickou příručku \"The Practice of Photography\", ve které podrobně popsal fotografické procesy Talbota, Gustava Le Graye, Josepha Cundalla, Hugha Welche Diamonda a řady dalších. V roce 1856 vynalezl jeho přítel John Dillwyn Llewelyn vlastní oxymelový proces, který umožnil uchovávat mokré kolodiové negativy mnoho dní. \n\nDelamotte byl jedním z prvních fotografů, kteří se věnovali systematické dokumentaci veřejné infrastruktury. Jeho hlavními motivy byly mosty, železnice, veřejné budovy nebo náměstí.\n\nV roce 1977 byla jeho fotografická díla vystavena na výstavě documenta 6 v Kasselu v oddělení 150 let fotografie.\n\nByl pověřen, aby zaznamenával demontáž Křišťálového paláce rok po Světové výstavě 1851, a jeho rekonstrukci a rozšíření u Sydenhamu. Projekt skončil v roce 1854. Jeho fotografický záznam o událostech je jedním z nejlepších archivů výstavby budovy a snímky byly publikovány v několika knihách. Patřili k nim některé z prvních knih v historii, ve kterých byly publikovány fotografické tisky. On a Roger Fenton byli mezi prvními umělci, kteří využívali fotografii jako způsob zaznamenávání důležitých události po vynálezu kalotypie. Oba byli zakládajícími členy Královské fotografické společnosti. Veřejný archiv anglického dědictví English Heritage obsahuje vzácné album 47 fotografií, které zachycují budovu a exponáty z roku 1859. \n\n\n\n"}
{"id": "1474863", "url": "https://cs.wikipedia.org/wiki?curid=1474863", "title": "Socha svatého Václava (Humburky)", "text": "Socha svatého Václava (Humburky)\n\nSocha svatého Václava se nalézá u vjezdu do areálu bývalého zámku (dnes domova důchodců) v obci Humburky v okrese Hradec Králové. Barokní pískovcová socha od neznámého sochaře pochází z roku 1748. Tato socha je chráněna jako kulturní památka ČR. Národní památkový ústav tuto sochu uvádí v katalogu památek pod rejstříkovým číslem ÚSKP 101856.\n\nBarokní sochu pořídil v roce 1748 tehdejší majitel panství František Michal z Martinic. Socha původně stávala před domem čp. 8, ale po poražení vichřicí byla v roce 1870 přemístěna na současné místo u vjezdu do zámku.\n\nSocha představuje stojícího světce s pokrčenou levou nohou, v tradičním knížecím oděvu s korunou na hlavě se svatozáří, který se svojí pravou rukou opírá o štít s reliéfem orlice a levou drží žerď s praporcem. \n\nNa hranolovém podstavci stojí sokl ve tvaru širokého prohnutého obdélníku s připojenými mělkými křídly. Sokl je zakončen profilovanou římsou uprostřed lehce konvex-konkávně prohnutou, je výrazně konkávně prohnutý a na bocích ozdoben stojatými volutami. \n\nNa čelní straně soklu pod římsou je reliéfní alianční znak někdejšího majitele panství Josefa Bertolda Ssnovce z Vlkanova, pod nímž jsou v mělkém rámci nápisy: Nově postaven r. 1748 / Přestaven a obnoven 1879. Na silně vyduté hladké zadní straně je nahoře nápis: přemístěno a restaurováno L.P.2004 obec Humburky. Dole nad soklem je nápis: Nákladem Ferdinand Anna Richter. \n\n\n"}
{"id": "1474868", "url": "https://cs.wikipedia.org/wiki?curid=1474868", "title": "Hospodářský dvůr Chmelovice", "text": "Hospodářský dvůr Chmelovice\n\nBývalý hospodářský dvůr broumovských benediktinů se nalézá v centru vesnice Chmelovice v okrese Hradec Králové. Hospodářský dvůr ve Chmelovicích představuje doklad hospodářského podnikání benediktinského kláštera v Broumově. Z původního empírového hospodářského dvora se bez zásadních přestaveb zachovala obytná budova. Obytná budova je od 13. května 2002 chráněna jako kulturní památka ČR. Národní památkový ústav tuto budovu uvádí v katalogu památek pod rejstříkovým číslem ÚSKP 51964/6-6272.\n\nZ bývalého panského dvora (1686 v majetku broumovských benediktinů – dle ústní tradice údajně sloužil jako ovčín) sestávajícího ze tří samostatných budov (severní a východní – chlévy a bydlení, jižní – stodola) na zhruba čtvercovém pozemku, zrušeného 1786 v rámci raabizace (kdy se stal centrem nově vzniklé vsi Chmelovice) a přestavěného ještě v průběhu 19. století se nejlépe dochovala východní obytná budova s empirově členěnými fasádami. \n\nObytná budova je vysoká přízemní stavba obdélného protáhlého půdorysu, zděná převážně z cihel (obvodové zdivo a klenby), částečně z kamene (pilíře v patách klenebních pasů ve chlévech), omítaná, se sedlovou střechou krytou bobrovkami. Jižní část budovy (v rozsahu 4 os) je obytná, při rekonstrukci na penzion byly vybudovány půdní vestavby, severní větší část tvoří bývalé chlévy. \n\nJižní průčelí bylo původně trojosé, členěné slepými arkádami, ve střední ose byl přes zazděnou arkádu druhotně přizděn mohutný šikmý opěrný pilíř z pískovcových kvádrů, sahající až k úrovni římsy. Pilíře arkád mají v patě oblouků úzké římsy. Obě okna v osách postranních arkád jsou segmentová, dvoukřídlá, šestitabulková. V ploše štítu nad pilířem je osazen kamenný opatský znak s datací 1862. Štít člení dvě nevelká segmentová šestitabulková okna v mělké špaletě, po obvodu je lemován dvakrát odstupněným omítkovým pásem, který je nesen krátkými úseky korunní římsy. Ve vrcholu štítu nad okny je umístěna půlkruhová nika s profilovanou štukovou šambránou. \n\nDvorní průčelí je opět členěno slepými arkádami s půlkruhovými záklenky na pilířích s římsovými hlavicemi, soklem a profilovanou korunní římsou. \n\nObytná část ve dvoře má v rozsahu tří os ve slepých arkádách dvě dvojkřídlá segmentová šestitabulková okna v mělké špaletě s okoseným nárožím a předstupujícím cihelným parapetem. Vstupní dveře jsou dřevěné, výplňové, dvojkřídlé se segmentovým neděleným nadsvětlíkem, s dochovanou profilací výplní, dobovým kováním, klikou se lví hlavičkou, krabicovým zámkem a zástrčí. V sousední arkádě vlevo je zachováno kamenné ostění vstupu se segmentovým nadpražím, do kterého bylo později vsazeno okno. Do chlévů vedou dnes tři vstupy s novodobými vraty.\n\nPřesah střechy nad úzkým chodníčkem kolem chlévů nesou konce krokví s ozdobně vyřezávaným zakončením. Ve střeše nad chlévy jsou vysoké pultové nákladní vikýře. \n\nZe strany silnice je vidět celkem třináct slepých arkád s okny v obytné části šestitabulkovými a u chlévů zamřížovaných.\n\n"}
{"id": "1474869", "url": "https://cs.wikipedia.org/wiki?curid=1474869", "title": "Kim Jong-čchol", "text": "Kim Jong-čchol\n\nKim Jong-čchol (angl. \"Kim Yong-chol\", korejsky 김영철; * 1945 Rjanggang) je severokorejský generál a politik, od roku 2010 člen Ústředního výboru Korejské strany práce.\n\nOd února 2009 do ledna 2016 byl ředitelem korejské zpravodajské služby.\n\nÚčastnil se obou proběhlých setkání Donalda Trumpa s Kim Čong-unem, v červnu 2018 v Singapuru a v únoru 2019 ve Vietnamu.\n"}
{"id": "1474877", "url": "https://cs.wikipedia.org/wiki?curid=1474877", "title": "Sloup se sochou Panny Marie (Nový Hrádek)", "text": "Sloup se sochou Panny Marie (Nový Hrádek)\n\nSloup se sochou Panny Marie se nalézá na náměstí v Novém Hrádku v okrese Náchod. Barokní sloup z roku 1747 je chráněn od 3. 5. 1958 jako kulturní památka ČR. Národní památkový ústav tuto sochu uvádí v katalogu památek pod rejstříkovým číslem ÚSKP 19878/6-1829. \n\n"}
{"id": "1474878", "url": "https://cs.wikipedia.org/wiki?curid=1474878", "title": "Serie A 1962/63", "text": "Serie A 1962/63\n\nSoutěžní ročník Serie A 1962/63 byl 61. ročník nejvyšší italské fotbalové ligy a 31. ročník od založení Serie A. Soutěž začala 16. září 1962 a skončila 26. května 1963. Účastnilo se jí opět 18 týmů z toho 15 se kvalifikovalo z minulého ročníku. Poslední tři týmy předchozího ročníku, jimiž byli AC Padova, AC Lecco a AC Udinese sestoupili do druhé ligy. Opačným směrem putovali tři týmy, jimiž byli CFC Janov (vítěz druhé ligy), AC Neapol a Modena FC.\n\nTitul v soutěži obhajoval klub Milán AC (klub udělal změnu názvu), který v minulém ročníku získal své 8. prvenství v soutěži.\n\n\nNejlepšími střelci tohoto ročníku Serie A se stali dva hráči. argentinský útočník Pedro Manfredini z AS Řím a dánský útočník Harald Nielsen z Bologna FC. Oba vstřelili 19 branek.\n"}
{"id": "1474881", "url": "https://cs.wikipedia.org/wiki?curid=1474881", "title": "Kino Jalta", "text": "Kino Jalta\n\nKino Jalta je bývalé kino v Brně. Fungovalo od roku 1929 v někdejší pasáži Jalta na Dominikánském náměstí. \nPůvodně kino neslo jméno Bio Moderna (podle původního názvu pasáže) a zahájilo provoz 27. září 1929 filmem \"Lež Niny Petrovny\". V hledišti bylo 700 sedadel. V období druhé světové války kino promítalo jako jediné v Brně české filmy.\n\nNěkdy v 60. letech 20. století bylo kino rekonstruováno (nové čalounění sedadel). Patrně i zásluhou jeho vedoucího pana Karla Zemana zde probíhaly nejrůznější aktivity:\n\n\nKdysi v minulosti (50. léta – začátek 60. let ?) zde probíhala kabaretní vystoupení, ze kterých se zachovaly pouze fotografie.\n\nRozhodnutím vedení správy brněnských kin bylo kino později přeměněno na tzv. „premiérové kino“, což znamenalo konec pestrých aktivit a promítaly se zde pouze nové filmy, program se však už neměnil každý týden, každý film zde byl promítán i dva až tři měsíce.\n\nV roce 1968 se vedoucí kina Karel Zeman zasloužil o přejmenování kina Jalta na Kino Svoboda. V normalizační době ho to potom stálo místo a z kina odešel a nebo byl vyhozen (?). Definitivně kino Jalta skončilo s uzavřením pasáže Jalta po roce 1989.\n"}
{"id": "1474886", "url": "https://cs.wikipedia.org/wiki?curid=1474886", "title": "Mauno Pekkala", "text": "Mauno Pekkala\n\nMauno Pekkala (27. ledna 1890 Sysmä – 30. června 1952 Helsinky) byl finský politik. V letech 1946–1948 byl premiérem Finska. \n\nOd roku 1927 byl členem finské sociální demokracie. V letech 1939–1942 byl v jejích barvách ministrem financí. Ze sociální demokracie vystoupil po konci tzv. pokračovací války se Sovětským svazem, kdy byly ve Finsku zrušeny na žádost Sovětského svazu antikomunistické zákony. Vstoupil pak do nově založené Finské lidově-demokratické ligy (\"Suomen Kansan Demokraattinen Liitto\"), jíž vytvořili finští komunisté a levicoví sociální demokraté. Po volbách 1945, v nichž strana získala přes 23 procent hlasů, vstoupila do vlády a Pekkala se stal ministrem obrany (do 1946). Roku 1946 ho pod sovětským tlakem prezident Paasikivi jmenoval premiérem, prvním (a dosud jediným) radikálně levicovým premiérem v historii Finska. Vedl zemi dva roky a posunul ji blíže k sovětskému bloku. Po volbách v roce 1948, v nichž strana ztatila 11 mandátů, však z koalice na dlouhá léta vypadla a Finsko se součástí sovětského bloku nestalo. Agrární politik Juho Niukkanen to vysvětlil mj. i Pekkalovými osobními dispozicemi. \"Byl příliš líný na to, aby udělal revoluci,\" řekl o něm. Jiní jeho neakceschopnost připisovali jeho alkoholismu, případně tomu, že s komunisty spolupracoval jen z taktických důvodů.\n"}
{"id": "1474891", "url": "https://cs.wikipedia.org/wiki?curid=1474891", "title": "William England", "text": "William England\n\nWilliam England (asi 1830 Trowbridge - 1896 Londýn) byl anglický viktoriánský fotograf se specializací na stereoskopické fotografie.\n\nVe čtyřicátých letech 20. století England provozoval portrétní daguerotypické studio v Londýně. V roce 1854 nastoupil do Londýnské stereoskopické společnosti (LSC), kde v té době působil také další významný stereoskopický fotograf Thomas Richard Williams. V roce 1859 cestoval pro LSC do Ameriky, kde pořídil celou řadu stereofotografií USA a Kanady, které poskytly evropským divákům mnohdy jejich prvních stereoskopické pohledy na Severní Ameriku. Zařadil se tak mezi průkopníky cestovatelské fotografie ve své době.\n\nV roce 1862 zaplatila LSC 3 000 guinejů za výhradní práva k fotografování Mezinárodní výstavy, která se konala v Jižním Kensingtonu v Londýně. William England vedl tým stereografů LSC, včetně Williama Russella Sedgfielda a Stephena Thompsona, aby vytvořili sérii 350 stereofotografií výstavy. V roce 1863 England fotografoval Dublinskou mezinárodní výstavu, ale ještě tentýž rok LSC opustil, aby se mohl věnovat nezávislé práci. Následně cestoval po Německu, Švýcarsku a Itálii a pořizoval vysoce hodnocenou sérii pohledů včetně série alpských hor publikované pod záštitou Alpine Clubu.\n\nV pozdějších letech působil v několika fotografických organizacích včetně London Photographic Society (Londýnské fotografické společnosti) a Photographic Society of Great Britain (Fotografické společnosti Velké Británie). V roce 1886 byl jedním ze zakládajících členů skupiny Photographic Convention of the United Kingdom. Díky členství v těchto organizacích měl pravidelný kontakt s některými z nejvýznamnějších a nejúspěšnějších fotografů své doby, včetně Henry Peach Robinsona, Williama Crooka, Alfreda Seamana, Alexandra Tate nebo Richarda Keenea, stejně jako mnoho bohatých amatérů, kteří byli členy, jako byl například astronom Alexander Stewart Herschel. \n\nZemřel v Londýně v roce 1896. \n\n"}
{"id": "1474895", "url": "https://cs.wikipedia.org/wiki?curid=1474895", "title": "Rudný důl Panny Marie Pomocné I", "text": "Rudný důl Panny Marie Pomocné I\n\nRudný důl panny Marie Pomocné I (\"štola Maria Hilfe\") se nachází v lokalitě obnoveného poutního kostela Panny Marie Pomocné ve Zlatých Horách. Památkově chráněná montanistická oblast je na severovýchodním svahu Příčného vrchu. Zahrnuje šachty a komíny na povrchu a chodby, dobývky a kamenné povaly v podzemí středověkého rudného dolu. Ministerstvem kultury České republiky byl v roce 1994 prohlášen kulturní památkou ČR. Rudný důl je součástí Zlatohorské hornické naučné stezky.\n\nVýchodní svah příčného vrchu je od roku 1674 spojován s poutním místem k obrazu Panny Marie Pomocné a kaplí postavenou v roce 1729 a později postavenému kostelu. Těžba zlata v této lokalitě probíhala už ve 14. století. Podle historických materiálů jde s největší pravděpodobností o revír \"Obirschar\". Název \"Maria Hilfe\" se objevuje až na mapě A. Habtmanna z roku 1769. Hlavní těžba zlatonosných žil probíhala v 14. a 15 století, opuštění těchto dolů nastalo v 16. století. Při těžbě byly sledovány dvě křemenné žíly. Z období těžby se dochovala jedna z nejstarších štol vejčitého tvaru snad 13. století. Štola byla ražena za pomocí metody sázení ohně a následně ručně pomocí želízka a mlátku. Těžba zlatonosné rudy probíhala v patrech (před 14. stoletím) a jsou dochována v centrální části dolu. Výška pater dosahovala dva až tři metry, patra jsou od sebe odděleny kamennými povaly. V některých místech povaly nebyly ponechány a těžební výška komor dosáhla až deset metrů. V blízkosti kostela(asi 150 m východně) je dochován ručně tesaný větrací komín. V padesátých letech 20. století byla tato lokalita součástí rudního revíru Zlaté Hory– sever (ZH–S).\n\n\n"}
{"id": "1474897", "url": "https://cs.wikipedia.org/wiki?curid=1474897", "title": "Peter Swanson", "text": "Peter Swanson\n\nPeter Swanson (* 26. května 1968 Concord, New Hampshire) je americký spisovatel. Píše především thrillery a detektivky.\n\nPeter Swanson vystudoval tvůrčí psaní a anglický jazyk a literaturu na Trinity College, University of Massachusetts a Emerson College. Píše celý svůj život, od poezie přes scénáře až po mysteriózní romány. Pracoval jako projektový manažer v neziskové organizaci v Cambridgi, jak ale sám říká, nejvíce času tráví přemýšlením o postavách svých nových knih. Psaní thrillerů je jeho největší vášní. Píše každé ráno hned poté, co vstane, a každý den se snaží přenést na papír alespoň 500 slov. Jeho oblíbeným autorem je John D. MacDonald a oblíbenou knihou Šťastný Jim (Lucky Jim, 1992) od Kingsleyho Amise. Když se zrovna nevěnuje psaní, rád tráví čas v zahraničí s otevřenou knížkou.\n\nKromě beletrie napíše občas také nějakou báseň. Žije se svou ženou a kočkou v Somerville ve státu Massachusetts.\n\nPeter Swanson debutoval románem The Girl with a Clock for a Heart a pokračoval dalšími romány. Jeho druhá kniha Na zabití (Paseka, 2015) získala cenu New England Society Book Award. Swansonova díla byla přeložena do více než 30 jazyků a sklízí úspěchy napříč zeměmi. Přívlastky jako působivé, poutavé, fascinující nebo znepokojivé nejsou v recenzích zdaleka ojedinělé.\n\n\n\n"}
{"id": "1474898", "url": "https://cs.wikipedia.org/wiki?curid=1474898", "title": "Měkké doly", "text": "Měkké doly\n\nMěkké doly je sedm archeologických lokalit v lesících mezi nádražím Zlaté Hory a Skřivánčím potokem u státní hranice s Polskem. V těchto lokalitách se nachází pozůstatky měkkého dolování z období 16. století. Měkké doly byly zapsány do Ústředního seznamu kulturních památek ČR před rokem 1988. Měkké doly jsou součástí Zlatohorské hornické naučné stezky.\n\nHistorie těžby zlata ve Zlatých horách kolísá v závislosti na válečných útrapách, epidemiích a také zdokonalování technických dovedností a nových metod těžby. Po útlumu v 15. století, kdy se těžba zlata přenesla do hloubky a horníci se museli potýkat s přítoky vody. Tehdejší čerpací metody nezvládaly tuto vodu vyčerpat. Pozornost byla obrácena na původní říční rýžoviště. Na přelomu 15. a 16. století byly svrchní partie rýžovišť vytěžené, proto těžaři se přesunuli do podzemí. V hloubce až sta metrů bylo koryto zlatonosného potoka překryto písky a jíly (sedimenty ledovcového původu). Byla hloubena důlní díla, která byla vybavena vodotěžnými stroji protože byla ražena v nezpevněných štěrkopíscích, byl tento typ těžby označován za měkké dolování. Přítoky vod nebylo možné zvládnout a tak v roce 1550 dal biskup Baltazar z Promnitz razit odvodňovací štolu z Glucholaz ke svahům Příčné hory. Dne 5. března 1550 byla štola, uváděná jako Tří králů, zaražena. Její délka, podle údajů z roku 1595, byla tři tisíce láter (asi 6 km). Náklady na ražbu štoly Tří králů pokrylo zlato získané při ražbě štoly. Štola měla dorazit k dolu Měkký cech, k tomu došlo v roce 1600. V dole Měkký cech byly nalezeny v roce 1890 a 1591 dva valouna zlata o váze 1,39 a 1,78 kg. Valouny byly darovány císaři Rudolfovi II. V roce 1609 došlo k průvalu vod a těžba v tomto dole byla ukončena. Těžba na ostatních měkkých dolech byla prováděná až do doby třicetileté války. Další pohromy v podobě moru a čarodějnických procesů a další prusko-rakouská válka znamenaly úpadek hornictví ve Zlatých Horách. Místo zlata se více těžila měď a z důlních se vyráběl vitriol. V roce 1752 byla Marií Terezií zrušena hornická privilegia a definitivní konec nastal v roce 1883. Obnova těžby zlata a polymetalických rud byl obnoven po druhé světové válce (1952) a ukončen v roce 1993.\n\n\n"}
{"id": "1474899", "url": "https://cs.wikipedia.org/wiki?curid=1474899", "title": "Ondřej Glajcar", "text": "Ondřej Glajcar\n\nOndřej Glajcar, též Andreas Glajcar či Andrzej Glajcar (11. září 1840, Děhylov – 22. dubna 1918, Drahomyšl) byl evangelický duchovní, církevní hodnostář a publicista.\n\nTeologii studoval ve Vídni. Ordinován byl 17. ledna 1865. Působil nejprve jako farář v Sarnowě-Czermině (\"Reichsheim-Hohenbach\") v Haliči a následně v letech 1868–1870 jako druhý farář v Krakově, odkud byl povolán do Drahomyšle na Těšínsku.\nRoku 1883 se stal konseniorem slezského seniorátu. Dne 16. září 1909 byl zvolen do úřadu slezského seniora. Dne 12. září 1911 byl zvolen do úřadu superintendenta Moravsko-slezské superintendence rakouské evangelické církve; ve volbě porazil o jeden hlas protikandidáta Jana Pindóra. Úřad zastával od roku 1912 do své smrti.\n\nByl členem Slezské lidové strany. Redigoval časopisy „Nowy Czas“ a „Przegląd. Organ Filialnego Towarzystwa rolniczo-leśniczego dla Wschodniego Szląska.“\n\nByl ženat s Ludwikou; měli dvě děti (syna a dceru).\n\nByl nositelem Zlatého záslužného kříže s korunou a byl komturem Řádu Františka Josefa.\n\nJe pohřben v Drahomyšli.\n"}
{"id": "1474919", "url": "https://cs.wikipedia.org/wiki?curid=1474919", "title": "Jane Martha St. John", "text": "Jane Martha St. John\n\nJane Martha St. Johnová (roz. Hicks Beachová, 1801-1882) byla anglická fotografka. Je známá kalotypiemi Říma a dalších měst v Itálii. Fotografie jsou uložené ve sbírkách muzea J. Paula Gettyho a Metropolitního muzea umění. St. John vyhotovila více než stovku fotografií koncem padesátých let 19. století, když cestovala se svým manželem po Itálii. Její zasvěcení do fotografie pravděpodobně vyplývalo z přátelství, které měla její rodina s Johnem Dillwynem Llewelynem a vynálezcem Talbotem. St. John fotografovala portréty, cesty a domovní zahrady. Fotografie hotelu Étrangers v Neapoli a výhled na nábřeží jsou pro tehdejší období velmi pozoruhodné. Na rozdíl od svých současníků se zajímala především o zachycení scén vlastních cest, ale i tak byly její snímky velmi pečlivě komponovány. To je zvláště patrné na její fotografii Římského kolosea s přilehlým Konstantinským obloukem. Její individuální přístup k její práci činí St. John jednou z nejzajímavějších amatérských fotografek poloviny 19. století.\n\nJane Martha St. John se narodila jako Jane Martha Hicks Beachová dne 24. července 1801 na Williamstrip Park, Coln St. Aldwyn, Gloucestershire. Byla čtvrtou dcerou Michaela Hickse (Beach, 1760–1830) a Henrietta Maria Beach (1760–1837). Rodina byla obzvláště bohatá, protože její matka zdědila velké pozemky ve Wiltshire a Williamstrip v Gloucestershire.\n\nKdyž bylo Jane Martě devět let, její tři sestry a dva její bratři zemřeli. Její bratr Michael, starší o 21 let, se oženil. Její bratr William, o 18 let starší, absolvoval vzdělání v Eton College a v Edinburghu, byl poslancem pro Marlborough a nechal ji jako samotné dítě doma. Vzhledem k tomu, že její otec byl poslanec pro Cirencester a majitel velkých pozemků, hlavní poslání dítěte mělo pravděpodobně působit jako společník matce.\n\nKdyž bylo Janě Martě 14 let, její bratr Michael zemřel na sluneční úpal během dovolené, když opustil svou matku se svou nevlastní dcerou, kterou matka zjevně neměla ráda. Jane Martha se stala ochránkyní své matky, jak je vidět z její korespondence se švagrovou v té době, která taktně naznačuje, že zůstává mimo Williamstrip.\n\nV roce 1832 zemřel jejich strýc Wither Bramston a přenechal svou čtvrť Oakley Hall v Hampshire bratrovi Jany Marthy, Williamovi, který tam žil se svou mladou rodinou. Jane Martha se k němu přidala možná hned, nebo až poté, co v roce 1837 zemřela matka. V tom okamžiku se už jistě přestěhovala do Oakley, aby udržovala dům svého bratra a pomáhala starat se o jeho děti. Existuje dokumentární důkaz, že Jane Martha Hicks Beachová, obdržela na toto jméno korespondenci adresovanou do Oakley. V roce 1844/45 William, spolu s Jane Marthou a dětmi, odjeli do Německa na prodlouženou dovolenou. Mohla to být inspirace, aby ji vzal později do Itálie.\n\nJane Martha se seznámila s Edwardem Williamem St. Johnem, jediným synem reverenda Edwarda St. Johna a jeho manželky Mary z nedalekého statku v Ashe Park. Dne 24. února 1848 se Jane Martha, bylo jí 47 let, a Edward vzali na rodinném sídle Hickse Beache ve Williamstripu. Její oddanost Edwardovi je vidět ze všech fotografií, které umístila do svého alba. Pravděpodobně to bylo v roce 1848, když je jejich bratr William nechal bydlet na svém panství v Oakley Cottage, ale pochopitelně neviděl potřebu písemného souhlasu se svou sestrou. Teprve po jeho smrti dne 22. listopadu 1856 byla s Edwardem St. Johnem podepsána smlouva o pronájmu od jeho syna Williama Withera Bramstona Beache.\n\nV dalších letech sestřenka Emma Thomasina Talbotová posílala Janě Martě kopie rodinných fotografií pořízených jejím manželem, průkopníkem fotografie Johnem Dillwynem Llewelynem (později součástí rodinného alba Jany Marthy). Emma se od samého začátku zajímala o fotografování a pomáhala svému manželovi s tiskem.\n\nKdyž Jane Martha St. John konečně získala svou vlastní fotografickou kameru někdy v padesátých letech 19. století, posílala své fotky svým přátelům a rodině. Některé je možné vidět v albu dcery Emmy Charlotte (1837-1929) její sestřenice Emmy Thomasiny, nyní ve sbírce Metropolitního muzea umění. Až do konce padesátých let 19. století Jane vytvářela vlastní rodinné album, které používala pro fotografie, které získala od ostatních, stejně jako těch, které sama nafotografovala.\n\nNa konci padesátých let 19. století vyrazili Jane a Edward vybaveni fotoaparátem a citlivými papíry na cestu přes Francii do Itálie, kde více než stokrát umístila kameru, aby zaznamenala scény, které se jí nejvíce líbily. Její album tohoto turné, které obsahuje sto šest italských pohledů, je nyní v muzeu J. Paula Gettyho.\n\nV rodině, která zažila tolik předčasných úmrtí, byla Jane výjimkou. Zemřela v Oakley dne 18. listopadu 1882 v 81. letech. Její manžel Edward St. John zemřel o čtyři roky později, 18. dubna 1886.\n\nZdá se, že se Jane Martha na začátku svého fotografování neobrátila ani na svého vzdáleného bratrance Williama Foxe Talbota, ani na Johna Dillwyna Llewelyna (manžel její velšské sestřenice Emmy Thomasiny). Zdá se, že nebyla s Talbotem v kontaktu poté, co byl odvezen na Williamstrip, když mu bylo patnáct. Pokud jde o Llewellyna, Jane Martha v Penllergare nikdy žádné fotografie nepořídila. Ani Llewellyn na Oakley Cottage v jejím albu není, a jistě by tu příležitost nevynechala. Llewellynova manželka a Janina sestřenice Emma Thomasina ji navštívili kolem roku 1865, návštěva je zaznamenaná v albu a víme, že Jane zůstala v kontaktu se svými bratranci v Glamorganu. Zdá se, že její album nám dává důvod k tvrzení, že získala svého vlastního mentora.\n\nDo alba, které bylo téměř zcela vyhrazeno pro ni a Edwardovu rodinu, umístila outsidera Petera Wickense Frye, a to hned na první stranu, před všechny ostatní, dokonce před portréty dětí, které pomohla vychovat. Zdá se, že Peter Fry jí poskytl pomoc a radu, kterou potřebovala, než se vydala na cestu do Itálie. Také to byl pravděpodobně Peter Fry, který ji naučil pracovat s kolodiovým procesem, který používala v následujících letech.\n\nJohn Ivory Talbot (1687-1772) z Lacock Abbey Wiltshire, si vzal ctihodnou Mary Manselovou (1696–1735) dceru Thomase, 1. lorda Mansela z Margamu, Glamorgan. Měli spolu tři děti: Johna, Thomase a Marthu Talbotovi.\n\n\n\n\n\nV roce 1992 bylo v aukci nábytku a movitého majetku ve Williamstrip Park, Gloucestershire, prodáno album fotografií. Album se ukázalo být osobním rodinným albem Jane Marthy St. Johnové a pomohlo rozluštit mnoho nejasností v její biografii.\n\nAlbum bylo v pevné zelené vazbě se zlatým pásem na hraně, stránky mají vodoznak JOYNSON 1854 a měří přibližně 225x197mm, obsahuje 96 fotografií uspořádaných na 87 stranách, které jsou číslovány ručně 1 až 90, ale stránky 23 a 40 chybí (jedna je pravděpodobně v kolekci Swansea Museum) a strana 90 je nevyužitá. Na začátku jsou známé fotky Johna Dillwyna Llewelyna z roku 1853; ty pravděpodobně vytiskla a poslala Janě Martě St. Johnové její neteř Emma Thomasina Talbotová. Další fotografie jsou z parku Williamstrip, jsou datovány ručně \"květen 1861\".\n\nAlbum se pravděpodobně po smrti Edwarda St. Johna udrželo v Oakley Hall v Hampshire až do roku 1931, kdy William Guy Hicks Beach (1891-1953), pravnuk bratra Jany Marthy, vyhlásil bankrot a nemovitost v Oakley, dědictví po otci Archibaldovi před sedmi lety, bylo prodán spekulantovi, který co koupil, tak okamžitě prodal. Rodina na to nebyla upozorněna, ale dokázala koupit nějaké věci zpět a pravděpodobně se tak album vrátilo do rodného města Jane Marty Williamstrip Parku v Gloucestershire, kde se objevilo v roce 1992.\n\nNěkdo v rodině se pokoušel umístit jména na některé tváře a zaznamenat je do alba. Z titulu a formality jmen je pravděpodobné, že k tomu došlo ve třicátých letech 20. století.\n\nJane Martha neměla vlastní děti, ale pro mnohé byla teta. Všem příbuzným ze své rodiny, jak z anglické, tak i z velšské strany byla během svého dlouhého života známá jako \"teta Jane St. John\". Pravděpodobně ji to odlišovalo od jiné tety Jane v této velmi rozvětvené rodině. Také ráda fotografovala děti svých neteří a synovců, jak je vidět z její tvorby. Z jejích rodinných fotografií je jasné, že Jane milovala zvířata. Poníci, psi, koza a papoušek Polly, se zdají být součástí domácnosti, zvláště pes Peter, který je na rodinných fotografiích téměř vždy přítomen.\n\nV knížce \"Impressed by Light: British Photographers from Paper Negatives, 1840–1860\", publikované v roce 2007 Metropolitním muzeem umění (New York), Roger Taylor píše na konci svého článku o St. Johnové: \"Ačkoli je nepravděpodobné, že byla někdy považována za skvělou fotografku, St. Johnová byla jistě jednou z nejzajímavějších amatérek poloviny devatenáctého století, a to nejen proto, že byla žena, ale proto, že její postoj k tvorbě snímků a fotografování byl velmi originální.\" Tento článek je doprovázen 12 deskami z alba Jane Martha St. Johnové s italskými pohledy.\n\n\n\n"}
{"id": "1474922", "url": "https://cs.wikipedia.org/wiki?curid=1474922", "title": "Ralf Törngren", "text": "Ralf Törngren\n\nRalf Johan Gustaf Törngren (1. března 1899, Oulu – 16. května 1961, Turku) byl finský politik. Od května do října 1954 byl premiérem Finska. Zastával i řadu dalších vládních postů: ministr sociálních věcí (1944–1945, 1950–1951, 1951–1952), ministr financí (1945–1948), ministr zahraničních věcí (1953–1954, 1956–1957, 1959–1961), místopředseda vlády (1959–1961). V období 1945–1955 vedl Švédskou lidovou stranu ve Finsku (\"Svenska folkpartiet i Finland\"), jež ve Finsku zastupuje zájmy švédské národnostní menšiny. V roce 1956 neúspěšně kandidoval na finského prezidenta, získal v parlamentu dvacet hlasů. Byl poslancem finského parlamentu, \"Eduskunty\", od roku 1936 až do své smrti.\n\nByl považován za politika spíše prosovětského, držel v tomto ohledu linii nastavenou Paasikivim a Kekkonenem. Byl proslulý tím, že velmi přesně vyvažoval svou podporu dvěma hlavním stranám finského politického systému, agrárníkům a sociálním demokratům. Tato politika mu na krátký čas vynesla i premiérský post, když se dvě hlavní strany nedokázaly shodnout na jméně nového předsedy vlády.\n\nVystudoval filozofii na univerzitě v Turku (\"Åbo Akademi\"), jediné výhradně švédskojazyčné univerzitě ve Finsku. Absolvoval roku 1922. V letech 1927–1937 na Ekonomické fakultě této univerzity i učil. Později vedl i nadaci této univerzity.\n"}
{"id": "1474923", "url": "https://cs.wikipedia.org/wiki?curid=1474923", "title": "B9", "text": "B9\n\nB9 může být:\n"}
{"id": "1474930", "url": "https://cs.wikipedia.org/wiki?curid=1474930", "title": "Zbigniew Gut", "text": "Zbigniew Gut\n\nZbigniew Gut (17. dubna 1949, Wymiarki – 27. března 2010, Saint-Jean-de-Maurienne) byl polský fotbalista, obránce. Fotbalovou kariéru končil ve Francii, kde se usadil a kde i zemřel.\n\nHrál v polské nejvyšší soutěži za Odru Opole a Lech Poznań a ve Francii v nižších soutěžích za Paris FC, Stade Français Paris, Red Star FC a CA Maurienne Football. V Poháru UEFA nastoupil ve 2 utkáních. Za polskou reprezentaci nastoupil v letech 1972–1974 v 11 utkáních, ve 2 utkáních nastoupil na Mistrovství světa ve fotbale 1974, kde Polsko získalo bronzové medaile za 3. místo. V roce 1972 byl členem vítězného polského týmu na olympiádě 1972, nastoupil ve 4 utkáních.\n\n"}
{"id": "1474933", "url": "https://cs.wikipedia.org/wiki?curid=1474933", "title": "Microsoft Azure Web Sites", "text": "Microsoft Azure Web Sites\n\nMicrosoft Azure Web Sites je platforma založená na cloud computingu. Slouží k hostování webových stránek, je vytvořená a provozovaná společností Microsoft. Microsoft Azure je platformou jako služba (PaaS), která umožňuje publikování webových aplikací běžících na různých aplikačních vrstvách a napsaných v různých programovacích jazycích (.NET, node.js, PHP, Python, Java). Testovací verze platformy Microsoft Azure Web Sites byla poprvé představena v červnu 2012 a oficiální verze byla publikována v červnu 2013. Tato platforma byla původně pojmenována Windows Azure Web Sites, ale v březnu 2014 byla přejmenována na Microsoft Azure Web Sites. Následně v březnu 2015 dostala název App Services. \n\nMicrosoft Azure Web Sites je platforma umožňující hostování webových aplikací. Podporuje velké množství technologií a programovacích jazyků. (.NET, node.js, PHP, Python). Uživatelé s předplatným Microsoft Azure mohou vytvářet webové stránky a upravovat obsah, či zdrojový kód. Nabízí návod pro vytváření webových stránek, který uživateli umožňuje vytvářet prázdné stránky nebo vytvořit nové stránky z předem vytvořených šablon. \n\nPři tvorbě webových stránek je URL serverem přidělena vždy (subdoména).azurewebsites.net. Ve vyšším předplatném lze webové stránce přiřadit jednu nebo více vlastních domén. K přiřazení dochází nastavením záznamu CNAME na serveru DNS, který je hostitelem domény. Dále je možné přidat certifikát SSL a konfigurovat web, který je vázán na protokolu HTTPS. \n\nPo vytvoření stránky může uživatel přidat nebo upravit svůj obsah pomocí několika metod implementace, včetně webového nasazení (MSDeploy), TFS (přes Visual Studio), FTP, FTPS, WebMatrix, CodePlex, GitHub, Dropbox, Bitbucket, Mercurial a místní Git. \n\nDalší funkce jsou: \n\n\nMicrosoft Azure Web Sites jsou webové stránky, které jsou dynamicky vytvořeny na serverech se systémem Windows Server 2012 a IIS 8.0. V momentě, kdy si zákazník vytvoří webovou službu, servery Microsoftu vytvoří virtuální webový server a úložiště na serverech Microsoft Azure. Virtuální servery Azure jsou rozmístěny ve skupinách, které mohou obsahovat stovky takových serverů. Datová centra Microsoftu se neustále rozšiřují po celém světě, v závislosti na rostoucí poptávce. \n\nAzure Web Sites nabízí 4 úrovně licencování. První úroveň je zdarma a umožní vytvoření až 10 webových stránek s 1 GB úložiště a 165 MB limit denního příchodu dat. Druhou úrovní je tzv. sdílená úroveň a umožňuje vytvoření webových stránek s vlastní doménou, které mohou být zmenšeny až na 6 instancí. Třetí úrovní je standardní úroveň, která umožňuje vytvoření webových stránek na dedikovaných serverech Microsoft Azure, podporuje SSL (SNI a IP) a nabídne až 10 instancí a úložiště až 50 GB. \n\nZákladní a standardní úroveň licencování lze nasadit na 3 velikostech virtuálních serverů: malý virtuální počítač s 1 virtuálním procesorem a 1,75 GB paměti RAM, střední virtuální počítač s 2 virtuálními procesory a 3,5 GB paměti RAM a velké virtuální počítače se 4 virtuálními procesory a 7 GB paměti RAM. \n\nSpolečnost Microsoft původně nabízela základní webhostingovou službu v rámci Office Live Small Business, která byla představena koncem roku 2007. Služba Office Live Small Business nabízela zákazníkům bezplatné a komerční webové servery s vestavěným systémem pro vytváření webových stránek založených na předpřipravených webových šablonách. \n\nKdyž společnost Microsoft začala přidělovat prostředky na vývoj cloudových řešení, vytvořila v rámci společnosti Microsoft Azure skupinu pro vývoj webových stránek. Microsoft Azure Web Sites byly představeny v červnu roku 2012 jako testovací verze. \n\nSoučasně společnost Microsoft vyvinula program Microsoft Azure Pack, který nabízí stejnou technologii, která může být nainstalována na serverech zákazníka a pod přímým řízením zákazníků. \n\nV polovině roku 2013 byly oficiálně představeny webové stránky Microsoft Azure a Microsoft Azure Pack. \n\nMicrosoft spravuje několik datových center po celém světě. Při nasazování webových stránek si zákazník může vybrat umístění virtuálních serverů v datových centrech v následujících geografických oblastech: Východní Amerika, Severní Amerika, Západní Amerika, Východní Asie, Brazílie, Severní Evropa, Západní Evropa, Japonsko nebo východní Asie. \n"}
{"id": "1474938", "url": "https://cs.wikipedia.org/wiki?curid=1474938", "title": "Sakari Tuomioja", "text": "Sakari Tuomioja\n\nSakari Severi Tuomioja (29. srpna 1911, Tampere – 9. září 1964, Helsinky) byl finský politik a diplomat. V letech 1953–1954 byl premiérem Finska, ve vládě, jež měla zemi dovést k předčasným volbám. Krom toho byl ministrem zahraničních věcí (1951-1952), ministrem financí (1944-1945), ministrem obchodu (1950–1951). V letech 1945–1955 byl guvernérem centrální banky (\"Suomen Pankki\"). Původně byl představitelem liberální Národně progresivní strany (\"Kansallinen Edistyspuolue\"). Po jejím rozpadu v roce 1951 založil, spolu s menší částí členů, stranu Liberální liga (\"Vapaamielisten liitto\"). V roce 1956 byl jejím neúspěšným kandidátem na prezidenta, v prvním kole parlamentního hlasování skončil třetí s 57 hlasy.\n\nJako velvyslanec sloužil v Londýně (1955–1957) a Stockholmu (1961–1964). Působil též v administrativě OSN, kde proslul především svou rolí zprostředkovatele během konfliktu kyperských Řeků a Turků roku 1964. Byl též na misi OSN v Laosu.\n\nVystudoval práva na Helsinské univerzitě, absolvoval roku 1937. \n"}
{"id": "1474941", "url": "https://cs.wikipedia.org/wiki?curid=1474941", "title": "Alena Macková", "text": "Alena Macková\n\nAlena Macková (* 18. března 1963) je česká právnička zabývající se zejména občanským právem procesním. Působí na katedře občanského práva Právnické fakulty Univerzity Karlovy. Je členkou Světové asociace procesního práva. Je členkou Rady Justiční akademie Ministerstva spravedlnosti ČR, členkou komise pro rekodifikaci procesního práva, členkou zkušební komise ČAK pro obor občanského práva. Je členkou Vědecké rady Právnické fakulty UK. \n\nZastává funkci ombudsmana nově zřízené Kanceláře ombudsmana České asociace pojišťoven. \n\nPo maturitě na gymnáziu vystudovala v roce 1985 Právnickou fakultu Univerzity Karlovy v Praze (diplomová práce na téma Závěť konzultant prof. Cepl). Habilitovala se v oboru občanské právo a působí na katedře občanského práva. Je garantkou výuky civilního práva procesního. Přednáší zahraničním studentům v programech Erasmus + a LL.M.\nCelou svou profesní dráhu zasvětlila výzkumu efektivity soudní ochrany práv, postavení soudců, notářů, advokátů a alternativnímu řešení sporů. Absolvovala řadu zahraničních studijních pobytů a stáží na prestižních zahraničních univerzitách (mj. v Heidelbergu, ve Vídni, v Mnichově, v Regensburgu, Leuvenu) a stáž u Soudního dvora EU v Lucemburku. \n\nJejí kniha Nezávislost soudců (která vyšla v několika vydáních) získala v roce 1996 Cenu rektora univerzity Karlovy a Nadace za demokratický právní stát. Podílí se na celosvětovém projektu IEL nakladatelství WoltersKluwer. \n\nMacková je autorkou či spoluautorkou mnoha vysokoškolských právnických učebnic, monografií a komentářů.\n\nMj. a s A.Winterovou a kol., Civilní právo procesní, První a druhá část, 8.vyd., Leges, Praha, 2018\n"}
{"id": "1474946", "url": "https://cs.wikipedia.org/wiki?curid=1474946", "title": "MTC MQ-17 SpyHawk", "text": "MTC MQ-17 SpyHawk\n\nMTC MQ-17 SpyHawk byl projekt bezpilotního letounu vyvíjený v první dekádě 21. století americkou společností MTC Technologies pro United States Marine Corps jako průzkumný prostředek na stupni divize („\"Tier II\"“). Stroj vzlétal z pneumatického katapultu instalovaného na přívěsu nákladního automobilu a poháněn byl jedním zážehovým motorem Honda GX-57. Opuštění projektu byl oznámeno v lednu 2008, a poté byla společnost MTC Technologies převzata britským koncernem BAE Systems.\n\nÚdaje podle\n\n"}
{"id": "1474947", "url": "https://cs.wikipedia.org/wiki?curid=1474947", "title": "Vladislav I. Osvětimský", "text": "Vladislav I. Osvětimský\n\nVladislav I. Osvětimský (mezi 1275 a 1280 – mezi 1321 a 1324) byl osvětimský kníže, panující od roku 1314/15, a před tím od roku 1290 spoluvládce v Těšínském knížectví. Pocházel z rozrodu slezských Piastovců, byl synem těšínského knížete Měška I. a historikům neznámé ženy.\n\nDatum jeho narození není přesně známo. Plnoletosti dosáhl ještě za života svého otce, protože v roce 1290 se stal spoluvládce v Těšínském knížectví. Z neznámých důvodů neobdržel po otcově smrti v roce 1314 nebo 1315 jako nejstarší z jeho dědiců sídelní Těšín, ale mnohem méně významnou Osvětim. To bylo příčinou mocenského konfliktu s bratrem Kazimírem I. Těšínským. V dokumentu z roku 1315 je nazýván spojencem krakovského knížete, v roce 1320 pak vystupuje na straně polského krále Vladislava I. Lokýtka. Datum úmrtí není přesně známo, má se ale zato, že k němu došlo mezi lety 1321 a 1324. Kníže byl pochován v dominikánském kostele v Osvětimi.\n\nVladislav se ještě za života svého otce oženil s Eufrozinou Mazovskou, dcerou mazovského knížete Boleslava II. V manželství se narodili:\n\n"}
{"id": "1474951", "url": "https://cs.wikipedia.org/wiki?curid=1474951", "title": "Dornier Do 31", "text": "Dornier Do 31\n\nDornier Do 31 byl západoněmecký experimentální transportní letoun se schopnostmi VTOL vyvinutý firmou Dornier. \n\nDornier Do 31 byl navržen tak, aby splnil specifikaci NATO (NBMR-4) pro letadla taktické podpory letounů EWR VJ 101 VTOL strike, které byly navrženy v rámci smlouvy NATO BMR-3. První prototyp Do 31 E1 (D-9530) zalétaný v únoru 1967 byl pouze dvoumotorový a nenesl ještě zdvihové motory. Druhý prototyp Do 31 E3 (D-9531) zalétaný 14. července 1967 byl již plně vybavený. Pod křídlem byla zavěšena dvojice dvouproudových motorů s měnitelným vektorem tahu Rolls-Royce Pegasus 5-2 po 68,6 kN a na koncích křídla bylo ve dvou gondolách po čtyřech jednoproudových zdvihových motorech Rolls-Royce RB.162-4D po 19,6 kN. Prototyp Do 31 E2 byl určen pro pozemní testy draku. Projekt byl zrušen v roce 1970 kvůli vysokým nákladům, technickým problémům a změně požadavků.\n\nÚdaje dle\n\n"}
{"id": "1474953", "url": "https://cs.wikipedia.org/wiki?curid=1474953", "title": "Alice Ross-Kingová", "text": "Alice Ross-Kingová\n\nAlice Ross Applefordová, rozená Ross-Kingová (5. srpna 1887 Ballarat – 19. srpna 1968 Cronulla), byla australská civilní a vojenská zdravotní sestra, která sloužila během obou světových válek. Během první světové války sloužila v nemocnicích v Egyptě a ve Francii a byla jednou ze sedmi příslušnic \"Australian Army Nursing Service\", které byly během války vyznamenány Vojenskou medailí (Military Medal) za statečnost. Za druhé světové války zastávala seniorskou pozici v \"Australian Army Medical Women's Service\". V roce 1949 ji Mezinárodní komise Červeného kříže udělala Medaili Florence Nightingalové.\n\nNarodila se 5. srpna 1887 v Ballaratu ve Victorii Archibaldu Ross Kingovi a jeho ženě Henriettě Kingové, rozené Wardové, a byla pojmenována Alys. Rodina se později přestěhovala do Perthu, kde ale její otec a dva bratřil utonuli. Matka se pak s dcerou přestěhovala do Melbourne.\n\nNa zdravotní sestru studovala v nemocnici \"The Alfred Hospital\" v Melbourne a v roce 1914 se z ní stala kvalifikovaná sálová sestra.\n\nDo \"Australian Army Nursing Service (AANS)\" se zapsala krátce po vypuknutí první světové války a ve stejné době si změnila i své jméno z Alys Ross Kingové, na Alice Ross-Kingovou. U křestního jména tak zjednodušila jeho hláskování na běžnou podobu tohoto jména, a příjmení si změnila, aby se odlišila od jiné příslušnice útvaru.\n\nV listopadu 1914 byla poslána do zámoří, aby sloužila u 1. australské všeobecné nemocnice \"(1st Australian General Hospital)\" v Egyptě. V té době se nemocnice nacházela v Heliopolis, nedaleko Káhiry. Poté sloužila na předsunuté pozici na Suezu, která sloužila jako stanice první pomoci pro zraněné z tažení u Gallipoli. Na konci roku 1915 odplula do Austrálie na palubě nemocniční lodi, kde se starala o zraněné vojáky.Znovu se však vrátila k 1. australské všeobecné nemocnici a v dubnu 1916 s ní odjela do Francie. Nemocnice byla umístěna v Rouenu a Ross-Kingová zde sloužila až do roku 1917. V červnu 1917 byla přiřazena k 10. stacionární nemocnici v St Omer, ale po pouhých několika týdnech byla znovu 17. července převelena, tentokrát k 2. stanici první pomoci \"(2nd Casualty Clearing Station)\" nedaleko Trois Arbres. U jednotky byla pouhých pět dnů, když nemocnice čelila v noci na 22. července bombardování. Během útoku byli zabiti 4 muži a 15 jich bylo zraněno. Ve chvíli útoku se Ross-Kingová, které právě skončila směna, vrátila na oddělení a pokračovala v péči o pacienty navzdory kolapsu plátěné konstrukce stanu, který na ni i pacienty spadl.\nZa své činy během tohoto útoku a bezprostředně po něm obdržela Vojenskou medaili, a stala se tak jednou ze sedmi sester z \"Australian Army Nursing Service\", které toto vyznamenání za celou první světovou válku obdržely. Za své příkladné chování během jmenovaného útoku byly touto medailí oceněny i tři její kolegyně z 2. stanice první pomoci, jmenovitě Dorothy Cawoodová, Clare Deaconová a štábní sestra Mary Derrerová. Tato vyznamenání byla publikována v \"London Gazzete\" dne 25. září 1917 a předávajícím byl generál William Birdwood, velitel I ANZAC Corps.\n\nDne 1. listopadu 1917 se vrátila k 1. australské všeobecné nemocnici, u které zůstala až do konce války. V květnu 1918 pak obdržela Královský červený kříž. V lednu 1919 se nemocnice přesunula do Anglie, kde se její příslušníci nalodili na cestu do Austrálie. V září 1919 pak Ross-Kingová byla oficiálně propuštěna ze služeb AANS.\n\nBěhem své služby potkala svého snoubence Harryho Moffitta, důstojníka 53. pěšího praporu, ale ten byl v červenci 1916 zabit v bitvě u Fromelles. Během návratu z války domů se potkala s doktorem Sydney Applefordem, za kterého se v srpnu 1919 provdala. Pár se usadil v Lang Langu ve Victorii a zplodil čtyři děti.\n\nV meziválečném období se zapojila do výcviku dobrovolníků ve Victorii v rámci \"Voluntary Aid Detachment\". Po propuknutí druhé světové války vstoupila sama do této organizace a v roce 1942 byla v hodnosti majora přijata do nově vzniklé jednotky \"Australian Army Medical Women's Service (AAMWS)\". Zde zastávala funkci starší asistentky kontrolora pro Victorii a byla zodpovědná za zdravotní sestry v celé Victorii.\n\nVe své službě pokračovala až do roku 1951. V roce 1949 pak od Mezinárodní komise Červeného kříže obdržela Medaili Florence Nightingalové.\n\nV roce 1958 ovdověla a poslední roky svého života strávila v Cronulle. Zemřela 17. srpna 1968.\n\nSdružení bývalých příslušníků AAMWS od roku 1970 každoročně uděluje Cenu Alice Applefordové příslušníkům \"Royal Australian Army Nursing Corps\", kteří nejsou důstojníky.\n\nV roce 2008 její osudy za první světové války sepsal Peter Rees ve své knize \"The Other Anzacs (která byl napodruhé publikována pod názvem Anzac Girls)\". Kniha se pak stala předlohou pro televizní minisérii \"ANZAC Girls\" z roku 2014, kde si roli Alice zahrála Georgia Floodová.\n"}
{"id": "1474954", "url": "https://cs.wikipedia.org/wiki?curid=1474954", "title": "Severočeský krajský přebor 1974/75", "text": "Severočeský krajský přebor 1974/75\n\nV soubojích Severočeského krajského přeboru 1974/75, jedné ze skupin 5. nejvyšší československé fotbalové soutěže, se utkalo 16 týmů dvoukolovým systémem podzim - jaro. Tento ročník skončil v červnu 1975.\n\nZdroj:\n\nPoznámky:\n"}
{"id": "1474956", "url": "https://cs.wikipedia.org/wiki?curid=1474956", "title": "Reino Ragnar Lehto", "text": "Reino Ragnar Lehto\n\nReino Ragnar Lehto (2. května 1898, Turku – 13. července 1966, Helsinky) byl finský politik a úředník, v letech 1963–1964 premiér Finska.\n\nVystudoval práva a v letech 1922–1932 byl advokátem v rodném Turku. Poté pracoval ve státní správě, mj. pro ministerstvo průmyslu a obchodu. Tam se nakonec stal stálým tajemníkem, což je nejvyšší úřední funkce. Tuto funkci zastával 28 let. Roku 1963 byl vybrán, aby vedl úřednickou vládu. Poté se stal guvernérem kraje Uusimaa.\n"}
{"id": "1474963", "url": "https://cs.wikipedia.org/wiki?curid=1474963", "title": "John Montagu, 2. vévoda z Montagu", "text": "John Montagu, 2. vévoda z Montagu\n\nJohn Montagu, 2. vévoda z Montagu (\"John Montagu, 2nd Duke of Montagu, 2nd Marquess of Monthermer, 2nd Earl of Montagu, 2nd Viscount Monthermer, 4th Baron Montagu of Boughton\") (29. března 1690 – 5. července 1749) byl britský generál, dvořan a státník ze šlechtického rodu Montagu, patřil k vedlejší linii hlavní rodové větve vévodů z Manchesteru. Svou kariéru založil na příbuzenském vztahu s vévodou z Marlborough, dosáhl nejvyšších hodností v armádě, několikrát byl členem vlády, zastával vyské funkce u dvora a získal Podvazkový řád.\n\nNarodil se na zámku \"Boughton House\" jako třetí syn Ralpha Montagu, 1. vévody z Montagu (1638-1709). Po smrti starších dvou bratrů se stal nástupcem svého otce, po němž v roce 1709 zdědil titul vévody s členstvím ve Sněmovně lordů. Mezitím absolvoval kavalírskou cestu po Francii a Itálii, jeho další kariéru předurčil sňatek s Mary Churchill (1689-1751), nejmladší dcerou vévody z Marlborough, s níž se oženil v roce 1705. Po boku svého tchána se zúčastnil několika bitev války o španělské dědictví.\n\nPo převzetí vévodského titulu se vrátil do Anglie a pobýval převážně u dvora, kde mimo jiné po otci převzal funkci vrchního správce královského šatníku (\"Master of the Great Wardrobe\") (1709-1749). Při korunovaci Jiřího I. zastával čestnou hodnost \"Lord High Constable\", v letech 1715-1721 byl plukovníkem elitních gardových sborů a v roce 1718 získal Podvazkový řád. Získal také posty místodržitele v hrabstvích Northamptonshire(1715-1736) aWarwick (1715-1749) a v letech 1725-1749 byl velmistrem Řádu lázně. Ve funkci kapitána královské gardy se stal členem Walpolovy vlády (1734-1740), a i když jeho aktivity v armádě byly minimální, byl povýšen na generálmajora (1734) a generálporučíka (1739). Od roku 1736 byl členem Tajné rady a za války o rakouské dědictví byl znovu členem vlády jako generální polní zbrojmistr (\"Master General of the Ordnance\")(1740-1742 a 1742-1749). V návaznosti na likvidaci posledního jakobitského povstání byl v roce 1745 jmenován generálem. V době nepřítomnosti Jiřího II. v Anglii byl dvakrát členem regentské rady (1745, 1748).\n\nMimoto se angažoval v charitě, byl mecenášem umění a od roku 1717 členem Královské společnosti. Věnoval se úpravám hlavního rodového sídla \"Boughton House\", v Londýně mu patřil palác \"Montagu House\".\n\nZ manželství s Mary Churchill měl pět dětí. Synové John (1706-1711) a Edward (1725-1727) zemřeli v dětství, takže jeho úmrtím zanikl titul vévody z Montagu, později byl ale obnoven pro jeho zetě George Brudenell-Bruce, 4. hraběte z Cardiganu (1712-1790). Po něm pak tituly a majetek přešly na rodinu Scottů v linii vévodů z Buccleugh-Queensberry.\n\n\n\n"}
{"id": "1474964", "url": "https://cs.wikipedia.org/wiki?curid=1474964", "title": "Charles Montagu, 1. vévoda z Manchesteru", "text": "Charles Montagu, 1. vévoda z Manchesteru\n\nCharles Montagu, 1. vévoda z Manchesteru (\"Charles Montagu, 1st Duke of Manchester, 4th Earl of Manchester, 4th Viscount Mandeville\") (1660 – 20. ledna 1722) byl britský dvořan, diplomat a politik ze šlechtického rodu Montagu. Již od dětství zastával funkce u dvora, později podpořil Slavnou revoluci a kromě účasti ve válkách se uplatnil jako diplomat. Byl vyslancem v Itálii, Francii a Rakousku, v roce 1719 získal titul vévody z Manchesteru, který v jeho potomstvu patří rodině dodnes.\n\nNarodil se jako nejstarší syn Roberta Montagu, 3. hraběte z Manchesteru, 1634-1682), a jeho manželky Anne Yelverton (1636-1698). Měl dva bratry, kteří zemřeli v mládí. Vzhledem k vlivnému postavení rodiny byl již v dětském věku jmenován velitelem královské tělesné stráže (\"Captain of the Yeomen of the Guard)\" (1670-1702), poté studoval v Cambridge, po otci zdědil v roce 1682 titul hraběte z Manchesteru s členstvím ve Sněmovně lordů. Za vlády Karla II. a Jakuba II. se ale příliš veřejně neangažoval, naopak v roce 1688 se přidal ke Slavné revoluci a podpořil nástup Viléma Oranžského. V Irsku se zúčastnil bojů o nástupnictví a byl zraněn. V roce 1689 získal post místodržitele v hrabství Huntingdon.\n\nV letech 1697-1698 byl vyslancem v Benátkách, po návratu se stal členem Tajné rady (1698) a v letech 1699-1701 byl vyslancem v Paříži, odkud odešel po začátku války o španělské dědictví. V roce 1702 byl krátce státním sekretářem vnitra, během války o španělské dědictví vykonal několik dalších diplomatických misí, mimo jiné pobýval ve Vídni a v letech 1706-1708 znovu v Benátkách. Po nástupu Jiřího I. byl jmenován královským komořím a v roce 1719 získal titul vévody z Manchesteru.\n\nJeho manželkou byla Doddington Greville (1671-1720), dcera 4. barona Brooke. Titul vévody z Manchesteru zdědili postupně dva synové William (1700-1739) a Robert (1710-1762). Starší dcera Doddington (1694-1774) zůstala neprovdaná a zemřela tragicky při požáru svého domu v Londýně. Mladší dcera Charlotte (1705-1759) se v roce 1724 provdala za 2. vikomta Torringtona, který byl synem admirála George Bynga a zastával hodnosti u dvora a ve vládě.\n\n\n\n\n"}
{"id": "1474965", "url": "https://cs.wikipedia.org/wiki?curid=1474965", "title": "George Montagu, 2. hrabě z Halifaxu", "text": "George Montagu, 2. hrabě z Halifaxu\n\nGeorge Montagu, 2. hrabě z Halifaxu (\"George Montagu-Dunk, 2nd Earl of Halifax, 2nd Viscount Sunbury, 3rd Baron Halifax\") (6. října 1716 – 8. června 1771) byl britský státník, generál a dvořan z významného šlechtického rodu Montagu, jeho strýc Charles Montagu, 1. hrabě z Halifaxu byl v letech 1714-1715 britským premiérem. Od služby v armádě a v nižších funkcích u dvora přešel jako stoupenec toryů do politiky. Během dvaceti let byl ministrem kolonií, zahraničí, vnitra, námořnictva a místokrálem v Irsku, na počátku vlády Jiřího III. patřil k nejvlivnějším osobnostem Velké Británie. Získal Podvazkový řád, jeho jméno nese Halifax, hlavní město v Novém Skotsku.\n\nByl prasynovcem státníka 1. hraběte z Halifaxu, pocházel z početné rodiny George Montagu, 1. hraběte z Halifaxu (1684-1739), a jeho druhé manželky Mary Lumley (1690-1726), dcery 1. hraběte ze Scarborough. Byl jediným synem a měl šest sester. Studoval v Etonu a v Cambridge, po otci zdědil v roce 1739 titul hraběte z Halifaxu s členstvím ve Sněmovně lordů. Svou kariéru zahájil u dvora nejprve jako komoří prince waleského (1743-1744), poté byl nejvyšším lovčím království (1744-1746) a královským sudím v jižních hrabstvích (1746-1748). Za války o rakouské dědictví sloužil také v armádě a v roce 1745 dosáhl hodnosti plukovníka.\n\nJako stoupenec toryů se ve dvaatřiceti letech stal členem vlády ve funkci prezident úřadu pro obchod a kolonie (1748-1761), od roku 1749 byl též členem Tajné rady. Podporoval rozvoj zámořských kolonií v severní Americe a obchod s nimi, proslul jako schopný administrátor, ale jako extrémně zkorumpovaný politik neměl příliš dobrou pověst. Jako vlivný člen vlády byl již mimo aktivní vojenskou službu, v návaznosti na svou předchozí službu ve válce dosáhl ale i kariérního postupu v armádě (generálmajor 1755, generálporučík 1759). Vrcholu kariéry dosáhl po nástupu Jiřího III., který podporoval stranu toryů. Halifax tehdy spolu s G. Grenvillem patřil k nejvlivnějším státníkům a v první polovině 60. let 18. století vystřídal několik dalších funkcí. Byl místokrálem v Irsku (1761-1763), prvním lordem admirality (1762), státním sekretářem zahraničí (1762-1763) a vnitra (1763-1765). V roce 1764 získal Podvazkový řád, do vlády se vrátil po několikaleté přestávce v rámci Northova kabinetu jako lord strážce tajné pečeti (1770-1771), v lednu 1771 se stal znovu státním sekretářem zahraničí, ale zemřel v červnu téhož roku.\n\nV roce 1741 se oženil s Anne Richards (1726-1753), dědičkou bohatého podnikatele Sira Thomase Dunka. Na základě toho Halifax později užíval příjmení \"Dunk-Montagu\". Z jejich manželství pocházely tři dcery, z nichž dvě zemřely v mládí, nejmladší Elizabeth (†1768) se provdala za příbuzného Johna Montagu, 5. hraběte ze Sandwiche (1743-1814).\n\nJeho majetkem byl dnes již neexistující zámek \"Horton Hall\" v hrabství Northamptonshire, v Londýně nechal postavit palác \"Hampton Court House\" (1757).\n\n\n"}
{"id": "1474966", "url": "https://cs.wikipedia.org/wiki?curid=1474966", "title": "Brána zámku Kratonohy", "text": "Brána zámku Kratonohy\n\nVrcholně barokní zděná brána bývalého vrchnostenského dvora se nalézá v centru obce Kratonohy v okrese Hradec Králové. Z bývalého vrchnostenského dvora a zámečku se do současnosti zachovala pouze tato vjezdová brána, která je chráněna jako kulturní památka ČR. Národní památkový ústav tuto bránu uvádí v katalogu památek pod rejstříkovým číslem ÚSKP 25040/6-634. \nBývalý vrchnostenský dvůr spolu se zámkem pochází z roku 1720, kdy jej nechal postavit Václav Norbert Kinský na místě původní tvrze. Návrh včetně dochované brány pravděpodobně vytvořil Jan Blažej Santini-Aichel nebo některý z jeho následovníků. Zámek však díky neodborným stavebním úpravám v druhé polovině 20. století, kdy byl využíván jako kanceláře JZD, pozbyl historické hodnoty a památkově významná je pouze zachovalá vstupní brána s reliéfem erbu vrchnosti - hrabat Kinských. \n\nVjezdová brána má půlkruhově zaklenutý vjezd se sloupky po bocích s odstupněným soklem, římsovými profilovanými hlavicemi a s obdélnými dvakrát odstupněnými vpadlými poli a nad vrcholem oblouku klenák s plastickým maskaronem. \n\nNa boky sloupků navazují půdorysně složitě utvářené svazkové pilastry s tesanými kamennými patkami a plochou římsovou hlavicí. \n\nNa nevýrazné ploché hlavice pilastrů nasedá úzké kladí, probíhající i nad bránou (klenákem), na něm opět jen nad pilastry hladké kladí a úseky říms, půdorysně kopírující pilastry. Na ně a z části na jejich trojúhelníkové nástavce nasedá segmentová římsa s mírně vzepjatými konci. \n\nNa římse (nad středovými pilastry a vrcholem) jsou na hranolových podstavcích vázy s květinami. Mezi kladím a římsou je umístěna mohutná korunovaná rozvilinová kartuše s drobným erbem Kinských.\n\nBrána byla v roce 2014 rekonstruována.\n\n\n"}
{"id": "1474971", "url": "https://cs.wikipedia.org/wiki?curid=1474971", "title": "AeroVironment Wasp III", "text": "AeroVironment Wasp III\n\nWasp III Small Unmanned Aircraft System je miniaturní bezpilotní letoun vyvinutý pro útvary speciálních operací \"United States Air Force\" jako malý a lehký průzkumný prostředek k získávání informací mimo vizuální dosah. Letoun je vybaven dvěma palubními kamerami, předávajícími operátorovi informace v reálném čase, a disponuje systémy inerciální navigace a GPS, umožňujícími autonomní let od vzletu do přistání bez zásahu obsluhy. Zkonstruovala jej společnost AeroVironment Inc. a do výzbroje USAF byl poprvé zařazen v roce 2007. Existují dvě verze, klasická pozemní („\"Terra Wasp\"“), a novější verze schopná přistání ve sladké i slané vodě („\"Aqua Wasp\"“). Tato varianta, Wasp AE, byla do výzbroje USAF zařazena koncem května 2012 a USMC ji objednal v lednu 2013. V amerických ozbrojených silách Wasp AE nese oficiální označení RQ-12A.\n\nWasp III je výsledkem mnohaletého vývojového úsilí, prováděného ve spolupráci společnosti Aerovironment a výzkumné agentury DARPA, o vyvinutí malého, přesnosného, spolehlivého a odolného bezpilotního letadla, schopného denního i nočního frontového pozorování a průzkumu. Wasp váží jen 430 gramů, je 38 cm dlouhé, rozpětí křídel má 72 cm a je rozložitelné a přenosné v batohu. Může být ovládáno dálkově anebo za pomoci GPS letět po předprogramované trase. Modulární koncepce umožňuje použití průzkumných a zaměřovacích prostředků operujících ve vizuálním nebo infračerveném spektru, zaměřených vpřed nebo do stran letu, a předávajících obraz v reálném čase pozemní řídící konzole stejného typu jako užívají větší stroje RQ-11B Raven a RQ-20 Puma. Vytrvalost je 45 minut letu, s doletem až 5 km ve výši 300 m a rychlostech mezi 40–65 km/h. Velitelství speciálních operací amerického letectva (AFSOC) vybralo Wasp III pro program BATMAV (\"Battlefield Air Targeting Micro Air Vehicle\", ~ mikroletadlo pro vyhledávání cílů na bojišti) v prosinci 2006 s cílem poskytnout předsunutým leteckým návodčím přiděleným pozemním silám prostředek pro vyhledávání cílů mimo jejich vizuální dosah. Operační zkoušky AFSOC započaly v říjnu 2007 a o zařazení do sériové výroby plného rozsahu bylo rozhodnuto v lednu 2008. V listopadu 2007 se k programu BATMAV připojil i USMC, se zakázkou ve výši 19,3 milionu dolarů na vybavení námořní pěchoty typem Wasp na úrovni čety, jako doplněk k systémům RQ-11 Raven zařazeným na stupni rota a prapor.\n\nV květnu 2012 AeroVironmnet představil zlepšenou verzi Wasp AE, schopnou přistání také na vodě. Ačkoliv je při hmotnosti 1,3 kg o něco těžší než původní, má o 20 % zvětšenou vytrvalost letu a nově řešený miniaturní kardanův závěs umožňuje instalaci sady zahrnující vizuální a infračervené senzory současně. I tento systém byl kromě USAF objednán také USMC.\n\n\nÚdaje dle\n\n\n\n"}
{"id": "1474974", "url": "https://cs.wikipedia.org/wiki?curid=1474974", "title": "Nubchesbed", "text": "Nubchesbed\n\nNubchesbed byla egyptská královna z 20. dynastie během pozdního období Nové říše. Byla manželkou faraona Ramesse VI. a matkou faraona Ramesse VII., princezny Iset (Boží manželka Amona) a princů Amenherchepšefa a Panebenkemyta.\n\nJe zmíněna v hrobce KV13, kde je pohřben její syn Amenherchepšef, a na stéle své dcery Iset v Koptosu.\n"}
{"id": "1474975", "url": "https://cs.wikipedia.org/wiki?curid=1474975", "title": "Jan Michna", "text": "Jan Michna\n\nJan Michna (2. ledna 1876 Frenštát pod Radhoštěm – 1. ledna 1953 Telč), byl český akademický malíř, pedagog a textilní výtvarník.\n\nNarodil se ve Frenštátě v rodině tkalce Jana Michny. V početné rodině čítající 13 dětí se dospělosti dožilo jen pět. Jan a jeho mladší bratr Cyril projevovali kreslířské nadání a oběma se zásluhou továrníka Křenka dostalo uměleckého vzdělání. Jan studoval v Praze na uměleckoprůmyslové škole u prof. E. K. Lišky a u specialisty pro textilní umění prof. Julia Ambruse. Následně odjel na jeden rok do Paříže, kde se školil na Colarossiho akademii a pak cestoval po Německu a Francii. Po návratu z cest absolvoval ještě Akademii výtvarných umění v Praze u prof. Schweigera. Zemřel v Telči roku 1953 a pohřben byl na místním hřbitově u sv. Anny.\n\nJan Michna vystavoval převážně v různých moravských městech, zejména na Valašsku a jihovýchodní Moravě.\n\n\n\n \n"}
{"id": "1474977", "url": "https://cs.wikipedia.org/wiki?curid=1474977", "title": "Pragstein (zámek)", "text": "Pragstein (zámek)\n\nZámek Pragstein ( \"Schloss Pragstein\") je nevelký zámek v hornorakouském Mauthausenu. Obraz zámku je zároveň hlavním motivem mauthausenského městského znaku.\n\nZámek byl pojmenován po svém zakladateli Ladislavu Pragerovi. Na konci 20. století byl rozsáhle zrekonstruován pro potřeby zemské hudební školy, okresních úřadů a kulturní prostory Mauthausenského vlastivědného muzea, muzea lékarnictví (především z pozůstalosti zdejšího lékárníka Norberta Aichbergera), Muzeum Hanse Gerstmayra. Vystaveny jsou zde také lovecké trofeje.\n"}
{"id": "1474983", "url": "https://cs.wikipedia.org/wiki?curid=1474983", "title": "Kostel svatého Jakuba Většího (Kratonohy)", "text": "Kostel svatého Jakuba Většího (Kratonohy)\n\nKostel svatého Jakuba Většího se nalézá v obci Kratonohy v okrese Hradec Králové. Kostel je chráněn jako kulturní památka ČR. Národní památkový ústav tento kostel uvádí v katalogu památek pod rejstříkovým číslem ÚSKP 26950/6-635.\n\nKostel svatého Jakuba Většího v Kratonohách je v jádru gotický kostel ze 14. století, který byl v letech 1707–1710 barokně přestavěn zásluhou Jana Adama Michny z Vacínova a jeho španělské manželky.\n\nKostel je jednolodní obdélná stavba s nižším, trojboce uzavřeným presbytářem po jeho severní straně, se sakristií s panskou oratoří v patře. V západním průčelí se nalézá hranolová věž z roku 1707.\n\nStěny kostela jsou zevně opatřeny odstupňovanými opěráky (loď má na každé straně 3 a presbytář 4 na hranách závěru). Loď osvětlují segmentově uzavřená okna se šambránami s uchy a kapkami, okna v presbytáři jsou oválná.\n\nZápadní průčelí s přízemím věže je členěno nárožními pilastry, nesoucími římsu s vysokým vlysem. Nad ním se zvedá patro věže, s nárožními lizénami a v každé straně s jedním půlkruhově zaklenutým oknem, nad kterým jsou hodiny, zasahující až do úrovně hlavní římsy, která kolem nich vytváří půlkruhový oblouk. Střecha věže je jehlancová z měděného plechu a je zakončena makovicí a kovaným křížem. Kostelní loď má střechu z bobrovek.\n\nHlavní vchod ze západu má segmentový záklenek, hladké ostění s klenákem, dveře jsou výplňové, klika kovová rokoková. Nad vchodem je oválné okno s hladkou šambránou.\n\nSeverní vstup do kostelní lodi je opatřen kovanými dveřmi s diagonálním přepásáním a kováním pozdně barokního typu. V oknech jsou kovové rámy s křížovým členěním, doplněné barevnými vitrážemi spojovanými olovem.\n\nK vnější zdi kostela jsou zazděny staré náhrobní kameny - na jižní straně věže z roku 1580 s erbem, na severní straně sakristie je torzo náhrobníku s erbem, na severní straně lodi je náhrobek s erbem v oválné kartuši a na severní straně věže náhrobek s erbem.\n\nStěny uvnitř kostela jsou členěny pilíři s toskánskými hlavicemi, oratoř je otevřena do presbytáře obdélnými okny. Presbytář je sklenut jedním polem valené klenby s lunetami a v závěru konchou s lunetami, loď pak dvěma poli valené klenby s lunetami, triumfální oblouk je půlkruhový, na vrcholu vítězného oblouku kostela je alianční znak vymalovaný v plasticky bohatě zdobených kartuších, kde se michnovský znak objevuje společně s heraldickým znakem Michnovy manželky Marie Karoliny von Wopping.\n\nKlenba celého kostela je pokryta bohatou štukovou dekorací s ikonograficky výjimečnými freskami zobrazujícími Kristovo mládí a malbami symbolů a nápisů. Sklomalby od J. Veselého jsou ze začátku 20. století. Kruchta pochází z doby kolem roku 1710, uprostřed je konvexně prohnutá a je nesena dvěma karyatidami.\n\nVnitřní zařízení kostela je většinou barokní, patrně španělské provenience. Kromě hlavního oltáře v podobě štukové jeskyně se sochou svatého Jakuba Většího uprostřed a se sochami svatého Petra a Pavla po stranách jsou zde dva boční oltáře. Levý z doby kolem roku 1700 je zasvěcen svaté Anně, pravý oltář Panny Marie Karlovské pochází z poloviny 18. století. Kazatelna je ve tvaru otevřené velrybí tlamy. Křtitelnice pochází z roku 1604.\n\nSoučasné varhany v kostele postavil roku 1905 Josef Kobrle (1851-1919), varhanář z Lomnice nad Popelkou, a nahradil jimi barokní stroj Pavla Františka Horáka z roku 1773.\n\n"}
{"id": "1474986", "url": "https://cs.wikipedia.org/wiki?curid=1474986", "title": "Rainer von Fieandt", "text": "Rainer von Fieandt\n\nBerndt Rainer von Fieandt (26. prosince 1890 Turku – 28. dubna 1972 Helsinky) byl finský bankéř, v letech 1957–1958 premiér Finska, když vedl nepolitický kabinet.\n\nVystudoval práva. Od roku 1918 se věnoval bankovnictví (zejm. \"Föreningsbanken\"). V letech 1939–1940 byl ministrem zásobování. V letech 1955–1957 byl guvernérem finské centrální banky, přičemž byl odpovědný za významnou devalvaci finské měny v roce 1957. Ta byla klíčová pro liberalizaci finského hospodářství a jeho začlenění do světové ekonomiky. Ve stejném roce byl vybrán prezidentem, aby sestavil úřednickou vládu, v situaci politické krize, jež vypukla v květnu 1957 po rezignaci premiéra Karl-Augusta Fagerholma. Fieandt vedl kabinet do roku 1958, kdy mu zlomil vaz problém cen obilí, jejichž regulaci odmítal. Kvůli tomu jeho vládě vyslovil parlament nedůvěru (143 hlasy proti 50). Poté až do roku 1965 pracoval v Mezinárodní bance pro obnovu a rozvoj.\n\nKvůli svým obchodním kontaktům s Němci za druhé světové války se octl na černém seznamu Spojených států a nebylo mu uděleno vízum při pokusu do USA vycestovat.\n"}
{"id": "1474988", "url": "https://cs.wikipedia.org/wiki?curid=1474988", "title": "Cyril Michna", "text": "Cyril Michna\n\nCyril Michna (5. července 1881 Frenštát pod Radhoštěm – 17. května 1965 Telč) byl český pedagog a výtvarník.\n\nNarodil se ve Frenštátě v rodině tkalce Jana Michny. Pocházel z početné rodiny a kromě něho od mládí projevoval kreslířské nadání i starší bratr Jan. Oběma se zásluhou továrníka Křenka dostalo uměleckého vzdělání. Cyril studoval v Praze v letech 1897–1903 na uměleckoprůmyslové škole u prof. Julia Ambruse a E.K. Lišky. Roku 1903 školu absolvoval a nastoupil jako suplující učitel kreslení na reálce v Telči. Po složení profesorských zkoušek a jmenování profesorem se v roce 1913 oženil s Marií Hentschelovou a bydlel několik let v \"lesovně\" v Rozsíčkách. Po vypuknutí první světové války Čeněk Michna narukoval a téměř celou válku strávil na italské frontě. V listopadu roku 1918 pro něho válka skončila, vrátil se domů a v následujícím roce se přestěhoval s celou rodinou do Telče. Zde se plně zapojil do společenského života, byl aktivním členem řady místních spolků, jako například Čtenářského a hudebního spolku, pěveckého spolku Smetana, Čsl. červeného kříže, Ovocnického spolku či Sokola a v mnoha z nich se posléze stal předsedou.\n\nJako pedagog působil celý svůj život coby profesor kreslení na reálce a posléze reálném gymnáziu v Telči. Zemřel v květnu roku 1965 v Telči a pohřben byl do rodinného hrobu na telčském hřbitově u sv. Anny.\n\n\n"}
{"id": "1474989", "url": "https://cs.wikipedia.org/wiki?curid=1474989", "title": "Marie-Hélène Chisholmová", "text": "Marie-Hélène Chisholmová\n\nMarie-Hélène Chisholmová [Šizom] (* 8. ledna 1979) je bývalá kanadská zápasnice – judistka.\n\nS judem začínala v rodném Port-Cartieru pod vedením Steve Trudela. Vrcholově se připravovala v Montréalu pod vedením reprezentačního trenéra Sylvaina Héberta. V kanadské ženské reprezentaci se pohybovala od roku 1998 ve střední váze do 70 kg. V roce 2000 vybojovala kvalifikační kvótu pro start na olympijských hrách v Sydney, která však pravděpodobně kvůli jejímu zranění propadla ve prospěch Argentiny (Daniela Krukowerová). Se zraněními se potýkala od počátku své sportovní kariéru. V roce 2002 musela vynechat v Kanadě prestižní Hry Commonwealthu.\n\nDo olympijského roku 2004 šla do nižší polostřední váhy do 63 kg a kvalifikovala na olympijské hry v Athénách. Pár týdnu před olympijskými hrami však přišla o trenéra Héberta kvůli obvinění ze sexuálního harašení. Přesun do nižší váhové kategorie se ukázal jako pozitivní krok. V Athénách se představila ve výborné formě. V úvodním kole nejprve porazila Němku Anna von Harnierovou a v dalším kole vyřadila v prodloužení nebezpečnou Číňanku Li Šu-fang. Ve čtvrtfinále vypadla po 17 sekundách s pozdější vítězkou Japonkou Ajumi Tanimotovou, z oprav však postoupila do boje o třetí místo proti Slovince Uršce Žolnirové. Od úvodních minut nestačila na svojí soupeřku v boji o úchop a po třech napomenutí prohrála na wazari (tři šida). Obsadila dělené 5. místo.\n\nOd roku 2005 se připravovala pod vedením svého budoucího manžela Nicolase Gilla. Na jaře 2007 však utrpěla zranění kolene, kvůli kterému přišla o podstatnou část olympijské kvalifikace a na olympijské hry v Pekingu v roce 2008 se nekvalifikovala. Vzápětí ukončila sportovní kariéru. Žije v Montréalu a věnuje se trenérské práci.\n\n\n"}
{"id": "1474997", "url": "https://cs.wikipedia.org/wiki?curid=1474997", "title": "Ana Bagration-Gruzinská", "text": "Ana Bagration-Gruzinská\n\nAna Nugzaris asuli Bagration-Gruzinsky (gruzínsky: ანა ნუგზარის ასული ბაგრატიონი გრუზინსკი) (* 1. listopadu 1976, Tbilisi) je královská princezna z dynastie Bagrationů.\n\nNarodila se 1. listopadu 1976 v Tbilisi jako dcera prince Nugzara Bagration-Gruzinského a jeho manželky Leily Kipiani. Studovala na Státní univerzitě v Tbilisi a je žurnalistkou. Předtím působila jako učitelka.\n\nDne 17. května 2001 se vdala za architekta Grigoriye Malania (nar. 1970), syna Grigoriye Malania (1947-2009) a Nany Mgaloblishvili (nar. 1951). Jeho matka je potomek posledního gruzínského krále Jiřího XII.\nSpolu mají dvě děti:\nSe svolením jejího otce získaly příjmení jejich rodu. Manželství bylo rozvedeno roku 2007.\n\nDne 8. února 2009 se v Katedrále Nejsvětější Trojice v Tbilisi vdala za svého vzdáleného bratrance prince Davida Bagration-Muchranského. Gruzínští monarchisté doufali, že toto manželství pomůže k obnovení konstituční monarchie v Gruzii. Manželství však netrvalo dlouho, v srpnu téhož roku byli manželé rozvedeni. Důvodem rozvodu bylo spiknutí gruzínské vlády, která nasadila modelku Shorenu Begashvili, aby svedla jejího manžela a překazila tím plány a naděje monarchistů. Rozvedení manželé se později usmířili a ve Španělsku dne 12. listopadu 2010 uzavřeli civilní sňatek. Spolu mají jednoho snya:\nDne 15. prosince 2013 se znovu rozvedli.\n\n"}
{"id": "1475000", "url": "https://cs.wikipedia.org/wiki?curid=1475000", "title": "Radvanice (hrad)", "text": "Radvanice (hrad)\n\nHrad Radvanice se rozkládal v poloze Zámecký vrch nebo U starého zámku na bočním hřebeni Jestřebích hor, asi 1,5 km jihozápadně od Radvanic, v nadmořské výšce 693 metrů. Vznikl ve druhé polovině 13. století nejspíše též jako opěrný bod kolonizace oblasti Trutnovska. Ovšem rozcházejí se již názory o tom, kdo jej založil. Hrad ze tří stran obklopoval příkop a val, na jihu byl val dvojnásobný. Uvnitř hradu stála rozměrná kamenná stavba s kamennou podezdívkou, na severu u paty valu stála dvouprostorová stavba s ohništěm. Hrádek se nachází na trase tzv. svídnické stezky. Pozůstatky hradu jsou od roku 1982 chráněny jako kulturní památka.\n\nVýzkum Antonína Hejny z roku 1970 prokázal jeho původ ze 13. století. Všechny teorie se shodují v tom, že hrad sloužil jako podpěrný bod kolonizace zdejšího kraje (Trutnovska a okolí). Podle Vladimíra Wolfa postavili hrad páni ze Švábnic. Jeho teorii potvrzuje mimo jiné i podobnost hradu s dalšími Švábenickými stavbami. S jeho teorií ale nesouhlasí Antonín Hejna a připisuje hrad majitelům vízmburského či stárkovského panství, příslušníkům erbu třmene. Hejna takto soudí, protože je hrad na svídnické stezce. S Antonínem Hejnou, který zde vedl několik výzkumů, souhlasí Z. Lochman, Z. Fišera a další.\n\nZ hradu se dochovaly pouze terénní zbytky. Místo je volně přístupné a neudržované.\n\n\n"}
{"id": "1475004", "url": "https://cs.wikipedia.org/wiki?curid=1475004", "title": "Jáchym Oldřich Slavata z Chlumu a Košumberka", "text": "Jáchym Oldřich Slavata z Chlumu a Košumberka\n\nJáchym Oldřich Slavata z Chlumu a Košumberka (1606 Jindřichův Hradec – 4. května 1645 Bruck an der Mur) byl český šlechtic z rodu Slavatů a držitel vysokého zemského úřadu Českého království.\n\nNarodil se jako mladší syn Viléma Slavaty z Chlumu a Košumberka (1572–1652) a jeho manželky Lucie Otýlie z Hradce (1582–1633). Jeho starší bratr byl Adam Pavel Slavata (1604–1657).\n\nStudoval na jezuitském gymnáziu v Jindřichově Hradci. Většinou pobýval ve Vídni, kde však měl jen málo prestižní úřad císařského komorníka. Přesto byl tento úřad placený. Komorníkem na dvoře následníka trůnu se stal v roce 1626 a v jeho blízkosti se pohyboval až do své smrti po dobu 19 let. Během tohoto dlouhého období opustil Vídeň jen několikrát na celkem pouhých 30 měsíců. V letech 1635–1645 zastával post nejvyššího dvorského sudího Českého království, který však kvůli své absenci v Praze prakticky nevykonával. Takováto souběžná kariéra v zemských úřadech v Praze a dvorských úřadech ve Vídni byla neobvyklá. Jeho otec, který byl nejvyšším kancléřem Českého království, ho přežil.\n\nPodle závěti matky Lucie Otýlie Slavatové z Hradce z roku 1632 měl pro Jáchyma Oldřicha vzniknout nedělitelný fideikomis, který se opíral o Telč a Stráž nad Nežárkou, zatímco pro prvorozeného Adama Pavla byl určen fideikomis Jindřichův Hradec a Žirovnice. Protože však Adam Pavel Slavata neměl syny, připadl nakonec veškerý majetek nejstaršímu synovi Jáchyma Oldřicha Ferdinandu Vilémovi.\n\nV roce 1627 se oženil s Marií Františkou z Meggau (28. 10. 1609 Vídeň – 22. 9. 1676 Vídeň), dcerou nejvyššího císařského hofmistra Leonarda Helfrída z Meggau a jeho manželky Anny Khuen-Belasi. Sedm jejich dětí, které matka vychovávala německy, se dožilo dospělosti:\n\n\nPro první dva syny byla určena světská kariéra a pro dva mladší syny církevní. Přestože měl Jáchym Oldřich Slavata čtyři syny, smrtí nejmladšího syna Jana Karla Jáchyma rod Slavatů v roce 1712 vymřel po meči. Třetí syn František Leopold Vilém se snažil rod zachránit tak, že si vyprosil dispens, aby mohl opustit duchovní řady, oženil se, avšak brzy nato zemřel.\n\nPo smrti manžela působila Mare Františka na vídeňském dvoře jako hofmistryně. Pohřbena byla v kostel Jména Ježíš v Telči.\n\n"}
{"id": "1475006", "url": "https://cs.wikipedia.org/wiki?curid=1475006", "title": "Aminata Sallová", "text": "Aminata Sallová\n\nAminata Sallová (* 8. června 1979) je bývalá kanadská zápasnice – judistka maurského původu.\n\nS judem začínala v Montréalu kam se s rodinou v devadesátých letech přistěhovala z africké Mauritánie. Vrcholově se připravovala pod vedením reprezentačního trenéra Sylvaina Héberta. V kanadské ženské reprezentaci se pohybovala od roku 2000 v pololehké váze do 52 kg. V roce 2004 a 2008 se na olympijské hry nekvalifikovala. Sportovní kariéru ukončila v roce 2009.\n\n\n"}
{"id": "1475012", "url": "https://cs.wikipedia.org/wiki?curid=1475012", "title": "Muréna nosatá", "text": "Muréna nosatá\n\nMuréna nosatá (\"Rhinomuraena quaesita\"), známá také jako muréna ambonská, je ryba z čeledi murénovití (Muraenidae) a monotypického rodu Rhinomuraena (z řeckého \"rhinos\", což znamená \"nos\"). Dle některých anatomických znaků by nicméně druh mohl být zařazen i do samostatné čeledi Rhinomuraenidae. Druh popsal Samuel Garman v roce 1888 a vědeckým synonymem je \"Rhinomuraena ambonensis\" .\n\nMuréna nosatá obývá Indo-Pacifik, vyskytuje se od východní Afriky přes Austrálii až do Nové Kaledonie a Francouzské Polynésie, na sever její areál výskytu zasahuje až k jižnímu Japonsku. Hojně se prý vyskytuje ve vodách Indonésie. Žije primárně v tropických mořích v malých hloubkách, od 1 do asi 67 metrů. Murény nosaté bývají většinou skryty mezi kameny či v písku (často pouze s vystrčenou hlavou), kde také číhají na kořist, tvořenou převážně menšími rybami, které se k nim přiblíží příliš blízko. Murény dlouhodobě obývají jednu takovou noru, někdy tuto skrýš sdílí i s ostatními jedinci svého druhu.\n\nMuréna nosatá měří 94 až 120 cm, největší jedinci až 130 cm. Z dolní čelisti vyrůstají tři chapadlovité výrůstky, z horní jeden takový výrůstek. Nozdry jsou široce rozšířené a vytvářejí lopatkovité struktury. Mladí jedinci murény nosaté bývají černě zbarveni se žlutou hřbetní ploutví. Samci mají převážně modré zbarvení, avšak se žlutě zabarvenou hlavou. Druh patří mezi hermafrodity, samci po určité době mění pohlaví a přeměňují se na samice. Ty potom bývají téměř celé žluté. Na základě odlišného zbarvení v průběhu vývoje byl pro samičí stádium mylně vytvořen samostatný druh \"R. ambonensis\", v současnosti synonymum pro \"Rhinomuraena quaesita\".\n\nPro své atraktivní zbarvení jsou murény nosaté často drženy jako exotičtí chovanci v akváriích. Pro tento účel někdy dochází k odchytu murén z volné přírody, avšak tento odchyt probíhá převážně lokalizovaně a celosvětová populace se jím nezdá býti ohrožena. Mezinárodní svaz ochrany přírody druh považuje za málo dotčený taxon.\n\n"}
{"id": "1475013", "url": "https://cs.wikipedia.org/wiki?curid=1475013", "title": "Martin Hrubčík", "text": "Martin Hrubčík\n\nMartin Hrubčík (* 29. září 1978 Brandýs nad Labem) je bezpečnostní expert a pedagog. Od října 2018 působí jako zastupitel na Praze 9, předseda kontrolního výboru a předseda oblastní organizace ANO pro Prahu 9.\nVe své profesi se věnuje převážně veřejné správě, zejména v manažerských funkcích v oborech krizového řízení, přestupkového a správního řízení. Je koordinátorem prevence kriminality, protidrogové prevence. Od roku 2002 pracuje jako bezpečnostní ředitel na Praze 19. Je tajemníkem bezpečnostní rady a komise městské části Praha 19 a členem dalších poradních orgánů městské části Praha 19, kde v roce 2014 získal v komunálních volbách zastupitelský mandát za hnutí ANO, předsedou přestupkové komise městské části Praha Vinoř a do roku 2018 byl členem bezpečnostní komise Prahy Čakovice, komise Rady hl. m. Prahy pro oblast regulace loterií na území hl. m. Prahy, za jejíhož mandátu ukončilo činnost 212 heren. Do října 2018 byl poradcem ředitele Magistrátu hl. m. Prahy.\n\nMartin Hrubčík žije v Praze, konkrétně v městské části Praze 9, má tři děti.\n\nV roce 2017 zvítězil ve finále 32. ročníku Poháru České republiky v korespondenčním šachu a v roce 2018 se stal mezinárodním mistrem.\n\nV červnu 2016 byl zvolen předsedou oblastní organizace hnutí ANO na Praze 9, tuto pozici na podzim 2017 obhájil. V roce 2018 v říjnových komunálních volbách byl jako člen stejného hnutí zvolen do Zastupitelstva městské části Praha 9 ve volebním obvodu Prosek. Následně jej zastupitelstvo zvolilo jako uvolněného člena zastupitelstva vykonávajícího funkci předsedy kontrolního výboru.\n\nV doplňovacích volbách do Senátu PČR v dubnu 2019 neúspěšně kandidoval v obvodu č. 24 – Praha 9 za hnutí ANO 2011. Získal 12,46 % hlasů a skončil tak na 4. místě.\n"}
{"id": "1475018", "url": "https://cs.wikipedia.org/wiki?curid=1475018", "title": "Dům U zlaté hvězdy", "text": "Dům U zlaté hvězdy\n\nDům U zlaté hvězdy může být:\n\n"}
{"id": "1475019", "url": "https://cs.wikipedia.org/wiki?curid=1475019", "title": "Fuchsova vila (Kraslice)", "text": "Fuchsova vila (Kraslice)\n\nFuchsova vila (rovněž Vila továrníka Wilhelma Fuchse) v Kraslicích je secesní stavba z počátku 20. století. Nachází se jihovýchodně od centra města nad levým břehem říčky Svatavy v Dukelské ulici. Budova je využívána jako městská knihovna.\nJe chráněna od roku 2012 jako kulturní památka.\n\nHonosnou reprezentativní vilu v těsné blízkosti tehdejší továrny na strojní výšivky vyprojektoval karlovarský architekt Otto Steinl. Jeho první navrženou budovou v Kraslicích byla rodinná Breinlova vila, postavená v roce 1903. Fuchsovu vilu nechal pro sebe a svoji rodinu postavit významný a bohatý kraslický továrník Wilhelm Fuchs z rodiny známých textilních podnikatelů. Jeho otec Johann instaloval v Kraslicích v roce 1862 první vyšívací stroj. Wilhelm vystudoval reálku v Praze a vyšší tkalcovskou odbornou školu v Brně. Od svého otce převzal spolu se svými bratry Janem a Josefem fabriku, která dále vyráběla textilní výšivky pod názvem Johann Fuchs Söhne, po spojení s Josefem Meindlem a Ferdinandem Horném pod názvem firma Fuchs, Meindl a Horn.\n\nPo smrti Wilhelma Fuchse v roce 1910 přešla vila do majetku firmy Fuchs, Meindl a Horn. Od roku 1928 byla v držení rodiny Kreyových. Po druhé světové válce byla vila zkonfiskována a přešla do správy místního národního výboru. Později byla do vily umístěna mateřská škola. Objekt prošel v roce 1998 rekonstrukcí. Od roku 2004 sídlí ve vile městská knihovna a objekt je majetku Města Kraslice.\n\nSamostatně stojící objekt romantizující secese byl postaven ve své době v oblíbeném Heimatstilu. Objekt si zachoval kvalitní původní dispozici i původní detaily a dochoval se v téměř nezměněném původním stavu, bez degradujících stavebních úprav. Starobylost zvýrazňuje mohutný sokl z bosovaného zdiva, použitého místy i ve fasádě. Vila má tři nadzemní podlaží, nejvyšší v podkroví.\n\nStavba je členěna četnými rizality, arkýři, balkony a lodžiemi. Na první pohled zaujmou iluzivní hrázdění a dřevěné vyřezávané konstrukce, umístěné zejména ve fasádách a na štítech. Hlavní průčelí se člení na centrální křídlo, ve štítu s půlkruhovým oknem, završené věžičkou s korouhví a severozápadní nároží s polygonálním arkýřem, zastřešeným plechovou helmicí. Zadní část průčelí vyplňuje rizalit s hrázděným patrem. Odskok od hlavního průčelí je vyplněn dřevěným zádveřím s jedním rohovým hranolovým sloupem. Objekt je zastřešen valbovými střechami s plechovou krytinou. \n\nHlavní vstup do objektu je přístupný přes krátké kamenné schodiště. Nachází v rohu mezi centrálním rizalitem a zbytkem objektu. Vstup je chráněn krytým polygonálním arkádovým zádveřím s trojicí arkád.\n\nZa hlavním vchodem se nachází malý vestibul, který pokračuje do centrální, dřevěným deštěním zdobené schodišťové haly. Velké okno nad schodištěm osvětluje prostor haly. Původní stavební plány vily se nedochovaly, přesto se dá přibližně určit účel jednotlivých místností. Z centrální haly v přízemí byly přístupné reprezentační místnosti, možná salony a pracovna. Dá se předpokládat, že v suterénu byly sklepy a různé provozy, například prádelna, možná kuchyně. Dřevěným schodištěm s vyřezávaným zábradlím byly přístupné místnosti v patře. Jednalo se nejspíš o ložnice. Malé pokojíky se nacházely v podkroví. V interiéru se dochovalo mnoho původních prvků a konstrukcí, například dřevěná schodiště, dřevěná obložení stěn, malované okenní výplně s kováním, kachlová kamna a štuková výzdoba. Rovněž původní jsou veškeré dveře a jejich zárubně, v jídelně imitace kazetového stropu s volutovým fabionem po obvodě a rozetou uprostřed.\n"}
{"id": "1475021", "url": "https://cs.wikipedia.org/wiki?curid=1475021", "title": "Mistrovství světa v dráhové cyklistice 2019", "text": "Mistrovství světa v dráhové cyklistice 2019\n\nMistrovství světa v dráhové cyklistice 2019 se uskutečnilo ve dnech od 27. února 2019 do 3. března 2019 v Pruszkówě v Polsku.\n"}
{"id": "1475022", "url": "https://cs.wikipedia.org/wiki?curid=1475022", "title": "Luděk Švorc", "text": "Luděk Švorc\n\nLuděk Švorc (21. ledna 1941 Kladno — 27. února 2019 Kladno) byl kladenský fotograf a spisovatel. Ve svém díle se inspiroval krajem Kladenska a Křivoklátska.\n\n\n\n"}
{"id": "1475030", "url": "https://cs.wikipedia.org/wiki?curid=1475030", "title": "Majnská vodní elektrárna", "text": "Majnská vodní elektrárna\n\nMajnská vodní elektrárna (rusky \"Майнская ГЭС\" ) je vodní elektrárna na řece Jenisej v centrální části Sibiře. Byla vybudována jako vyrovnávací stupeň Sajansko-Šušenské elektrárny, se kterou tvoří jeden hydroenergetický celek. \n\nStavba přehrady probíhala v letech 1978 - 1985. K finálnímu přehrazení řeky došlo 24. listopadu 1984.\n\nPrvní dodávka do elektrické sítě se uskutečnila 31. prosince 1984.\n\nStavební celek obsahuje tyto části:\n\n·       Levobřežní zemní sypaná hráz o délce 126 m a výšce 21 m\n\n·       Řečištní a pravobřežní zemní sypaná hráz o délce 504 m a maximální výšce 26,7 m\n\n·       Tížní betonová hráz o délce 132,5 m a maximální výšce 36,5 m. Těleso je opatřeno pěti přelivovými poli o propustnosti 11 540 m3/s\n\n·       Těleso elektrárny při úpatí hráze o délce 130 m a výšce 54,6 \n\nNa velmi proměnlivém spádu v rozsahu 9,4 -16,4 m pracují 3 Kaplanovy turbíny o obrovské hltnosti 725 m/s. To je v současné době největší hltnost u tohoto typu turbíny na světě. Průměr oběžného kola je 10 m. Tři generátory o výkonu 107 MW dávají celkový výkon 321 MW.\n\nTurbíny pracují při nevšedních parametrech hltnosti a rozsahu kolísání hladiny. Vzhledem k termínování výstavby prestižní sesterské elektrárny byly turbíny navrženy při nedostatku hydrodynamických zkoušek. Následkem modelování bez dostatečného experimentálního krytí byly nedostatky v regulaci natáčením lopatek oběžného kola, což způsobovalo ztráty na účinnosti. Dvě ze tří turbín pak nakonec po fixaci lopatek pracovaly v režimu \"běžné vrtule\" při účinnosti kolem 70% účinnosti maximální. \n\nRovněž došlo oproti projektu vlivem nedokončení potřebných pobřežních bariér ke snížení maximální hladiny z kóty 326 na 324 m.n.m. V konečném důsledku elektrárna pracovala oproti stanovenému výkonu 321 MW při průměrné hodnotě 225 MW. Výkonové ztráty jsou však zanedbatelné oproti hlavnímu účelu stavby, tj. udržování stabilní spodní kóty pro potenciál obří sesterské jednotky.\n\nV roce 2018, po ukončení třicetileté životnosti, došlo ke kompletní výměně všech hydroagregátů při zachování původních parametrů.\n\nPrůměrná roční výroba elektrické energie činí 1,53 miliard kWh. \n\nHlavní funkcí je vyrovnávání výkyvů hladiny, vzniklých rázovými požadavky na výkon Sajansko-Šušenské elektrárny, v jejíchž výkonech je často zahrnována. \n\nPři levém břehu vzniklé přehradní nádrže byla vybudována unikátní farma na produkci lososovitých ryb \"\"Sajanský pstruh\"\". \n\nSpolu s Krasnojarskou vodní elektrárnou tvoří komplex Jenisejské kaskády, který by v budoucnu měl být spojen jedinou hladinou s kaskádou Angarskou. \n"}
{"id": "1475033", "url": "https://cs.wikipedia.org/wiki?curid=1475033", "title": "Zkáza Dejvického divadla", "text": "Zkáza Dejvického divadla\n\nZkáza Dejvického divadla je český šestidílný televizní komediální seriál o Dejvickém divadle, jehož herci a další zaměstnanci hrají sami sebe. Scénář napsali Miroslav Krobot a Ondřej Hübl, režisérem je Miroslav Krobot. Předpremiéra všech šesti dílů najednou proběhla 27. února 2019 v 50 českých kinech. V České televizi byl seriál premiérově uváděn od 4. března do 8. dubna 2019.\n\nV seriálu hrají herci Dejvického divadla sami sebe. \n\n\n"}
{"id": "1475035", "url": "https://cs.wikipedia.org/wiki?curid=1475035", "title": "Kostel svatého Petra a Pavla (Hosín)", "text": "Kostel svatého Petra a Pavla (Hosín)\n\nKostel svatého Petra a Pavla je původně románský kostel s mohutnou neorománskou přístavbou. Kostel se nachází přibližně uprostřed obce Hosín, na křižovatce hlavních cest z Českých Budějovic na Hlubokou a na Ševětín.\n\nMezi lety 1260–1280 zde byl zbudován románský kostelík s apsidou. V období gotiky, kolem roku 1340, byl kostel z kapacitních důvodů rozšířen a původní románský kostelík byl do nového kostela zakomponován jako sakristie, která se kolem roku 1340 dočkala hodnotné freskové výzdoby. Tehdy také došlo k zaklenutí původně plochostropé lodi románské svatyně. K další přestavbě kostela došlo v období baroka, kdy byla v interiéru kostela zřízena kruchta pro provozování chrámové hudby.\n\nRoku 1899 byl dosavadní farní kostel z větší části stržen a položen základní kámen ke stavbě nového novorománského kostela podle projektu architekta Jana Sedláčka. Tento kostel byl vysvěcen roku 1900 (viz pamětní kámen u hlavního vstupu). Původní románský kostelík (sakristie) byl opět bourání ušetřen a znovu začleněn do novostavby a přeměněn v boční kapli na východní straně. Při začleňování původního románského kostela do nové stavby (1901) byly na jeho zdech objeveny gotické malby. Ty restauroval akademický malíř Ludvík Kuba.\n\nV současné době (2019) je kostel farním kostelem římskokatolické farnosti Hosín. Mše se konají každou neděli v 10:30.\n\nKostel je postaven částečně z kamene, podstatnou část zdiva ale tvoří žluté šamotové cihly ze šamotky ve Zlivu u Hluboké nad Vltavou. Kostel je na rozdíl od většiny chrámových staveb orientován presbytářem směrem na jih, nikoli k východu. Jeho půdorys má tvar rovnoramenného kříže se třemi apsidami v závěru, na východě pak k presbytáři přiléhá sakristie. Otevřená předsíň u západního průčelí kostela je vyzdobena erby někdejších hosínských vrchností.\n\nChrámová věž má čtvercový půdorys a je vysoká 36 metrů. Dvě menší věžičky zdobí severní průčelí kostela.\n\nSoučástí chrámového interiéru je celá řada dalších pozoruhodných architektonických prvků a umělecky ztvárněných kusů mobiliáře, povětšině pseudorománských, zčásti však také převzatých ze staršího vybavení kostela.\n\nKostel je stavební dominantou obce i jejího okolí. Jedná se o hodnotný příklad raně středověké církevní stavby v jižních Čechách. Novodobá přestavba z konce 19. a 20. století je pak významným dobovým příkladem církevní stavby v novorománském slohu. Kostel lze rovněž považovat za doklad projevu křesťanské víry v daném regionu, a to od raného středověku až po současnost.\n"}
{"id": "1475037", "url": "https://cs.wikipedia.org/wiki?curid=1475037", "title": "Drowners", "text": "Drowners\n\nDrowners je americko-velšská indie rocková skupina, která vznikla v New Yorku v roce 2011. Jejími členy jsou Matthew Hitt, Jack Ridley, Erik Lee Snyder a Daniel Jacobs. Jejich prvním počinem bylo EP \"Between Us Girls,\" které bylo vydáno na počátku roku 2013. V lednu 2014 vydali své debutový album \"Drowners\" se singlem \"Luv, Hold Me Down\". V roce 2016 skupina vydala své druhé album \"On Desire\".\n\nKapela vznikla, když se velšan Matthew Hitt přestěhoval v roce 2011 do New Yorku, kde se chtěl věnovat modelingu. Po získání titulu z anglické literatury měl podle vlastních slov čas \"každý den psát a hrát na kytaru\". Sehnal další tři muzikanty a spolu začali zkoušet a nahrávat. Kytarista Jack Ridley je původně ze severozápadu USA, zatímco baskytarista Erik Snyder vyrůstal nedaleko Filadelfie. 4. února 2013 vydali Drowners své první EP \"Between Us Girls\" pod britským vydavatelstvím Birthday Records. EP obsahuje tři krátké skladby, včetně singlu \"Long Hair.\" \n\nSkupina podepsala kontrakt s Frenchkiss Records a své debutové album začali nahrávat v květnu 2013. Nahrávání trvalo tři týdny a album bylo produkováno Gusem Obergem a Johnnym T.\n\nKapela se poprvé vydala do Evropy v únoru 2014 kvůli promu svého alba, ve Velké Británii odehráli několik málo koncertů a odjeli na turné s kapelami Cage The Elephant a SKATERS. V kapele se v této době vystřídalo několik bubeníků, včetně Joea Brodieho, později se stálým členem stal Daniel Jacobs.\n\nKapela se stala předskokany na turné Arctic Monkeys, The Vaccines a Foals a v únoru a březnu 2014 měla své první turné v Severní Americe a Evropě. Mimo jiné si zahráli na festivalu Coachella. O Vánocích 2015 dokončila kapela své druhé album.\n\nV červnu 2016 skupina vydala album \"On Desire.\" Album produkoval Claudius Mitterndorfer a hlavním singlem se stala píseň \"Cruel Ways\".\n\n"}
{"id": "1475038", "url": "https://cs.wikipedia.org/wiki?curid=1475038", "title": "Reino Kuuskoski", "text": "Reino Kuuskoski\n\nReino Iisakki Kuuskoski (18. ledna 1907, Loimaa – 27. ledna 1965, Helsinky) byl finský právník a úředník. V letech 1953–1954 byl ministrem spravedlnosti v úřednické vládě, od dubna do srpna 1958 byl premiérem Finska, stál v čele polopolitické vlády. Byl členem Agrární ligy (dnes Finský střed). V letech 1946–1947 byl parlamentní ombudsman, v období 1955–1958 vedl Ústav sociálního pojištění, v letech 1958–1965 Nejvyšší správní soud. Byl blízkým přítelem a spojencem Urho Kekkonena. Jeho synovec Eevy Kuuskoski se stal rovněž politikem a ministrem.\n"}
{"id": "1475043", "url": "https://cs.wikipedia.org/wiki?curid=1475043", "title": "Prašný Újezd (zámek)", "text": "Prašný Újezd (zámek)\n\nPrašný Újezd je zámek ve stejnojmenné vesnici u Mlečic v okrese Rokycany. Postaven byl na přelomu sedmnáctého a osmnáctého století a dochovaná podoba je výsledkem klasicistních úprav v roce 1822. Zámecký areál je od roku 2005 chráněn jako kulturní památka.\n\nPrašný Újezd patřil po většinu své existence kladrubskému klášteru, hřešihlavskému a částečně ke zvíkoveckému panství. V šestnáctém století se stal centrem malého samostatného statku s panským sídlem. Nejspíše jím byla tvrz s neznámou polohou, ale je možné, že stávala na místě zámku. Před třicetiletou válkou patřila Běšinům z Běšin. Zakladatelem dochovaného barokního zámku byl hrabě Martin Allemann na přelomu sedmnáctého a osmnáctého století, který u něj také zřídil zámeckou kapli. Dochovanou podobu zámek získal v roce 1822, kdy tehdejší majitel, svobodný pán ze Stilfriedu na Terešově, nechal obytnou budovu snížit o jedno patro a upravit ji v klasicistním slohu. Ve druhé polovině dvacátého století zámek využívalo jako správní budovu jednotné zemědělské družstvo.\n\nZámek je přízemní budova s obdélníkovým půdorysem a mansardovou střechou. Prosté fasády jsou zdobené jen jednoduchými rámy kolem oken a empírovou fabionovou korunní římsou. Jediným klenutým prostorem v interiéru je bývalá kaple s valenou klenbou s lunetami. K památkově chráněnému areálu patří také ohradní zeď s vjezdem a budova stájí. Objekty špýcharu a bývalých chlévů klenutých do pasů novodobými úpravami ztratily svou historickou hodnotu. Ze stodoly zůstala stát jen obvodová zeď.\n\n"}
{"id": "1475044", "url": "https://cs.wikipedia.org/wiki?curid=1475044", "title": "Calatayud", "text": "Calatayud\n\nCalatayud ( ) je městem v autonomním společenství Aragonie a jeho provincie Zaragoza. Je centrem comarky \"Comunidad de Calatayud\". Leží na řece Jalón, je druhým největším městem provincie a čtvrtým největším v Aragonii. Jeho historické centrum je ve Španělsku chráněno jako \"Bien de Interés Cultural\".\n\n"}
{"id": "1475045", "url": "https://cs.wikipedia.org/wiki?curid=1475045", "title": "Matouš (příjmení)", "text": "Matouš (příjmení)\n\nPříjmení Matouš nosí více osobností:\n\n"}
{"id": "1475048", "url": "https://cs.wikipedia.org/wiki?curid=1475048", "title": "Andropogon", "text": "Andropogon\n\nAndropogon je široce rozšířený rod lipnicovitých rostlin, původních v Asii, Africe, Americe, jižní Evropě a také na různých oceánských ostrovech. Existuje více než 100 druhů.\n\nMnohé z druhů dříve zahrnovaných do rodu Andropogon se nyní řadí spíše k jiným rodům, např. \"Agenium\", \"Anadelphia\", \"Apluda\", \"Arthraxon\", \"Vousatka\", \"Capeochloa\", \"Capillipedium\", \"Chrysopogon\", \"Cymbopogon\", \"Dichanthium\", \"Diheteropogon\", \"Elionurus\", \"Elymandra\", \"Milička\", \"Eulalia\", \"Garnotia\", \"Gymnopogon\", \"Hemarthria\", \"Heteropogon\", \"Hyparrhenia\", \"Hyperthelia\", \"Ischaemum\", \"Parahyparrhenia\", \"Pentameris\", \"Polytrias\", \"Pseudopogonatherum\", \"Pseudosorghum\", \"Saccharum\", \"Schizachyrium\", \"Sorghastrum\", \"Čirok\", \"Spodiopogon\", \"Themeda\", \"Trachypogon\".\n"}
{"id": "1475049", "url": "https://cs.wikipedia.org/wiki?curid=1475049", "title": "Matyáš (příjmení)", "text": "Matyáš (příjmení)\n\nPříjmení Matyáš nese více různých osobností:\n\n"}
{"id": "1475050", "url": "https://cs.wikipedia.org/wiki?curid=1475050", "title": "Jan Kalous (rozcestník)", "text": "Jan Kalous (rozcestník)\n\nJméno a příjmení Jan Kalous má více nositelů:\n\n"}
{"id": "1475052", "url": "https://cs.wikipedia.org/wiki?curid=1475052", "title": "Andrle", "text": "Andrle\n\nPříjmení Andrle nese více různých osobností:\n\n"}
{"id": "1475053", "url": "https://cs.wikipedia.org/wiki?curid=1475053", "title": "Václav Junek (rozcestník)", "text": "Václav Junek (rozcestník)\n\nJméno a příjmení Václav Junek má více nositelů:\n\n"}
{"id": "1475054", "url": "https://cs.wikipedia.org/wiki?curid=1475054", "title": "Mol (Srbsko)", "text": "Mol (Srbsko)\n\nMol (v srbské cyrilici Мол, maďarsky Mohol) је město v srbské Vojvodině. Administrativně je součástí Severobanátského okruhu, opštiny Ada.\n\nV roce 2011 mělo dle sčítání lidu 6009 obyvatel.\n\nMěsto se nachází na břehu řeky Tisy, v rovinaté krajině Panonské nížiny, v blízkosti města Ada. Jako většina sídel, která vznikla v období kolonizace dolních Uher po Karlovickém míru má i Mol pravoúhlou síť ulic. Nachází se zde také i rodný dům Novaka Radoniće.\n\nPrvní písemná zmínka o Molu pochází z roku 1332. Současné obyvatelstvo se však do obce dosídlilo v souvislosti s kolonizaci Dolních Uher po stažení Turků.\n\nZ Molu pocházel episkop pro Sremské Karlovce Sava Trljajić a episkop budínský Lukijan Pantelić. V roce 1913 byla do města zavedena elektřina.\n"}
{"id": "1475056", "url": "https://cs.wikipedia.org/wiki?curid=1475056", "title": "Stachovice (nádraží)", "text": "Stachovice (nádraží)\n\nStachovice je železniční zastávka na trati 277 ze Suchdola nad Odrou do Fulneku. Nachází se ve vsi Stachovice.\n\nŽelezniční zastávka Stachovice se nachází v obci Stachovice poblíž domu č. p. 112. Stanice je součástí integrovaného dopravního systému a cestujícím je na místě k disozici přístřešek.\n"}
{"id": "1475057", "url": "https://cs.wikipedia.org/wiki?curid=1475057", "title": "Provozní hmotnost vozidla", "text": "Provozní hmotnost vozidla\n\nProvozní hmotností vozidla se podle české vyhlášky č. 341/2002 Sb. (zrušena vyhláškou č. 341/2014 Sb.) rozuměla hmotnost nenaloženého vozidla s karoserií a se spojovacím zařízením (jen u tažných vozidel) v \"pohotovostním stavu\" nebo hmotnost podvozku s kabinou, pokud výrobce nemontuje karoserii nebo spojovací zařízení. Vozidlem v \"pohotovostním stavu\" bylo podle této vyhlášky vozidlo s náplní chladicí kapaliny, oleje, 90 % paliva, 100 % ostatních náplní, nářadí, náhradního kola a řidiče (75 kg); u vozidel kategorie L se hmotnost řidiče nepřičítá.\n\nOd roku 2015 se podle vyhlášky č. 341/2014 Sb. hmotností v provozním stavu rozumí u motorových vozidel hmotnost vozidla, jehož palivová nádrž se naplní alespoň na 90 % svého objemu, včetně hmotnosti řidiče, paliva a kapalin, vybaveného standardním vybavením podle specifikací výrobce, a jsou-li součástí vybavení, i hmotnost karosérie, kabiny, spojovacího zařízení a náhradního kola, jakož i nářadí. V případě přípojného vozidla pak hmotnost vozidla, včetně paliva a kapalin, vybaveného standardním vybavením podle specifikací výrobce, a jsou-li součástí vybavení, i hmotnost karosérie, dalšího spojovacího zařízení a náhradního kola a nářadí.\n"}
{"id": "1475059", "url": "https://cs.wikipedia.org/wiki?curid=1475059", "title": "Karel Hradecký (rozcestník)", "text": "Karel Hradecký (rozcestník)\n\nJméno a příjmení Karel Hradecký má více nositelů:\n\n"}
{"id": "1475060", "url": "https://cs.wikipedia.org/wiki?curid=1475060", "title": "Cavrianiové", "text": "Cavrianiové\n\nCavrianiové, respektive \"hrabata z Cavriani\" (původně italsky \"Capriani\") je původně starý italský šlechtický rod, který se později směl zařadit i mezi rakouskou vysokou šlechtu, jejíž členové zasedali v panské sněmovně Rakouského císařství.\n\nRod Cavrianiů pochází z pozdějšího Mantovského vévodství v Lombardii a objevuje se od 12. století. Původní název rodu zněl \"Capriani\", který je zřejmě odvozen od obce Cavriany, místa původu rodu.\n\nConradinus byl roku 1359 Karlem IV. povýšen na svobodného pána. O sto let později v roce 1452 byl císařem Bedřichem III. do stavu svobodných pánů povýšen také jistý Jan (Giovanni) Cavriani. Za panování dynsatie Gonzagů dosáhl rod Cavrianiů významného postavení. Galeazzo Cavriani (1444–1466) byl jedním z mantovských biskupů.\n\nBedřich (Frederico) (* 1518 v Mantově-1. října 1566), syn Jana (Giovanni) (*1477 - 11. července 1552) a Konstancie (Costanza) de Salis Salla, se v roce 1548 stal císařským místrodržitelem v Piombinském knížectví, a císař Ferdinand I. potvrdil panský stav pro jeho rod a polepšil rodový erb o dvojhlavého císařského orla. Byl ženatý od roku 1561 s Cornelií Copiniovou (22. května 1540 - 19. května 1579).\n\nKryštof hrabě z Cavriani, svobodný pán na Unterwaltersdorfu (1. dubna 1715 na zámku Pragstein - 1783), majitel panství Kostelec u Holešova na Orlici, nejmladší syn Leopolda Karla, byl c. k. komorníkem, a následně skutečným tajným radou, a v letech 1764 až 1779 vrchním zemským sudím v Dolních Rakousích. V roce 1744 se oženil s Marií Alžbětou hraběnkou Jarubovou z Hustrčan (13. listopadu 1717 - 1781), která jako manželské věno přinesla panství Přestavlky v Čechách.\n\nV Čechách a na Moravě vlastnil později rod Cavrianiů také panství Veselá u Častrova, Kostelec u Holešova nad Orlicí a Přestavlky, dále Letohrad, Osvračín a ves Kavriánov, pojmenovanou po moravském guberniálním radovi. V Praze rod vlastnil barokní palác v Celetné ulici č. 597/13. Na budově je umístěna pamětní deska s nápisem: \n\nPříslušníci hraběcího rodu Cavrianiů poté sloužili i ve vysokých vojenských a správních funkcích. Od založení panské sněmovna, horní komory rakouské říšské rady v roce 1861, získali Cavrianiové jako zástupci jednoho ze tří markraběcích rodů, dědičné křeslo.\n\n\n"}
{"id": "1475061", "url": "https://cs.wikipedia.org/wiki?curid=1475061", "title": "Václav Hradecký (rozcestník)", "text": "Václav Hradecký (rozcestník)\n\nJméno a příjmení Václav Hradecký má více nositelů:\n\n"}
{"id": "1475063", "url": "https://cs.wikipedia.org/wiki?curid=1475063", "title": "Seznam zaragozských biskupů a arcibiskupů", "text": "Seznam zaragozských biskupů a arcibiskupů\n\n"}
{"id": "1475064", "url": "https://cs.wikipedia.org/wiki?curid=1475064", "title": "Skala (příjmení)", "text": "Skala (příjmení)\n\nPříjmení Skala nese více různých osobností:\n\n\n"}
{"id": "1475066", "url": "https://cs.wikipedia.org/wiki?curid=1475066", "title": "Emil Aslan", "text": "Emil Aslan\n\nEmil Aslan, aka Souleimanov (* 19. listopadu 1978, Jerevan) je český politolog a vysokoškolský pedagog, ředitel výzkumu Ústavu mezinárodních vztahů.\n\nEmil Aslan je absolventem oborů německý jazyk Moskevské státní pedagogické univerzity (1997), Mezinárodní vztahy na Institutu politologických studií FSV UK (2001, Mgr.) a právo na Humanitárním institutu Sankt-Petěrburské státní polytechnické univerzity (2004, Mgr.). V roce 2005 se stal doktorem filozofie na Karlově univerzitě v Praze. Absolvoval v letech 2006-2007 roční výzkumný pobyt na Kennedy School of Government, Harvard University (Fulbrightovo stipendium). Habilitoval v roce 2013 v oboru Mezinárodní teritoriální studia na FSV UK, od roku 2017 je docentem. Od roku 2018 je ředitelem výzkumu Ústavu mezinárodních vztahů.\n\nJeho výzkum se zaměřuje na politologii a sociologii, a to zejména na problematiku asymetrických a iregulérních konfliktů ve spojení s politickou etnografii a mikrodynamikou ozbrojených konfliktů a skupin. Soustředí se zejména na postsovětský prostor, Turecko a Írán.\n\nJe autorem řady odborných analýz pro NATO, ministerstvo zahraničních věcí ČR a ministerstvo obrany.\n\nUmí výborně nebo velmi dobře ruštinu, češtinu, angličtinu, arménštinu, němčinu, slovenštinu, turečtinu, ázerbájdžánštinu a pasivně krymskou tatarštinu, francouzštinu a italštinu.\n\n"}
{"id": "1475069", "url": "https://cs.wikipedia.org/wiki?curid=1475069", "title": "Rezek (příjmení)", "text": "Rezek (příjmení)\n\nPříjmení Rezek nese více osobností:\n\n"}
{"id": "1475070", "url": "https://cs.wikipedia.org/wiki?curid=1475070", "title": "Raška (město)", "text": "Raška (město)\n\nRaška (v srbské cyrilici Рашка) је město v stejnojmenné části Srbska (na jihozápadě země), u hranice s Černou Horou. Administrativně je součástí Rašského okruhu. \n\nV roce 2011 mělo dle sčítání lidu 6590 obyvatel. \n\nMěsto se nachází v údolí řeky Ibar, na jejím soutoku se stejnojmennou řekou. Je prvním větším sídlem na území Centrálního Srbska po opuštění území Kosova. Centrální část Rašky, která se nachází v nadmořské výšce 400 m, obklopují vrcholy o výšce 600-800 m n. m. pohoří Kopaonik a Golija. Jihovýchodně od města se nachází Klášter Končul. Městem také prochází železniční trať. \n\nMístní kostel zasvěcený svatému Gabrielovi byl budován v letech 1871 až 1874. \n"}
{"id": "1475071", "url": "https://cs.wikipedia.org/wiki?curid=1475071", "title": "Josef Pavel (rozcestník)", "text": "Josef Pavel (rozcestník)\n\nJméno a příjmení Josef Pavel má více nositelů:\n\n"}
{"id": "1475072", "url": "https://cs.wikipedia.org/wiki?curid=1475072", "title": "Bét-el", "text": "Bét-el\n\nBét-el, Bét-El či Bétel (ugaritsky \"bt il\" – ve významu „Dům Elův“ či „Dům Hospodinův“, \"ḇêṯ’êl\"; ; ) bylo pohraniční město popisované ve Starém zákoně jako místo mezi územími Benjamín a Efrajim. Nejprve patřilo kmenu Benjamín a následně bylo dobyto kmenem Efrajim. Eusebios z Kaisareie a sv. Jeroným Bét-el ztotožňovali s místem 12 římských mil severně od Jeruzaléma. Dalším možným umístěním je nyní arabská osada Bejtin na Západním břehu Jordánu, tento názor v současnosti převládá.\n\nPodle tohoto starozákonního místa byla pojmenována moderní osada Bejt El.\n\nMísto je v Bibli několikrát zmiňováno, nejprve v Genesis, ve 12. a 13. kapitole, kdy zde Abram postavil oltář. Posléze () má na tomto místě Jákob sen o andělech vystupujících a sestupujících po žebříku do nebes. V 35. kapitole pak Hospodin dává Jákobovi jméno \"Izrael\". Dále je Bét-el zmiňován v knize Jozue a v knize Soudců, v  zde pod palmou dlí Debora. Židé se v 20. kapitole knihy Soudců chodí do Bét-elu dotazovat Hospodina na výsledek bitvy s Gibejci. Bét-el je umisťován jižně od Šíla.\n\nBét-el je dále zmiňován v 1. i 2. knize Samuelově, Samuel do Bét-elu posílá například Saula. Po rozdělení království Bét-el připadl Izraelskému království a stal se zřejmě místem modloslužby, kde byl uctíván Baal, a několik starozákonních proroků se proti němu obracelo.\n\n"}
{"id": "1475073", "url": "https://cs.wikipedia.org/wiki?curid=1475073", "title": "Largo", "text": "Largo\n\nLargo může znamenat:\n\n"}
{"id": "1475075", "url": "https://cs.wikipedia.org/wiki?curid=1475075", "title": "František Teplý (rozcestník)", "text": "František Teplý (rozcestník)\n\nJméno a příjmení František Teplý má více nositelů:\n\n"}
{"id": "1475076", "url": "https://cs.wikipedia.org/wiki?curid=1475076", "title": "Jan Teplý (rozcestník)", "text": "Jan Teplý (rozcestník)\n\nJméno a příjmení Jan Teplý má více nositelů:\n\n"}
{"id": "1475077", "url": "https://cs.wikipedia.org/wiki?curid=1475077", "title": "Dům U Stříbrného gryfa (Kadaň)", "text": "Dům U Stříbrného gryfa (Kadaň)\n\nDům U Stříbrného gryfa (čp. 685) stojí v ulici Školní (dříve Hofmannova) na Prunéřovském předměstí v Kadani. Byl postaven někdy v 90. letech 19. století a fungovala zde známá kadaňská tiskařská firma. V \"Hönlově tiskárně\" se sídlem v domě U Stříbrného gryfa byly tištěny některé z místních novin, například \"Kaadner Zeitung\", který vycházel pravidelně dvakrát týdně v letech 1907 až 1945.\n\nDům U Stříbrného gryfa byl postaven na rohu ulic Školní a 5. května (dříve Hofmannova a Jahnova) někdy v průběhu 90. let 19. století. Stavebníky a majiteli domu byli manželé Wenzel a Leopoldine Hönlovi, kteří v zde od roku 1902 provozovali kadaňskou \"Hönlovu tiskárnu\". Tiskla se zde řada kadaňských novin, mezi nimi například \"Kaadner Zeitung\", který vycházel pravidelně dvakrát týdně v letech 1907 až 1945. Tiskárna dala však vzniknout také mnohým vlastivědným knihám o Kadaňsku, včetně vědeckých publikací. V roce 1908 byla \"Hönlovou tiskárnou\" vytištěna monografie \"Zur Geschichte und Theorie des Vulkanismus\" od místního středoškolského profesora Dr. Karla Schneidera, kterou vydalo pražské akademické nakladatelství J. G. Calve. Tiskařskou firmu, jež později provozovala také nakladatelskou činnost, následně převzal syn manželů Hönlových Hermann Hönl, kterému pak byla v roce 1945 jakožto tzv. německý majetek zkonfiskována. Po odsunu se Hermann Hönl usadil v hesenském městě Kassel, kde pokračoval v rodinné knihtiskařské tradici. Od 50. let 20. století jeho tiskařská firma tiskla i časopis \"Kaadner Heimatbrief\", který byl určený pro německé vyhnance z Kadaňska. Vydávání tohoto časopisu a dalších tiskovin od něj později převzala jeho sestra Irmtraud Susanka-Hönl (†2009), která žila v obci Helmstadt-Flinsbach v Porýní. Některé vlastivědné publikace z její tiskařské dílny si ve vědeckých kruzích získaly značnou popularitu, například ty o kadaňském německém nářečí.\n\nFasádu domu U Stříbrného gryfa zdobí pozůstatky cechovního znaku knihtiskařů. Domovní znamení je dnes vyvedeno pouze v bílé barvě, jen korunka na přilbě je žlutá (heraldicky zlatá). Z přilby se zlatou korunou vyrůstá jako heraldický klenot gryf, přeneseně bájný pták Noh, původně stříbrný s červenou zbrojí, jenž drží v pařátech tiskařské paklíky. Podle legend propůjčil tento znak tiskařům a sazečům římský císař Friedrich III. již kolem roku 1470, císař Ferdinand II. pak k němu v roce 1640 připojil onu figuru gryfa. Gryf, jako bájná nestvůra, se objevuje již ve starověkém Řecku, má hlavu, křídla a pařáty orla a trup se zadní část těla pak lví. V heraldice gryf symbolizuje sdružené vlastnosti orla a lva, tedy bdělost a odvahu. V křesťanské ikonografii je zároveň symbolem dvojí přirozenosti Kristovy, božské a lidské. Podobně jako pták Fénix představuje i gryf symbol vzkříšení. Znak s gryfem, který je zároveň domovním znamením, byl na dům umístěn koncem 19. století a symbolikou odkazoval na tiskárnu, která byla v domě provozována.\n\nV současné době prostý domovní štít býval ozdoben vyobrazením dvouhlavého černého orla, znakem Svaté říše římské, který v pravém pařátu třímal tzv. tenákl s divisiorem a v levém pak tzv. sázítko, staročesky zvané háček, vše tedy nástroje tiskařů a sazečů. \n\nŘíšský orel v domovním štítě byl odstraněn hned po roce 1945. O heraldické barvy přišel znak s gryfem při rekonstrukcích fasády domu v průběhu 2. poloviny 20. století, z nichž jedna proběhla například mezi lety 1983 až 1986. \n\nV těsném sousedství domu U Stříbrného gryfa stávala tzv. nová kadaňská synagoga (čp. 658), kterou nechala vystavět v letech 1896 až 1900 místní židovská obec. Součástí synagogy býval i byt rabína, a tak zde s rodinami postupně bydleli Markus Schulhof, Samuel Schwarzberg, Ignaz Löwy a Josef Sagher, poslední kadaňský rabín. Synagoga byla během tzv. Křišťálové noci roku 1938 vypálena. \n\n"}
{"id": "1475078", "url": "https://cs.wikipedia.org/wiki?curid=1475078", "title": "Dům U Božího oka (Kadaň)", "text": "Dům U Božího oka (Kadaň)\n\nDům U Božího oka (čp. 100) je původně gotický měšťanský dům v Žatecké ulici (dříve Kovářská) na Starém Městě v Kadani. \n\nPůvodní gotický nárožní dům s vysokým barokním štítem a se zachovalými goticky klenutými sklepy byl kdysi zřejmě sídlem některé z bohatých kadaňských měšťanských rodin. Jako majitel domu je k roku 1882 uveden pekařský mistr Oswald Hickman, který zde až do počátku 20. století provozoval jedno z největších a nejvíce prosperujících pekařství v Kadani. Tuto živnost v domě provozovali i jeho následující majitelé (asi od roku 1916), manželé Josef a Theresia Papzienovi. Jejich rodina vlastnila i dům naproti přes ulici (čp. 90), kde již od roku 1860 provozovala železářství. Pekařskou živnost v domě U Božího oka převzal po manželech Papzeinových jejich syn Karl Heinrich Papzien. Ten ještě někdy před rokem 1927 rozšířil majetek rodiny o sousední dům čp. 99, kde po nějakou dobu žila krátce v podnájmu židovská rodina Weisskopfových, jejíž část byla za Druhé světové války zavražděna v nacistickém koncentračním táboře Majdanek u Lublinu. V průběhu války vedl živnost v domě U Božího oka pekařský mistr Karl Würl, neboť majitel domu byl zřejmě odveden na frontu. Ze záznamů města Kadaně víme, že Würl usiloval v roce 1943 o stavební povolení pro výstavbu nové pekařské pece s komínem. Úřady však tehdy jeho žádosti nevyhověly.\n\nBarokní štít nárožního měšťanského domu čp. 100 je opatřen domovním znamením. Je jím z plechu vykovaný a do trojúhelníku zasazený symbol Boha Otce, Boží oko, které symbolicky poukazuje na celou Nejsvětější Trojici. Z trojúhelníku vychází několik svazků paprsků. Toto domovní znamení symbolizuje trvalou přítomnost Boží ve světě. Znamení bylo instalováno zřejmě někdy v 18. nebo 19. století, kdy se motiv Božího oka v hojném počtu objevoval na řadě domů ve městech i na vsích.\n\nPodle pověsti nechal domovní znamení se symbolem Božího oka na dům umístit zbožný katolický měšťan, který měl podezření, že jeho sousedi jsou tajní evangelíci. Údajně byl přesvědčen o tom, že se s ostatními evangelíky scházejí u řeky Ohře, kde se po levé straně před kadaňským mostem nacházel špitál a za ním tzv. luteránský hřbitov. Ten byl sice určen jen pro luteránské kupce ze sousedního Saska, pokud v Kadani náhodou zemřeli, avšak měl se v určité době stát i tajným shromaždištěm tehdy pronásledovaných kadaňských evangelíků.\n\n"}
{"id": "1475080", "url": "https://cs.wikipedia.org/wiki?curid=1475080", "title": "Rudolf (příjmení)", "text": "Rudolf (příjmení)\n\nPříjmení Rudolf nese více různých osobností:\n\n"}
{"id": "1475081", "url": "https://cs.wikipedia.org/wiki?curid=1475081", "title": "Ladislav Hanus (rozcestník)", "text": "Ladislav Hanus (rozcestník)\n\nJméno a příjmení Ladislav Hanus má více nositelů:\n\n"}
{"id": "1475082", "url": "https://cs.wikipedia.org/wiki?curid=1475082", "title": "Jan Skácel (rozcestník)", "text": "Jan Skácel (rozcestník)\n\nJméno a příjmení Jan Skácel má více nositelů:\n\n"}
{"id": "1475091", "url": "https://cs.wikipedia.org/wiki?curid=1475091", "title": "Robert Wilfred Skeffington Lutwidge", "text": "Robert Wilfred Skeffington Lutwidge\n\nRobert Wilfred Skeffington Lutwidge (17. ledna 1802 - 28. května 1873) byl anglický advokát, komisař v Lunacy a pionýr fotografie. Byl strýcem Charlese Lutwidga Dodgsona, známého jako spisovatel Lewis Carroll.\n\nV 50. letech 19. století vstoupil do Londýnské fotografické společnosti, později Royal Photographic Society. Tento zájem o fotografické umění přenesl na svého synovce Charlese.\n\nV letech 1842-1845 byl jedním z komisařů Metropolitan Commissioners in Lunacy, kteří se starali o blaho duševně nemocných. V roce 1845 byl jmenován prvním tajemníkem nástupnického orgánu, komisařů v Lunacy. V roce 1855 se stal členem jedné ze tří právních komisí.\n\nZemřel 28. května 1873 v důsledku úrazu způsobených pacientem, který mu probodl hlavu velkým hřebem během inspekce v azylovém domě Fisherton House Asylum v Salisbury. Bylo mu 71 let.\n\nDíky vlivu Roberta Wilfreda Skeffingtona Lutwidga se začal roku 1856 Dodgson věnovat nové formě umění - fotografování. Brzy byl v tomto umění velmi dobrý a stal se známým fotografem. V prvních letech si zřejmě i pohrával s myšlenkou, že se fotografováním bude živit.\n\nPodle vědeckých studií přes polovinu jeho dochovaných děl zachycuje mladé dívky, přestože chybí asi 60% původního fotografického portfolia. Později mnoho svých fotografií dětí použil v souvislosti se svými literárními díly jako ilustrace. Alexandra Kitchinová, známá jako \"Xie\" (vyslovováno \"Iksi\"), byla jeho oblíbeným objektem pro fotografování. Od roku 1869 až do roku 1880, kdy fotografování nechal, ji Dodgson vyfotografoval alespoň padesátkrát, naposled těsně před jejími šestnáctými narozeninami. Z jeho původního portfolia ale zbyla méně než třetina. Dodgson také zachytil mnoho mužů, žen, chlapců a krajin. Jeho objekty byly také kostry, loutky, psi, sochy a obrazy, stromy, učenci, vědci, staří lidé a malé dívenky.\n\nFotografování pro něj také bylo vstupní branou do vyšší společnosti. Během svého nejplodnějšího období pořídil portréty významných osobnosti, například Johna Everetta Millaise, Ellen Terryové, Dante Gabriela Rossettiho, fotografky Julie Margarety Cameronové, Michaela Faradaye a Lorda Alfreda Tennysona.\n\nDodgson s fotografováním náhle přestal v roce 1880. Během 24 let toto médium mistrovsky ovládl, založil v Christ Church vlastní studio a vytvořil asi tři tisíce fotografií. Čas a záměrné ničení přečkalo méně než tisíc z nich. Důvody, proč fotografování nechal, jsou nejisté.\n\nS příchodem modernismu se vkus změnil a jeho fotografie byly asi od roku 1920 až do šedesátých let zapomenuty. Nyní je považován za jednoho z nejlepších viktoriánských fotografů a měl vliv na některé moderní fotografy. Jeho snímky jsou zastoupeny ve sbírkách Art Institute of Chicago v Illinois, USA.\n\nPostava Kloboučníka (Šílený Kloboučník, The Mad Hatter) z Carrollovy knížky \"Alenka v říši divů\" byla inspirována duševně nemocnými, o které se Lutwidge staral. Během 19. století byla při výrobě plstěných klobouků používána rtuť, což způsobilo vysokou míru otravy mezi pracovníky v kloboukovském průmyslu. Otravy rtutí způsobovaly neurologické poškození, včetně poškození řeči, ztráty paměti a třes, což vedlo k frázi \"šílený jako klobouk\". Ve viktoriánském věku mnoho pracovníků v textilním průmyslu, včetně kloboučnického, často trpělo hladem a přepracováním a bylo zvláště náchylných k rozvoji onemocnění postihujících nervový systém, jako je například tuberkulóza centrálního nervového systému (CNS). Ta je zobrazena v románech Alton Locke od Charlese Kingsleyho a v Severu a jihu od Elizabetha Gaskella, kterou četl Lewis Carroll. Mnoho nemocných dělníků bylo posláno do Pauper Lunatic Asylums, které byly pod dohledem komisařů organizace Lunacy, jako Samuel Gaskell nebo Robert Wilfred Skeffington Lutwidge, Carrollův strýc. Carroll se seznámil s podmínkami v azylových zařízeních a přinejmenším jeden navštívil.\n\n"}
{"id": "1475092", "url": "https://cs.wikipedia.org/wiki?curid=1475092", "title": "Jižní vědecko-technologická univerzita", "text": "Jižní vědecko-technologická univerzita\n\nJižní vědecko-technologická univerzita () je univerzita v Šen-čenu v Kuang-tungu v Čínské lidové republice.\n\nPodléhá šenčenské samosprávě, která ji také zčásti financuje. Byla založena v roce 2009 a uvedena do provozu v roce 2011. K roku 2018 měla přes pět tisíc studentů. Většina výuky probíhá v angličtině.\n\nKampus univerzity je v městském obvodě Nan-šan v jihozápadní části města.\n"}
{"id": "1475093", "url": "https://cs.wikipedia.org/wiki?curid=1475093", "title": "Socha svatého Jana Nepomuckého (Kunčice)", "text": "Socha svatého Jana Nepomuckého (Kunčice)\n\nSocha svatého Jana Nepomuckého se nalézá u budovy obecního úřadu v centru obce Kunčice v okrese Hradec Králové. Vedle sochy se nalézá pomník padlých v bitvě u Hradce Králové. Klasicistní pískovcová socha pocházející z roku 1830 je chráněna od 23. března 2006 jako kulturní památka ČR. Národní památkový ústav tuto sochu uvádí v katalogu památek pod rejstříkovým číslem ÚSKP 101771.\n\nKlasicistní socha svatého Jana Nepomuckého představuje stojícího světce v tradičním ikonografickém pojetí v kanovnickém rouchu s biretem na hlavě. Pravou rukou objímá krucifix, k němuž sklání tvář, levá ruka je v předloktí od roku 2005 uražena. \n\nNa trojdílném hranolovém podstavci je umístěn tvarovaný sloup s hladkým dříkem a s plochými volutovými boky ukončený římsou. Dřík sloupu zdobí mělká reliéfní kartuše se znakem doplněným dvěma helmicemi a ozdobnými přikryvadly. V oválném šikmo půleném štítu jsou dva jetelové trojlisty, znak rytířů z Kleebornu (tehdejších majitelů panství). Socha v životní velikosti stojí na soklu, který je umístěn na římse. \n\n\n"}
{"id": "1475096", "url": "https://cs.wikipedia.org/wiki?curid=1475096", "title": "Kirsten Gillibrandová", "text": "Kirsten Gillibrandová\n\nKirsten Gillibrandová (\"Gillibrand\", * 9. prosince 1966) je americká právnička a politička za Demokratickou stranu, od roku 2009 senátorka Senátu Spojených států amerických za stát New York. Předtím byla v letech 2006–2009 za stát New York poslankyní Sněmovny reprezentantů.\n\nV lednu 2019 oznámila plán ucházet se o nominaci Demokratické strany do federálních prezidentských voleb v roce 2020.\n\nNarodila se a vyrůstala v New Yorku v rodině dvou právníků. Sama vystudovala právo na Kalifornské univerzitě v Los Angeles, kde promovala v roce 1991. V devadesátých letech a na začátku dalšího tisíciletí pak pracovala v právnických firmách Davis Polk & Wardwell a Boies Schiller Flexner LLP. Podílela se na kampani Hillary Clintonové při její kandidatuře do senátu v roce 2000.\n\nSama byla řádně zvolena do sněmovny reprezentantů v roce 2006 a mandát obhájila i v roce 2008. Senátorkou se stala nejprve dosazením v roce 2009 – když byla senátorka Clintonová jmenována v roce 2009 do funkce ministryně zahraničních věcí, vybral na její místo guvernér David Paterson právě Gillibrandovou. Ta pak funkci obhájila v mimořádných volbách v roce 2010 i v řádných volbách v letech 2012 a 2018.\n"}
{"id": "1475097", "url": "https://cs.wikipedia.org/wiki?curid=1475097", "title": "Socha svatého Václava (Kunčice)", "text": "Socha svatého Václava (Kunčice)\n\nSocha svatého Václava se nalézá u silnice spojující Kunčice s městečkem Nechanice v okrese Hradec Králové v místě někdy nazývaném Malé Kunčice. Pozdně barokní pískovcová socha od neznámého autora pocházející z doby okolo roku 1760 je od 12. 11. 2014 chráněna jako kulturní památka ČR. Národní památkový ústav tuto sochu uvádí v katalogu památek pod rejstříkovým číslem ÚSKP 105492.\n\n"}
{"id": "1475101", "url": "https://cs.wikipedia.org/wiki?curid=1475101", "title": "NGC 2359", "text": "NGC 2359\n\nNGC 2359 (také Thorova helma nebo Thorova přilba) je emisní mlhovina v souhvězdí Velkého psa. Od Země je vzdálená přibližně 12 000 až 15 000 světelných let a její skutečný průměr je přibližně 30 světelných let. Ústřední hvězdou mlhoviny je Wolfova–Rayetova hvězda označovaná WR7 a je to tedy velmi horká hvězda, o které se předpokládá, že po tomto poměrně krátkém období vybuchne jako supernova. Mlhovina se svou podstatou podobá mlhovině NGC 7635, ale pravděpodobně vzájemným působením mlhoviny a molekulárního mračna získala složitější tvar a rázovou vlnou vytvořené zakřivené útvary podobné Thorově helmě.\n\nMlhovina je také zapsaná v Sharplessově katalogu jako Sh2-298 a v Gumově katalogu jako Gum 4.\nJasnější oblast v západní části mlhoviny má v New General Catalogue samostatné označení NGC 2361.\n\nMlhovina má obecně tvar bubliny s připojenými složitými vláknitými útvary. Obsahuje ionizovanou hmotu s několika stovkami hmotnosti Slunce a dalších několik tisíc hmotností Slunce neionizovaného plynu. Jde převážně o mezihvězdnou hmotu, kterou odhání hvězdný vítr z ústřední hvězdy, ale zdá se, že část této hmoty je obohacena produkty termonukleární fúze a pravděpodobně tedy pochází přímo z hvězdy.\nMlhovina se v různých částech rozpíná různou rychlostí od 10 do přinejmenším 30 km/s a odpovídající stáří odvozené z této rychlosti se odhaduje na 78 500 až 236 000 let. Mlhovina byla zkoumána v oblasti rádiových vln i rentgenového záření, ale ještě nebylo objasněno, zda byla vytvořena během vývoje hvězdy hlavní posloupnosti třídy O, červeným veleobrem, svítivou modrou proměnnou hvězdou, nebo převážně Wolfovou–Rayetovou hvězdou.\n\n"}
{"id": "1475102", "url": "https://cs.wikipedia.org/wiki?curid=1475102", "title": "Teuvo Aura", "text": "Teuvo Aura\n\nTeuvo Ensio Aura (28. prosince 1912 Ruskeala – 11. ledna 1999 Helsinky) byl finský politik. Dvakrát vedl finskou úřednickou vládu, jež měla zemi dovést k předčasným volbám (1970, 1971–1972). Zastával již předtím několik vládních funkcí: ministr zásobování, ministr průmyslu a obchodu (1950–1951, 1952–1954), ministr spravedlnosti (1951), ministr zahraničních věcí (1953–1954), ministr financí (1957) a ministr vnitra (1957). V letech 1968–1979 byl starostou Helsinek. Byl představitelem středopravicové Liberální lidové strany (\"Liberaalinen kansanpuolue\").\n\nNarodil se v Karélii, jež je dnes (od finsko-sovětské války) součástí Ruska. Vystudoval práva. Během zimní a pokračovací války byl vedoucím výboru pro zásobování v Helsinkách. Podobný post zastával nakonec i ve válečném vládním kabinetu. Od čtyřicátých let též pracoval ve finské centrální bance, roku 1943 se stal jejím generálním ředitelem. V roce 1946 se stal předsedou Státní ekonomické rady, odstoupit musel roku 1950 po hrozbě generální stávky (stejnou radu vedl ještě 1954–1956). Ukázal se být nicméně v krizi roku 1950 obratným vyjednávačem, čímž si vysloužil sérii vládních postů v 50. letech. Nejvýznamnějším bylo jeho angažmá na ministerstvu průmyslu. Aurova hospodářská politika byla kombinací důrazu na liberalizaci ekonomiky a zároveň slabosti pro švédský sociální model. Tato kombinace finské hospodářství silně ovlivnila.\n\nPo roce 1956 se začal soustředit na místní politiku v Helsinkách, v jejichž městské radě seděl od roku 1957 do roku 1968, kdy se stal starostou a držel tento post 11 let. Jako starosta se soustředil na bytovou politiku a jeho koncepce této politiky silně ovlivnila celé Finsko. Přijal také rozhodnutí postavit v Helsinkách metro. Jako milovník výtvarného umění učinil z Helsinek epicentrum kultury. Proslulým se stala jeho účast na mnoha akcích, díky rychlým přesunům po městě, díky čemuž si vysloužil přezdívku „Blesk“ (\"Kulblixten\"). Během starostování Helsinek stihl stát také dvakrát v čele úřednických vlád.\n\nByl blízkým přítelem Urho Kekkonena. Spolu se Sakari Tuomiojou vytvářeli jakýsi triumvirát (jejich nepřáteli nazývaný „gang tří“), v němž od 50. let diskutovali hospodářské otázky. Vztah s Kekkonenem se ochladil po prezidentských volbách v roce 1956, nicméně právě Kekkonen, když se stal prezidentem, svého starého spojence v 70. letech jmenoval do čela úřednických kabinetů. \n"}
{"id": "1475104", "url": "https://cs.wikipedia.org/wiki?curid=1475104", "title": "Socha svatého Františka Xaverského (Barchov)", "text": "Socha svatého Františka Xaverského (Barchov)\n\nSocha svatého Františka Xaverského se podle Památkového katalogu měla nalézat u obory v Kunčicích, kde však nebyla nalezena. Podle přiložené fotografie v památkovém katalogu se však ve skutečnosti jedná o sochu svatého Františka Xaverského nalézající se v obci Barchov u silnice vedoucí z Barchova do Zvíkova. Pozdně barokní pískovcová socha od neznámého autora pocházející z doby okolo roku 1770 je chráněna jako kulturní památka ČR. Národní památkový ústav tuto sochu uvádí v katalogu památek pod rejstříkovým číslem ÚSKP 24128/6-636.\n\nNa hranolovém podstavci je umístěn pilíř s dovnitř prohnutými boky ozdobenými volutami a s reliéfním znakem v čele zakončený římsou. Na římse stojí hranolový sokl, na kterém stojí socha světce v životní velikosti.\n\nSvatý František Xaverský je oblečen v kněžském nebo řádovém rouchu a drží v levé ruce hůl. Po světcově pravém boku stojí soška malého chlapce. \n\n\n"}
{"id": "1475110", "url": "https://cs.wikipedia.org/wiki?curid=1475110", "title": "Catherine Robergeová", "text": "Catherine Robergeová\n\nCatherine Robergeová (* 8. února 1982 Québec) je kanadská zápasnice – judistka.\n\nS judem začínala v rodném Québecu po vzoru svých starších sourozenců. Vrcholově se připravovala v Montréalu pod vedením Hiroši Nakamury a později pod osobním vedením svého bratra Patricka. V kanadské ženské reprezentaci se pohybovala od roku 2000 ve střední váze do 70 kg. V roce 2004 jí v této váze pustila pozici reprezentační jedničky Marie-Hélène Chisholmová přestupem do nižší váhové kategorie a umožnila jí tím startovat na olympijské hry v Athénách. V úvodním kole olympijského turnaje přeprala v boji o úchop britskou veteránku Kate Howeyovou v dalším kole však nestačila na Němku Annett Böhmovou. Od roku 2005 patřila mezi přední panamerické judistiky, v roce 2008 však neuspěla v olympijské kvalifikaci pro účast na olympijských hrách v Pekingu.\n\nOd roku 2009 přestoupila do vyšší polotěžká váhy do 78 kg, ve které zvýšila konkurenci v kanadské reprezentaci Amy Cottonové a Marylise Lévesqueové. V roce 2012 se na olympijské hry v Londýně nekvalifikovala. Její forma šla vzápětí po olympijských hrách nahoru, když vyhrála tři turnaje světového poháru a obsadila dělené 5. místo na mistrovství světa v Riu v roce 2013. Do olympijského roku 2016 však formu neudržela a na své druhé olympijské hry v Riu se nekvalifikovala.\n\n\n\n"}
{"id": "1475120", "url": "https://cs.wikipedia.org/wiki?curid=1475120", "title": "Reginald Southey", "text": "Reginald Southey\n\nReginald Southey (15. září 1835 – 8. listopadu 1899) byl anglický lékař a vynálezce \"Southeyovy kanyly\" nebo \"tuby\", což je typ trokaru, který se používá k vypouštění edému končetin.\nSouthey byl synovcem romantického básníka Roberta Southeyho a pátým synem lékaře Henryho Herberta Southeyho. Absolvoval Christ Church, jednu z největších kolejí Oxfordské univerzity v Anglii, dále studoval medicínu v nemocnici sv. Bartoloměje, a pak cestoval po světě. V období 1883 - 1898 pokračoval ve službě jako člen Lunacy Commission, která se starala o blaho duševně nemocných. V této komisi byl společně se strýcem Lewise Carrolla, fotografem Robertem Wilfredem Skeffingtonem Lutwidgem. V roce 1867 se stal Gulstonovým lektorem.\n\nByl celoživotním přítelem Charlese Lutwidga Dodgsona, spíše známého jako spisovatel Lewis Carroll, a povzbuzoval jej, aby se věnoval fotografii.\n\nSouthey nejen sám fotografoval, ale také shromažďoval fotografie pořízené fotografy své doby, a to jak amatéry, tak profesionály. Pět jeho fotoalb získal v roce 1990 Lloyd E. Kotsen a v současné době se nacházejí v Cosenově sbírce na Princetonské univerzitě. Několik fotografií Charlesa Dodgsona se nalezlo ve dvou z těchto fotoalb. Známý je jeho portrét s kostrami, který Carroll pořídil v červnu 1857.\n\n"}
{"id": "1475121", "url": "https://cs.wikipedia.org/wiki?curid=1475121", "title": "Socha svatého Antonína Paduánského (Mokrovousy)", "text": "Socha svatého Antonína Paduánského (Mokrovousy)\n\nSocha svatého Antonína Paduánského se nalézá u obecního úřadu v obci Mokrovousy v okrese Hradec Králové. Socha byla původně součástí výzdoby vyhořelého zámku v Sadové. Barokní pískovcová socha od neznámého autora pocházející pravděpodobně z roku 1753 je od 24. 6. 2002 chráněna jako kulturní památka ČR. Národní památkový ústav tuto sochu uvádí v katalogu památek pod rejstříkovým číslem ÚSKP 51996/6-6277.\n\nBarokní socha svatého Antonína Paduánského stojí na podstavci u zídky u silnice mezi čtyřmi vzrostlými lipami. Na dříku podstavce je v obdélném rámu s vykrojenými rohy nápis: DIVo SILencIarIo / honorI / CaVtoLq Vero / FaVtorI / JIMor. XstrVXIt.\n\nSocha světce stojí na podstavci na hranolovém sloupu zakončeném římsou. Na římse stojí na dvou hranolových soklících postava prostovlasého světce oděného v řeholnickém rouchu. V levé ruce drží knihu, na níž sedí nahé batole, kterému světec pravou rukou žehná. Světec i dítě mají na hlavách zlacenou vějířovitou svatozář.\n\n"}
{"id": "1475123", "url": "https://cs.wikipedia.org/wiki?curid=1475123", "title": "Drowners (album)", "text": "Drowners (album)\n\nDrowners je debutové album indie rockové kapely Drowners. Bylo vydáno 28. ledna 2014. \n"}
{"id": "1475124", "url": "https://cs.wikipedia.org/wiki?curid=1475124", "title": "Kanonýři Kladno", "text": "Kanonýři Kladno\n\nKanonýři Kladno (dříve také FBC Kladno) je český florbalový klub. Vznikl roku 2006 sloučením týmů \"FLK Maják Kladno\" a \"FBC Potápěči Kladno\".\n\nMužský A tým hraje 1. ligu mužů. V sezónách 2010/11, 2013/14 a 2016/17 hrál Superligu florbalu (dříve Extraliga), ale vždy sestoupil zpět do 1. ligy hned v první sezóně.\n\n"}
{"id": "1475133", "url": "https://cs.wikipedia.org/wiki?curid=1475133", "title": "Amy Cottonová", "text": "Amy Cottonová\n\nAmy Cottonová (* 22. ledna 1980) je bývalá kanadská zápasnice – judistka.\n\nPochází z rybářské obce Judique v Novém Skotsku, kde začala s judem ve věku 6 let. Ve svých 15 letech se přesunula do Montréalu, kde se připravala pod vedením Sylvaina Héberta a později Hiroši Nakamury. V kanadské ženské reprezentaci se pohybovala od roku 1998 v polotěžké váze do 78 kg. Od roku 2002 nahradila na pozici reprezentační jedničky Jacynthe Maloneyovou. V roce 2004 se kvalifikovala na olympijské hry v Athénách, kde ve druhém kole nestačila v boji na zemi na Italku Lucii Moricovou.\n\nV roce 2007 měla problémy s levým ramenem, kvůli kterému jí v reprezentaci nahradila Marylise Lévesqueová. Následně v olympijském roce 2008 s Lévesqueovou prohrála nominaci na olympijské hry v Pekingu. Na své druhé olympijské hry v Londýně se kvalifikovala v roce 2012. V Londýně nestačila v úvodním kole na Francouzku Audrey Tcheuméovou. Sportovní kariéru ukončila v roce 2014. Žije nedaleko Saskatoonu ve Warman a věnuje se trenérské práci.\n\n\n\n"}
{"id": "1475134", "url": "https://cs.wikipedia.org/wiki?curid=1475134", "title": "Vázovka indická", "text": "Vázovka indická\n\nVázovka indická nebo také hrušovka skvrnitá (\"Turbinella pyrum\") je plž, který žije v mělkých pobřežních vodách Indického oceánu. Jeho potravu tvoří převážně mnohoštětinatci. Ulita má tvar hrušky (odtud vědecké druhové jméno \"pyrum\") a dosahuje délky od 8 do 29 centimetrů. Má bílou až smetanovou barvu s mramorovou kresbou, která přechází od oranžové po hnědou. \n\nV buddhismu je lastura vázovky pod názvem šankha řazena mezi šťastné symboly aštamangala. Tento kult převzali hinduisté, pro které je atributem Višnua. Z ulit se vyrábějí ceremoniální trumpety a zdobí se řezbami, kovem nebo drahokamy. Mimořádně ceněné jsou levotočivé ulity, které se vyskytují zhruba u jednoho exempláře z dvou set tisíc. \n\n"}
{"id": "1475137", "url": "https://cs.wikipedia.org/wiki?curid=1475137", "title": "William de Wiveleslie Abney", "text": "William de Wiveleslie Abney\n\nSir William de Wiveleslie Abney (24. července 1843 – 3. prosince 1920) byl anglický astronom, chemik a fotograf. \n\nAbney se narodil v Derby v Anglii jako syn Edwarda Abneyho (1811–1892), vikáře ze St Alkmundu v Derby a majitele domu First Estate School Derby. Navštěvoval školy Rossall School, Královskou vojenskou akademii, Woolwich a roku 1861 nastoupil k Royal Engineers Britské armády, s nimiž několik let sloužil v Indii. Protože chtěl získat poznatky v oblasti fotografování, stal se asistentem chemie na Chathamské škole vojenské techniky.\n\nAbney byl průkopníkem několika technických aspektů fotografie. Jeho otec byl jedním z prvních fotografických průkopníků a přítel Richarda Keena, bývalého fotografa z Derby. Keene se stal blízkým přítelem Williama a jeho bratra Karla Edwarda Abneyho (1850-1914). Oba Abneyho synové se později stali zakládajícími členy společnosti Derby Photographic Society v červnu 1884. Z jeho snah v chemii fotografie vznikly užitečné fotografické produkty a ovlivnil také vývoj v astronomii. Napsal mnoho knih o fotografii, které byly v té době považovány za standardní texty, i když měl pochybnosti o tom, že jeho zlepšení by mělo velký dopad na toto téma.\n\nAbney zkoumal ztmavení negativu v důsledku působení vedlejšího světla. V roce 1874 vyvinul Abney suchou fotografickou emulzi, která nahradila \"mokré\" emulze. Použil tuto emulzi na egyptské expedici, kdy fotografoval tranzit Venuše přes Slunce. V roce 1880 představil hydrochinon. Abney také vyvinul nové a užitečné typy fotografického papíru, včetně formule pro želatinový chlorid stříbrný roku 1882. V roce 1876 byl zvolen členem Královské společnosti.\n\nAbney prováděl raný výzkum v oboru spektroskopie a vyvinul emulzi citlivou na červenou barvu, která byla použita pro infračervené spektrum organických molekul. Byl také průkopníkem při fotografování infračerveného slunečního spektra (1887) a ve zkoumání slunečního světla v atmosféře.\n\nV roce 1904 královská komise Světového veletrhu v Saint Louis jej ještě společně s Jamesem Craigem Annanem vybrala, aby reprezentovali Británii na \"International Jury for Photography, Photo-process and Photo-appliances\". \n\nOženil se dvakrát: nejdříve s Agnes Matildou Smithovou (zemřela roku 1888) a podruhé s Mary Louisou Meadovou. Zemřel v Folkestone v Anglii. \n\n\n\n\n"}
{"id": "1475138", "url": "https://cs.wikipedia.org/wiki?curid=1475138", "title": "Rudné doly Sarkander a Barbora", "text": "Rudné doly Sarkander a Barbora\n\nRudné doly Sarkander a Barbora je památkově chráněná montanistická oblast na jihovýchodním svahu Hornických skal na jih od Zlatých Hor v okrese Jeseník. Zahrnuje šachty a komíny na povrchu a chodby, dobývky a kamenné povaly v podzemí středověkých rudných dolů. Ministerstvem kultury České republiky byly v roce 1994 prohlášeny kulturní památkou ČR.\n\nV lokalitě se nachází původní komplex středověkých zlatých dolů s dalším pozdějším dobýváním. K ložisku Barborka byla vytesána úklonná šachta a nad ní je dochovaný větrací komín. Barborka je propojena s horní štolou Sarkander 40 m dlouhým komínem. Další štola v komplexu byl Josef. V roce 1864 měl propůjčeny důlní míry Johann Sarkander majitel chemické továrny Moric Richter z Vrbna, který na ložisku těžil pyrit a chalkopyrit k výrobě kyseliny sírové. Po roce 1952 byl proveden průzkum lokality, která byla zahrnuta do dobývacího prostoru Zlaté Hory–Hornické skály (ZH–HS). V osmdesátých letech 20. století byl otevřen dobývací prostor ZH–HS štolou Josef v nadmořské výšce 771 m a zahájena pravidelná těžba polymetalických rud..\n\nV podzemí zůstaly zachovány kromě dobývky, chodeb, ručně sekaných komínů i zbytky technického zařízení. Ve štole Sarkander je zachován poval s ručním rumpálem a v komplexu dřevěná korýtka pro odvádění vody. Podzemí není přístupné, při sanaci byly ústí štol zasypány odvalovým materiálem. \n\n\n"}
{"id": "1475140", "url": "https://cs.wikipedia.org/wiki?curid=1475140", "title": "Marylise Lévesqueová", "text": "Marylise Lévesqueová\n\nMarylise Lévesqueová (* 3. března 1983) je bývalá kanadská zápasnice – judistka.\n\nPochází z obce Saint-Pacôme v provincie Québec, kde začala s judem ve věku 8 let. Ve svých 18 letech se přesunula do Montréalu, kde se připravala pod vedením Sylvaina Héberta a později Nicolase Gilla. V kanadské ženské reprezentaci se prosazovala od roku 2005 v polotěžké váze do 78 kg. V roce 2007 nahradila na pozici reprezentační jedničky zraněnou Amy Cottonovou a v olympijském roce 2008 uspěla v kanadské olympijské nominaci pro start na olympijských hrách v Pekingu. V Pekingu prohrála ve druhém kole na ippon technikou seoi-nage s domácí Číňankou Jang Siou-li. Sportovní kariéru ukončila v roce 2012 potom co se nekvalifikovala na olympijské hry v Londýně. Pracuje jako zdravotní sestra.\n\n\n\n"}
{"id": "1475141", "url": "https://cs.wikipedia.org/wiki?curid=1475141", "title": "Kostel svatého Šimona a Judy (Skřipel)", "text": "Kostel svatého Šimona a Judy (Skřipel)\n\nKostel svatého Šimona a Judy stojí v centru obce Skřipel (okres Beroun). Pozdně barokní stavba z konce 18. století je obklopena hřbitovem a spolu s márnicí ohrazena hřbitovní zdí. Celý areál je chráněn jako kulturní památka České republiky. \n\nPůvodně stál v těchto místech kostel svatého Jana Křtitele románského původu, který je doložen již roku 1233. Až do roku 1741 byl kostelem farním. Faráře sem dosazoval opat Ostrovského kláštera, po zániku kláštera spadal pod správu benediktýnů ze Svatého Jana pod Skalou. Při kostele byl založen malý benediktýnský ženský klášter, opuštěný v roce 1630. Dále kostel spravovali světští duchovní, ale postupně chátral a pustl. Jeho úlohu později převzal nový kostel v sousedním Osově, kam byly přeneseny v roce 1737 zvony a křtitelnice. V roce 1768 byl zbořen. Stávající kostel byl postaven na náklady Jana Adolfa z Kounic, tehdejšího majitele osovského panství. Původně byl považován za hřbitovní kapli, v roce 1787 zde konzistoř povolila i konání mší. Vysvěcen byl roku 1794. Opravy kostela proběhly v roce 1939 (střecha) a potom v 90. letech 20. století (střecha a fasáda). Pravidelné bohoslužby se v kostele již nekonají. Obec Skřipel podala žádost na Arcibiskupství pražské o bezúplatný převod areálu do svého majetku.\n\nKostel je jednolodní, s vížkou ve vstupním průčelí a se čtvercovým zaobleným presbytářem. Průčelí s portálem a oknem je zdobené plochými pilastry a zakončené římsou se štítem. Další fasády jsou členěny vpadlými poli a okny ve štukových rámcích. Pilastry uvnitř nesou plackové klenby a konchu apsidy. Klenbu lodi zdobí štukový ornament, klenbu presbytáře nové nástěnné obrazy Madony a světců.\n\nHlavní oltář je raně barokní asi z roku 1682. Byl sem přenesen ze hřbitovního kostelíka na Zvíkově. Na nástavci oltáře byly původně pozdně gotické sošky Krista Trpitele, Panny Marie a svatého Jana Evangelisty, které se ztratily v 90. letech 20. století. V lodi jsou dva protějškové barokní rámové oltáře s novějšími sochami Nejsvětějšího Srdce Páně a Panny Marie Lurdské\n\nHřbitov kolem kostela byl používán pro zemřelé z okolních vsí do roku 1877, poté ho nahradil nový hřbitov pod kostelem v Osově. Po stranách vchodu jsou do hřbitovní zdi zasazeny tři staré náhrobní kameny z 16. století z původního kostela. V kaplovitých výklencích se zachovaly nepatrné zbytky fresek. Márnice pochází ze stejné doby jako kostel a hřbitov. Dnes je užívaná jako kostnice, k uskladnění kostí ze zrušeného hřbitova (v šachtě pod podlahou je údajně 300 pytlů vykopaných kostí). Uvnitř je částečně zachovaná freska Nanebevstoupení Páně.\n"}
{"id": "1475144", "url": "https://cs.wikipedia.org/wiki?curid=1475144", "title": "Rudný důl Panny Marie Pomocné III", "text": "Rudný důl Panny Marie Pomocné III\n\nRudný důl Panny Marie Pomocné III (\"Maria Hilfe\") je památkově chráněná montanistická oblast na severovýchodním svahu Příčného vrchu na sever asi 400 m od obnoveného poutního kostela Panny Marie Pomocné ve Zlatých Horách. Zahrnuje na povrchu odvaly šachtic po těžbě, zabořené ústí štoly s haldou a v podzemí úzké dobývky na zlatonosných žilách, záseky pro dřevěné povaly a zimoviště netopýrů. Ministerstvem kultury České republiky byl v roce 1994 prohlášen kulturní památkou ČR. Rudný důl je součástí Zlatohorské hornické naučné stezky, je zimovištěm letounů a přírodní památka Štola Marie Pomocná ev. č. 5656.\n\nVýchodní svah Příčného vrchu je od roku 1674 spojován s poutním místem k obrazu Panny Marie Pomocné a kaplí postavenou v roce 1729 a později postavenému kostelu. Oblast severně od kostela Panny Marie Pomocné se nachází v pinkovém tahu za lokalitou Panny Marie pomocná I a Panny Marie pomocná II. Těžba zlata v této lokalitě probíhala už ve 14. století. Podle historických materiálů jde s největší pravděpodobností o revír \"Obirschar\". Název \"Maria Hilfe\" se objevuje až na mapě A. Habtmanna z roku 1769. Hlavní těžba probíhala v 14. a 15 století, opuštění těchto dolů nastalo v 16. století. Naleziště je patrné na povrchu, propadlý strop dobývky v nadmořské výšce 690 m. V podzemí jsou úzké dobývky (14. století), které jsou široké od 0,4 m do 1,6 m a vysoké až 10 m. Těžba probíhala pomocí mlátku a želízka, ve stěnách jsou záseky pro dřevěné povaly, v některých místech byly částečně zachovalé. V podzemí je hodně traverzových cest, často s odvalovou sutí. V některých místech jsou lichoběžníkové chodby z 15.–16. století. Celková délka dolu je asi 335 m a hloubka 42 m. Naposledy se zde těžilo v padesátých letech 20. století, kdy lokalita byla zahrnuta do ložiskového prostoru Zlaté hory – sever (ZH–S). \n\n\n"}
{"id": "1475145", "url": "https://cs.wikipedia.org/wiki?curid=1475145", "title": "Viola Opolská", "text": "Viola Opolská\n\nViola Opolská (zemřela 7. září 1251) – kněžna opolsko-ratibořská, manželka Kazimíra I. Opolského. \n\nPodle kronikáře Jana Dluhoše (polsky \"Jan Długosz\") pocházela z Bulharska, tzv. Druhé Bulharské říše. \n\nPodle Vladislava Dziewulského (polsky \"Władysław Dziewulski\") byla Viola dcerou cara Kalojana, nebo jeho nástupce Borila. Tento názor byl přijat také Vicenntem Svobodou (polsky \"Wincenty Swoboda\").\n\nJiří Horvát (polsky \"Jerzy Horwat\") přišel s domněnkou, že Viola mohla být uherskou kněžnou, dcerou Bély III. Uherského z jeho druhého manželství, nebo dcerou jeho nástupce Emericha Uherského. \n\nHistorici raději uvádí, že původ kněžny Violy byl doposud nepotvrzen. \n\nViola se provdala za Kazimíra I, opolského knížete, mezi léty 1212 a 1220.\n\nZastánci teorie o jejím bulharském původu spojují její sňatek s přítomnosti neznámého polského knížete v křížovém tažení. Historici jej vždy spojovali se jménem Kazimíra I. Opolského. Manželství mělo být dohodnuto za přispění Ondřeje II. Uherského, se kterým se onen neznámý polský kníže vracel z tažení. Ondřej II. při své zpáteční cestě zasnoubil svou dceru Annu Marii s bulharským carem Ivanem Asenem II. Při této příležitosti měl byt uzavřen také sňatek Violy a Kazimíra I.\n\nPodle jiné teorie Kazimír I. Opolský byl shodný s blíže neznámým uherským rytířem , pokrevním příbuzným krále a vedoucím oddílu, který byl (\"oddíl\") v únoru 1218 zdecimován v pohoří Libanon. Zde by pak na místě byla domněnka, že Kazimír I. se oženil s příbuznou krále, a to ještě před tím, než se vydal na křížovou výpravu. Tedy nejpozději v roce 1217.\n\nV manželství se narodili dva synové: Měšek II. zvaný Otylý a Vladislav I., a dvě dcery: Věnceslavu a Eufrosinu. \n\nViola ovdověla 13. května 1229, nebo 1230. Snažila se o získání poručnictví nad svými nezletilými syny, přesto musela souhlasit s poručnictvím manželova bratrance Jindřicha I. Bradatého. \n\nNa základě závěti (\"testamentu\") svého syna Měška II. Opolsko-Ratibořského, získala v roce 1246 těšínskou kastelánii, jako vdovský nárok.\n\nMísto smrti a pohřbení není známo, ale mohla být uložena vedle svého manžela, v klášteře norbetránek v Černovousech (polsky\"Czarnowąsy\", \"Opolské vojvodství\").\n\n\n"}
{"id": "1475162", "url": "https://cs.wikipedia.org/wiki?curid=1475162", "title": "On Desire", "text": "On Desire\n\nOn Desire je druhé studiové album indie rockové kapely Drowners. Bylo vydané 24. června 2016. \n"}
{"id": "1475168", "url": "https://cs.wikipedia.org/wiki?curid=1475168", "title": "Seznam kolínských biskupů a arcibiskupů", "text": "Seznam kolínských biskupů a arcibiskupů\n\nJména i data před působením arcibiskupa Gunthera jsou velmi nepřesná a je nutné je brát kriticky.\n\n\n\n\n"}
{"id": "1475170", "url": "https://cs.wikipedia.org/wiki?curid=1475170", "title": "A. S. Byattová", "text": "A. S. Byattová\n\nAntonia Susan Duffyová, rozená Drabbleová, známá pod uměleckou značkou A. S. Byattová (* 24. srpna 1936, Sheffield) je anglická spisovatelka a literární teoretička. Proslavila se zejména románem \"Posedlost\" (\"Possession: A Romance\", 1990), za nějž získala Man Bookerovu cenu. Román byl roku 2002 zfilmován. Ve stejném roce vyšel česky. Česky vyšla ještě její sbírka povídek \"Matissova poselství\", roku 2005.\n\nVystudovala na univerzitě v Cambridge (Bryn Mawr College) a v Oxfordu (Somerville College). Roku 1964 vydala svůj první román, \"Stín slunce\", o vztahu dcery vyrůstající pod vlivem dominantního otce. Od roku 1972 vyučovala angličtinu a americkou literaturu na University College London. Akademickou půdu opustila roku 1983, aby se stala spisovatelkou na plný úvazek.\n\nPíše i literárněvědné studie, dvě věnovala Iris Murdochové. Svou publicistiku publikuje zejména v literární příloze \"Timesů\", v deníku \"The Independent\" a v týdeníku \"Sunday Times\". Často též spolupracuje s BBC.\n\nRoku 1999 byla uvedena do šlechtického stavu. Její sestra Margaret Drabbleová je rovněž známou spisovatelkou.\n"}
{"id": "1475171", "url": "https://cs.wikipedia.org/wiki?curid=1475171", "title": "Ferdinand Vilém Slavata z Chlumu a Košumberka", "text": "Ferdinand Vilém Slavata z Chlumu a Košumberka\n\nFerdinand Vilém Slavata z Chlumu a Košumberka (1. září 1630 – 2. dubna 1673) byl český šlechtic z rodu Slavatů a držitel vysokého zemského úřadu Českého království.\n\nNarodil se jako nejstarší syn Jáchyma Oldřicha Slavaty z Chlumu a Košumberka (1606–1645) a jeho manželky Marie Františky z Meggau (1609–1676). Jeho mladší bratr byl Jan Jiří Jáchym.\n\nVychovávala ho matka, německy mluvil lépe než česky. Na konci 40. let 17. století se vydal na kavalírskou cestu. Působil ve Vídni, kde získal hodnost císařského rady a komorníka. V letech 1651–1672 zastával úřad nejvyššího dvorského sudí Českého království a marně čekal na povýšení. Ani po 20 letech v nejvyšším zemském úřadě nedosáhl na titul tajného rady, po kterém velmi toužil.\n\nJeště za života strýce, krátce po svatbě získal v roce 1651 do užívání panství Stráž nad Nežárkou, jehož přibližný roční výnos činil 2000 zlatých. Rodový majetek zdědil svém strýci Adamu Pavlovi Slavatovi (1604–1657). Mezi kmenová panství patřil Jindřichův Hradec, Žirovnice, Telč, Stráž nad Nežárkou, Nová Bystřice, Obříství. Vlastnil také zámek Červená Lhota a s ním související statek a Kardašovu Řečici. V roce 1677 koupil od Karla Leopolda Höniga Vřesnou s tvrzí. Po jeho smrti se podle inventáře v jindřichohradeckém zámku nacházelo překvapivě málo knih (23 svazků a dalších 128 v archivu). Neví se ovšem, kolik knih bylo v jeho pražském paláci.\n\nV Klášteře u Nové Bystřice dostavěl paulánský konvent. V roce 1668 byl v jeho přítomnosti položen základní kámen kostela Nejsvětější Trojice.\n\nNevěstu mu vybral jeho děd Vilém Slavata z Chlumu a Košumberka, který byl defenestrován v roce 1618 a který o sedm let přežil svého syna. Ferdinand Vilém se v roce 1650 oženil s Marií Cecílií Renatou z Náchoda a Lichtenburku († 1694). Narodily se jim čtyři dcery:\n\n\n"}
{"id": "1475173", "url": "https://cs.wikipedia.org/wiki?curid=1475173", "title": "Frenchkiss Records", "text": "Frenchkiss Records\n\nFrenchkiss Records je nezávislá nahrávací společnost sídlící v New Yorku. Bylo založeno v roce 1999 Sydem Butlerem, baskytaristou kapely Les Savy Fav. Byla založena pro vydání jejich vlastního alba \"\"The Cat and The Cobra\",\" dnes pod její hlavičkou vydávají kapely jako The Hold Steady , The Antlers, The Dodos, Local Natives a Passion Pit. \n\nV září 2014 byla společnost odkoupena vydavatelstvím The Orchard. \n\n"}
{"id": "1475190", "url": "https://cs.wikipedia.org/wiki?curid=1475190", "title": "Torrent", "text": "Torrent\n\nTorrent může označovat:\n\n\n\n\n\n"}
{"id": "1475193", "url": "https://cs.wikipedia.org/wiki?curid=1475193", "title": "William Eastman Palmer &amp; Sons", "text": "William Eastman Palmer &amp; Sons\n\nWilliam Eastman Palmer & Sons (William Eastman Palmer a Synové) byl název rodinné fotografické firmy, která byla založena v Devonu v šedesátých letech 19. století Williamem Eastmanem Palmerem a jeho manželkou Marií Louisou rozenou Ealesovou. Od roku 1881 se pět synů začalo od firmy oddělovat a pokračovali ve své fotografické kariéře samostatně. V roce 2011 byla poslední známou zaznamenanou fotografií této firmy fotografie z roku 1935 ze Swindonu.\n\nMatka Williama Eastmana Palmera byla Christian Branton Eastman Lewisová a jeho otec Henry Palmer byl obuvníkem. Vzali se v Okehamptonu v Devonu v roce 1826. Jejich syn W. E. Palmer se narodil v Devonu kolem roku 1828, v roce 1841 mu bylo 13 let a žil se svou rodinou na West Street v Okehamptonu. Svůj dospělý život začal jako kapelník královského námořnictva. Dne 13. března 1860 si vzal Marii Louisu Eales a žili na Jamese Street ve Stoke Damerelu, Byla „umělecká fotografka “ (\"photographic artist\"), což mohlo znamenat, že zkrášlovala a retušovala skleněné negativy, nebo že sama vystudovala fotografii. Mohl to být její vliv, který přinesl do rodiny fotografické poslání. \"Eastman\" v jejím příjmení může naznačovat spojitost s rodinou amerického fotografa George Eastmana, ale nebyl pro to nalezen žádný důkaz. William E. Palmer se stal fotografem v polovině šedesátých let 19. století a do 9. ledna 1866 byl fotografem, který pracoval na Union Street čp. 31, East Stonehouse, Plymouth.\n\nDo roku 1871 sídlili na ulici Frances Street čp. 13 v St Andrew's v Plymouthu. W. E. Palmer měl se svou ženou třináct dětí včetně sedmi synů, z nichž nejméně pět bylo vyučenými fotografy. Albany Edward Palmer byl vystudovaný pojišťovací úředník. Dudley Sidney Montague Palmer, nejmladší ze 13 dětí Williama a Marie, se přestěhoval do Perthu v západní Austrálii, kde založil úspěšnou fotografickou firmu v Piccadilly Arcade, která prosperovala ve 30., 40. a 50. letech 20. století. William Eastman Palmer zemřel v roce 1896, ve věku 67 let ve východním Barnetu. V roce 1891 sídlil rodinný podnik v Hopetown Villa, Leicester Road, East Barnet.\n\nV roce 2011 byla nejstarší známou fotografií Williama Eastmana Palmera stereoskopie datovaných od z roku 1860 do 1879. Na první () je výhled z Lynn Cliff Summerhouse Lynton v Devonu. Na druhé () je pohled na údolí skal v Lyntonu. Na třetí () je pohled na Ilfracombe. Jsou provedeny v sépiovém tónu s pololesklou povrchovou úpravou.\n\nJohn Eastman Palmer se narodil kolem roku 1830 v Devonu; byl bratrem Williama Eastmana Palmera a v roce 1841 žil se svou rodinou na West Street v Okehamptonu. Své fotografie podepisoval jako John E. Palmer nebo J.E. Palmer. Roku 2011 byly známy tři fotografie carte de visite J.E. Palmera, které byly pořízeny od 60. do 80. let 19. století, kdy působil na Union Street čp. 58 ve Stonehouse, Plymouth. Na jedné fotografii je starší ovdovělá dáma v černých šatech z roku 1860 ( znázorněno), dítě ve věku asi tří let () a vousatý třicetiletý muž (\"viz foto vpravo\"). Zadní strana těchto carte de visite () uvádí, že v roce 1865 získal medaili první třídy od společnosti Royal Cornwall Polytechnic Society. Na zadní straně jedné fotografické vizitky je uvedeno, že v roce 1872 mu byla udělena Královská (Royal) patentová doložka. Pravděpodobně zemřel v roce 1911 ve věku 83 let v Newton Abbot.\n\nWilliam George byl nejstarším synem, který se učil jako fotograf.\n\nPodepisoval své fotografie J.E. Palmer.\n\nByl třetím synem známým jako Fred C. Palmer. Ve svých patnácti letech v roce 1881 začal v East Barnet studovat fotografii. V roce 1891, když mu bylo 25 let, stále žil doma v East Barnetu. Pracoval ve studiích v Herne Bay od roku 1903 do roku 1922 a ve Swindonu od roku 1922 do roku 1936 nebo roku 1937. Fotografoval všechny veřejné události v Herne Bay před rokem 1914, portrétoval výstředního Edmunda Reida, někdejšího šéfa Metropolitní policie, který vyšetřoval vraždy ve Whitechapelu, kde řádil sériový vrah známý jako Jack Rozparovač. V roce 1913 použil jeho fotografii osvětleného pavilonu Grand Pier z roku 1910 Marcel Duchamp jako nalezené umění ve své \"Poznámce 78\", která byla součástí jeho uměleckého díla \"Green Box\". Ve 20. letech a na počátku 30. let převzal studio Williama Hoopera na Cromwell Street ve Swindonu, ve kterém i nadále vyráběl pohlednice, fotografoval prominenty a pracoval na volné noze pro místní noviny a radu. Ačkoli byl v té době již k dispozici fotografický film, používal Fred C. Palmer velkoformátové skleněné negativy a pohlednice a portréty tiskl přímo z nich kontaktními kopiemi – mohly tak vyniknout jemné detaily.\n\nFred C. Palmer působil jako volný fotograf pro zpravodajské noviny \"Herne Bay Press\", kde pracoval ze studia Tower Studio v Tower Parade on the Sea Front a kde také pořizoval portréty. Vlastnil malý obchůdek (či kiosek) zvaný \"The Art Gallery\" (\"Umělecká galerie\") ležící na břehu moře mimo jeho ateliér, kde prodával poštovní pohlednice a portréty Vyráběl pohlednice významných míst a událostí ve městě, jako například velké otevírání pavilónu Herna Baye Piera Grand Pier Pavilion lordem Mayorem dne 3. srpna 1910, nebo slavnostní otevírání haly krále Eduarda VII. princeznou Beatrix dne 13. července 1913. U fotografií v tisku a na rubové straně pohlednic bylo jeho jméno obvykle uváděno jako Fred C. Palmer.\n\nRoku 2011 bylo známo více než jeho 70 fotografií a pohlednic. Nejstarší známá () je fotografická vizitka zobrazující dvě dívky v Herne Bay a datována 1903-1905; nejstaršími známými pohledy () jsou tónované fotografie Minster-in-Thanet, pořízené v letech 1903-1904. Poslední známá () je pohlednice Longcotu v Oxfordshire, s poštovním razítkem z roku 1935.\n\nPodepisoval své fotografie E.C. Palmer.\n\nPodepisoval své fotografie H.R. Palmer.\n"}
{"id": "1475201", "url": "https://cs.wikipedia.org/wiki?curid=1475201", "title": "Deep Space", "text": "Deep Space\n\nDeep Space znamená v angličtině hluboký vesmír a obecně označuje otevřený kosmický prostor vzdálený od kosmických těles.\nDále může znamenat:\n\n"}
{"id": "1475202", "url": "https://cs.wikipedia.org/wiki?curid=1475202", "title": "Han Kang", "text": "Han Kang\n\nHan Kang, korejsky 한강 (* 27. listopadu 1970 Kwangdžu) je jihokorejská spisovatelka. Proslavila se zejména románem \"Vegetariánka\", za nějž roku 2016 získala Mezinárodní Man Bookerovu cenu.\n\nVystudovala literaturu na univerzitě Jonse v Soulu. Roku 1994 vyhrála jarní literární soutěž Soul Šinmun, což jí umožnilo vstoupit na dráhu profesionální spisovatelky. Rok po vítězství v soutěži vydala první knihu povídek. Poté působila krátce na univerzitě v Iowě, kde navštěvovala kurz tvůrčího psaní. Roku 2007 vyšla její kniha \"Vegetariánka\". V Koreji nevzbudila velký zájem, ale po devíti letech od vydání knihu přeložila do angličtiny. V tomto překladu měla kniha úspěch, Han Kang za ní získala Mezinárodní Man Bookerovu cenu a mezinárodní slávu. Česky kniha vyšla roku 2017. Rok poté vyšla česky druhá její kniha \"Kde kvete tráva\", která pojednává o masakru v jejím rodném městě Kwangdžu, k němuž došlo roku 1980.\n\nJejí otec Han Seung Won a bratr Han Dong Rim jsou také spisovateli.\n"}
{"id": "1475206", "url": "https://cs.wikipedia.org/wiki?curid=1475206", "title": "Turistická značená trasa 7213", "text": "Turistická značená trasa 7213\n\nPočátek trasy se nachází na rozcestí v centru Pece pod Sněžkou, kde přímo navazuje na rovněž žlutě značenou trasu 7215 od Husovy boudy, prochází tudy \nčerveně značený Okruhem Zeleným a Modrým dolem, modře značená trasa 1813 z Malé Úpy na Obří sedlo včetně její stejně značené odbočky 1812 do Černého Dolu a zeleně značená trasa 4250 ze Spáleného Mlýna, na kterou zde navazuje stejně značená trasa 4206 do Špindlerova Mlýna.\n\nTrasa 7215 vede nejprve zástavbou Pece pod Sněžkou k jihozápadu v souběhu s dalšími trasami, které se postupně odpojují až do místního skiareálu. Po asfaltové komunikaci postupně míjí spodní stanice místních lanových drah a vleků a stoupá lesem jihovýchodním svahem Liščí hory přičemž často mění směr. Končí na rozcestí nad Lesní boudou s červeně značenou trasou 0407 z Černé hory k Chalupě na Rozcestí.\n\nVoreithova cesta je krkonošská cesta, která se v nadmořské výšce asi 990 metrů odpojuje od silniční komunikace Pec pod Sněžkou - Lučiny a stoupá lesem přibližně jihozápadním směrem k Lesní boudě. Trasa 7213 jí využívá v celé délce. V současné době má charakter asfaltové komunikace.\n\n"}
{"id": "1475208", "url": "https://cs.wikipedia.org/wiki?curid=1475208", "title": "Michelle Buckinghamová", "text": "Michelle Buckinghamová\n\nMichelle Buckinghamová (* 1. září 1968 Los Angeles) je bývalá kanadská zápasnice – judistka.\n\nVrcholově se připravovala v Montréalu pod vedením reprezentačního trenéra Hiroši Nakamury. V kanadské ženské reprezentaci se pohybovala od konce osmdesátých let dvacátého století v polostřední váze do 61 kg. V roce 1992 a 1996 byla na olympijských hrách vyřazena v první fázi turnaje pokaždé Kubánkou Ileanou Beltránou. V přípravě na sezonu 1998 si přetrhala vazi v koleni a podstoupila plastiku vazu. Na tatami se vrátila v roce 1999 v nižší lehké váze do 57 kg a v roce 2000 uspěla v kanadské olympijské nominaci na olympijské hry v Sydney na úkor Brigitte Lastradeové. Při své třetí účasti na olympijských hrách opět nepostoupila přes úvodní kolo, nestačila na Brazilku Tânia Ferreiraovou. V roce 2004 se na své čtvrté olympijské hry v Athénách nekvalifikovala. Sportovní kariéru ukončila v roce 2006 v 38 letech.\n\n\n"}
{"id": "1475209", "url": "https://cs.wikipedia.org/wiki?curid=1475209", "title": "Vjačeslava Haličská", "text": "Vjačeslava Haličská\n\nVjačeslava Haličská (narozena mezi lety 1167/1170, zemřela po 3. prosinci 1194) – haličská kněžna, dcera knížete Jaroslava Osmomysla a kyjevské kněžny Olgy, nebo dcera jeho syna Vladimíra Jaroslaviče a černigovské kněžny Boleslavy. \n\nOkolo roku 1184 se Vjačeslava stala manželkou poznaňského knížete Odona, syna knížete velkopolského Měška III. Starého a jeho ženy Alžběty Uherské († 1154). V manželství se narodili tři děti:\n\n\nV historické literatuře se uvádí, že další dcerou mohla být také:\n\n\nManžel Vjačeslavy zemřel 20. dubna 1194. Po smrti manžela získala jako zabezpečení hrad Přement (polsky \"Przemęt\", \"Velkopolské vojvodství\", německy \"Priment\") a okolní vesnice. Tento zápis byl k ní poslední doložený.\n\n"}
{"id": "1475213", "url": "https://cs.wikipedia.org/wiki?curid=1475213", "title": "Turistická značená trasa 7215", "text": "Turistická značená trasa 7215\n\nPočátek trasy se nachází na rozcestí v centru Pece pod Sněžkou, kde přímo navazuje na rovněž žlutě značenou trasu 7213 od Lesní boudy, prochází tudy \nčerveně značený Okruhem Zeleným a Modrým dolem, modře značená trasa 1813 z Malé Úpy na Obří sedlo včetně její stejně značené odbočky 1812 do Černého Dolu a zeleně značená trasa 4250 ze Spáleného Mlýna, na kterou zde navazuje stejně značená trasa 4206 do Špindlerova Mlýna.\n\nTrasa přechází Úpu a lesní pěšinou stoupá severozápadním úbočím Javoru na luční enklávu Úpská samota. Z ní poté po krátké zásobovací komunikaci vystoupá na asfaltovou Kladenskou cestu, po které kromě krátké výjimky vystoupá na Javorské Boudy. Zde vstupuje do souběhu se zeleně značenou trasou 4208 z Velké Úpy na Dvorskou boudu. V něm pak stále po Kladenské cestě stoupá přes Vebrovy Boudy na rozcestí severovýchodně od vrcholu Slatinné stráně, kde souběh končí. Trasa 7215 vede lesní pěšinou k jihu ke Kolínské boudě, kde vstupuje do souběhu s červeně značenou trasou 0407 z Černé hory k Chalupě Na Rozcestí. Společně vedou po zpevněné komunikaci k západu k Pražské boudě, kde souběh s trasou 0407 končí a trasa 7213 vstupuje opět do krátkého souběhu s trasou 4208, která sem přichází přes vrchol Slatinné stráně. Obě trasy spolu klesají k čp. 27, kde souběh opět končí a trasa 7215 klesá dále po asfaltové komunikaci k severovýchodu na rozcestí opět s modře značenou trasou 1812, kde mění směr na východní. V souběhu s ní vede k nedaleké Husově boudě, kde končí.\n\nÚsek Pec pod Sněžkou - Pražská bouda je starší, úsek od Pražské k Husově boudě byl vyznačen později.\n\n"}
{"id": "1475214", "url": "https://cs.wikipedia.org/wiki?curid=1475214", "title": "Reboot (fikce)", "text": "Reboot (fikce)\n\nReboot (, ) je termín používaný v oblasti literatury, filmu nebo televizních seriálů pro nový začátek fiktivního vesmíru, díla nebo série, které na původní tvorbu nenavazují a od základu přepisují postavy a příběhové linie. Slovem reboot je popisován možný způsob, jak už vytvořený fiktivní vesmír „představit pod novou značkou“ či „restartovat“. Termín se stal také terčem kritiky. Byl označen jako nejasný a matoucí („buzzword“) a zároveň označen jako novotvar ke slovu remake, jenž ve 21. století začal ztrácet na popularitě.\n\nSlovo vychází z výpočetního termínu \"reboot\", které značí restartování běžícího systému.\n\nReboot vynechává nepodstatné prvky předešlých děl ve franšízy a začne vytvářet nové. Pro nové publikum, které není obeznámeno s předešlými tituly, je tedy skvělou možností pochopení dané série.\n\nFilmaři se rebootem snaží přilákat nové publikum (fanoušky) a zvýšit tak dosavadní příjmy. Reboot může zároveň přinést zájem o upadající filmovou sérii. Film procházející rebootem má základnu fanoušků a očekáváné zisky, z toho důvodu nebude studio riskovat vytvořením úplně nového díla.\n\nV televizní tvorbě se rebootem může označit jak návrat k natáčení seriálu po zrušení či dlouhém přerušení, tak i remake původního seriálu.\n\nVe videohrách, přesněji v sériích obsahujících několik dílů, je reboot běžnou záležitostí. Slouží zde zejména k úpravě příběhové linie a určitých prvků dané hry.\n\n"}
{"id": "1475219", "url": "https://cs.wikipedia.org/wiki?curid=1475219", "title": "Hedvika, žena Vladislava Odonice", "text": "Hedvika, žena Vladislava Odonice\n\nHedvika Pomořanská (polsky \"Jadwiga\") († 29. prosinec 1249) – kněžna velkopolská, žena Vladislava Odonice. \n\nJde o historickou osobnost, jejíž původ není zcela jasný. Bývá považována:\n\n\nV letech 1218–1220 se prodala za Vladislava Odonice, se kterým měla tyto potomky:\n\n\nByla pochována v Hnězdně v bazilice Nanebevzetí Panny Marie (polsky \"Gniezno, Katedra w Gnieźnie\").\n\n"}
{"id": "1475229", "url": "https://cs.wikipedia.org/wiki?curid=1475229", "title": "Anežka Navarrská", "text": "Anežka Navarrská\n\nAnežka Navarrská ( \"Agnès de Navarre\"; 1334 – 4. února 1396, Estella-Lizarra) byla hraběnka z Foix a básnířka, žákyně Guillauma de Machaut. Zdá se, že mohla být dívkou, na jejíž přání sepsal \"Opravdový příběh\".\n\nNarodila se jako jedna z dcer navarrského krále Filipa III. a Johany Navarrské. 27. srpna 1349 byla v Paříži provdána za  Gastona, hraběte z Foix, svého vrstevníka. Velkolepý sňatek domluvily jejich matky, pro dynastii Foix se jednalo o posílení mocenské prestiže, protože Anežka byla krom jiného příbuznou francouzského krále.\n\nManželství zřejmě šťastné nebylo, roku 1362 Anežka porodila syna. O vánocích 1362 byla zřejmě zapuzena či sama odešla zpět na navarrský dvůr. Důvodem bylo údajně nevyplacené věno a ani opakovaná papežská intervence nepomohla, Gaston svou ženu zpět nevzal. Jejich stejnojmenný syn dle Jeana Froissarta jel po letech matku navštívit a po návratu jej otec nechal zavřít v hradní věži. Zdá se, že jej podezíral z pokusu o vraždu jeho vlastní osoby a pak jej nechtěně zabil.\n\nAnežka po zapuzení žila zřejmě nějakou dobu u sestry ve Francii a poté na bratrově navarrském dvoře. Pobývala v palácích v Pamploně, Olite a Estella, kde také roku 1396 zemřela.\n\n"}
{"id": "1475231", "url": "https://cs.wikipedia.org/wiki?curid=1475231", "title": "Enstrom TH180", "text": "Enstrom TH180\n\nEnstrom TH180 je malý dvoumístný cvičný vrtulník vyráběný americkou společností Enstrom Helicopter Corporation.\n\nTH180 vznikl vývojem ze staršího typu Enstrom F-28, od nějž se liší třílistým rotorem a zesíleným podvozkem.\n\nÚdaje podle\n"}
{"id": "1475235", "url": "https://cs.wikipedia.org/wiki?curid=1475235", "title": "Iset Ta-Hemdžert", "text": "Iset Ta-Hemdžert\n\nIset Ta-Hemdžert nebo Isis Ta-Hemdžert byla egyptská královna z 20. dynastie, manželka Ramesse III. a matka Ramesse VI.\n\nPravděpodobně byla asijského původu, jméno její matky Hemdžert (nebo Habadžilat a Hebnerdžent) není egyptské, ale syrské. Je známo jen jedno z jejích dětí, a to faraon Ramesse VI. Existovaly domněnky, že byla rovněž matkou Ramesse IV., tyto hypotézy jsou však nyní definitivně zamítnuty. Vedle označení \"Velká královská manželka\" držela také titul \"Boží manželka\" a za vlády Ramesse VI. titul \"Královská matka\". Je zmíněna na soše Ramesse III. v chrámu bohyně Mut v Karnaku. Dožila se panování svého syna Ramesse VI. Byla pohřbena v Údolí královen v hrobce QV51. Stavba hrobky začala během panování Ramesse III., ale byla dokončena až za vlády Ramesse VI. Později byla její hrobka vyloupena vykradači hrobů.\n"}
{"id": "1475236", "url": "https://cs.wikipedia.org/wiki?curid=1475236", "title": "Turistická značená trasa 4206", "text": "Turistická značená trasa 4206\n\nTrasa má svůj počátek v centru Pece pod Sněžkou, kde přímo navazuje na stejně značenou trasu 4250 ze Spáleného Mlýna. Dále zdejším rozcestím prochází červeně značený Okruh Zeleným a Modrým dolem, modře značená trasa 1813 z Velké Úpy do Obřího dolu. Dále sem přichází žlutě značená trasa 7215 od Husovy boudy, na kterou navazuje rovněž žlutě značená trasa 7213 k Lesní boudě a je tu výchozí modře značená trasa 1812 do Černého Dolu.\n\nTrasa vede nejprve městskou zástavbou k západu v souběhu s několika trasami, které postupně končí. Od parkoviště pod místním Skiareálem stoupá po pěšině jihozápadním směrem střídavě lesem a loukou na luční enklávu Hnědý Vrch po jejímž severním okraji stoupá do úbočí Liščí hory. Hnědý Vrch opouští po asfaltové komunikaci, která trasu 4206 dovede na enklávu Severka. Trasa pokračuje dále po lesní pěšině severním úbočím Liščí hory, překračuje potoky Severka a Liščí potok a stále stoupá k Chalupě Na Rozcestí na Liščím hřebenu. Zde se nachází rozcestí s červeně značenými trasami 0406 z Luční boudy do Vrchlabí a výchozí 0407 na Černou horu.\n\nTrasa 4206 začíná klesat přibližně západním směrem na Klínové Boudy, kde se na dvojici rozcestí potkává s modře značenou trasou 1807 ze Špindlerova Mlýna do Dolního Dvora a výchozí žlutě značenou trasou 7208 vedoucí tamtéž. Trasa 4206 pokračuje po cestě jižním svahem Stohu přes luční enklávu Klášterka a dále lesní pěšinou přes Jehněčí potok k Boudě na Pláni, kde se nachází rozcestí s modře značenou trasou 1809 přicházející z rozcestí u Krásné Pláně. Obě trasy vedou k horní stanici lanové dráhy Špindlerův Mlýn - Pláň, trasa 1809 přes vrchol Přední Planiny, trasa 4206 západněji. U horní stanice trasa 1809 končí, trasa 4206 prudce klesá lesem pěšinou Telefonka pod kótu Hromovka, kde přechází na Věřinu cestu. Po ní klesá severovýchodním směrem do Skiareálu Svatý Petr v závěru v souběhu opět s modře značenou trasou 1807. Společně pokračují po silnici do centra Špindlerova Mlýna, kde obě trasy končí.\n\nNa trasu 4206 zde navazují zeleně značené trasy 4207 na Hrnčířské Boudy a 4371 na Benecko, na trasu 1807 modře značené trasy 1804 do Hořejšího Vrchlabí a Harrachovská cesta do Harrachova. Dále zde prochází červeně značená trasa 0402 z Luční boudy do Horních Míseček.\n\n\nTelefonka název kolmo stoupající asi 1,25 km dlouhé pěšiny spojující prostor nad Špindlerovým Mlýnem s Boudou Na Pláni, kterou trasa 4206 využívá v celé délce. Cesta vznikla pod dnes již zaniklým telefonním vedením.\n"}
{"id": "1475238", "url": "https://cs.wikipedia.org/wiki?curid=1475238", "title": "Přemysl I. Osvětimský (mladší)", "text": "Přemysl I. Osvětimský (mladší)\n\nPřemysl I. Osvětimský (mladší) (narozen okolo 1365, zemřel 1. leden 1406) – těšínský kníže, od 1404 spoluvládce na polovině Stínavy (polsky \"Ścinawa\") a Hlohova (polsky \"Głogów\"), od 1405 kníže v Tošku (polsky \"Toszek\") a Osvětimi (polsky \"Oświęcim\")\n\nPřemysl byl starším synem knížete Přemysla I. Nošáka a bytomské kněžny Alžběty. Jan Dluhoš (polsky \"Jan Długosz\") ve své kronice nazval Přemysla mladším synem tohoto páru. To, že byl nejstarší syn, dokazují jiné zdroje, kde je Přemysl uveden vždy na prvním místě.\n\nPřemysl zpočátku vždy vystupuje v dokumentech, které vystavoval jeho otec. Samostatným vládcem se stal 23. června 1404, kdy na základě ustanovení českého krále Václava IV. mladý kníže Přemysl I. získal poloviční podíl na Hlohovském knížectví, Stínavě a Hoře (polsky \"Góra\", dnes \"Góra Śląska\"). Někteří historici však tuto listinu spojují s Přemyslem I. Nošákem.\n\nV roce 1405, když zemřel bez potomků osvětimský kníže Jan III. (vládl od roku 1372), knížectví převzal Přemysl I. Nošák. Ještě v témže roce knížectví převzal jeho syn Přemysl I.\n\nPřemysl I. byl ženat s neznámou kněžnou. Z manželství se narodil jediný doložený potomek – Kazimír Osvětimský.\n\nOkolnosti smrti Přemysla I. nejsou zcela známy. Zemřel 1. ledna 1406. Kronikář Jan Dluhoš (polsky \"Jan Długosz\") tuto smrt mylně datuje na 1. ledna 1400. O tom, že Přemysl I. žil ještě v letech 1400 až 1406 svědčí např. dokument z roku 1402, a taky skutečnost, že převzal Osvětimské knížectví v roce 1405.\n\nSmrti (zavraždění) zastihla Přemysla I. na cestě z Gliwic do Těšína, a to poblíž města Rybnik, z \"rukou\" blíže neznámého Martina Chřana (polsky \"Marcin Chrzan\"). Skutek byl dokonán nejpravděpodobněji na objednávku knížete Jan II. Opavského řečeného Železný, který nechtěl dopustit vlády těšínských knížat nad Osvětimským knížectvím. Mezi těšínskými knížaty a Janem II. Železným se schylovalo k ozbrojenému konfliktu. Spor byl zažehnán až v roce 1407, mírovou dohodou, která byla uzavřena v Žorech.\n\nPřemysl I. byl pochován v Těšíně, v nekropoli těšínských knížat, v kostele svaté Máří Magdalény.\n"}
{"id": "1475241", "url": "https://cs.wikipedia.org/wiki?curid=1475241", "title": "Štechova vila", "text": "Štechova vila\n\nNovorenesanční Štechova vila stojí na Klatovské třídě v Plzni. Postavil si ji sám architekt Rudolf Štech a od roku 1995 je památkově chráněna.\n\nStavba domu započala v červenci 1904, dům byl dokončen v květnu 1905 a povolení k užívání bylo vystaveno 23. června 1905. Původní soubor sgrafit Mikoláše Alše, zachycující mj. sv. Jiřího bojujícího s drakem, byl v roce 1944 zničen při náletu na město a rekonstruován v roce 1995.\n\nDům tvoří dvě vzájemně kolmá křídla, která jsou vůči sobě vzájemně posunuta. V nárožním prostoru mezi nimi je závětří se schodištěm vedoucím k hlavnímu vstupu do domu. Nápadným prvkem fasády je dřevěná lodžie umístěná v 1. patře, nad arkádou závětří. Nad středním sloupem arkád vedoucích do Klatovské ulice je štuková kartuš s trojúhelníkem a kružítkem. Zatímco severozápadní průčelí domu (směrem do Klatovské) je osově symetrické, což je zdůrazněno rizalitem uprostřed, jihozápadní fasáda (směrem do Dvořákovy) je asymetrická a v levé části z ní vystupuje trojboký rizalit. Obě průčelí jsou členěna římsami - mezipatrovou a hlavní. \n\nSgrafita na fasádě domu vznikla na základě zadání samotného Rudolfa Štecha malíři Mikoláši Alšovi. Aleš navrhl podél mezipatrové římsy barevný pás s rostlinným ornamentem, pro severozápadní štít motiv sv. Jiřího na koni v boji s drakem a pro jihozápadní štít klečící princeznu pod hradem. Podle Alšových návrhů byla sgrafita na fasádě realizována malířem Josefem Bosáčkem, který s Alšem dlouhodobě spolupracoval. \n"}
{"id": "1475244", "url": "https://cs.wikipedia.org/wiki?curid=1475244", "title": "Jiří Martínek", "text": "Jiří Martínek\n\nJiří Martínek (* 9. dubna 1976 v Praze) je český historik a geograf.\n\nVystudoval historii a geografii na Univerzitě Karlově v Praze, doktorát (Ph.D.) získal 2014 na Univerzitě Hradec Králové. Od 2006 pracuje v Historickém ústavu AV ČR, na projektu Biografického slovníku českých zemí. Přednáší na Přírodovědecké fakultě UJEP Ústí nad Labem a Přírodovědecké fakultě UK v Praze. Zabývá se dějinami přírodních věd, zejména geografie, dále historickou geografií a regionální geografií Evropy. Věnuje se rovněž popularizaci vědy, je autorem řady knih pro děti a turistických průvodců (Černá Hora, Bulharsko, Rumunsko, Ukrajina aj.).\n\n\n"}
