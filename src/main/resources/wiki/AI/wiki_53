{"id": "1537754", "url": "https://cs.wikipedia.org/wiki?curid=1537754", "title": "Evangeliář z Mokvi", "text": "Evangeliář z Mokvi\n\nEvangeliář z Mokvi (gruzínsky მოქვის ოთხთავი nebo gruzínsky მოქვის სახარება, mɔkʰvɪs ɔtʰχtʰɑvɪ či mɔkʰvɪs sɑχɑrɛbɑ ) je gruzínská rukopisná liturgická kniha ze 14. století s evangeliemi z Nového zákona. Kniha má celkem 328 stran s četnými miniaturními malbami; velikost každé stránky je 30 × 23 cm. \nKniha byla vytvořena kaligrafem Epremem v roce 1300 na zakázku biskupa Daniela pro kostel Mokvi v západní Gruzii v Abcházii. Eprem je ve vědecké literatuře považován za tvůrce četných miniatur. Celostránková miniatura na poslední straně rukopisu ukazuje klečícího biskupa Daniela před Matkou Boží. \n\nOd 80. let 19. století se evangelium uchovávalo v klášteře Gelati. Po okupaci Gruzie Rudou armádou v roce 1921 odvezl gruzínský historik a archeolog Ekvtime Takaishvili jménem gruzínské vlády do exilu kromě dalšího cenného gruzínského kulturního dědictví evangeliář z Mokvi do Francie, aby jej zachránil před zničením okupanty. Teprve v roce 1945 mohl Takaishvili vrátil evengeliář zpět do Gruzie. Dnes je evangeliář uchováván v Gruzínském národním středisku rukopisů v Tbilisi pod evidenčním číslem Q 902. \n\nText je psán v gruzínštině s písmem Nuschuri ve dvou sloupcích. Názvy jsou psány gruzínským písmem asomtavruli. Evangeliář je napsaný na pergamenu. \n\nKniha je bohatě zdobena miniaturami a ozdobnými dekoracemi. V evangaliáři je celkem 531 iniciál a 152 čtyřrohých obrázků miniatur, které jsou začleněny do odpovídajícího textu. Podkladem je zlatý list a barvy se nanášely na horní vrstvu pergamenu. Tato technika malby je jedinečná pro středověké gruzínské knižní umění. Miniatury jsou těžce poškozeny. Výzkumy ukázaly, že poškození je způsobeno především unikátní technikou malby. Od roku 2010 do roku 2014 bylo evangelium několikrát diagnostikováno a konzervováno. Po poslední konzervaci restaurátory Gruzínského národního rukopisného střediska a německé specialistky Andrey Pataki-Hundtové středisko oficiálně prohlásilo, že dlouhý proces konzervace evangeliáře byl úspěšně ukončen v roce 2014. \n"}
{"id": "1537755", "url": "https://cs.wikipedia.org/wiki?curid=1537755", "title": "Testament (film)", "text": "Testament (film)\n\nTestament (v anglickém originále Testament) je americký dramatický film z roku 1983. Režisérem filmu je Lynne Littman. Hlavní role ve filmu ztvárnili Jane Alexander, William Devane, Ross Harris, Roxana Zal a Lukas Haas.\n\nJane Alexander byla za svou roli v tomto filmu nominována na Oscara a Zlatý globus, ani jednu nominaci však neproměnila. \n\n\n"}
{"id": "1537756", "url": "https://cs.wikipedia.org/wiki?curid=1537756", "title": "Stůl pro pět", "text": "Stůl pro pět\n\nStůl pro pět (v anglickém originále Table for Five) je americký dramatický film z roku 1983. Režisérem filmu je Robert Lieberman. Hlavní role ve filmu ztvárnili Jon Voight, Richard Crenna, Marie-Christine Barrault, Millie Perkins a Roxana Zal. \n\n\n"}
{"id": "1537761", "url": "https://cs.wikipedia.org/wiki?curid=1537761", "title": "Tomáš Ouředníček", "text": "Tomáš Ouředníček\n\nTomáš Ouředníček (*1969 Brno) je český automobilový závodník. \n\nJeho závodní kariéra začala v roce 2008, kdy se stal co-pilotem Miroslava Zapletala. Posádka tehdy dokončila první společný Rallye Dakar na 7. místě (3. místě v kategorii T1.1) a dále pokračovala vítězstvími v maďarském a českém šampionátu. Ani vážná nehoda během Rallye Dakar 2010 posádku nezastavila. Tým se dokázal v roce 2011 vrátit zpět ke světové elitě a umístil se ve FIA Světovém poháru na 4. pozici. \n\nPo startu (a dojetí do cíle) v kategorii kamionů na Rallye Dakaru 2012 a krátké pauze v roce 2013 se Ouředníček rozhodl vrátit zpět v závodní sezoně 2014, ale tentokrát za volantem. Vybral si závodní speciál Hummer H3 EVO a ve FIA Mistrovství Středoevropské zóny s ním debutoval rovnou na 2. místě celkově. V roce 2016 závodil v týmu Buggyra Racing a jako pilot úspěšně dokončil Dakar 2016 (46. místo celkově, 22. místo T1.1). \n\nPo dvou letech (a mnoha vítězných titulech v kategorii) se rozhodl k dalšímu kroku vpřed. Začátkem sezóny 2017 přesedlal do ex-továrního vozu Ford Ranger Dakar pod vlajkou globálního týmu South Racing. \n\nSpolečně s novým navigátorem Davidem Křípalem vyhráli největší africký závod a třetí největší rally-raid na světě Morocco Desert Challenge 2017. \n\nV sezóně 2017 posádka obsadila bronzovou příčku v kat. T1.1 v Mistrovství Maďarska. Ve FIA Světovém poháru Tomáš Ouředníček obsadil 15. místo ve Španělsku, 8. místo v Maďarsku a 15. místo (4. místo T1.1) v OiLibya rally du Maroc. \n\nS navigátorem Davidem Křípalem úspěšně dokončil nejtěžší Rallye Dakar v historii - Dakar 2018 na 33. místě celkově a 18. místě v kategorii T1.1.\n\nV roce 2018 tým také odstartoval v Africe. Při obhajobě vítězství z roku 2017 na Morocco Desert Challenge posádka Tomáš Ouředníček / David Křípal těsně před cílem první etapy havarovala ve vysoké rychlosti 180 km/h při nárazu do neoznačené díry. Posádka přežila jako zázrakem bez vážného zranění. Ford Ranger byl zcela zničen.\n\nNa Rallye Dakaru 2019 posádka startovala v týmu MP Sports Martina Prokopa s vozem Ford F-150 Raptor a dosáhla 17. místa celkově a 8. místa ve své kategorii T1.1.\n\nPo ročním úsilí se týmu podařilo na jaře 2019 znovu postavit původní vůz Ford Ranger Dakar a odstartovat a úspěšně dokončit druhý nejtěžší závod světa Morocco Desert Challenge 2019.\n\nTým tak v roce 2019 úspěšně absolvoval dva největší závody světa.\n\nNyní se Tomáš Ouředníček spolu s jeho navigátorem Davidem Křípalem chystají odstartovat na Dakaru 2020.\n\n"}
{"id": "1537773", "url": "https://cs.wikipedia.org/wiki?curid=1537773", "title": "Kyselina chlorsírová", "text": "Kyselina chlorsírová\n\nKyselina chlorsírová (také nazývaná kyselina chlorsulfonová) je anorganická sloučenina se vzorcem HClSO. Jedná se o silně hygroskopickou bezbarvou kapalinu, která má výrazné slzotvorné účinky. Soli a estery této kyseliny se nazývají chlorsírany.\n\nKyselina chlorsulfonová má čtyřstěnné molekuly. Je přechodnou sloučeninou mezi chloridem sulfurylu (SOCl) a kyselinou sírovou (HSO). Tuto kyselinu se málokdy podaří získat v čisté podobě; za přítomnosti nadbytku oxidu sírového vytváří pyrosulfurylchloridy:\n\nPrůmyslově se kyselina chlorsírová vyrábí reakcí chlorovodíku s oxidem sírovým rozpuštěným v kyselině sírové:\n\nV laboratoři ji lze připravit chlorací kyseliny sírové:\n\nPCl + HSO → HSOCl + POCl + HCl\n\nKyselina chlorsírová se používá na přípravu alkylsulfátů, používaných jako tenzidy:\n\nSacharin se v minulosti získával reakcí toluenu s kyselinou chlorsírovou za vzniku \"ortho-\" a \"para\"-toluensulfonylchloridu:\n\nOxidací \"ortho\"-toluensulfonylchloridu vznikal derivát kyseliny benzoové, který se následně cyklizoval reakcí s amoniakem; z takto získaného produktu po neutralizaci zásadou vznikal sacharin.\n\nKyselina chlorsírová nebezpečně reaguje s vodou za vzniku kyseliny sírové a chlorovodíku.\n"}
{"id": "1537777", "url": "https://cs.wikipedia.org/wiki?curid=1537777", "title": "Stanislav Ptáčník", "text": "Stanislav Ptáčník\n\nStanislav Ptáčník (6. června 1956, Tanvald – 13. prosince 2018) byl československý sáňkař. Po skončení aktivní kariéry působil jako trenér sáňkařské juniorské reprezentace.\n\nNa XII. ZOH v Innsbrucku 1976 skončil v závodě jednotlivců na 12. místě. Na XIV. ZOH v Sarajevu 1984 skončil v závodě jednotlivců na 23. místě a v závodě dvojic na 14. místě (s Martinem Försterem).\n\n"}
{"id": "1537799", "url": "https://cs.wikipedia.org/wiki?curid=1537799", "title": "Posouvající síla", "text": "Posouvající síla\n\nPosouvající síla (hovorově též \"posouvačka\") je vnitřní síla, která působí příčně na průřez. Projevuje se tak, že tlačí část průřezu v jednom směru a druhou část ve směru opačném, a reprezentuje tedy smykové působení na těleso. Bývá označována V (hlavně v normách a novějších publikacích), případně Q (ve starších publikacích – z německého \"Querkraft\").\n\nPodle Schwedlerovy věty je průběh funkce ohybového momentu integrálem průběhu posouvající síly. \n\nPosouvající síla je naopak v rovnováze se zatížením působícím kolmo na střednici prutu (q).\n\nPosouvající síla ve směru osy z souvisí s momentem kolem osy y a naopak.\n\nPosouvající síla nabývá nejvyšších hodnot zpravidla nad podporami a v místě působení osamělých břemen.\n\n\n"}
{"id": "1537801", "url": "https://cs.wikipedia.org/wiki?curid=1537801", "title": "MedLike", "text": "MedLike\n\nMedLike je webový portál, který zajišťuje přístup ke spolehlivým informacím o zdraví, nemocech, diagnostických a terapeutických metodách pro širokou veřejnost. Producentem portálu je Národní lékařská knihovna. Hlavním cílem portálu MedLike je podpora zdravotní gramotnosti, usnadnění rozhodování v oblasti zdravotní péče, prevence nemoci a podpory zdraví.\n\nPortál obsahuje odkazy na kvalitní informační zdroje o vybraných zdravotních tématech, která jsou vnímána jako důležitá z hlediska nemocnosti a celkové úmrtnosti v České republice.\n\nJednotlivá témata obsahují odkazy na různé typy dokumentů: kniha, článek, klinická studie, webová stránka, audio, video. Tyto dokumenty jsou vybírány s přihlédnutím k metodice hodnocení kvality zdrojů, kterou pro tento účel vytvořila Národní lékařská knihovna. Vybrané dokumenty jsou v českém jazyce a zároveň volně dostupné v online podobě s výjimkou knih, které je však možné vypůjčit si prostřednictvím jakékoliv knihovny (mezi knihovnami existuje tzv. Meziknihovní výpůjční služba). Na portále tak lze nalézt informace například k tématům jako: Diabetes, Těhotenství, Anorexie a bulimie, Ušní záněty, Ischemická choroba srdeční atd.\n\nJednotlivá témata jsou řazena do předem zvolených kategorií, které umožňují snadnější vyhledání potřebných informací (např. Trávicí systém, Infekční nemoci, Duševní poruchy a poruchy chování, Krev, srdce a krevní oběh). Některé kategorie obsahují podkategorie pojmenované po tělesných orgánech (např. Slinivka, Srdce, Ledviny).\nSoučástí portálu je také možnost vyhledávat libovolné informace na vybraných důvěryhodných webech. Tato funkce je zprostředkována díky platformě Google Custom Search Engine. Prohledávány jsou zejména webové stránky odborných lékařských společností a pacientských organizací.\n\nPrvní úvahy o novém portálu se v Národní lékařské knihovně objevily již v roce 2014 v souvislosti s vyhlášením třetího víceletého programu činnosti EU v oblasti zdraví na období 2014–2020. Samotná tvorba portálu byla zahájena koncem roku 2016.\n\nMetodika posuzování kvality informačních zdrojů pro portál MedLike byla vytvořena s přihlédnutím k již existujícím metodikám a na základě odborných knihovnických zkušeností z praxe. Národní lékařská knihovna se pak při výběru většiny typů dokumentů (mimo knih) řídí 8 kritérii:\n\n\nU knih se kromě autora hodnotí i nakladatel, u překladů i odborná úroveň překladu. Kromě knih psaných odborníky, jsou mezi doporučené zdroje zařazovány i autobiografie (zejména u psychických poruch a chronických onemocnění).\n\n"}
{"id": "1537802", "url": "https://cs.wikipedia.org/wiki?curid=1537802", "title": "Jakov Kreizberg", "text": "Jakov Kreizberg\n\nJakov Kreizberg (též \"Yakov Kreizberg\", či \"Jakow Kreizberg\", \"Яков Крейцберг\", původně \"Jakov Majevič Byčkov\" / \"Яков Маевич Бычков\", 24. října 1959, Leningrad, SSSR – 15. března 2011, Monte Carlo) byl americký dirigent ruského židovského původu s rakouským občanstvím a bratr dirigenta Semjona Byčkova.\n\nSvé hudební vzdělání začal Kreizberg ve vlasti v oboru klavír, skladba a dirigování. V 16 letech emigroval do USA, kde pokračoval ve studiích na Mannes College a na Michiganské univerzitě v Ann Arboru. Byl žákem Leonarda Bernsteina. Kvůli častým záměnám jména s bratrem, dirigentem Semjonem Byčkovem, si změnil příjmení na \"Kreizberg\", rodné příjmení matky. \n\nV roce 1988 se Yakov Kreizberg oženil se svou žačkou, dirigentkou Amy Anderssonovou, s níž má syny Davida (* 1991) a Daniele (* 1997).\n\nOd roku 1992 dirigoval mj. Londýnský symfonický orchestr, Orchestre de Paris, Gewandhausorchester v Lipsku, Českou filharmonii, Ruský národní orchestr, Newyorskou filharmonii, Philadelphský Orchestra, Chicago Symphony Orchestra a Los Angeles Philharmonic.\n\nKreizberg byl šéfdirigentem Nizozemský filharmonický orchestr a Nizozemský komorní orchestr, a jako \"první hostující dirigent\" Vídeňských symfoniků. V letech 1988 až 1994 byl generálním hudebním ředitelem Gemeinschaftstheater Krefeld/Mönchengladbach, v letech 1994 až 2001 Komické opery v Berlíně. Od roku 2009 zastával pozici uměleckého vedoucího Orchestre Philharmonique de Monte Carlo, se kterým natočil vlastní CD. Diskografie zahrnuje mj. symfonie Antonína Dvořáka a bratislavského rodáka Franze Schmidta.\n\nKreizberg natočil mj. symfonie Antonína Dvořáka a Franze Schmidta.\n\nS různými tělesy dále natočil hudební disky pro Pentatone. Úzce také spolupracoval s houslistkou Julií Fischerovou, a společně získali mj. ocenění Diapason d’or a Echo. V roce 1997 byl Kreizberg vyznamenán Cenou německé kritiky. Za svou nahrávku 7. symfonie Antona Brucknera s Vídeňskými symfoniky v roce 2006 byl nominován ve dvou kategoriích na cenu Grammy a v kategorii „Best orchestral performance“. \n\nV roce 2007 získal za zásluhy o hudební kulturu v rakouský čestný kříž za vědu a umění. V letech 2007 a 2008 ve Vídni dirigoval Koncert Národního svátku, který se od roku 2006 konal každoročně. V roce 2008 získal rakouské čestné občanství. \n\n14. února 2011 dirigoval svůj poslední koncert v amsterdamské Concertgebouw s Nizozemským filharmonickým orchestrem. 15. března 2011 po dlouhé těžké nemoci zemřel a jeho popel byl 8. října 2011 uložen do čestného hrobu města Vídně na Vídeňském ústředním hřbitově (oddíl 40, číslo 179).\n\n"}
{"id": "1537810", "url": "https://cs.wikipedia.org/wiki?curid=1537810", "title": "Alan Hagman", "text": "Alan Hagman\n\nAlan Hagman (11. ledna 1964 – 11. listopadu 2019) byl americký fotožurnalista, který pracoval pro \"The Los Angeles Times\" od roku 1987 až do své smrti. Zabýval se mnoha tématy, včetně mexické drogové války.\n\nAlan Hagman se narodil 11. ledna 1964.\n\nZemřel 11. listopadu 2019 ve věku 55 let ve svém domě na Long Beach.\n"}
{"id": "1537820", "url": "https://cs.wikipedia.org/wiki?curid=1537820", "title": "Irská ragbyová reprezentace", "text": "Irská ragbyová reprezentace\n\nIrská ragbyová reprezentace reprezentuje celý ostrov Irsko na turnajích v rugby union. Irsko je každoročním účastníkem mistrovství světa v ragby, které se koná každé čtyři roky. Irský tým patří dlouhodobě mezi nejlepší ragbyová družstva ve světě, k 11. listopadu 2019 se nacházel na 5. místě v žebříčku Mezinárodní ragbyové federace.\n\nPrvní zápas odehrálo Irsko 15. února 1875 proti Anglii a prohrálo 0:7.\n\nIrská ragbyová reprezentace se každoročně účastní Poháru šesti národů, který vyhrála dohromady 14krát, naposledy v roce 2018.\n"}
{"id": "1537833", "url": "https://cs.wikipedia.org/wiki?curid=1537833", "title": "Restituce v Československu po roce 1989", "text": "Restituce v Československu po roce 1989\n\nPod pojmem restituce v Československu po roce 1989 se rozumí proces navracení znárodněného majetku původním majitelům, zpravidla někdejším soukromým vlastníkům, církvím a jiným institucím zkonfiskovaného po komunistickém puči v únoru 1948 na území dnešního Česka a Slovenska. \n\nPro českou legislativu bylo rozhodné období pro navracení majetku, který byl zkonfiskován mezi 25. únorem 1948 a 1. lednem 1990. V Československu začal proces probíhat na základě vyvíjejícího se práva a do dnešní doby není zcela uzavřen. \n\nPodobný proces probíhal na přelomu 80. a 90. let 20. století po pádu komunistických vlád také v dalších zemích východního bloku ve střední Evropě. \n\n"}
{"id": "1537839", "url": "https://cs.wikipedia.org/wiki?curid=1537839", "title": "Bombajská univerzita", "text": "Bombajská univerzita\n\nBombajská univerzita (, do roku 1997 oficiálně \"University of Bombay\", nebo \"Bombay University\", neformálně MU) je jedna z nejstarších univerzit v Indii a nejstarší vůbec ve svazovém státě Maháráštra. Vyučovacím jazykem většiny kurzů je angličtina.\n\nUniverzita byla založena v roce 1857 a má tři kampusy přímo v Bombaji (\"Kalina Campus\", \"Thane Sub Campus\", \"Fort Campus\") a jeden mimo Bombaj. Několik institutů, které byly dříve součástí univerzity, později získalo samostatnost.\n\nMumbajská univerzita je jednou z největších světových univerzit- v roce 2011 měla 549 432 zapsaných studentů.\n\nUniverzita byla založena v roce 1857 poté, co Bombay Association (politická organizace, založená v roce 1852) předložila petici britské koloniální vládě. \n\nPrvními pracovišti byly Filozofická fakulta na Elphinstone College (1835) a Lékařská fakulta na Grant Medical College (1845)- obě existovaly už před založením univerzity a v roce 1960 k ní byly administrativně přidruženy.\n\nPrvní absolventkou univerzity se stala v roce 1888 Cornelia Dorabuji, indická advokátka a spisovatelka.\n\nDo roku 1904 univerzita pouze vypracovávala osnovy, přidružovala k sobě další vysoké školy a prováděla zkoušky. Od roku 1904 byly zakládány pedagogická pracoviště, výzkumné obory a postgraduální kurzy a byla zřízena řada dalších kateder. Poté, co Indie v roce 1947 získala nezávislost, byly funkce univerzity reorganizovány podle dokumentu \"The Bombay University Ac\"t z roku 1953. V roce 1995 místní vláda oficiálně přejmenovala Bombaj na \"Mumbaí\", o rok později došlo také ke změně názvu univerzity.\n\nV roce 1949 měla škola 42 272 zapsaných studentů, v roce 1975 pak 156 190.\n\nKampus Kalina se rozkládá na ploše 93 hektarů. Nachází se zde výzkumná střediska a oddělení přírodních věd, techniky, obchodu a humanitních věd. Univerzita nemá vlastní technické a medicínské oddělení. \n\nCentra a instituty v kampusu Kalina:\n\n\nKampus Thane byl založen v roce 2014 a rozkládá se na ploše 2,4 hektaru. Zahrnuje kanceláře a \"School of Law, University of Mumbai\".\n\nKampus Fort byl prvním založeným kampusem. Nachází se zde administrativní oddělení univerzity a Rajabai Clock Tower. Pokrývá plochu 5,3 hektaru.\nTento kampus se nachází mimo Bombaj, ve městě Ratnagiri.\n\n\nMumbajská univerzita spolupracuje s těmito vysokými školami: University of Amsterdam, University of Bath, Liverpool Hope University, Ryerson University, IESEG School of Management, Kühne Logistics University, Tianjin University of Technology, Nankai University v Číně a Edith Cowan University v Austrálii.\n"}
{"id": "1537841", "url": "https://cs.wikipedia.org/wiki?curid=1537841", "title": "Jakub Pokorný", "text": "Jakub Pokorný\n\nJakub Pokorný (narozen 11. září 1996) je profesionální český fotbalový obránce, který v současné době hraje za Baník Ostrava v první české lize .\n\nSvou profesní kariéru zahájil ve Znojmě . Dne 28. září 2014 pro ně debutoval v seniorské lize ve své ztrátě České národní fotbalové ligy 4–1 ve Varnsdorfu . Svůj první ligový gól vstřelil 27. března 2016 ve Znojemské ztrátě české národní fotbalové ligy 3–1 v Hradci Králové . V roce 2016 se přestěhoval do Baníku Ostrava  a ve stejné sezóně s nimi vyhrál povýšení do první české ligy . \n\nZastupoval Českou republiku v kategorii mládeže do 20 let a do 21 let .\n\n \n"}
{"id": "1537842", "url": "https://cs.wikipedia.org/wiki?curid=1537842", "title": "Vrba vlnatá", "text": "Vrba vlnatá\n\nVrba vlnatá (\"Salix lanata\") je subarktický až arktický druh vrby, vyskytující se hojně v polárních oblastech Sibiře, Skandinávie, Islandu, na Faerských ostrovech a v nejsevernějších oblastech Skotska. Ze Špicberk jsou známy pouze samčí rostliny.\n\nVrba vlnatá je keř nepřesahující většinou výšku 1 metru (v severním Norsku až 3 m). Hlavním rozpoznávacím znakem jsou plstnaté listy a stonky, ze stonků věkem se odění může vytrácet. Listy jsou řapíkaté, s okrouhlou čepelí širokou 2–4 cm a dlouhou 2–7 cm, zašpičatělou na konci a celistvým okrajem a podepřen dvěma palisty.\n\nRostliny jsou dvoudomé, kvetou v červenci až srpnu. Samčí květ obsahuje dvě tyčinky a samičí květ má 2–4 větvenou bliznu.\n\nPlodem je žlutá až červená tobolka o velikosti 5×2 mm.\n\nRoste hojně v tundře v širokém spektru biotopů: od arktických trávníků až po kamenná pole. Častá je v místech, kde zůstává neroztátý sníh poměrně dlouhou dobu v rámci sezóny.\n\nVrba vlnatá je dvoudomá, vytváří jedince oddělených pohlaví. Je proto obligátně cizosprašná a opylována je nejspíš pouze hmyzem. Semena jsou opatřena chmýrem a šíří se tak účinně větrem.\n\nMimo to se často množí klonálně pomocí oddenků.\n\n \n"}
{"id": "1537843", "url": "https://cs.wikipedia.org/wiki?curid=1537843", "title": "Apollinaris Synkletika", "text": "Apollinaris Synkletika\n\nSvatá Apollinaris Synkletika či Apollinária nebo Dorotheus byla egyptská poustevnice žijící v 5. století.\n\nNarodila se jako dcera Anthemiase, prokonsula Byzantské říše za vlády císaře Theodosia II.\n\nOdmítla manželství a požádala rodiče o svolení, aby mohla odejít na pouť po svatých místech východu. Když přišla z Jeruzaléma do Alexandrie, oblékla si prostý mnišský šat a odešla do samoty, kde několik strávila v modlitbě a půstu. Ve snu se jí zjevil anděl a řekl jí, aby šla do kláštera Sketis, který byl pod duchovním vedením svatého Makaria Velikého. Vydávala se za muže a přijala jméno Dorotheus. Svatý Makarius ji přijal jako jednoho z bratří.\n\nRodiče svaté Apollinárie měli ještě jednu dceru, která byla posedlá démony. Přivedli ji proto za svatým Makariem, který ji vzal za Dorotheusem (Apollinárií). Po jejích modlitbách byla její sestra uzdravena. Vrátila se domů a za nějaký čas ji napadl démon a ona otěhotněla. Démon ji řekl, že jej za ní poslal Dorotheus. Rozzlobení rodiče poslali vojáky do kláštera, aby našli toho, kdo jí to udělal. Apollinária vzala vinu na sebe, rodičům prozradila své tajemství, uzdravila sestru a odešla zpět do Sketis.\n\nKrátce nato zemřela v roce 470. Teprve po smrti Dorothea bylo odhaleno, že „on“ byl ve skutečnosti žena. Pohřbena byla v jeskyni kláštera svatého Makaria v Egyptě.\n\nJejí svátek se slaví 5. ledna.\n\n"}
{"id": "1537851", "url": "https://cs.wikipedia.org/wiki?curid=1537851", "title": "Deogratias z Kartága", "text": "Deogratias z Kartága\n\nSvatý Deogratias z Kartága byl v 5. století biskup Kartága.\n\nBiskupem Kartága se stal, když mu bylo 14 let, a biskupský stolec obsadil po 23. letech od doby, kdy byl předchozím biskupem svatý Eugenius z Kartága.\n\nBěhem svého episkopátu prodal vše, co mohl, včetně diecézního zlata, stříbra a uměleckých děl, aby vykoupil z otroctví křesťany, které unesl vandalský král Geiserich.\n\nNejvětší kostely - baziliku Fausti a baziliku Novarum - nechal předělat na koleje a nemocnice pro uprchlíky. Ve volném čase se staral o nemocné. \n\nPřežil několik pokusů o atentát.\n\nZemřel roku 457. Pohřben byl tajně, aby jeho hrob nenašli vykradači hrobů.\n\n"}
{"id": "1537854", "url": "https://cs.wikipedia.org/wiki?curid=1537854", "title": "Frynta", "text": "Frynta\n\nPříjmení Frynta nosí více osobností:\n\n"}
{"id": "1537855", "url": "https://cs.wikipedia.org/wiki?curid=1537855", "title": "Stadion Karaiskakis", "text": "Stadion Karaiskakis\n\nStadion Karaiskakis (oficiálně Stadion Georgiose Karaiskakise či ) je víceúčelový stadion sloužící zejména pro fotbal v Pireu. Pojme 33 296 diváků. Kromě toho stadion slouží jako kulturní zařízení s možností pořádání koncertů. Tento stadion využívá při koncertních turné mnoho zpěváků a hudebníků. Domácí zápasy zde hraje fotbalový klub Olympiakos Pireus. Je pojmenována po Georgiosovi Karaiskakisovi, vojenském veliteli Řecké osvobozenecké války, který je považován za národního hrdinu a byl v této oblasti smrtelně zraněn.\n\nStadion byl postaven v roce 1895 jako „Velodrome Neo Faliro“ pro závod v dráhové cyklistice na prvních moderních olympijských her v roce 1896, které hostily Athény. Jako fotbalový stadion byl použit poprvé v roce 1920. V roce 1960 došlo k rozsáhlé rekonstrukci a stadion se stal víceúčelovým stadionem a pořádaly se zde i atletické soutěže. V roce 1969 se zde konalo Mistrovství Evropy v atletice 1969.\n\nV roce 1998 skončila smlouva na užívání stadionu společností Olympiakos a od 90. let byla zkoumána možnost nového stadionu nebo přestěhování. V roce 2002 byly představeny plány nové budovy, kterou podpořil Olympiakos. Nová smlouva stanovila používání stadionu do roku 2052. Stadion byl zbořen a přestavěn v rekordním čase pouhých 14 měsíců.\n\nPři Letních olympijských her v roce 2004 v Athénách se zde konaly zápasy ve fotbale, včetně finále v ženském fotbalu.\n"}
{"id": "1537861", "url": "https://cs.wikipedia.org/wiki?curid=1537861", "title": "Řád zlatého srdce (Filipíny)", "text": "Řád zlatého srdce (Filipíny)\n\nŘád zlatého srdce \"(: Orden ng Gintong Puso)\" je státní vyznamenání Filipínské republiky. Založen byl roku 1954 jako \"Prezidentská cena zlatého srdce\". Je udílen občanům Filipín i cizím státním příslušníkům za jejich služby či finanční a materiální pomoc a za pomoc při zlepšování životních podmínek filipínského národa.\n\nVyznamenání bylo založeno \"Executive Order\" č. 40-A ze dne 21. června 1954 jako \"Prezidentská cena zlatého srdce\". Ta byla \"Executive Order\" č. 236 ze dne 19. září 2003 přejmenována na \"Řád zlatého srdce\".\n\nŘád je udílen úředníkům Filipínské republiky nebo cizím státním příslušníkům, kteří Filipínám poskytli vynikající služby nebo významnou finanční či materiální pomoc, podpořili kampaň ke zlepšení a zdokonalení morálních, sociálních a ekonomických podmínek filipínského národa a také za dobrovolnickou činnost ve službě filipínskému národu.\n\nŘádový odznak má tvar zeleně smaltovaného maltézského kříže s oválným zlatým medailonem uprostřed. V medailonu jsou vyobrazeny ruce které se otevírají k zářícímu srdci. Pod výjevem je citát z knihy Jeremjáše 31:20 MANUM TUAM APERVIT INOPE \"(otevírá ruku chudým)\". Mezi rameny kříže jsou tři palmové listy. Na zadní straně je nápis THE • GOLDEN HEART • PRESIDENTIAL AWARD a prezidentská pečeť. Odznaky vyrobeny jsou ze zlaceného bronzu.\n\nŘádová hvězda má stejný tvar jako odznak pouze je větší.\n\nDo roku 2005 byla stuha v případě pánů tvořena třemi stejně širokými pruhy v barvě modré, bílé a červené. Ženy jej v případě I. třídy jej nosily na řádovém řetězu, v případě II. třídy na široké stuze barvou odpovídající pánské verzi spadající z ramene na protilehlý bok a v ostatních třídách jej připínaly bez stuhy . Od roku 2005 je pro pány i dámy barva stuhy červená.\n\nPůvodní design ocenění navrhl Gilbert Perez. Autorem upravené verze je Galo Ocampo.\n\nŘád je udílen v šesti třídách:\n\n\nThajská královna Sirikit obdržela v roce 1963 Prezidentskou cenu zlatého srdce. V roce 2007 obdržela Letizia Španělská řád ve třídě velkokříže podobně jako španělská královna Sofie Řecká, která byla vyznamenána řádem ve třídě řetězu. V roce 2008 obdržel americký senátor za stát Havaj Daniel Akaka řád ve třídě velkokříže. \n\n"}
{"id": "1537865", "url": "https://cs.wikipedia.org/wiki?curid=1537865", "title": "SKEMA Business School", "text": "SKEMA Business School\n\nSKEMA Business School je francouzská vysoká obchodní škola s celosvětovou působností, založená v roce 2009 a s kampusy (pobočkami) v Lille, v Paříži (La Défense), v Nice (Sophia Antipolis), v Su-čou (Čína), v Raleigh (USA), Belo Horizonte (Brazílie) a Kapském Městě. \n\nSKEMA Business School je akreditovaná u tří mezinárodních organizací: EQUIS, AMBA, a AACSB. Škola má přibližně 45000 absolventů ze 145 zemí. Mezi významné absolventy patří Alain Dinin (ředitel společnosti Nexity), Jean-Philippe Courtois (ředitel společnosti Microsoft).\n\n"}
{"id": "1537866", "url": "https://cs.wikipedia.org/wiki?curid=1537866", "title": "Eddie Adams", "text": "Eddie Adams\n\nEddie Adams (12. června 1933 New Kensington, Pensylvánie, USA – 18. září 2004) byl americký fotograf a fotožurnalista známý portréty osobností a politiků a dokumentováním třinácti válek. Nejznámější je jeho fotografie popravy vojáka Vietkongu, se kterou v roce 1969 vyhrál Pulitzerovu cenu. Adams bydlel v Bogotě v New Jersey.\n\nEdward Thomas Adams se narodil 12. června 1933 v New Kensingtonu v Pensylvánii. V roce 1951 během korejské války vstoupil do námořního sboru Spojených států jako válečný fotograf. Jedním z jeho úkolů bylo bezprostředně po válce fotografovat celou demilitarizovanou zónu od jednoho konce k druhému.\n\nBěhem fotografování vietnamské války pro Associated Press pořídil svou nejznámější fotografii, na které policejní šéf generál Nguyễn Ngọc Loan, pistolí popravuje Nguyễna Văna Léma, zajatce Vietkongu. Scéna se udála na saigonské ulici 1. února 1968, během úvodních fází ofenzívy Tet. \n\nAdams v roce 1969 za snímek získal Pulitzerovu cenu Spot News Photography a cenu World Press Photo. Spisovatel a kritik David D. Perlmutter poukázal na to, že „žádné filmové záběry nezpůsobily tolik škody jako 35mm snímek fotografa AP Eddieho Adamse na saigonské ulici... Kdykoliv lidé mluví nebo píší o ofenzívě Tet, věnují Eddie Adamsovi alespoň jednu větu (často s ilustrací).“\n\nRedaktoři \"The New York Times\" očekávali dopad Adamsovy fotografie na veřejné mínění a tak hledali pokus o rovnováhu. John G. Morris ve svých pamětech vzpomíná, že pomocný vedoucí redaktor Theodore M. Bernstein „rozhodl, že brutalita projevená americkým spojencem musí být dána do perspektivy a souhlasil s tím, že Adamsovu fotografii otisknou velkou, ale vyváží ji s obrázkem dítěte zabitého Vietcongem, který téměř bez povšimnutí přišel z AP přibližně ve stejnou dobu.“ Přesto to byla Adamsova fotografie, kterou si lidé budou pamatovat, zatímco druhý snímek byl přehlížen a brzy upadl do zapomnění.\n\nV knize \"Regarding the Pain of Others\" (2003) byla její autorka Susan Sontagová rozrušena tím, jak sám Loan inscenuje exekuci veřejně na ulici před objektivy fotožurnalistů. Napsala, že „by závěrečnou popravu nevykonal, kdyby tam [novináři] nebyli jako svědkové a nepostavil by se takto s vězněm před jejich fotoaparáty z profilu.\n\nNa druhou stranu však Donald Winslow z \"New York Times\" citoval Adamse, který snímek popsal jako „reflexní fotografii“ a „nebyl si jistý tím, co vyfotografoval, dokud nevyvolá film“. Winslow dále poznamenal, že Adams „chtěl, abych pochopil, že \"Poprava v Saigonu\" nebyla jeho nejdůležitější fotografií, a že nechtěl, aby začal jeho nekrolog“.\n\nAdams později dopadu fotografie litoval.\n\nO Loanovi a jeho fotografii, Adams psal v magazínu \"Time\" v roce 1998: \n\nLoan se přestěhoval do Spojených států a v roce 1978 došlo k neúspěšnému pokusu o zrušení jeho trvalého pobytu (zelené karty). Adams Loana obhajoval, když se americká vláda na základě fotografie pokusila o jeho deportaci, a osobně se Loanovi a jeho rodině omluvil za nenapravitelnou škodu, kterou kvůli fotografii utrpěl. Když Loan zemřel, Adams ho chválil jako „hrdinu“ z „prosté příčiny“. V televizním pořadu \"War Stories with Oliver North\" Adams označil Loana jako „zatraceného hrdinu“.\n\nJednou Adams řekl: „Raději bych byl známý sérií fotografií osmačtyřiceti vietnamských uprchlíků, kterým se podařilo doplavit do Thajska na desetimetrové lodi, kterou thajští mariňáci odtáhli zpět na otevřené moře.“ Fotografie a doprovodné zprávy pomohly přesvědčit tehdejšího prezidenta Jimmyho Cartera k udělení azylu pro téměř 200 000 vietnamských lidí z loděk. V roce 1977 získal Zlatou medaili Roberta Capy z Overseas Press Club za tuto sérii fotografií vydané v eseji \"The Boat of No Smiles (Loď bez úsměvu\", vyd. AP). Adams poznamenal: „Bylo to dobré a nikdo se nezranil.“\n\nDne 22. října 2009 dala společnost Swann Galleries do dražby Adamsovu fotografii Loana a Léma. Byla vytištěna v 80. letech a byla darem Adamsova syna. Prodala se za 43 200 amerických dolarů.\n\nV roce 1988 Adams zahájil fotožurnalistickou dílnu \"Eddie Adams Workshop\" (také známou jako Barnstorm). V roce 2017 oslavil tento workshop třicet let.\n\nSpolu s Pulitzerovou cenou získal Adams více než 500 ocenění, včetně ceny George Polka za zpravodajskou fotografii v letech 1968, 1977 a 1978, World Press Photo při 14 příležitostech a četná ocenění od National Press Photographers, Sigma Delta Chi, Overseas Press Club a mnoha dalších organizací.\n\nEddie Adams zemřel 19. září 2004 v New Yorku ve věku 71 let na komplikace amyotropní laterální sklerózy (ALS).\n\nV roce 2009 darovala jeho ovdovělá žena Adamsův fotografický archiv Texaské univerzitě v Austinu.\n\nByl ženatý se spisovatelkou Alyssou Adams. \n\n\n\n\n"}
{"id": "1537870", "url": "https://cs.wikipedia.org/wiki?curid=1537870", "title": "Enggano", "text": "Enggano\n\nAsijský ostrov Enggano leží asi 100 km jihozápadně od Sumatry v Indonésii. Je to jeden z 92 oficiálně uvedených odlehlých ostrovů Indonésie.\n\nEnggano je asi 35 kilometrů dlouhý od východu na západ a asi 16 kilometrů široký od severu k jihu. Jeho rozloha je 402,6 km², průměrná nadmořská výška je asi 100 metrů a nejvyšší bod je 281 metrů. \n\nPoliticky je to subdistrict (\"kecamatan\") severního Bengkulu v indonéské provincii Bengkulu. Tři největší města na ostrově jsou Barhau, Kabuwe a Kayaapu. Podle statistického úřadu pro Bengkulu měl v roce 1989 ostrov 1420 obyvatel. Již tehdy analytická společnost Pukemas odhadla, že toto číslo bude pomalu stoupat. Tento odhad se potvrdil. V roce 1994 žilo na ostrově 1635 obyvatel, z nichž se 64 % přihlásilo jakožto potomci britských kolonizátorů.\n\nOstrov sousedí s malým ostrůvkem, který se jmenuje „Pulau Dua“ (druhý ostrov).\n\nNa ostrově se nachází šest vesnic.\n\nObyvatelé vesnic Malakoni, Apoho a Meok jsou převážně domorodci z kmene Anggan. Ostatní vesnice jsou obydleny spíše přistěhovalci a potomci kolonizátorů.\n\nJméno ostrova naznačuje časný kontakt s portugalskými obchodníky (\"engano\" znamená portugalsky chybu). První zmínky o něm pochází z 5. května 1596 od Cornelia de Houtman, kterému se zde nepodařilo zakotvit loď. \n\nTrvalo téměř dvě stě let, než někdo úspěšně přistál u břehu ostrova a setkal se tak s domorodým obyvatelstvem. Stalo se to v roce 1771 pod vedením kapitána Charlese Millera.\n\nNakonec se setkal s těmito „vznešenými divochy“ a pochytil něco něco z jejich kultury, matriarchální hierarchie a ateismu.\n\nZdálo se, že zdejší domorodce velice zaujala jeho loď a chtěli si ji prohlédnout z blízka. Kapitán jim přání splnil a záhy se ukázalo, že domorodci nechtěli na loď ze zvědavosti, ale že měli spíše loupeživý motiv. Při první příležitosti vypáčili kormidlo a utekli s ním. \n\nProtože nejvyšší bod ostrova ční pouze do výše 281 metrů nad hladinou moře, byl ostrov s několika tisíci obyvateli drtivě zasažen vlnou tsunami spojenou s erupcí sopky Krakatoa v roce 1883. Domorodé obyvatelstvo se dlouho nedokázalo zotavit a šedesát let po katastrofě žilo na ostrově jen 400 obyvatel. Indonéská vláda proto začala ostrov používat jako místo, kam bude posílat zločince na nucené práce (pomoc zdejšímu obyvatelstvu, obstarávání růžových polí).\n\nItalský průzkumník Elio Modigliani navštívil zotavující se ostrov Enggano mezi 25. červnem a 13. červencem 1891. Podrobně popsal dominantní roli žen v kultuře zdejších obyvatel ve své knize \"L'Isola delle Donne\" (Ostrov žen), která byla poprvé zveřejněna roku 1894. \n\nV roce 2000 obývalo ostrov přes 4000 obyvatel, když byl zasažen zemětřesením o síle 7,9 Mw, které otřáslo celou Sumatrou. Tehdy zemřelo 103 lidí a dalších 2500 bylo zraněno.\n\nJazyk \"enggano\" nebo také \"engganese\" je austronský jazyk, kterým se mluví pouze na tomto ostrově u jihozápadního pobřeží Sumatry v Indonésii. Enggano mezi austronskými jazyky vyčnívá kvůli mnoha neobvyklým změnám zvuku a nízkému počtu slov sdílených s jinými austronskými jazyky. Mezi austronisty však existuje obecná shoda, že enggano i přes mnohé odlišnosti do austronské jazykové rodiny patří. Přesto jsou teorie, populární především mezi zdejšími obyvateli, o tom, že enggano je jazykový izolát, který si pouze vypůjčil austronská slova. \n\nNa ostrově žije celá řada endemických rostlinných i živočišných druhů. Místní vláda se stará hlavně o ochranu zdejšího vzácného ptactva. Mezi ptačí endemity patří druh sovy rodu Otus (\"Otus enganensis\"), holub císařský (\"Ducula oenothorax), drozd engganský (\"Geokichla leucolaema\"), ptáci rodu Gracula (\"Gracula enganensis\") nebo Zosterops (\"Zosterops simplex\")\n\nVšech šest vesnic na ostrově leží podél jediné hlavní silnice ostrova. Tato cesta protíná severovýchodní pobřeží. Hodně je také využíván trajekt, který pravidelně pluje z Malakoni do Kayaapu a následně do Bengkulu na sousedním ostrově. \n\nIndonéský národní institut pro letectví a kosmonautiku (LAPAN) navrhl ostrov jakožto vhodné místo pro vybudování kosmické základny. Rozhodujícími kritérii pro tento návrh byla uvedena „odlehlost a nízká populace“ a také je výhodný, protože je blízko rovníku. Regionální vláda okamžitě protestovala proti plánu, označila ho za ekologicky problematický. Od roku 2011 se zde zkoumá možný dopad na životní prostředí v případě, že zde bude základna vybudována.\n"}
{"id": "1537873", "url": "https://cs.wikipedia.org/wiki?curid=1537873", "title": "Tancoš", "text": "Tancoš\n\nPříjmení Tancoš nosí více významných osobností:\n\n"}
{"id": "1537874", "url": "https://cs.wikipedia.org/wiki?curid=1537874", "title": "Heczko", "text": "Heczko\n\nPříjmení Heczko nosí více významných osobností:\n\n"}
{"id": "1537876", "url": "https://cs.wikipedia.org/wiki?curid=1537876", "title": "Polypropylenglykol", "text": "Polypropylenglykol\n\nPolypropylenglykol (také nazývaný polypropylenoxid) je polymer propylenglykolu a látka patřící mezi polyethery. Název polypropylenglykol se používá pro polymery s nízkou a střední molekulovou hmotností, u kterých má druh koncové funkční skupiny (což je nejčastěji hydroxyl) vliv na vlastnosti látky, zatímco označení polypropylenoxid většinou náleží polymerům, jejichž molekulová hmotnost je vyšší a vlastnosti nejsou významně ovlivňovány druhem koncové funkční skupiny. V roce 2003 bylo v polymer přeměněno 60 % z 6,6 milionů tun vyrobeného propylenoxidu.\n\nPolypropylenglykol se vyrábí polymerizací propylenoxidu. Iniciátorem reakce bývá většinou alkohol a jako katalyzátor se používá zásada, nejčastěji hydroxid draselný. Pokud je iniciátorem ethylenglykol nebo voda, tak je vzniklý polymer lineární. Při použití iniciátorů s více funkčními skupinami, jako jsou glycerol, pentaerythritol nebo sorbitol se vytváří polymery s rozvětvenými molekulami.\n\nBěžná polymerizace propylenoxidu vede k tvorbě ataktického polymeru, u kterého jsou substituenty s ohledem na stereoizomerii rozmístěny náhodně. Isotaktický polymer, tedy takový, u něhož jsou všechny substituenty na stejné straně, lze připravit z opticky aktivního propylenoxidu, což je ale značně nákladné. Roku 2005 byl popsán salenový katalyzátor, pomocí kterého lze připravit isotaktický polymer z prochirálního propylenoxidu. \n\nPolypropylenglykol (PPG) se v mnohém podobá polyethylenglykolu (PEG). Za pokojové teploty je kapalný. Rozpustnost ve vodě s rostoucí molekulovou hmotností rychle klesá. Sekundární hydroxylové skupiny PPG jsou méně reaktivní než primární hydroxyly u polyethylenglykolu. PPG je méně toxický než PEG, a tak se biltechnologické experimenty častěji provádějí v PPG.\n\n"}
{"id": "1537877", "url": "https://cs.wikipedia.org/wiki?curid=1537877", "title": "Plšek", "text": "Plšek\n\nPříjmení Plšek nosí více významných osobností:\n\n"}
{"id": "1537879", "url": "https://cs.wikipedia.org/wiki?curid=1537879", "title": "Japonská ragbyová reprezentace", "text": "Japonská ragbyová reprezentace\n\nJaponská ragbyová reprezentace (přezdívaná \"sakury\") reprezentuje Japonsko na turnajích v rugby union. Japonsko je pravidelným účastníkem mistrovství světa v ragby, které se koná každé čtyři roky. Japonský tým patří mezi nejlepší ragbyová družstva ve světě, k 11. listopadu 2019 se nacházel na 8. místě žebříčku Mezinárodní ragbyové federace.\n\nPrvní zápas odehrálo Japonsko proti Kanadě v Ósace 31. ledna 1932 a vyhrálo 9:8.\n"}
{"id": "1537882", "url": "https://cs.wikipedia.org/wiki?curid=1537882", "title": "Šebela", "text": "Šebela\n\nPříjmení Šebela nosí více významných osobností:\n\n"}
{"id": "1537885", "url": "https://cs.wikipedia.org/wiki?curid=1537885", "title": "Šimčík", "text": "Šimčík\n\nPříjmení Šimčík nosí více významných osobností:\n\n"}
{"id": "1537886", "url": "https://cs.wikipedia.org/wiki?curid=1537886", "title": "Gabriela Matečná", "text": "Gabriela Matečná\n\nGabriela Matečná (* 28. listopadu 1964, Poprad) je slovenská agronomka a manažerka. Od 23. března 2016 je ministryní zemědělství a rozvoje venkova Slovenské republiky. V září 2017 byla krátce pověřena vedením ministerstva školství.\n\nMatečná vystudovala fytotechniku na Agronomické fakultě Slovenské zemědělské univerzity v Nitře. Pracovala ve Výzkumném ústavu agroekologie v Michalovcích jako poradkyně pro agroekologii.\n\nV roce 2008 pracovala na Slovenském pozemkovém fondu jako vedoucí odboru převodu a pronájmu. Od března pracovala na pozici vedoucí referátu tvorby cen a verifikace. V dubnu 2012 byla jako nominantka strany SMER – sociálna demokracia jmenována generální ředitelkou Slovenského pozemkového fondu.\n\n23. března 2016 byla Matečná jmenována do funkce ministryně zemědělství a rozvoje venkova. Je nominantkou Slovenské národní strany.\n\nPo demisi Petera Plavčana (nominant Slovenské národní strany) z funkce pověřil prezident od 1. září 2017 Matečnou dočasným výkonem funkce ministryně školství. Vykonávala tak dvě ministerské funkce současně.\n\n9. června 2018 se stala členkou Slovenské národní strany.\n"}
{"id": "1537887", "url": "https://cs.wikipedia.org/wiki?curid=1537887", "title": "Pavelek", "text": "Pavelek\n\nPříjmení Pavelek nosí více významných osobností:\n\n"}
{"id": "1537888", "url": "https://cs.wikipedia.org/wiki?curid=1537888", "title": "Kaňa", "text": "Kaňa\n\nPříjmení Kaňa nosí více významných osobností:\n\n"}
{"id": "1537891", "url": "https://cs.wikipedia.org/wiki?curid=1537891", "title": "Macák", "text": "Macák\n\nPříjmení Macák nosí více významných osobností:\n\n"}
{"id": "1537892", "url": "https://cs.wikipedia.org/wiki?curid=1537892", "title": "Klenotnice Korinťanů v Delfách", "text": "Klenotnice Korinťanů v Delfách\n\nKlenotnice Korinťanů v Delfách byla postavena v dórském řádu kolem roku 600 před naším letopočtem jako nejstarší z takovýchto budov.\n\nDelfám ji daroval korintský tyran Kypselos. Měla základ o rozměrech 6,50 × 13,00 m a nacházela se východně od tanečního prostranství. Byla dlouhá, obdélníková a směřovala k Apollónovu oltáři. Sloupy a anty, které se obvykle vyskytují u pozdějších klenotnic, tato Kypselova stavba pravděpodobně neměla. Byly v ní ukrývány votivní dary Korinťanů a dary zasvěcené lýdskými králi Gýgésem a Kroisem. V této klenotnici byly uloženy některé Kroisovy dary po požáru chrámu v roce 546 před Kristem. Jednalo se o posvátné dary ze zlata a ze stříbra, které podle Hérodota vážily 30 talentů, tedy přibližně 800 kilogramů. Po pádu tyranie v Korintu se město samo prohlásilo za zakladatele klenotnice, jak dokazuje zachovaný nápis o zasvěcení.\n\n\n"}
{"id": "1537894", "url": "https://cs.wikipedia.org/wiki?curid=1537894", "title": "Mária Machová", "text": "Mária Machová\n\nMária Machová (* 19. února 1953, Prievaly) je slovenská ekonomka a generální ředitelka.\n\nV letech 1968–1972 studovala na Střední ekonomické škole ve Skalici a v letech 1972–1977 na Fakultě národního hospodářství Ekonomické univerzity v Bratislavě. V letech 1977–1994 působila na fakultě ekonomiky služeb a cestovního ruchu Ekonomické univerzity v Banské Bystrici, do roku 1986 jako odborná asistentka, v letech 1986–1990 jako vedoucí oddělení katedry a v letech 1990–1994 jako vedoucí Katedry veřejné ekonomiky. V letech 1994–1998 byla ředitelkou Harward Capital & Consulting. V letech 1998–2002 byla ministryní pro privatizaci, od roku 2002 generální ředitelkou Daňového ředitelství Slovenské republiky v Banské Bystrici, od roku 2010 generální ředitelka Celního ředitelství Slovenské republiky.\n"}
{"id": "1537898", "url": "https://cs.wikipedia.org/wiki?curid=1537898", "title": "Přehradní nádrž Vilšany", "text": "Přehradní nádrž Vilšany\n\nPřehradní nádrž Vilšany se nachází na řece Terebla nad obcí Vilšany (Вільшани) postavena v okrese Chust v Zakarpatské oblasti na Ukrajině.\n\nJezero má délku asi deset kilometrů, šířku 500 metrů a plochu 1,6 km². Hloubka jezera dosahuje 8 metrů a objem 24 miliónů m³. Přehrada nemá výpustě, pokud je překročena maximální přípustná hladina, voda volně přetéká přelivem přehrady.\n\nZ přehrady je voda odváděna derivačním tunelem do hydroelektrárny na řece Rika\n\nJezero bylo původně využíváno k rekreaci.\n"}
{"id": "1537900", "url": "https://cs.wikipedia.org/wiki?curid=1537900", "title": "Khushwant Singh", "text": "Khushwant Singh\n\nKhushwant Singh (narozen jako Khushal Singh, 2. února 1915 – 20. března 2014) byl indický spisovatel, právník, diplomat, novinář a politik. Jeho zážitky z roku 1947, kdy došlo k rozdělení Britské Indie na Indii a Pákistán, ho inspirovaly k napsání románu \"Train to Pakistan\" (česky Vlak do Pákistánu), který se stal jeho nejznámějším dílem a byl později zfilmován. Tento román patří mezi klasická díla moderní indické literatury.\n\nNarodil se v Paňdžábu, vzdělání získal v Novém Díllí a studoval právo na St. Stephen's College a King's College London. Poté, co osm let pracoval jako právník, vstoupil do Indian Foreign Service, v roce 1951 byl jmenován do All India Radio, od roku 1956 pracoval pro UNESCO. Během sedmdesátých a osmdesátých let působil jako redaktor několika literárních a zpravodajských časopisů a dvou novin. V letech 1980–1986 byl členem Sněmovny států.\n\nNarodil se v Paňdžábu v sikhské rodině. Jeho otec Sir Sobha Singh byl významný stavitel, jeho strýc Ujjal Singh byl mezi lety 1965–1966 guvernérem Paňdžábu. V roce 1920 nastoupil na Delhi Modern School a studoval zde do roku 1930. Zde také potkal svoji budoucí manželku Kawal Malik. Ve studiu pokračoval na Government College v Lahore, St. Stephen's College v Novém Díllí a na King's College London. \n\nV roce 1939 začal pracovat jako právník pro Lahore Court, v roce 1947 vstoupil do Indian Foreign Service. V roce 1951 se přidal do All India Radio. Mezi lety 1954–1956 pracoval pro UNESCO v Paříži. Od roku 1956 se věnoval nakladatelské činnosti. Založil deník \"Yojana\", anglicky psaný týdeník \"The Illustrated Weekly of India\", noviny \"The National Herald\" a \"Hindustan Times.\" Během jeho působení se náklad \"The Illustrated Weekly of India\" vyšplhal až ke 400 000 výtiskům a po jeho odchodu z redakce v roce 1978 došlo k velkému úbytku čtenářů. Na počest byl v roce 2016 zapsán do \"Limca Book of Records\", indické knihy rekordů podobné Guinessově knize rekordů. \n\nOd roku 1980 od 1986 byl členem Sněmovny států, horní komory indického parlamentu. V roce 1974 mu bylo uděleno ocenění Padma bhúšan (třetí nejvyšší indické státní vyznamenání), které v roce 1984 vrátil na protest proti Operaci modrá hvězda. V roce 2007 získal ocenění Padma Vibhushan (druhé nejvyšší).\n\nJeho manželkou byla Kawal Malik, kamarádka z dětství, která se odstěhovala do Londýna a později se znovu setkali, když studoval na King's College London. Měli syna a dceru.\n\nKhushwant Singh zemřel v 99 letech 20. března 2014 ve svém sídle v Novém Díllí. \n\n\nPovídky\n\n"}
{"id": "1537901", "url": "https://cs.wikipedia.org/wiki?curid=1537901", "title": "Fritz Reichl", "text": "Fritz Reichl\n\nFritz Reichl (2. února 1890 Baden – 1959 Los Angeles) byl rakouský architekt, který začátkem 30. let působil i v jižních Čechách (v Prachaticích a Českých Budějovicích).\n\nNarodil se v Badenu v židovské rodině Ludwiga a Fanny Reichlových. V letech 1900–1908 navštevoval střední školu. Pak absolvoval kurs na Kunstgewerbeschule Wien (u učitelů Bertolda Löfflera a Michaela Powolny). V letech 1908–1914 studoval architekturu na c.k. Technické vysoké škole ve Vídni (). Jeho učiteli zde byli: Karl König, Max Ferstel, K. F. Krauss a Leopold Simony. V roce 1914 složil druhou státní zkoušku. V letech 1914–1918 sloužil v rakouskouherské armádě.\n\nV roce 1925 získal oprávnění pro architektonickou činnost (Zivilarchitekt) a založil si vlastní architektonický ateliér ve Vídni. Začátkem 30. let působil i v jižních Čechách v Prachaticích a Českých Budějovicích.\n\nPřed nacismem uprchl nejdříve do Turecka, kde od roku 1939 vedl ateliér Clemense Holzmeistera v Istanbulu. Po skončení druhé světové války odešel do Spojených států amerických. Přibližně od roku 1950 pracoval v ateliéru v Los Angeles spolu s Maxem Starkmanem.\n\nByl ženatý, s manželkou Ellou Reichl měli syna Ericha (Erica).\n\n"}
{"id": "1537906", "url": "https://cs.wikipedia.org/wiki?curid=1537906", "title": "Coria (Corbridge)", "text": "Coria (Corbridge)\n\nCoria byla pevnost a město 4 km na jih od Hadriánova valu v římské provincii Británie. Postavili ji tam, kde významná římská severojižní silnice (Dere Street) překonávala řekuTyne a křížila se s další římskou silnicí (Stanegate), která vedla ve směru východ-západ mezi pevností Coria a Luguvalium (Carlisle). \n\nCorbridge nesloužila jen jako vojenská zásobovací základna, zároveň šlo o živé město. Ruch tam trval až do začátku 5. století. \nPřesnou podobu latinského názvu této pevnosti s jistotou neznáme. V angličtině se toto místo jmenuje Corchester (Corbridge Roman Site), protože se nachází na kraji vesnice Corbridge v anglickém hrabstvíNorthumberland. Lokalitu spravuje organizace English Heritage a je částečně veřejnosti přístupná, bylo tam zřízeno muzeum. \n\nNázev se ve starých textech vyskytuje v podobě Corstopitum a Corie Lopocarium. Oba tyto názvy jsou často považovány za zkreslené, původní podoba snad zněla Coriosopitum, Corsopitum nebo Corsobetum. Vindolandské tabulky dokládají, že se v okolí lokality používal jednoduchý název Coria; podle centra místního kmene. Z něj potom pravděpodobně vznikl název Corbridge. \n\nExistují důkazy, že na tomto místě stály již domy v době železné, ale první Římané v této oblasti postavili tzv. Red House Fort, 800 metrů na západ od lokality; tato pevnost sloužila jako zásobovací tábor pro Agricolovy kampaně. \n\nBrzy po římských vítězstvích v moderním Skotsku, kolem roku 84, byla na tomto místě postavena dřevěná pevnost. Kasárenské bloky obklopovaly střed s budovou velitelství, rezidencí velitele, domy administrativního personálu, dílnami a sýpkami. Pravděpodobně v ní sídlila pomocná jednotka jízdy v síle 500 mužů, zvaná Ala Gallorum Petriana, ale pevnost v roce 105 shořela. Díky silnici Stanegate se z Luguvalia se do Corbridge mohly legie dostat za tři dny, ostrým pochodem dokázaly těch zhruba 64 km zdolat dokonce za dva dny. \nDruhá dřevěná pevnost střežila důležitý přechod přes řeku Tyne v době, kdy spojnice Solway Firth a Tyne tvořila hranici Římské říše. Kolem roku 120, když se stavěl Hadriánův val, pevnost znovu přebudovali, aby v ní mohla být ubytována pěchota. Asi o dvacet let později, když byla hranice posunuta dále na sever v souvislosti s vybudováním Antoninova valu, byla za guvernéra Quinta Lollia Urbica na tomto místě vybudována první kamenná pevnost. \nKe konci 2. století Corbridge přestala fungovat jako pevnost, i když její centrum v rukou armády zůstalo. Kolem se rozvíjelo město. Mnoho jeho domů v současné době leží pod okolními poli a je v možné vidět pouze malou část původního centra. Středověké a moderní město se vyvíjelo o něco dále směrem na východ. \nPoté, co Římané ustoupili od Hadriánova valu v roce 163, vojsko bylo zřejmě z Corie staženo. Hradby byly srovnány se zemí a byl zahájena velká přestavba. Vznikla řada chrámů, dále sýpek, dalších domů a velké nádvoří, které se zřejmě mělo stát civilním fórem nebo vojenským skladištěm a dílnou. Původní záměr nebylo nikdy zcela realizován. \nSpálené dřevěné domy možná souvisejí se zmínkou Cassia Dia o tom, že kmeny ze severu překročily hranici. Na začátku 3. století se na tomto místě stavělo znovu, byl rozšířen vojenský zásobovací sklad. To souvisí s druhou a šestou legií, patrně šlo o zásobování severní kampaně Septimia Severa.\n\nInformace o městě ve 3. a 4. století chybí, ale jistě v něm nechyběl dům, ve kterém mohl přebývat císařský úředník. Coria byla pravděpodobně velkým tržním centrem pro zboží z olova, železa, zemědělské produkty, o čemž svědčí sýpky. Byl také nalezen obchod s hrnčířskými výrobky. Kdy bylo město opuštěno, není jasné. Není ani známo, zda tam někdo žil, když Anglosaové zakládali blízké Corbridge. \nEnglish Heritage vydalo monografie o pevnostech Hadriánova valu. Zpráva Bishopa a Dorea o vykopávkách v Corbridge v letech 1947–80 odhaluje složitý vývoj od více dřevěných pevností ke zděným stavbám. (k dispozici zde) Zprávy se rovněž zabývají nálezy kovových předmětů v pevnosti, což asi souvisí s jejím opuštěním mezi lety 122 a 138 (k dispozici také na internetových stránkách Archeology Data Service). \nByl tam nalezen tzv. corbridgeský poklad. K mnoha objeveným předmětům patří zařízení z římské dílny a mnoho věcí, které potřeboval římský voják: nástroje, zbraně, pancíře, voskové tabulky a papyry. Zbroj nalezená v roce 1964 výrazně pomohla zpřesnit představu o její římské podobě. \n\nNález pochází z období mezi léty 122 a 138. Předměty byly nalezeny ve vynikajícím stavu, a to díky tomu, že byly uloženy do dřevěné truhlice kryté kůží a chráněné železným kováním, kterou někdo zakopal do země.\nBrian Dobson v 60. a 70. letech 20. století vedl vykopávky v Corbridge. \nPráce v kostele Hexham Abbey v roce 1881 odhalily v transeptu římský náhrobek. Pomník (vystavený v kostele) ukazuje nositele standarty v římské jízdě, jehož kůň šlape po barbarovi: připojený nápis ukazuje, že byl postaven na paměť Flavina, důstojníka \"ala Petriana,\" který zemřel jako 25letý po sedmi letech služby. Je známo, že \"ala\" \"Petriana\" byla v Corbridge, a deska pravděpodobně pochází z konce 1. století. Náhrobek kdysi stál na vojenském hřbitově v blízkosti pevnosti. \n"}
{"id": "1537910", "url": "https://cs.wikipedia.org/wiki?curid=1537910", "title": "Garden Reach Shipbuilders &amp; Engineers", "text": "Garden Reach Shipbuilders &amp; Engineers\n\nGarden Reach Shipbuilders & Engineers (GRSE) je státem vlastněná indická loděnice sídlící v Kalkatě. Loděnice je dodavatelem jak pro vojenský, tak civilní sektor. Je stavitelem různých kategorií lodí, dále výrobcem motorů a stavebních celků (např. mosty). Jejími hlavními odběrateli jsou Indické námořnictvo a Indická pobřežní stráž.\n\nLoděnice byla založena roku 1884. Roku 1934 se stala součástí společnosti Garden Reach Workshops Ltd. a roku 1957 byl její název upraven na Garden Reach Workshops Private Ltd. Roku 1960 byla loděnice zestátněna a z názvu bylo opět vypuštěno slovo „private“. Začala být řízena indickým ministerstvem obrany. Svůj současný název nese od roku 1976. Roku 1961 dodala námořnictvu první domácím průmyslem vyvinutou válečnou loď INS \"Ajay\". Dne 1. dubna 2019 dodala jako první indická loděnice svou 100. válečnou loď. Jubilejním plavidlem byl vyloďovací člun \"L-56\".\n\n\n\n\n\n"}
{"id": "1537911", "url": "https://cs.wikipedia.org/wiki?curid=1537911", "title": "Last Ferry", "text": "Last Ferry\n\nLast Ferry je americký hraný film z roku 2019, který režíroval Jaki Bradley. Snímek měl světovou premiéru na BFI Flare London LGBTQ+ Film Festival dne 23. března 2019.\n\nMladý právník Joseph přijíždí z Manhattanu na výlet na ostrov Fire. Přijíždí za zábavou, ale na místě zjistí, že hlavní sezóna ještě nezačala. Při seznámení s místním mladíkem je však zdrogován a okraden. Ve stavu částečného bezvědomí se Joseph stane svědkem vraždy. Podaří se mu utéct, ale ztratí vědomí. Probudí se v péči Camerona, který zde bydlí v pronajatém domě. Postupně se do Camerona zamiluje a seznámí se s jeho přáteli. Na vraždu postupně zapomíná, nicméně vrah se vrací, neboť patří mezi Cameronovy přátele.\n"}
{"id": "1537913", "url": "https://cs.wikipedia.org/wiki?curid=1537913", "title": "Elektrárna Terebla-Rika", "text": "Elektrárna Terebla-Rika\n\nVodní elektrárna Terebla-Rika (ukrajinsky:Теребле-Ріцька ГЕС) se nachází v okrese Chust v Zakarpatské oblasti na Ukrajině. Je elektrárna využívající rozdílných nadmořských výšek hladin dvou řek, které protékají souběžnými koryty, oddělenými nevysokým hřbetem.\n\nVodní elektrárna využívá dvou souběžně tekoucích řek: Terebla a o 210 metrů níže položené řeky Rika. Na řece Terebla byla nad obcí Vilšany (Вільшани) postavena přehrada, jejíž betonová hráz je 45,7 metrů vysoká a 153 metrů dlouhá. Vzniklé Vilšanské jezero má délku asi pět kilometrů, šířku 500 metrů a plochu 1,6 km². Objem nádrže je 24 miliónů m³, využitelná kapacita 17 miliónů m³. Přehrada nemá výpustě, pokud je překročena maximální přípustná hladina – voda volně přetéká přelivem přehrady. \n\nV hřebeni mezi řekami byl proražen přiváděcí tunel v délce 3,7 km a průměru 2,5 metrů k nadzemnímu tlakovému kovovému potrubí o průměru 2,1 metrů a délce 380 metrů. Průtok vody činí až 18 m³/s, spádový rozdíl je 200 metrů. Voda pohání tři Peltonovy turbíny v elektrárně, která byla postavena na řece Rika u obce Protyveň (Противень). Po vykonání práce voda odtéká do řeky Rika.\n\nVodní turbíny a generátory byly vyrobeny podnikem Uralelektroaparat, Sverdlovsk.\n\nVýkon jedné turbíny je 9 MW, během roku je vyrobeno 123 miliónů kWh elektrické energie.\n\nPrvní plány na výstavbu elektrárny vypracoval v letech1917–1918 inženýr Križko z Bratislavy. V období připojení Podkarpatské Rusi k Československu byl prováděn průzkum v oblasti řek Terebla a Rika. Propočet nákladů na výstavbu (odhad byl na 700 miliónů korun) odložil výstavbu této elektrárny a zvolil levnější variantu výstavby kaskády elektráren na řece Uh (Uж).\n\nV letech 1940–1941 vypracoval vlastní návrh maďarský inženýr Miklós. Avšak ani jeho projekt nebyl tehdejší maďarskou vládou realizován.\n\nPo připojení Podkarpatské Rusi k SSSR sovětští inženýři prostudovali obě varianty a v roce 1948 vyprojektovali vlastní plány. V té době byla priorito vysoká ochrana elektrárny např. proti leteckému bombardování. Projekt počítal s vybudováním gravitačního potrubí v podzemí úbočí a umístěním elektrárny do třicetimetrové hloubky pod povrchem. Takový návrh byl velmi nákladný a proto byl zamítnut. Po úpravách plánů se nakonec kopírovaly hlavní body Křižkova projektu.\n\nVýstavba byla zahájená v roce 1949 a ukončena v roce 1955. Vybudováním přehradního jezera musely být vystěhovány vesnice Olšany (Ольшаны) 161 domů, a samoty Krysove (15 domů) a Bovcar (10 domů)\n\nNa výstavbě se podílelo Finsko v rámci náhrad po ukončení druhé světové války. Na výstavbě se podíleli finští zajatci.\n\nV současné době přehradní jezero je pokryto plastovými obaly, které se dostávají po řece z výše položených vesnic. Plastový odpad se hromadí nejen u břehů, ale i u přehradní zdi. Dřívější rekreační oblast se stává smetištěm a elektrárna trpí zanášením plastovým odpadem, který způsobuje poškozování turbín a přerušení výroby elektřiny.\n\n"}
{"id": "1537917", "url": "https://cs.wikipedia.org/wiki?curid=1537917", "title": "Východní Timor na Letních olympijských hrách 2008", "text": "Východní Timor na Letních olympijských hrách 2008\n\nVýchodní Timor se účastnil Letních olympijských her 2008 a zastupovali ho 2 sportovci ve 2 sportech (1 muž a 1 žena). Po jeho debutu v roce 2004 šlo o historicky druhou účast tohoto státu na olympijských hrách. Zemi reprezentovali dva maratonci, kteří se na hry kvalifikovali díky divoké kartě. Vlajkonoškou výpravy během zahájení her byla Mariana Diaz Ximenez, které bylo v době konání her 24 let. Nikomu z výpravy se během her nepodařilo získat medaili.\n\nPo svém debutu v Athénách v roce 2004 se Východní Timor v roce 2008 účastnil svých druhých olympijských her. Nikdo z východotimorských atletů nesplnil kvalifikační limit A ani limit B a tak se oba reprezentanti na hry kvalifikovali díky divoké kartě, kterou obdrželi od Národního olympijského výboru Východního Timoru. Národní olympijské výbory mají obvykle možnost kvalifikovat až tři atlety do každé soutěže, pokud však všichni splnili limit A nebo jednoho sportovce do soutěže, pokud splnil limit B. Ovšem při neexistenci žádného sportovce, který by splnil alespoň nějaký limit, dostal Národní olympijský výbor Východního Timoru možnost kvalifikovat dva sportovce pomocí divoké karty, a to jednoho muže a jednu ženu. Národní olympijský výbor se rozhodl tyto dvě divoké karty udělil dvěma maratoncům, jmenovitě Marianě Diaz Ximenez a Augustu Ramosu Soaresovi. Ximenez pak byla vybrána za vlajkonošku výpravy během zahajovacího ceremoniálu.\n\nPro Augusta Ramose Soarese šlo o první účast na olympijských hrách, na které se kvalifikoval díky divoké kartě, aniž by se předtím zúčastnil nějaké významné sportovní události. Měl nastoupil do závodu proti dalším 97 závodníkům, ale nakonec byl jedním ze tří sportovců, kteří do závodu nenastoupili.\n\nI pro Marianu Diaz Ximenez, které se dostalo cti nést vlajku během zahajovacího ceremoniálu, šlo o první účast na olympijských hrách. Na olympijské hry se kvalifikovala díky divoké kartě i přesto, že její osobní rekord byl 3 hodiny 11 minut 3 sekundy, tedy 40 minut a 3 sekundy pomalejší než kvalifikační limit B. Dne 17. srpna nastoupila do závodu, ve kterém závodilo dalších 81 atletek. Ovšem poté co si na 26 km pohmoždila levou nohu závod nedokončila.\n\n"}
{"id": "1537923", "url": "https://cs.wikipedia.org/wiki?curid=1537923", "title": "Podloubí Kaňkova domu", "text": "Podloubí Kaňkova domu\n\nPodloubí Kaňkova domu na Národní třídě u nároží Mikulandské ulice na Novém Městě v Praze existovalo v letech 1953 až 2016. Dne 17. listopadu 1989 bylo místem vyvrcholení střetu studentského průvodu s policejními jednotkami, iniciační události sametové revoluce. V únoru 1990 bylo vybaveno jako pamětní a pietní místo pamětní deskou s odlitkem gestikulujících rukou, která v roce 2016 při zrušení podloubí byla přemístěna na uliční fasádu domu. \n\nMísto bylo využito jako veřejný komerční prostor již od 30. let 20. století. \n\nKaňkův dům předstupuje před uliční frontu. Podloubí, či spíše průchod, bylo přízemím domu souběžně s Národní třídou proraženo v roce 1953 v souvislosti s rozšiřováním vozovky, na západě podloubí ústí do Mikulandské ulice.\n\nCelý barokně-klasicistní Kaňkův dům (Schirdingovský palác) je od roku 1964 zapsán jako nemovitá kulturní památka (dnešní rejstříkové číslo 44471/1-1078). \n\nV důsledku společenských změn se dům dostal do vlastnictví České advokátní komory, nástupnické organizace původní stavovské organizace advokátů z období Rakousko-Uherska, které vdova po advokátu Kaňkovi dům věnovala.\n\nČeská advokátní komora v roce 2016 pod pretextem návratu k původní barokně-klasicistní podobě a vytvoření veřejné galerie s programem výstav a setkání ve veřejném prostoru původního podloubí veřejný průchod opět zrušila a v jeho prostoru zřídila recepci, přičemž původní podobu přízemí fasády narušila probouráním a instalací běžných výlohových oken.\n\nV pátek 17. listopadu 1989 večer pohotovostní pluk a další jednotky Veřejné bezpečnosti uzavřely Národní třídu z obou stran a poté začaly v jejím prostoru stlačovat uvězněné účastníky vzpomínkového průvodu k výročí listopadu 1939. To vyvrcholilo právě na úrovni podloubí Kaňkova domu. Velká část z několika tisíc účastníků byla v řádu několika málo desítek minut násilně protlačena tímto úzkým prostorem a vystavena bezhlavému a brutálnímu mlácení. \n\nPodloubí na se stalo improvizovaným pietním místem již několik desítek minut po odjezdu Pohotovostního pluku VB, kdy jeho základem bylo stržené a ztracené oblečení a další stopy násilného střetu, a během následujícího víkendu. Část represivních jednotek (pravděpodobně příslušníci Pohotovostního pluku SNB) se později večer 17. listopadu vrátila a prostor v reakci na toto post-šokové a pietní jednání v pozdních nočních hodinách opakovaně vyklízela a „čistila“. \n\nV únoru 1990 byla do průchodu vsazena pamětní deska k událostem 17. listopadu 1989 od Miroslava Krátkého a Otakara Příhody, s osmi rukama ukazujícími různá gesta. \n\nProstor se stal místem vzpomínkových akcí nejen při listopadových výročích, ale také například po úmrtí Václava Havla 18. prosince 2011. Bočními sloupy vymezený prostor mimo hlavní průchozí linii celoročně umožňoval stranou shonu ulice se zastavit, zamyslet, kontemplovat, případně něco ponechat na připomínku a uctění památky. \n\nV listopadu 2016 byla v souvislosti se zrušením průchodu pamětní deska přemístěna na fasádu domu.\n\n16. listopadu 2016 byl v souvislosti se zrušením průchodu v rámci komerčního stavebního projektu zřízen na uliční fasádě domu, mimo prostor autentického pamětního místa, památník 17. listopadu v podobě naddimenzované desky, do níž byla vsazena přemístěna původní pamětní deska. Na tematické stránce časopisu Babylon byl souběžně s textem o změnách dostupnosti areálu Pražského hradu v tomtéž období zveřejněn detailní popis ceremoniálu zřízení tohoto památníku, napsaný Marcelem Tomáškem: \"„V místě nejblíže původního místa piety ze strany někdejšího vstupu do podloubí od kavárny Louvre se objevovaly svíčky a květiny už od 15. listopadu a byly zřejmým protestem proti postupu ČAK. Nejostudnějším vyvrcholením šarády při odhalování mauzoleální naddimenzované velkodesky bez mauzolea na průčelí Kaňkova domu bylo kradení těchto svíček a květin funkcionáři ČAK. Jeden ze starších činovníků komory, v dobře padnoucím drahém obleku, mající zjevně důležitou roli v organizaci celé šarády ve snaze svíčky přemístit, neváhal je shrnout na zamaštěné noviny, které našel v nedalekém koši. Když jsem se nevěřícně obořil obligátním povzdechem‚ to snad nemyslíte vážně, a začal se ptát, jak se jmenuje a kým je, unikl za ochranku bránící nepovolaným ve vstupu do prostoru podloubí a na korupční banket pro novináře a VIP-obžírky, který byl speciálně přesunut do druhého poschodí, aby nebylo vidět ne jejich debužírování a popíjení. Když jsem upozornil na krádeže sklenic se svíčkami několik ozbrojenců v zásahových kombinézách u vchodu, ti ve všudypřítomné a neodbytné trapnosti, jež by se dala krájet, začali předstírat, že jsou Policie ČR, ačkoli, jak se ukázalo, šlo o ochranku ČAK.“\" \n\nV souvislosti se Srpnovou deklarací občanských spolků a organizací z 21. srpna 2019 o nutnosti vybudovat \"Muzeum paměti 20. století\" byl Kaňkův dům zmiňován jako jedno z možných sídel tohoto muzea.\n"}
{"id": "1537925", "url": "https://cs.wikipedia.org/wiki?curid=1537925", "title": "Gonbad-e Qabus (věž)", "text": "Gonbad-e Qabus (věž)\n\nVěž Gonbad-e Qabus (persky گنبد کاووس), v transkripci též Gonbad-e Kavus nebo Gonbad-e Ghābus, je mauzoleum Qabuse (Kavuse), panovníka zijáridské dynastie, která vládla v oblasti dnešních severoíránských provincií Mázandarán a Golestán v 10. a 11. století. Mauzoleum se nachází na území stejnojmenného města v íránské provincii Golestán. Věž Gonbad-e Qabus je chráněna podle zákona o ochraně národního dědictví a byla zapsána v roce 1975 na seznam íránských národních památek pod číslem 1097. V roce 2012 byla stavba zařazena na seznam Světového dědictví UNESCO.\n\nMauzoleum v podobě 53 metrů vysoké věže bylo vybudováno v letech 1006–1007 pro panovníka a básníka Qabuse ibn Wushmagir (\"Kavus ibn Vušmgir\", plným jménem \"Abol-Hasan Qābūs ibn Wušmagīr ibn Ziyar Sams al-maʿālī\" , přezdívaný \"Chams al-Ma`âlî\" neboli \"Slunce jeho excelence\"), který vládl v severovýchodní oblasti středověkého Íránu v letech 977–981 a 997–1012. \n\nKavus ibn Vušmgir byl podle soudobých zpráv krvežíznivým tyranem, avšak zároveň byl také podporovatelem věd a umění a jejich představitelů – na jeho dvoře působil například i filosof a polyhistor Ibn Síná (Avicenna). Kavus přikázal vybudovat mauzoleum ještě za svého života, a to během muslimského lunárního roku 397 (27. září 1006–16. září 1007), respektive perského slunečního roku 375 (15. března 1006–14. března 1007).\n\nVěž je jediným zachovaným pozůstatkem někdejší zijáridské metropole Gurganu (v anglické transkripci též jako Jorjan), středověkého perského centra věd a umění, zničeného během mongolských nájezdů ve 14. a 15. století. Město Gonbad-e Qabus (nyní oficálně \"Gonbad-e Kāvus\") bylo pojmenováno podle památného mauzolea a je mnohem mladší, než zmíněná věž – jeho hlavní ekonomický a stavební rozvoj spadá až do 20. století za panování šáhů z dynastie Pahlaví.\n\nArcheologická lokalita, které dominuje Kavusova věž, se nachází v západní části města Gonbad-e Qabus na soutoku řeky Gorganrud a jejího levostranného přítoku. Věž je postavena z neglazovaných pálených cihel světle žluté barvy, která ve slunečním svitu vzbuzuje dojem, že stavba je ze zlata. Mauzoleum je hodnotným příkladem islámské architektury, která svým inovativním charakterem ovlivnila budování sakrálních staveb v širším regionu Střední Asie.\n\nStavba má podobu mírně se zužujícího válce o průměru 17–15,5 metrů, zakončené kuželovitou špicí rovněž z pálených cihel. Vnitřní průřez stavby je kruhový o průměru 9,67 metrů u základny, zatímco vnější půdorys je polygonální, neboť válec věže je po obvodu doplněn deseti opěrnými sloupy. Věž, která stojí na 10 metrů vysokém uměle navršeném pahorku, je viditelná ze vzdálenosti až 30 kilometrů.\n"}
{"id": "1537930", "url": "https://cs.wikipedia.org/wiki?curid=1537930", "title": "Komparativní demokratický deficit", "text": "Komparativní demokratický deficit\n\nKomparativní demokratický deficit vyjadřuje nedostatek demokratické legitimity vůči nedosažitelnému teoretickému ideálu demokracie. Tato metoda tak přichází pouze s negativní kritikou a opomíjí kritiku pozitivní. Komparativní demokratický deficit vyjadřuje, zdali demokracie trpí určitými nedostatky oproti jiné existující a dobře fungující demokracii. Tímto způsobem je tak možné dojít nejen k závěru, že demokracie trpí demokratickým deficitem (nedostatkem), ale i k závěru, že je ve srovnání lepší než jiná existující demokracie. \n\nDíky této metodě se tak dozvídáme, že EU v určitých aspektech evropskou demokracii zlepšuje a v určitých aspektech trpí komparativním demokratickým deficitem.\n\nVětšina současných přístupů hodnotí demokratičnost států, popř. jiných organizací ve srovnání s tzv. demokratickým ideálem, který například Robert Dahl považuje za nedosažitelný. Demokratický ideál vyžaduje totiž pro státy nesplnitelné podmínky a demokratickým deficitem (nedostatkem) proto podle této metodiky trpí všechny existující demokracie. \n\nČím více se existující demokratický systém (Polyarchie) blíží níže zmíněným kritériím, tím více se blíží nedosažitelnému ideálu demokracie.\n\nAlternativním přístupem je proto porovnávat dvě existující demokracie pomocí komparativní metody obdobným způsobem jako například Andrew Moravcsik hodnotí demokratický deficit EU. Tímto způsobem porovnáváme demokratičnost jednoho státu s jiným státem, který reprezentuje reálnou existující demokracii. Díky tomu podává komparativní hodnocení demokracie relevantnější a praktičtější výsledky. Na rozdíl od prvního přístupu komparativní metoda neodpovídá na otázku, jestli stát nebo organizace trpí demokratickým deficitem oproti nedosažitelnému ideálu, ale jakého stupně demokracie dosáhla oproti vybrané existující demokracii.\n\n\n\n\n\n\n\n"}
{"id": "1537931", "url": "https://cs.wikipedia.org/wiki?curid=1537931", "title": "Klášter Arakeloz", "text": "Klášter Arakeloz\n\nKlášter Arakeloz (arménsky Առաքելոց վանք \"Arakeloz wank\"; „Klášter svatých apoštolů“) je bývalý klášter Arménské apoštolské církve v arménské provincii Tavuš.\n\nKlášter se nachází na levém břehu řeky Kunen asi dva kilometry od obce Acharkut. Okolo kláštera jsou na obou stranách řeky stopy historické vesnice Arakeloz, včetně pozůstatků mostu, karavanseráje, několika lázní, četných kostelů a dalších památek. \n\nKlášterní komplex je obklopen obrannými zdmi s kulatými věžemi. Samotné obranné zdi se skládají z velkých kamenů spojených vápennou maltou. \n\nUprostřed klášterního komplexu jsou dva kostely, gavit, obytné a hospodářské prostory a přístavby, které jsou dnes z velké části ruinami. Obytné pokoje mnichů jsou postaveny přímo na vnějších stěnách kláštera. Některé sloužily též jako vězeňské cely. \n\nHlavní kostel je datován do 13. století. Je křížovým klenutým kostelem postaveným z nazelenalých kamenů. Z vnější strany mají obdélníkový půdorys. Vnitřek kostela má tvar kříže. Severní zeď kostela je součástí vnějších zdí kláštera. Jejich sloupy jsou spojeny čtyřmi oblouky, které nesou kupoli. Typickým příkladem arménské církevní architektury je malý středový prostor korunovaný kupolí s válcovým tamburem. Ve středověku byly vnitřní stěny kláštera omítnuty vápnem a vyzdobeny freskami, ze kterých se do dnešní doby (2019) zachovaly pouze zbytky. \n\nGavit je postaven před kostelem na západě. Nad jižním vchodem je nápis, ve kterém je jmenován Khutlu Bugha Artsruni, syn Atabeka Saduna, pána z Mahkanaberdu. Nápis je datován k roku 1245 a pravděpodobně se vztahuje k postavení gavitu. Obranné zdi kláštera tvoří severní a východní zeď předsíně. Gavit kláštera je obdélníkový. Uprostřed předsíně tvoří dva zkřížené oblouky čtverec, nad kterým je yerdik (kupole se středovým otvorem). Yerdik svou konstrukcí připomíná tradiční arménské obydlí s tím rozdílem, že místo dřevěných trámů byly použity kamenné desky. \n\nZvonice byla postavena na jihozápadě před předsíní, v současnosti je téměř zničená. \n\nU jižního hlavního vchodu do klášterního komplexu je malý kostel ze 14. století, přímo na západních vnějších stěnách kláštera. Jednolodní bazilika má čtvercový půdorys a stanovou střechu. \n\nMezi dochovanými chačkary je nejvýznamnější pamětní kámen svatého Jana Křtitele na podstavci vedle jižní zdi kostela. Byl vyroben z načervenalého tufu a je vyzdoben reliéfy na přední straně. Ve středu kamene je kříž ohraničený nápisem.\n"}
{"id": "1537944", "url": "https://cs.wikipedia.org/wiki?curid=1537944", "title": "Pfalz E.I", "text": "Pfalz E.I\n\nPfalz E.I byl německý jednomístný jednoplošný stíhací letoun z období první světové války.\n\nTyp Pfalz E.I vznikl na základě zakoupené licence na výrobu francouzského stroje Morane-Saulnier H ještě před začátkem války. Když 16. května 1915 pozval Idflieg zástupce leteckých výrobců k ukázce synchronizačního zařízení umožňujícího střelbu okruhem vrtule, rozhodli se bratři Eversbuschové upravit pro tento mechanizmus typ Morane-Saulnier H. Do jeho licenčního draku byl zabudován hvězdicový rotační sedmiválec Oberursel U.O o výkonu 59 kW, výzbroj tvořil synchronizovaný kulomet Maxim LMG.08 ráže 7,92 mm. Letové testy konané v létě 1915 skončily úspěšně.\n\nDne 28. září 1915 objednal u továrny Pfalz Inspektorát německého letectva sérii 25 kusů E.I, další dvacetikusovou pak v listopadu.\n\nPrvní dva exempláře Pfalzu E.I byly na západní frontu dodány před koncem října 1915, k 31. prosinci již na obou frontách sloužilo 14 strojů. Koncem února 1916 u Luftstreitkräfte operovalo 26 Pfalzů E.I, největší počet 27 kusů pak 30. dubna. Netvořily kompletní výzbroj žádného stíhacího útvaru, ale byly po dvou či třech letounech přidělovány polním leteckým oddílům jako stíhací ochrana dvoumístných pozorovacích strojů (např. Feld-Flieger Abteilung č. 7, 19, 21 a 71). Se stíhacím Pfalzem E.I létalo také pozdější letecké eso poručík Otto Kissenberth. \n\nK 30. červnu 1916 sloužilo u frontových jednotek celkem 13 E.I, koncem srpna 11, k 31. říjnu jen tři a na konci prosince jeden.\n\nÚdaje dle\n\n"}
{"id": "1537945", "url": "https://cs.wikipedia.org/wiki?curid=1537945", "title": "Třída Shardul", "text": "Třída Shardul\n\nTřída Shardul je třída tankových výsadkových lodí indického námořnictva. Vylepšená verze třída \"Magar\". Celkem byly postaveny tři jednotky této třídy. Ve službě jsou od roku 2007.\n\nTři jednotky této třídy postavila indická loděnice Garden Reach Shipbuilders & Engineers v Kalkatě.\n\nJednotky třídy \"Shardul\":\nPlavidla pojmou náklad až 750 tun. Může se jednat o 15 tanků a 500 vojáků. Palubu opouštějí pomocí příďové rampy, nebo čtyř pěchotních vyloďovacích člunů LCVP. Vyzbrojena jsou dvěma 30mm kanóny CRN-91 a dvěma osmnáctihlavňovými bateriemi 140mm neřízených protizemních střel WM-18. Na zádi se nachází přistávací plocha pro vrtulník. Pohonný systém tvoří dva diesely SEMT-Pielstick 12PA6 V280STC o výkonu 8560 hp pohánějící dva lodní šrouby. Nejvyšší rychlost dosahuje 15 uzlů. Dosah je 3000 námořních mil při rychlosti 14 uzlů.\n"}
{"id": "1537946", "url": "https://cs.wikipedia.org/wiki?curid=1537946", "title": "Třída Magar", "text": "Třída Magar\n\nTřída Magar je třída tankových výsadkových lodí indického námořnictva. Celkem byly postaveny dvě jednotky této třídy. Ve službě jsou od roku 1987.\n\nVyvinuta na základě britské třídy \"Round Table\". Dvě jednotky této třídy postavila indická loděnice Garden Reach Shipbuilders & Engineers v Kalkatě.\n\nJednotky třídy \"Shardul\":\nPlavidla pojmou náklad až 750 tun. Může se jednat o 15 tanků a 500 vojáků. Palubu opouštějí pomocí příďové rampy, nebo čtyř pěchotních vyloďovacích člunů LCVP. Vyzbrojena jsou čtyřmi 40mm kanóny a dvěma osmnáctihlavňovými bateriemi 140mm neřízených protizemních střel WM-18. Na zádi se nachází přistávací plocha a hangár pro vrtulník. Pohonný systém tvoří dva diesely SEMT-Pielstick 8PC2 V400 (\"Gharial\": SEMT-Pielstick 12PA6 V280) o výkonu 8560 hp pohánějící dva lodní šrouby. Nejvyšší rychlost dosahuje 15 uzlů. Dosah je 3000 námořních mil při rychlosti 14 uzlů.\n"}
{"id": "1537949", "url": "https://cs.wikipedia.org/wiki?curid=1537949", "title": "Karel Šťastný", "text": "Karel Šťastný\n\nKarel Šťastný (4. října 1865, Hořice – 21. června 1935, Plotiště nad Labem) byl akademický malíř, autor celé řady maleb prováděných technikou olejů i akvarelů jakož i autor grafických děl. V letech 1883 až 1888 absolvoval studium na Akademii výtvarných umění v Praze. Poté dva roky (v letech 1888 až 1889) působil jako asistent kresleni na gymnáziu na pražském Smíchově. Následně pak pracoval jako středoškolský profesor kreslení na průmyslové škole v Litomyšli a zde se též angažoval jako aktivní organizátor kulturního života a divadelních představení. Ve svých dílech (s litomyšlskou tematikou) zobrazoval tajemná zákoutí, drobné poetické motivy a jejich proměny během různých denních dob, ale i v různých ročních obdobích. Se svým bratrem Oldřichem Šťastným se mimo jiné podílel na výrobě loutek a kulis pro loutkové divadlo sokolské jednoty v Litomyšli. V roce 1923 namaloval a navrhl dekorace k tradiční loutkové hře Posvícení v Hudlicích, kterou zahajovalo činnost sokolské loutkové divadlo v Litomyšli. V letech 1923 až 1927 namaloval Karel Šťastný přes 100 dekorací pro loutkovou scénu v Litomyšli a v roce 1927 se podílel na výpravě hry Josefa Kajetána Tyla Strakonický dudák. \n\n\n"}
{"id": "1537950", "url": "https://cs.wikipedia.org/wiki?curid=1537950", "title": "Diango Hernández", "text": "Diango Hernández\n\nDiango Hernández (* 1970 Sancti Spíritus) je kubánský výtvarník a sochař. Studoval industriální design na univerzitě v Havaně, kterou dokončil v roce 1994. Následně začal spolupracovat s několika dalšími umělci (mimo jiné Francisem Aceou) pod kolektivním jménem \"Ordo Amoris Cabinet\". Jejich díla byla kromě Kuby vystavována také v Evropě a Severní Americe. V roce 2005 bylo Hernándezovo dílo vystavováno na Benátském bienále. Později se usadil v německém Düsseldorfu, kde má vlastní ateliér. Je autorem řady uměleckých knih.\n\n\n"}
{"id": "1537953", "url": "https://cs.wikipedia.org/wiki?curid=1537953", "title": "Hala 3 bělehradského výstaviště", "text": "Hala 3 bělehradského výstaviště\n\nHala 3 bělehradského výstaviště se nachází ve východní části areálu výstaviště, u řeky Sávy, v blízkosti Nového železničního mostu. Spolu s Halami 1 a 2 jsou základem areálu výstaviště, který vznikl podle projektu Branka Žeželja a Miroslava Pantoviće. Halu 3 projektoval inženýr Milan Krstić. \n\nHala je atypické konstrukce i uspořádání. Hala je zastřešená kupolí z armovaného betonu, na rozdíl od Haly 1 však nemá kruhový půdorys, ale je ze severní i jižní strany zkrácená. Půdorys tak připomíná kruh bez dvou úsečí. Stěny haly jsou na rozdíl od kupole prosklené, výstavní prostor není jen v centrální části haly, ale i v galeriích umístěných po okrajích stavby. Prostor uvnitř objektu není přerušován sloupy nebo jinými nosnými konstrukcemi. \n\nPlocha haly pro výstavní účely činí 4 438 m, celková plocha potom činí 8 109 m Jedná se o třetí největší objekt v prostoru výstaviště hned po halách 1 a 2. Rozměry haly jsou 48 × 70 m, výška činí 24 m. \n\n"}
{"id": "1537955", "url": "https://cs.wikipedia.org/wiki?curid=1537955", "title": "Holy Wars... The Punishment Due", "text": "Holy Wars... The Punishment Due\n\nHoly Wars... The Punishment Due je píseň americké thrashmetalové kapely Megadeth, která vyšla roku 1990 jako první singl z jejich alba \"Rust in Peace.\" Má neobvyklou strukturu – začíná rychlou thrashmetalovou částí \"Holy Wars\", která se po necelých dvou a půl minutách přemostí do pomalejší a „tvrdší“ sekce nazvané \"The Punishment Due\", kterou rozdělují dvě kytarová sóla Martyho Friedmana. Ke konci skladba zrychluje a závěrečné sólo hraje Dave Mustaine.\n\nText skladby se zabývá celosvětovými náboženskými konflikty, zejména v Izraeli a Severním Irsku. V interview pro britský magazín Guitarist Dave Mustaine uvedl, že inspiraci pro skladbu získal v Severním Irsku, když viděl prodávat podvrhy triček Megadeth. Původně chtěl zasáhnout, ale byl odrazen, když zjistil, že se jedná o způsob získávání financí pro Irskou republikánskou armádu. \"The Punishment Due\" vychází z oblíbené postavy Marvel Comics, Punishera. \n\nVideoklip k písni byl nahrán v srpnu 1990 (přibližně v době začátku války v Zálivu). Záběry hrajících členů kapely prolínají zpravodajské záznamy různých ozbrojených konfliktů, zejména ze Středního východu.\n\n\n\n\n\n"}
{"id": "1537958", "url": "https://cs.wikipedia.org/wiki?curid=1537958", "title": "Belyj", "text": "Belyj\n\nBelyj () je město v Tverské oblasti v Ruské federaci. Při sčítání lidu v roce 2010 měl bezmála čtyři tisíce obyvatel.\n\nBelyj leží na Obši jen několik kilometrů nad jejím ústím do Meži (povodí Západní Dviny. Od Tveru, správního střediska oblasti, je vzdálen přibližně tři sta kilometrů západně.\n\nNejbližší železniční stanice je padesát kilometrů daleko ve městě Nělidovo na trati z Moskvy do Rigy.\n\nPrvní zmínka o Belém je z 13. století, kdy patřil do Smolenského knížectví. Od konce 14. století byl součástí Litevského velkoknížectví. Od roku 1503 byl součástí Moskevského velkoknížectví. Po rusko-polské válce v letech 1605–1618 připadl Deulinským příměřím k Polsku. Ruské carství jej dobylo zpět začátkem rusko-polské války v letech 1654–1667.\n"}
{"id": "1537959", "url": "https://cs.wikipedia.org/wiki?curid=1537959", "title": "Sloup vděčných Maďarů", "text": "Sloup vděčných Maďarů\n\nSloup vděčných Maďarů se nachází u silnice ve svahu pod hotelem Imperial nad pravým břehem řeky Teplé v jižní části Karlových Varů.\n\nPamětní sloup nechali vztyčit v roce 1883 vděční lázeňští hosté z Maďarska na počest karlovarských minerálních pramenů. Pomník věnovali lázeňskému městu Karlovy Vary.\n\nAutorem díla byl karlovarský sochař L. Tröger.\n\nPomník se nachází v serpentinách silnice \"U Imperiálu\" na terase ve svahu pod hotelem Imperial na jižním okraji města.\n\nJedná se o žulový sloup (obelisk) na hranolovém podstavci s horní i spodní profilovanou krycí deskou, která stojí na dvou zkosených žulových stupních. Sloup má podobu třístupňového komolého jehlanu, půdorys je čtvercový. Tři strany podstavce nesou pozlacené nápisy ve třech jazycích (němčině, maďarštině a francouzštině). Nápisy jsou věnovány pramenům a v českém překladu zní \"„Karlovarským pramenům – vděční Maďaři“\". Na zadní straně je u paty podstavce pozlacený nápis \"„L. Tröger. Karlsb.“\"\n\n"}
{"id": "1537960", "url": "https://cs.wikipedia.org/wiki?curid=1537960", "title": "Host (Unix)", "text": "Host (Unix)\n\nhost je jednoduchá síťová utilita pro dotazování se v systému DNS. K nalezení je v Unixových a Unix-like operačních systémech.\nUtilita byla vytvořena americkou neziskovou organizací Internet Systems Consortium (ISC) a je uvolněna pod licencí ISC, což z ní dělá otevřený software.\n\nKdyž se pomocí této utility uživatel zeptá na internetovou doménu, jsou mu vráceny informace spojené s dotyčným jménem, jako například IP adresy nebo jména počítačů starající se o výměnu elektronické pošty. Příkaz host je rovněž schopen se dotazovat na reverzní DNS záznamy, které vrací doménové jméno spojené s IP adresou.\n\n $ host seznam.cz\n\n"}
{"id": "1537962", "url": "https://cs.wikipedia.org/wiki?curid=1537962", "title": "Italská ragbyová reprezentace", "text": "Italská ragbyová reprezentace\n\nItalská ragbyová reprezentace (přezdívaná \"gli Azzurri\") reprezentuje Itálii na turnajích v rugby union. Itálie je pravidelným účastníkem na mistrovství světa v ragby, které se koná každé čtyři roky. Italský tým patří k lepším ragbyovým družstvům, k 11. listopadu 2019 se nacházel na 12. místě žebříčku Mezinárodní ragbyové federace.\n\nPrvní zápas odehrála Itálie proti Španělsku 20. května 1929 v Barceloně a prohrála 0:9.\n\nOd roku 2000 se každoročně účastní Poháru šesti národů, jejich zatím nejlepší výsledek je 4. místo.\n"}
{"id": "1537963", "url": "https://cs.wikipedia.org/wiki?curid=1537963", "title": "Alacrinus z Casamari", "text": "Alacrinus z Casamari\n\nAlacrinus z Casamari (úmrtí 1216, Casamari) byl italský cisterciácký mnich.\n\nMáme jen zlomek informací o jeho životě. \n\nByl mnichem v klášteře Casamari, kde později působil jako převor.\n\nByl papežským legátem v Německu za pontifikátu Inocence III. a Honoria III. Je známo žě byl vysvěcen na biskupa.\n\nNikdy nebyl oficiálně blahořečen, byl jen zmíněn historikem Chrysostomem Henriquesem v jeho díle \"Menologium cisterciense notationibus illustratum\" a \"Kalendarium Cisterciense\".\n\nJeho svátek se slaví 5. ledna.\n\n"}
{"id": "1537965", "url": "https://cs.wikipedia.org/wiki?curid=1537965", "title": "Armortale", "text": "Armortale\n\nArmortale je počítačová hra z roku 2019. Hra vyšla 15. listopadu 2019. Jedná se o 2D plošinovku v pixelartové grafice.\n\nArmortale je 2D plošinovka zasazená do fantasy světa, která se řadí mezi takzvané Metroidvania tituly. Hráč musí za pomoci mladé čarodějky najít 4 kusy starodávného brnění, aby zastavil pekelné lišky. V každé úrovni je třeba dostat se na konec úrovně a porazit bosse. Důležitou mechanikou je výměna brnění, kdy každý ze 4 kusů má jiné vlastnosti a nabízí hráči jiné schopnosti.\n"}
{"id": "1537966", "url": "https://cs.wikipedia.org/wiki?curid=1537966", "title": "Astolfus z Mohuče", "text": "Astolfus z Mohuče\n\nSvatý Astolfus z Mohuče (úmrtí 28. ledna 826, Mohuč) byl benediktinský mnich a biskup Mohuče.\n\nStal se mnichem ve Wissembourgu. Na začátku 9. století byl zvolen biskupem v Mohuči. Vysvětil na kněze blahoslaveného Rabana Maura. Více informací není známo.\n\nZemřel 28. ledna 826.\n\nJeho svátek je zmíněn v Martyrologium Hieronymianum k datu 5. ledna.\n\n"}
{"id": "1537977", "url": "https://cs.wikipedia.org/wiki?curid=1537977", "title": "Thajská hymna", "text": "Thajská hymna\n\nHymna Thajska je hymnou země od roku 1932. Její současná slova byla přijata roku 1939.\n\n"}
{"id": "1537978", "url": "https://cs.wikipedia.org/wiki?curid=1537978", "title": "Ministerstvo spravedlnosti Ruska", "text": "Ministerstvo spravedlnosti Ruska\n\nMinisterstvo spravedlnosti Ruské federace (rusky: Министе́рство юсти́ции Росси́йской Федера́ции, zkráceně Миню́ст Росси́и, \"Minjust Rosíji\") je federální výkonný orgán, který předkládá návrhy a provádí politiku ruské vlády v justiční oblasti. \n\nPodřízenými úřady jsou Federální vězeňská služba (FSIN) a \nFederální služba soudních vykonavatelů (FSSP).\n\nKe zřízení ministerstva spravedlnosti Ruského impéria došlo 20. září 1802 za vlády cara Alexandra I., prvním aktem reformy úřadů v podobě \"Prohlášení o zřízení ministerstev\". Ministr spravedlnosti působil také ve funkci generálního prokurátora. Jako první úřad v letech 1802–1803 zastával ruský básník a politik Gavrila Romanovič Děržavin. V rámci Ruské federace začalo ministerstvo působit ode dne platnosti Ústavy (články 128 a 129), tj. od 16. května 1992. Kontrolu nad ministerstvem vykonává ruský prezident, který jmenuje členy vlády. \n\nV květnu 2008 se ministrem spravedlnosti stal právník Alexandr Konovalov, člen Jednotného Ruska.\n\nPodle prezidentského dekretu č. 1313 z 13. října 2004 do působnosti ministerstva patří právní regulace, včetně systému trestní justice, registrace neziskových organizací, včetně poboček mezinárodních organizací a zahraničních neziskových organizací. Ministerstvo rovněž registruje nevládní organizace, politické strany, další veřejná sdružení a náboženské organizace. \n\nJedná se o ústřední orgán státní správy pro advokátní komoru a notáře. Dohlíží také na soulad při uplatňování soudní praxe s obvyklými, zavedenými postupy a odpovídá za boj s korupcí. Ministerstvo poskytuje bezplatnou právní pomoc veřejnosti.\n\n"}
{"id": "1537979", "url": "https://cs.wikipedia.org/wiki?curid=1537979", "title": "Inzai", "text": "Inzai\n\nInzai (: 印西市) je město nacházející se v japonské prefektuře Čiba. Rozlohu má 123,8 km. Jeho symbolem je strom \"Pinus thunbergii\".\nMěsto Inzai leží v severní části prefektury Čiba, v oblasti která je důležitou spojnicí mezi městy Tokio a Narita a která je součástí Tokijské metropolitní oblasti. Město leží na řece Tone, severozápadně od města leží jezero Teganuma a na jihovýchodě města leží jezero Imba. Obklopeno je přírodou, kterou tvoří mimo jiné přirozený les.\n\nSousedními městy jsou Kašiwa, Abiko, Široi, Jačijo, Sakae, Narita, Šisui, Sakura a Tone ležící v prefektuře Ibaraki.\n\nOblast dnešního města Inzai byla osídlena již v paleolitu. V oblasti bylo nalezeno několik kamenných nástrojů, které pochází z této doby. Během období Edo zde vyrostla vesnice Kioroši sloužící jako přístav na řece Tone.\n\nV rámci série reforem Meidži bylo 1. dubna 1889 založeno město Kioroši spolu s vesnicemi Omori, Taiša, Funoho, Rukugo, Munakata, Hongo a Eidži. Období Meidži bylo také zlatým věkem parníků, které se plavily po řece Tone z Tokia do Čoši. Vesnice Taiša získala status města dne 1. března 1913 a byla přejmenována na Město Omori. Za druhé světové války bylo v Sofuke v roce 1941 postaveno výcvikové středisko pro piloty, které bylo během války spojenci bombardováno a po válce zcela opuštěno.\n\nMěsto Inzai bylo založeno dne 1. prosince 1954 spojením měst Kioroši a Taiša s vesnicemi Eidži a Funaho. V té době v něm žilo 11 000 obyvatel. Dne 23. května 2010 byly k městu připojeny vesnice Motono a Inba.\n\nVe městě je třináct veřejných základních škol, šest veřejných nižších středních škol, jedna veřejná vyšší střední škola a dvě soukromé vysoké školy. Univerzitami jsou Univerzita Tokio Denki, Tokijská křesťanská univerzita a Univerzita Juntendo. Ve městě jsou také čtyři veřejné knihovny.\n\nV letech 2014 a 2019 se v Inzai konal jeden ze závodů světového poháru ve sportovním lezení.\n\n"}
{"id": "1537980", "url": "https://cs.wikipedia.org/wiki?curid=1537980", "title": "Mary Surratt", "text": "Mary Surratt\n\nMary Elizabeth Jenkins Surratt (1820, nebo květen 1823 – 7. července 1865) byla americká majitelka penzionu, jež byla usvědčena z účasti na plánování atentátu na Abrahama Lincolna. Byla odsouzena k smrti oběšením a stala se tak první ženou, na které byl federální vládou Spojených států amerických vykonán trest smrti. Až do své smrti trvala na své nevině a její případ byl a je kontroverzní. Surratt byla matkou Johna Surratta, který byl později souzený, ale nebyl z účasti na atentátu shledán vinným.\n\nSurratt se narodila ve 20. letech 19. století v Marylandu. V mladém věku konvertovala ke katolické církvi a po zbytek života praktikující katoličkou zůstala. V roce 1840 si vzala Johna Harrisona Surratta a měli spolu tři děti. Podnikatel John se stal majitelem hospody a hotelu. Surrattovi byli sympatizanti Konfederace a často v hospodě hostili další její sympatizanty.\n\nPo manželově smrti v roce 1862 zůstala na starost o majetek sama. Protože ji to unavovalo, přestěhovala se do Washingtonu, kde si otevřela penzion. Tam se také seznámila s Johnem Wilkesem Boothem. Booth penzion navštívil několikrát, stejně jako George Atzerodt a Lewis Powell, kteří spolu s Boothem plánovali atentát na Lincolna. Krátce předtím, než Booth odjížděl z Washingtonu zavraždit Lincolna, mluvil se Surrattovou a předal jí balíček s triedrem pro jednoho z jejích nájemníků, Johna M. Lloyda.\n\nPo atentátu na Lincolna byla Surrattová zatčena a následující měsíc absolvovala spolu s dalšími spiklenci vojenský soudní proces. Byla usvědčena hlavně na základě Lloydových výpovědí, který prozradil, že mu řekla, že má připravené střelné zbraně, a na základě výpovědí Louise J. Weichmanna, který vypovídal o sympatiích Surratové ke Konfederaci. Surratt byla oběšena 7. července 1865.\n"}
{"id": "1537984", "url": "https://cs.wikipedia.org/wiki?curid=1537984", "title": "The Dead Daisies", "text": "The Dead Daisies\n\nThe Dead Daisies je australsko-americká rocková superskupina založena roku 2013 v Sydney. David Lowy coby zakladatel, kytarista a vůdčí postava vybíral do kapely řadu menších i velkých hvězd.\n\nNa samém začátku byl Lowy doprovázen zpěvákem Jonem Stevensem. Stejnojmennou desku The Dead Daisies kapela vydala téhož roku, ovšem je nahrávána spíše hostujícími muzikanty. V písni Lock N Load hostuje Slash (Guns N Roses, Velvet Revolver). Album bylo nahrána za dva týdny ve Wishbone Studios v Los Angeles. Následující turné k albu dělala kapela předskokana například pro ZZ Top. Kapela taky přibírá členy – přichází kytarista Richard Fortus (Guns N Roses, Love Spit Love), baskytarista Marco Mendoza (Whitesnake, Thin Lizzy), klávesák Dizzy Reed (Guns N Roses) či bubeníci Alex Carapetis (Wolfmother) a později Frank Ferrer (Guns N Roses). Ferrer kapelu později opouští a nahrazují ho Charley Drayton poté John Tempesta (Exodus, Testament, Thu Cult) a na závěr Brian Tichy (Whitesnake, Billy Idol, Ozzy Osbourne). Kapela vydává také 2 EP a takto pokračuje víceménně do roku 2015 kdy z kapely odchází Stevens a jako náhradníci za něj se střídaji John Corabi (The Scream, Mötley Crüe) a Bernard Fowler.\n\nKapela si nakonec na post frontmena volí Corabiho. Tím pádem začínají práce na druhé desce Revolución. Později ale kapelou zatřesou návraty Slashe a McKagana do Guns N Roses. Daisies opouští Fortus a Reed aby se mohli připojit k reunionu a turné GNR. A k tomu všemu i bicmen Tichy. Na jejich místa nastupují kytarista Doug Aldrich (Whitesnake, Dio) a bubeník Deen Castronovo (Bad English, Ozzy Osbourne, Journey). Pozice klávesáka je volná.\n\nV roce 2016 kapela vydává další album Make Some Noise. Na turné doprovázejí například Kiss.\n\nV roce 2017 vychází živá deska Live & Louder.\n\nRoku 2018 vydávají desku Burn It Down. Na turné jsou opět s Kiss.\n\nRok 2019 je rokem změn. Kapelá vydává první kompilaci složenou z coverů. Do toho přichází horrorová série Welcome to Daisyland. Srpnu 2019 ale z ničeho nic z kapely odchází Corabi a Mendoza. Oba je nahrazuje legendární Glenn Hughes (Deep Purple).\n\nHguhesův první počin s kapelou je singl 'Righteous Days'. Ten vychází v září. V listopadu 2019 se kapela pohybuje na jihu Francie kde píší a nahrávají další album, první s Hughesem.\n\n\n\n\n\n"}
{"id": "1537985", "url": "https://cs.wikipedia.org/wiki?curid=1537985", "title": "Liga národů UEFA 2020/21", "text": "Liga národů UEFA 2020/21\n\nLiga národů UEFA 2020/21 bude druhou sezónou Ligy národů UEFA, mezinárodní fotbalové soutěže, které se účastní 55 národních mužských fotbalových týmů z členských asociací UEFA. Bude se konat od září do listopadu 2020 (souboje ve skupinách) a v červnu 2021 (finále Ligy národů). V březnu 2022 se pak uskuteční \"play-out\", neboli souboje o udržení. Prvenství z předchozí sezóny bude obhajovat tým Portugalska.\n\nDne 24. září 2019 UEFA oznámila, že bude použit revidovaný formát pro druhé období soutěže 2020/21. 55 národních týmů z členských zemí UEFA bude rozděleno do čtyř lig. Ligy A, B a C, z nichž každá bude obsahovat 16 týmů, budou rozděleny do čtyř skupin po čtyřech týmech. V Lize D bude hrát 7 týmů rozdělených do dvou skupin, z nichž jedna bude obsahovat čtyři týmy a druhá tři týmy. \n\nJednotlivé týmy jsou přidělovány do lig na základě celkového žebříčku Ligy národů UEFA 2018/19. Každý tým bude hrát šest zápasů v rámci své skupiny (s výjimkou jedné skupiny v Lize D, která bude hrát čtyři), a to ve formě dvou utkání v září, říjnu a listopadu 2020. Ve skupině se bude hrát systémem doma-venku, každý s každým. Tento formát zaručí, že téměř všechny skupiny budou hrát poslední zápasy ve skupinách ve stejný čas. Změnou formátu se také zvýší celkový počet zápasů ze 138 na 162 a minimalizuje počet přátelských zápasů.\n\nV nejvyšší Lize A týmy soutěží o titul šampióna Ligy národů UEFA. Čtyři vítězové skupin v Lize A se kvalifikují do finálového turnaje Ligy národů v červnu 2021, který se bude hrát ve vyřazovacím formátu, skládající se ze semifinále, souboje o třetí místo a finále. Hostitelská země bude vybrána ze čtyř kvalifikovaných týmů Výkonným výborem UEFA. Ve finále Ligy národů bude použit systém video asistenta rozhodčího (VAR).\n\nTýmy také soutěží o postup a sestup do vyšší nebo nižší ligy. Z Lig B, C a D postoupí výše vítězové skupin, zatímco poslední týmy skupin v Ligách A a B sestoupí. Protože v Lize C jsou čtyři skupiny a v Lize D pouze dvě, bude se hrát ještě souboj o udržení v Lize C mezi dvěma dvojicemi týmů z posledních míst ve skupinách Ligy C; zápasy se odehrají v březnu 2022. Dvojice budou sestaveny tak, že budou hrát čtvrtý nejhorší proti prvnímu nejhoršímu a třetí proti druhému; hrát se bude na dva zápasy, doma a venku. Tým, který vstřelí více gólů, zůstane v Lize C, zatímco poražený sestoupí do Ligy D. Pokud bude součet gólů stejný, bude rozhodovat pravidlo venkovních gólů; pokud se ani tak nerozhodne, přijde na řadu prodloužení a případně i penalty.\n\nLiga národů UEFA může být částečně spojena s evropskou kvalifikací pro Mistrovství světa ve fotbale v Kataru v roce 2022, v závislosti na finálním potvrzení ze strany UEFA. UEFA nastínila předběžnou strukturu, která by záležela na výsledcích Ligy národů, i když v menší míře než baráž na Euro 2020. Deset vítězů kvalifikačních skupin by se kvalifikoval přímo. Deset týmů z druhých míst a dva týmy vybrány na základě celkového žebříčku Ligy národů 2020/21 postoupí do druhého kola (play-off). Ze 12 týmů by pak po vyřazovacích bojích, hraných na jeden zápas, zůstali 3 vítězové, kteří by se tak kvalifikovali na Mistrovství světa.\n\nDo soutěže se zapojí všech 55 národních týmů UEFA. Vzhledem ke změně formátu soutěže ze sezóny 2018/19 nakonec žádný tým nesestupoval. Kromě vítězů skupin postoupily týmy z druhých míst v Ligách C a D, spolu s nejlepším týmem na třetích místech ze skupin v Lize D.\n\nLegenda:\n\n\"Všechny časy zápasů jsou uvedeny ve středoevropském letním čase (UTC +2).\"\n\n"}
{"id": "1537986", "url": "https://cs.wikipedia.org/wiki?curid=1537986", "title": "Colin Vearncombe", "text": "Colin Vearncombe\n\nColin Vearncombe (26. května 1962 Liverpool – 26. ledna 2016), známý pod jeho pseudonymem Black, byl anglický zpěvák a skladatel. Vystoupil z punk rockové hudební scény a dosáhl mainstreamového popového úspěchu na konci 80. let, zejména se singlem „Wonderful Life“ z roku 1986, který byl mezinárodním hitem. William Ruhlmann z All Music popsal Vearncomba jako „kouřově zpívaného zpěváka / skladatele, jehož sofistikované jazz-popové písně a dramatické vokální doručení je někde mezi Bryanem Ferryem a Morrisseyem“. Black prodal více než dva miliony nahrávek po celém světě s alby \"Comedy\" (1988) a \"Black\" (1991). Dne 10. ledna 2016 zpěvák Vearncombe měl dopravní nehodu poblíž letiště Cork v Irsku, poté utrpěl vážné poranění hlavy. Zemřel na následky zranění na jednotce intenzivní péče ve fakultní nemocnici Cork dne 26. ledna 2016, ve věku 53 let.\n"}
{"id": "1537987", "url": "https://cs.wikipedia.org/wiki?curid=1537987", "title": "Klinča Sela", "text": "Klinča Sela\n\nKlinča Sela je vesnice a správní středisko stejnojmenné opčiny v Chorvatsku v Záhřebské župě. Nachází se asi 6 km severovýchodně od Jastrebarska a asi 26 km jihozápadně od centra Záhřebu. V roce 2011 žilo v Klinči Sele 1 726 obyvatel, v celé opčině pak 5 231 obyvatel.\n\nSoučástí opčiny je celkem 14 vesnic, z nichž největší je středisko opčiny, Klinča Sela. Dalšími většími vesnicemi jsou Donja Zdenčina, Kupinec a Repišće.\n\nBlízko opčiny prochází dálnice A1 a nachází se zde křižovatka silnic D1;D3 a D543.\n"}
{"id": "1537997", "url": "https://cs.wikipedia.org/wiki?curid=1537997", "title": "Donald Baechler", "text": "Donald Baechler\n\nDonald Baechler (* 22. listopadu 1956 Hartford) je americký výtvarník. V letech 1974 až 1977 studoval na Maryland Institute College of Art, kde získal titul BFA z malířství. Později krátce docházel na Cooper Union v New Yorku, ale nakonec se rozhodl pro studium ve Frankfurtu. Do New Yorku se vrátil v roce 1980. V té době pracoval jako ostraha v interiérovém sochařském díle New York Earth Room od Waltera De Marii. Brzy se stal součástí newyorské umělecké scény a svá díla vystavoval například v galeriích Artists Space a Drawing Center.\n\n"}
{"id": "1538000", "url": "https://cs.wikipedia.org/wiki?curid=1538000", "title": "Klášter Aghavnavank", "text": "Klášter Aghavnavank\n\nKlášter Aghavnavank (arménsky Աղավնավանք \"Aghawnawank)\", též Anapat St. Astvatsatsin \"(Svaté Matky Boží)\" nebo Aghnabat, je bývalý klášter Arménské apoštolské církve v arménské provincii Tavuš. Klášter pochází ze 12. až 13. století. V současnosti (rok 2019) je klášter ruinou.\n\nKlášter se nachází na okraji vesnice Aghavnavank v národním parku Dilijan ve středu lesní mýtiny (\"Aghnabat\"). Poloha na skalním výchozu naznačuje, že místo, kde stojí ruiny kláštera, bylo již v době pohanství místem uctívání. Klášterní oblast je obklopena tisovým hájem, který je považován za nedotčený. Některé tisy jsou až 300–400 let staré a 25 metrů vysoké. Jejich kmeny mají obvod 70–90 centimetrů. Arménské hlavní město Jerevan se nachází od kláštera vzdušnou čarou 78 kilometrů. \n\nHlavní kostel je křížovým klenutým kostelem s přístavbami. Je postaven ze žlutého travertinu. Je typickým příkladem arménské církevní architektury, kde malý středový chrámový prostor korunuje kupole s osmiúhelníkovým tamburem. Tambur a kopule budovy spočívají na sloupech. Zvenčí je kupole kláštera zakrytá stanovou střechou. Kopule a střecha byly obloženy jemně vyřezávanými kamennými dlaždicemi. Ve východní fasádě jsou trojúhelníkové výklenky. Kolem kláštera jsou rozmístěny chačkary, což jsou ozdobně vyřezávané pamětní kameny, které mají uprostřed reliéfní kříž obklopený geometrickými a rostlinnými motivy.\n\n \n"}
{"id": "1538002", "url": "https://cs.wikipedia.org/wiki?curid=1538002", "title": "Prokike", "text": "Prokike\n\nProkike () je malá vesnice v Chorvatsku v Licko-senjské župě. Je součástí opčiny Brinje, od jejíhož stejnojmenného střediska se nachází asi 4 km na jihovýchod. V roce 2011 zde žilo 102 obyvatel, do roku 1991 byli téměř všichni srbské národnosti. Nejvíce obyvatel (1 209) zde žilo v roce 1910.\n\nVesnice leží na silnici D23, blízko prochází dálnice A1. Sousedními vesnicemi jsou Brinje, Krivi Put a Žuta Lokva.\n"}
{"id": "1538004", "url": "https://cs.wikipedia.org/wiki?curid=1538004", "title": "Římskokatolická farnost Kovanice", "text": "Římskokatolická farnost Kovanice\n\nŘímskokatolická farnost Kovanice je územním společenstvím římských katolíků kutnohorsko-poděbradského vikariátu královéhradecké diecéze.\n\nPlebánie v Kovanicích existovala již ve 14. století. Původní cihlový gotický kostel byl barokně přestavěn v letech 1763–1772. V 19. století byl kostel novorománsky nově zařízen. Ve 20. století přestal být do farnosti ustanovován sídelní duchovní správce. I v důsledku této skutečnosti se stav kostela a farního areálu postupně velmi zhoršil.\n\nFarnost je spravována ex currendo z Poděbrad.\n\n\n"}
{"id": "1538011", "url": "https://cs.wikipedia.org/wiki?curid=1538011", "title": "Jaroslav Selner (generál)", "text": "Jaroslav Selner (generál)\n\nJaroslav Selner (5. května 1906 Štěpánov – 11. ledna 1973 Praha) byl československý voják z povolání.\n\nBěhem druhé světové války bojoval u Tobruku, od léta 1943 sloužil v Londýně na II. oddělení MNO a v září 1944 odletěl na východní frontu. Zde od února 1945 velel 3. československé samostatné brigádě, se kterou dorazil do osvobozené Prahy.\n\nPo druhé světové válce byl v hodnosti plukovník velitelem 3. divize v Kroměříži a studoval na Akademii generálního štábu v Moskvě. Po návratu z Moskvy byl jmenován profesorem všeobecné taktiky a 1. prosince 1949 povýšen do hodnosti brigádního generála. Na vysoké vojenské škole působil až do 17. září 1951, kdy byl propuštěn.\n\nV letech 1951–1952 pracoval v ostravských dolech jako havíř, po obnovení zranění z války pracoval v letech 1952–1954 v ocelárně SONP Kladno. Poté pracoval jako učitel na učňovské škole drogistů v České Kamenici a později i jako její ředitel. V 60. letech 20. století se po částečné rehabilitaci stal vedoucím Osvětové besedy na Praze 1 a nakonec tajemníkem Filozofické fakulty Univerzity Karlovy. V roce 1966 odešel do penze.\n\nNarodil se v rodině Jaroslava Selnara a Marie Matějkové. Až do roku 1922 znělo příjmení jeho a jeho otce Selnar. Vystudoval Vojenskou akademii v Hranicích a poté na roční aplikační škole u pěšího pluku 33 v Milovicích, pak sloužil v Bratislavě. Od října 1933 do září 1935 sloužil v Praze u 28. pluku, kde se po studiu na Vysoké škole válečné stal spojovacím důstojníkem pluku. Odtud byl přeložen do Lučence ke 25. pěšímu pluku. Poté studoval v topografickém kursu Vojenského zeměpisného ústavu, vyřazen byl 21. srpna 1936. V mobilizaci v září 1938 byl přidělen ke štábu III. sboru v Brně, jeho velitelem zde byl Antonín Hasal. Po okupaci zbytku Československa odešel na \"dovolenou na neurčito\" a zapojil se do činnosti ilegální vojenské organizace Obrana národa. Později se rozhodl pro odchod z protektorátu a 6. prosince 1939 přešel na Slovensko, následně do února 1940 v Budapešti a Bělehradu vypomáhal v péči o uprchlíky z protektorátu. Důsledky zatčení v Bělehradu, kdy unikl deportaci jen o vlásek, ho dovedly na Střední východ. Zde bojoval jako velitel čety a zástupce velitele 3. roty Československého pěšího praporu 11 – východního, a později po přezbrojení jako velitel praporu 500 československého lehkého protiletadlového pluku 200 – Východního.\n\nPo službě v Londýně a u 3. Československé samostatné brigády se vrátil v roce 1945 do Prahy. Zde se seznámil s herečkou Věrou Skálovou, která hrála v divadle Vlasty Buriana a natočila několik filmů (např. \"Muži nestárnou\" (1942) s Janem Pivcem). Na svatbu, kterou měli 9. ledna 1946, jim za svědka šli generál Karel Klapálek a poslanec Josef David, v té době předseda Prozatímního Národního shromáždění.\n\nČástečnou rehabilitaci mu režim přiznal v roce 1968. Zajímavostí je, že mu byl na ÚV KSČ ukázán dokument, podle kterého byl v roce 1949 Nejvyšším soudem odsouzen k trestu smrti; zachráněn byl zřejmě díky dosud neznámé osobě, která se na něj nečitelně podepsala pod slovo „Nesouhlasím“.\n\nSelner obdržel řadu vyznamenání: Řád bílého lva, Řád britského imperia, rumunský Řád Královské koruny, Řád Slovenského národního povstání 1. třídy, sovětský Řád Rudé hvězdy, čtyřikrát Československý válečný kříž, československý Řád Rudé hvězdy, medaili Za zásluhy 1. stupně, Za chrabrost před nepřítelem, Za vítězství nad Německem, Za osvobození Prahy či britskou medaili Afrika Star.  \n\nJaroslav Selner zemřel 11. ledna 1973. V roce 1991 získal in memoriam od prezidenta Václava Havla hodnost generálporučíka.\n\nV roce 2009 se stal čestným občanem města Kladna in memoriam. Jeho jméno nese jedna z nejnovějších kladenských ulic na okraji kročehlavského sídliště. Od roku 2016 má pamětní desku na budově kladenského gymnázia. V roce 2010 obdržel Čestnou cenu města Brandýs nad Labem-Stará Boleslav in memoriam.\n\nKnižní portrét, připomínající tradici rodu Selnerů z chodské vzpoury proti hraběti Lamingerovi, svědectví manželky Věry a úvahy a vzpomínky generála Selnera na spolubojovníky a spolužáky z hranické akademie sepsal jeho syn Václav Selner spolu s Františkem Cingerem v knize Generál z rodu rebelů (nakl. BVD 2007).\n\n\n\n"}
{"id": "1538019", "url": "https://cs.wikipedia.org/wiki?curid=1538019", "title": "Gerard Bidstrup", "text": "Gerard Bidstrup\n\nGerard Bidstrup (* 2. října 1968) je dánský herec.\n\nV roce 1996 absolvoval filmovou školu v Odense Teater ve městě Odense. V divadle byl následně do roku 1997 zaměstnán. V roce 2009 se účastnil (jako nasazený profesionální herec mezi účastníky) dánské reality show \"Robinson Ekspeditionen\", kde ztvárnil psychotického vraha, který doma zabil svou manželku. Dále hrál ve filmech \"Anna\" (2000), \"Far from China\" (2001), \"Ostrov ztracených duší\" (2007), \"Pokrevní bratrství\" (2016) a dalších. Rovněž vystupoval v televizních seriálech, například \"Rita\", \"Den anden verden\" a \"Bedrag\".\n\n"}
{"id": "1538021", "url": "https://cs.wikipedia.org/wiki?curid=1538021", "title": "Růže perská", "text": "Růže perská\n\nRůže perská (\"Rosa persica\") je původní, divoce rostoucí druh z rozsáhlého rodu růže. V něm je řazen do podrodu \"Hulthemia\", pojímaného někdy díky znatelným morfologickým odlišnostem i jako samostatný rod. Vyskytuje se ve Střední Asii, od Kaspického moře po západní Čínu.\n\nRůže perská roste jako drobný prutnatý keřík, vysoký 30–50 cm, s hluboko sahajícími kořeny. Větve jsou v mládí jemné a žluté, ve stáří drsné a hnědé, opatřené zahnutými ostny vyrůstajícími v páru na bázích listů. Listy jsou na rozdíl od všech ostatních růží jednoduché (nikoli zpeřené), přisedlé nebo kratičce řapíkaté, kožovitě tuhé, na okrajích hrubě zubaté. Nemají palisty, svým tvarem poněkud připomínají listy dřišťálu, jako napovídá i synonymum \"Rosa berberifolia\" (růže dřišťálolistá). \n\nKvěty vyrůstají jednotlivě na 1–1,5 cm dlouhých ostnitých stopkách; jsou oboupohlavné, pětičetné, v průměru dosahují 2–2,5 cm. Korunní plátky jsou žluté, na bázi s karmínovou skvrnou. Plodem je polokulovitý až kuželovitý, hustě štětinatý šípek, ve zralosti hnědočervený, s vytrvávajícími kališními lístky. Kromě pohlavního rozmnožování druh bohatě odnožuje podzemními výběžky.\n\nTento silně světlomilný a suchomilný keř se přirozeně vyskytuje v oblasti Střední Asie, okolo Kaspického moře a Aralského jezera, v Íránu, Afghánistánu a severozápadní Číně (provincie Xingjiang). Vyrůstá zde v suchých stepích a polopouštích, většinou na zasolených půdách (solončacích). Z přírody jsou známy dva morfotypy, lišící se kvalitou odění.\n\nPro znatelnou morfologickou odlišnost od ostatních růží byl tento druh mnohdy pojímán jako samostatný monotypický rod hultémie (\"Hulthemia persica\"). Molekulární výzkumy toto vydělení zpochybňují a řadí druh jednoznačně do rodu \"Rosa\" jako monotypický podrod \"Hulthemia\", tvořící jeho nejbazálnější větev, sesterskou ke všem ostatním růžím. Jednoduché kožovité listy jsou v tomto světle vykládány pouze jako ekologická adaptace na horké a suché podmínky, jimž je rostlina ve vegetační době vystavena.\nPro jeho specifické životní nároky je keř velmi obtížné pěstovat v zahradních podmínkách. Atraktivní květy se středovou skvrnou nicméně přitahovaly pozornost pěstitelů do té míry, že již v roce 1836 byl vyšlechtěn kulturní kříženec s druhem \"Rosa clinophylla\", nazvaný \"Rosa\" ×\"hardii\" (synonymum ×\"Hulthemosa hardii\"), který si zachovává podobu květů s botanickým druhem růže perské, je to však vyšší, až dvoumetrový keř s mnohotvarými listy, od jednoduchých po sedmičetně složené. Kříženci jsou k dostání v mnoha kultivarech, často pod názvem „okaté růže“.\n"}
{"id": "1538031", "url": "https://cs.wikipedia.org/wiki?curid=1538031", "title": "Albrecht Kostka z Postupic", "text": "Albrecht Kostka z Postupic\n\nAlbrecht Kostka z Postupic († 3. března 1477) byl český šlechtic z původně zemanského rodu, později povýšený do panského stavu. Vynikl jako diplomat dvou králů – Jiřího z Poděbrad a Matyáše Korvína.\n\nAlbrecht Kostka byl synem Viléma Kostky, významného představitele kališnické nižší šlechty, a Elišky z Liblic. Prvně je zmiňován v roce 1454 jako bojovník v polském vojsku v třináctileté válce mezi polským králem Kazimírem IV. Jagellonským a Řádem německých rytířů. Po bitvě u Chojnice se dostal do zajetí a byl vězněn na hradě Marienburgu. V roce 1458 už byl ve službách krále Jiřího z Poděbrad a podobně jako jeho bratr Zdeněk začal být pověřován různými diplomatickými úkoly. Byl členem poselstva ke králi Kazimírovi IV., v roce 1459 doprovázel Jiříka na jednáních se saským vévodou Vilémem v Chebu. Spolu s bratrem byl kolem roku 1462 povýšen do panského stavu. V letech 1462–1466 zastával úřad fojta v Dolní Lužici.\n\nBrzy zahájil Albrecht Kostka kariéru vrcholného diplomata. V roce 1464 ho Jiří z Poděbrad pověřil vedením poselstva k francouzskému králi Ludvíku XI., jehož členem byl i další významný diplomat Antonio Marini. Poselstvo jednalo s Ludvíkem XI. o vytvoření spolku evropských panovníků: francouzský král měl iniciovat svolání společného sněmu králů a knížat. Jediným výsledkem třítýdenních jednání však bylo jen obnovení přátelských a spojeneckých smluv mezi českými a francouzskými králi. V roce 1466 jednal Albrecht Kostka spolu s Benešem z Veitmile jménem krále Jiřího na říšském sněmu v Norimberku o křížové výpravě proti Turkům. Oplátkou za příslib zapojení českých vojsk získalo české poselstvo příslib podpory zrušení papežského půhonu proti Jiřímu z Poděbrad. Brzy poté byl vyslán na jednání s uherským králem Matyášem Korvínem o vzájemné podpoře obou panovníků proti domácí opozici. (Matyáš Korvín však dohody později nedodržel.) Po vypuknutí otevřené války s Jednotou zelenohorskou bojoval Albrecht Kostka se svými oddíly na královské straně, vyznamenal se zejména v bitvě u Olomouce. V roce 1468 ho čekala poslední diplomatická mise v Jiříkových službách – jednání s polským králem Kazimírem IV. v Krakově. Žádal ho, aby se přimluvil za Jiřího u papeže ve sporu o kompaktáta a zprostředkoval jednání mezi Jiříkem a Matyášem; současně s tím nabídl polskému králi možnost nástupnictví některého z jeho synů na český trůn.\n\nVe válce Jiřího z Poděbrad s Matyášem Korvínem stál zpočátku Albrecht na straně krále Jiřího, dostal se dokonce do uherského zajetí, ale byl brzy propuštěn. V roce 1469 po obklíčení matyášových vojsk u Vilémova zprostředkovával jednání obou panovníků o příměří a účastnil se i dalších jednání v následujícím roce. Pravděpodobně přešel k Matyášovi až krátce před Jiříkovou smrtí, počátkem roku 1471 již na jednáních zastupoval uherskou stranu. V květnu roku 1471 opustil (spolu s Janem z Pernštejna a Burianem Trčkou) sněm, na kterém byl zvolen českým králem Vladislav Jagellonský, a později dokonce čelil nařčení, že chtěl Vladislava otrávit. Zůstal trvale ve službách Matyáše Korvína, kterému opět sloužil jako diplomat a zdržoval se často u jeho dvora. Od Matyáše odkoupil Komárno a s ním získal hodnost župana. Po obnovení řádné zemské správy na Moravě (která byla v rukou Matyáše Korvína) získal úřad nejvyššího komorníka olomouckého. Kdy přestoupil na katolickou víru, není známo.\n\nAlbrecht Kostka měl starší bratry Bohuše a Zdeňka, mladšího bratra Jana a sestru Annu. Jeho manželkou byla Lidmila z Kravař (přežila ho o 20 let a znovu se provdala za Jana Berku z Dubé), s níž měl jednoho syna Jiřího Hrabiše.. Své statky měl převážně na Moravě. Nejprve měl v zástavním držení Napajedla, pak koupil Helfštejn a Lipník, přes manželku jakožto dědičku pánů z Kravař dostal do správy Moravský Šternberk, po bratru Zdeňkovi zdědil Moravskou Třebovou a Bouzov. Jiří z Poděbrad ho za jeho služby odměnil zástavními právy na Nové Hrady, Přerov, Hranice a Uničov, od Matyáše Korvína získal Komárno. V posledních letech svého života se dostal do finančních potíží a statky v Pobečví vyměnil s Vilémem z Pernštejna za Buchlov a úhradu části dluhů. Kvůli zadlužení byl postupně nucen odprodávat další majetky, jeho syn pak přišel i o Moravskou Třebovou.\n\n"}
{"id": "1538032", "url": "https://cs.wikipedia.org/wiki?curid=1538032", "title": "Theo Hernández", "text": "Theo Hernández\n\nTheo Bernard François Hernández zkráceně Theo Hernández (* 6. října 1997, Marseille, Francie) je francouzský fotbalový obránce. Jeho současným klubem je AC Milán.\n\n\n\n"}
{"id": "1538036", "url": "https://cs.wikipedia.org/wiki?curid=1538036", "title": "Vilém Kostka z Postupic", "text": "Vilém Kostka z Postupic\n\nVilém Kostka z Postupic († 15. listopadu 1436) patřil k významným zástupcům nižší husitské šlechty umírněného křídla. Nebyl jen válečníkem, ale zejména schopným diplomatem. Byl členem poselstva na Basilejský koncil a v bitvě u Lipan bojoval na straně panské jednoty.\n\nVilém Kostka byl typickým představitelem drobné kališnické šlechty, kterým husitská revoluce dopomohla ke vzestupu i získání majetku. V roce 1421 se zúčastnil ve vojsku pražanů dobytí hradu Vildštejna, který mu byl svěřen do správy. Brzy poté byl vybrán do poselstva k polskému králi Vladislavu II. s nabídkou české koruny. Když jednání neskončilo úspěchem, bylo vypraveno další poselstvo k litevskému knížeti Vitoldovi, jehož se Vilém rovněž zúčastnil. Poslové však byli ve slezské Ratiboři zajati, předáni císaři Zikmundovi a uvězněni v Trenčíně. Ze zajetí se Vilém Kostka dostal při výměně zajatců po bitvě u Německého Brodu. Když byl potom za zemského správce uznán Zikmund Korybutovič a přijel do Prahy, byl Vilém v roce 1423 jmenován královským podkomořím.\n\nV roce 1432 patřil Vilém k předním postavám při jednáních husitů s představiteli církve. Zúčastnil se jednání se zástupci basilejského koncilu v Chebu, kde se projednávaly podmínky slyšení husitů před koncilem. Poté byl zvolen do poselstva, které bylo na koncil vysláno a po tříměsíčním jednání dosáhlo dohody, tzv. kompaktát. Díky Prokopovi Holému se v témže roce stal litomyšlským hejtmanem.\n\nV následujícím období se přiklonil ke straně, která si přála ukončení bojů. Účastnil se na straně panské jednoty bitvy u Lipan a uznal císaře Zikmunda za českého krále (byl členem poselstva, které ho v roce 1436 vítalo v Jihlavě). Zikmund mu potom zapsal litomyšlské statky do dědičného držení. Ze Zikmundova pověření se v roce 1436 zapojil se svými oddíly do obléhání Hradce Králové, který se pod vedením kněze Ambrože proti císaři vzbouřil. Při nočním výpadu obránců byl zabit ve svém stanu.\n\nVilém Kostka byl synem Zdeňka Kostky z Postupic, který je prvním známým představitelem tohoto rodu. S manželkou Eliškou z Liblic měl čtyři syny, Bohuše, Zdeňka, Albrechta a Jana a dceru Annu. Tři starší synové byli rovněž politicky aktivní a dále rozmnožili rodové majetky. Původní rodové sídlo, tvrz Postupice, vyměnil Vilém za Hrádek (později zvaný Komorní Hrádek). Základnou rodu se stalo litomyšlské panství, jehož dědičné držení potvrdil později jeho synu Zdeňkovi Jiří z Poděbrad.\n\n"}
{"id": "1538037", "url": "https://cs.wikipedia.org/wiki?curid=1538037", "title": "Rumunská ragbyová reprezentace", "text": "Rumunská ragbyová reprezentace\n\nRumunská ragbyová reprezentace reprezentuje Rumunsko na turnajích v ragby union. Rumunsko je pravidelným účastníkem na mistrovství světa v ragby, které se koná každé čtyři roky. Rumunský tým patří k lepším ragbyovým družstvům, k 11. listopadu 2019 se nacházel na 19. místě žebříčku Mezinárodní ragbyové federace.\n\nPrvní zápas odehrálo Rumunsko proti USA v Paříži roku 1919 a prohrálo 21:0.\n"}
{"id": "1538043", "url": "https://cs.wikipedia.org/wiki?curid=1538043", "title": "Johannes Carsten Hauch", "text": "Johannes Carsten Hauch\n\nJohannes Carsten Hauch (12. května 1790, Frederikshald, dnes Halden, Norsko – 4. března 1872, Řím, Itálie) byl dánský romantický básník, dramatik a prozaik.\n\nNarodil se v norském Frederikshaldu, kde jeho otec působil jako soudní vykonavatel. Roku 1802 mu zemřela matka a roku 1803 se vrátil s otcem do Dánska. Jako dobrovolník se zúčastnil obrany Kodaně proti britské invazi roku 1807. Roku 1808 začal studovat na Kodaňské univerzitě. Stal se přítelem básníka a dramatika Adama Oehlenschlägera a pod jeho vlivem a pod vlivem norsko-německého filosofa, vědce a básníka Henrika Steffense přijal romantické názory na literaturu a filosofii. \n\nRoku 1821 získal doktorát ze zoologie a po získání stipendia odjel studovat do Francie. Roku 1823 měl v Nice nehodu, po které mu v důsledku zánětu museli amputovat jednu nohu, což zničilo jeho záměry být přírodovědcem. Velkou duševní krizi a neúspěšný pokus o sebevraždu prožil následně roku 1826 v Neapoli, jejíž překonání posílilo jeho literární talent. Po návratu domů v roce 1827 se stal profesorem fyziky na Akademii v Sorø, kde působil do roku 1846. Roku 1829 se oženil, jeho manželka, se kterou měl osm dětí, byla rovněž spisovatelkou.\n\nV roce 1846 byl jmenován profesorem skandinávských jazyků na univerzitě v Kielu, ale když vypukla prusko-dánská válka, vrátil se do Kodaně. Roku 1851 se stal profesora estetiky na Kodaňské univerzitě a v letech 1858–1860 byl ředitelem dánského národního divadla. Zemřel při svém pobytu v Římě, kde je také pochován.\n\nBásně začal psát již jako student roku 1814, jeho první dramatické práce však velkou pozornost nezískaly. Po roce 1826 proto obrátil svou pozornost k próze a napsal postupně několik románů a pak následovaly i úspěšné tragédie a také sbírky básní. Vycházel z německá spekulativní přírodní filosofie a romantiky, hlavně z Novalise, jehož přírodní mystika je v jeho dílech silně patrná. Jeho díla se vyznačují mistrovským stylem a zájmem o nadpřirozené jevy. Mimo to vydal své přednášky a vzpomínky.\n\n"}
{"id": "1538047", "url": "https://cs.wikipedia.org/wiki?curid=1538047", "title": "Vodní elektrárna Luiz Gonzaga", "text": "Vodní elektrárna Luiz Gonzaga\n\nVodní elektrárna Luiz Gonzaga dříve vodní elektrárna Itaparica (portugalsky \"Usina Hidrelétrica Luiz Gonzaga\" či \"Usina Hidrelétrica de Itaparica\") je vodní dílo na řece São Francisco na severovýchodě Brazílie. Byla pojmenována po zpěváku, skladateli a básníku Luizi Gonzagovi. Je součástí kaskády vodních elektráren na řece São Francisco a kromě energetického využití poskytuje i vodu pro zavlažování jedné z nejsušších oblastí Brazílie. Umožňuje vícedenní regulaci vodního toku pro výkon nejvýkonnější jednotky kaskády, elektrárny Paulo Afonso. Nachází se ve státě Pernambuco, 25 km po proudu od města Petrolândia. \n\nPřehradní hráz je 105 m vysoká s nadmořskou výškou v koruně 308 m. Šířka koruny je 10 m. Z celkové délky hráze 4 700 m připadá na betonovou část s přelivy a elektrárnou 720 m. Většina délky připadá na zemní sypanou hráz. \n\nVodní dílo Luiz Gonzaga se nachází v místech, kde řeka São Francisco odvádí vodu z plochy 592 479 km, z celkové plochy povodí řeky v řádu 630 000 km. Přehradní jezero o ploše 828 km a objemu 10,8 km , poskytuje užitečný objem 3,55 km. V běžném ročním chodu průtoku zajišťuje minimum 2 060 m/s pro výkon na elektrárnách Paulo Alfonso.\n\nVe strojovně o půdorysu 310 × 54 m pracuje na optimálním spádu 47 m šest Francisových turbín o hltnosti 457,5 m/s a výkonu cca 250 MW. Celkový výkon elektrárny je 1 479 MW a průměrná roční výroba 1,5 miliardy kWh.\n\nJe jediným významným vodním dílem na světě, pojmenovaným po umělci. \n\n\n"}
{"id": "1538048", "url": "https://cs.wikipedia.org/wiki?curid=1538048", "title": "Maya Hawkeová", "text": "Maya Hawkeová\n\nMaya Hawkeová, celým jménem Maya Ray Thurman Hawke, (* 8. července 1998 New York, stát New York) je americká herečka a modelka, která se narodila jako starší ze dvou sourozenců do rodiny herců Umy Thurmanové a Ethana Hawkea. \n\nTelevizní kariéru zahájila v roce 2017 vedlejší rolí Jo Marchové v dramatické minisérii BBC \"Malé ženy\", představující adaptaci románu Louisy May Alcottové. Roku 2019 ztvárnila postavu Robin Buckleyové ve třetí řadě seriálu televize Netflix \"Stranger Things\", za níž obdržela Cenu Saturn pro nejlepší herečku ve vedlejší roli streamovaného pořadu. Na filmovém plátně si téhož roku zahrála „květinové dítě“ Lindu Kasabianovou v Tarantinově komediálním dramatu \"Tenkrát v Hollywoodu\".\n\nNarodila se roku 1998 v New Yorku jako starší ze dvou sourozenců do herecké rodiny Ethana Hawkea a Umy Thurmanové. Rodiče navázali vztah v roce 1997 během natáčení filmu \"Gattaca\". Sňatek se uskutečnil v květnu 1998 a následný rozvod v roce 2005. Mladší bratr se narodil v roce 2002. Prostřednictvím druhého manželství otce s Ryan Shawhughesovou má také dvě poloviční sestry (nar. 2008 a 2011). Další poloviční sourozenkyně (nar. 2012) pochází ze vztahu matky s bývalým snoubencem a francouzským finančníkem Arpadem Bussonem.\n\nZ otcovy strany je pra-pra-praneteří dramatika Tennessee Williamse. Prarodiči z matčiny strany jsou profesor indotibetských buddhistických studií na Kolumbijské univerzitě Robert A. F. Thurman a americko-mexická modelka Nena von Schlebrüggeová. Matka Schlebrüggeové, Birgit Holmquistová, byla také modelkou pózující pro sochu Axela Ebbeho \"Famntaget\", která stojí ve švédském Smygehuku.\n\nV dětství jí byla diagnostikována dyslexie, která měla vliv na časté střídání základních škol, než nastoupila na soukromou školu Svaté Anny v Brooklynu, kladoucí důraz na uměleckou kreativitu a nikoli monotónní školní výuku. Vyrůstání v uměleckém prostředí ji přivedlo k herectví. Letních škol se účastnila v londýnské Královské akademii dramatických umění a v newyorském Hereckém studiu Stelly Adlerové. Na jeden rok se stala posluchačkou hereckého umění na Juilliard School, než se po přijetí role v minisérii \"Malé ženy\" rozhodla pro odchod.\n\nNa začátku modelingové kariéry pózovala, stejně jako matka a babička, pro časopis \"Vogue\". Stala se také tváří kolekce 2016/2017 britského módního maloobchodu AllSaints. V roce 2017 se představila jako jeden z modelů spodního prádla ve videokampani Calvina Kleina, jíž režírovala Sofia Coppola.\n\nRežisérka Sofia Coppola ji v roce 2015 obsadila do titulní postavy plánované adaptace pohádkového příběhu \"Malá mořská víla\", kterou produkovala studia Universal Pictures. Producenti však upřednostnili známější herečku Chloë Moretzovou. Tento spor s dalšími vedly Coppolovou k odstoupení z projektu, který následně opustila i Moretzová.\n\nHerecký debut zaznamenala v roce 2017 vedlejší postavou Jo Marchové v dramatické minisérii BBC \"Malé ženy\". Průlomovou rolí se pro ni roku 2019 stala Robin Buckleyová ve třetí řadě \"Stranger Things\", hororového sci-fi seriálu streamovací televize Netflix. Většinu scén odehrála po boku Joea Keeryho, jenž představoval Steva Harringtona. Jako prodavači zmrzliny v maloměstském obchodním domě se postupně zapletli do záhady s monstry z paralelního světa. Kritika hereckou dvojici zhodnotila příznivě. V témže roce si zahrála „květinové dítě“ Lindu Kasabianovou v Tarantinově komediálním dramatu \"Tenkrát v Hollywoodu\".\n\nV říjnu 2018 získala hlavní roli Frankie ve druhém snímku Gii Coppolové \"Mainstream\", odehrávajícího se na pozadí milostného trojúhleníku v rychle proměnujícím se světě.\n\nBěhem srpna 2019 vydala dva debutové singly „To Love A Boy“ a „Stay Open“. Na jejich autorství se podílela s písničkářem oceněným Grammy Jessem Harrisem, s plánem nahrání celého studiového alba.\n\n"}
{"id": "1538053", "url": "https://cs.wikipedia.org/wiki?curid=1538053", "title": "Gruzínská ragbyová reprezentace", "text": "Gruzínská ragbyová reprezentace\n\nGruzínská ragbyová reprezentace reprezentuje Gruzii na turnajích v ragby union. Gruzie je pravidelným účastníkem na mistrovství světa v ragby, které se koná každé čtyři roky. Gruzínský tým patří k lepším ragbyovým družstvům, k 11. listopadu 2019 se nacházel na 14. místě žebříčku Mezinárodní ragbyové federace.\n\nPrvní zápas odehrála Gruzie v Kutaisi 12. září 1989 proti Zimbabwe a vyhrála 16:3.\n"}
{"id": "1538054", "url": "https://cs.wikipedia.org/wiki?curid=1538054", "title": "Metropolie Chalkédón", "text": "Metropolie Chalkédón\n\nMetropolie Chalkédón je jedna z metropolií Konstantinopolského patriarchátu, nacházející se na území Turecka.\n\nChalkédón, dnešní Kadıköy měl od počátku křesťanství silnou křesťanskou komunitu.\n\nPodle tradice nejprve ve městě hlásily evangelium svatí Krescens a Tychicus, společníci apoštola Pavla.\n\nI toto území se nevyhnulo perzekuci křesťanů, proto známe i několik zdejších mučedníků. \n\nPočátky této diecéze (eparchie) sahají do začátku 2. století.\n\nRoku 451 při příležitosti Chalkedonského koncilu se tato diecéze stala metropolií.\n\nSídlem metropolitů je město Kadıköy, kde se také nachází katedrála sv. Eufémie. Současným metropolitou je Athanasios (Papas).\n\nSoučasný titul metropolitů je; Metropolita Chalkédónu a exarcha celé Bithýnie.\n\nPod metropolii patří dvanáct chrámů;\n\n"}
{"id": "1538055", "url": "https://cs.wikipedia.org/wiki?curid=1538055", "title": "Sistem 50", "text": "Sistem 50\n\nSistem 50 byl jugoslávský systém pro modulární výstavbu obytných budov. Vypracoval jej inženýr Branko Žeželj v druhé polovině 80. let 20. století. Vycházel ze staršího modulárního systému IMS, který sloužil pro výstavbu výškových budov např. v Novém Bělehradě. \n\nSystém byl postaven na kombinaci základních jednotek o čtvercovém půdorysu a rozměrech 7,2 × 7,2 m. Mezi nimi i z boku se poté nacházely sloupy, na které byla jednotlivá patra zavěšována. \n\nNa rozdíl od panelového domu byly v případě Sistému 50 prefabrikovány nosné sloupy a podlaží, obvodové zdi však byly vyzděné. Jednotlivá podlaží se sestávaly ze čtvercových desek o rozměrech 3,6 × 3,6 m × 24 cm, spojených dohromady vždy po čtyřech. Prefabrikovaná byla rovněž i schodiště. Díky tomu bylo možné kombinovat rychlost a efektivitu panelové výstavby s individuálním stavebnictvím. Systém tak byl použitelný jak u rodinných/řadových domů, tak i u městských budov; určen byl především pro obytné domy, mohl však být realizován i pro komerční objekty. \n\nTento systém byl uplatněn na území bývalé Jugoslávie při stavbě posledních sídlišť, ale také i řadových domů. Uplatňovaly se jak v malých městech (Batočina, Beočin) tak i ve větších (např. v Novém Sadu).\n"}
{"id": "1538057", "url": "https://cs.wikipedia.org/wiki?curid=1538057", "title": "Vodní elektrárna Sobradinho", "text": "Vodní elektrárna Sobradinho\n\nVodní elektrárna Sobradinho (potrugalsky \"Usina Hidrelétrica de Sobradinho\" ) je vodní dílo na řece São Francisco na severovýchodě Brazílie. Nachází se ve státě Bahia, asi 40 km proti proudu od měst Juazeiro a Petrolina. \n\nPřehradní hráz Sobradinho se nachází 748 km od ústí řeky São Francisco v místě s povodím 498 968 km, z celkové hodnoty povodí v řádu 630 000 km. Přehradní jezero o ploše 4 214 km a objemu 34,1 km, poskytuje užitečný objem 28,7 km. V běžném ročním chodu průtoku zajišťuje spolu s přehradní nádrží Tres Marias minimum 2060 m/s. Teprve po její výstavbě dosáhl gigantický komplex Paulo Afonso vysoké roční výroby. Zajišťuje minimální průtok 25 m/s pro místní zavlažovací projekty.\n\nZemní sypaná hráz o objemu 12 milionu m je dlouhá 12,5 km a vysoká 41 m.\n\nVe strojovně o půdorysu 250 x 27 m a výšce 32 m pracuje na optimálním spádu 27,2 m šest Kaplanových turbín o hltnosti 710 m/s a výkonu 178 MW. Průměr rotoru turbíny je 9,5 m. Celkový výkon elektrárny je 1 050 MW a průměrná roční výroba 1,1 miliardy kWh. \n\n\n"}
{"id": "1538060", "url": "https://cs.wikipedia.org/wiki?curid=1538060", "title": "Biggles v Mexiku", "text": "Biggles v Mexiku\n\nBiggles v Mexiku (v originále: \"Biggles in Mexico\") je dobrodružná kniha od autora W. E. Johnse z roku 1959. V Česku byla vydána nakladatelstvím Toužimský & Moravec v Praze v roce 2001.\n\nJames Bigglesworth (známý pod přezdívkou Biggles) byl pověřen úkolem, ve kterém měl vypátrat gang zločinců, kteří ukradli diamanty z Londýnské banky a schovali se v jedné osadě Eltora v Mexiku. Raymond se veškeré podrobnosti dozvěděl od tajného informátora jménem Adamson (měl přezdívku Lišák), který s těmi zločinci spolupracoval, avšak ze strachu před trestem se s nimi rozešel, a když se s nimi znovu shodou velkých náhod setkal právě v Eltoře, rozhodl se to ohlásit. Zločinci měli své vlastní přezdívky: Ritzy (velitel skupiny), Nifty a Corny. Celý gang pak uzavíral chlapík jménem Hugo Schultz, který měl údajně diamanty převzít. Biggles se proto rozhodl v Londýně navštívit svého starého známého Ericha von Stalheina, aby se o Schultzovi něco dozvěděl. Erich mu Schultze důkladně popsal a Biggles se tedy se svým parťákem Gingerem vydal směr Mexiko. Po příjezdu do Eltory s porouchaným vozem se ubytovali v místním hotelu a navázali přátelský vztah s Ritzym, který si tam pronajal vilku. Při jedné noční procházce uslyšeli Biggles s Gingerem, jak Corny u domu mladé slečny Margarity hraje milostnou píseň. Vzápětí uviděli, jak k domu míří její snoubenec jménem José a po chvíli na to se u domu ozval výstřel, při kterém Corny zemřel. Druhého rána mu místní policista Juan ukázal vražednou kulku a Bigglesovi bylo jasné, že vrahem není José, neboť první den si stihl prohlédnout jeho zbraň, když se projížděl po vesnici. Díky tomu byl José zproštěn obvinění a tím si u něho zařídili závazek. Do Eltory mezitím dorazil Schultz se svými dvěma společníky a posléze za Bigglesem doběhl rozhozený Nifty a sdělil mu, že Ritzy byl zatčen za vraždu Cornyho. Bylo jasné, že Ritzy Cornyho zabil proto, že je tím jeho dvořením Josého snoubenky mohl dostat do potíží. Poté co se Schultz dozvěděl o Ritzyho zatčení, vydal se rychle za ním do vězení. Biggles mezitím dokázal přemluvit Niftyho, aby jim půjčil Ritzyho vůz, který potřebovali ke koupi nové spojky do jejich vozu a ještě aby podali hlášení Raymondovi prostřednictvím Algyho a Bertieho, kteří se v té chvíli nacházeli v San Franciscu. Samotného Gingera ale na cestě potkalo několik neštěstí, protože píchnul kolo a později vypukl nad pouští prudký déšť, který způsobil, že Ginger uvízl v říční úžlabině. Po dlouhém pochodu pouští, kdy se potkal jen s potulným zlatokopem, dorazil zpět do Eltory. K jeho překvapení v ní ale Bigglese nenalezl. Místo toho se potkal se Schultzovou partou, která mu nařídila najít zapadlí vůz, a tak z Gingerem odjeli zpět do pouště. \n\nBiggles se dozvěděl, že Schultz osvobodil Ritzyho z vězení a chystají se spolu najít Gingerův vůz. Požádal proto Josého, aby mu pomohl najít Gingera dřív než oni. Shodou nešťastných náhod se s Gingrem v poušti minuli, avšak na hranicích se Biggles telefonicky spojil s Algym a požádal ho o letecké pátrání. Biggles správně usoudil, že Ritzy ony diamanty schoval ve svém voze, o čemž se později přesvědčil i Ginger. Když Schultzova parta nalezla a prohledala Ritzyho vůz, diamanty ukryté v pneumatice nenalezli, což nakonec způsobilo Ritzyho smrt. Ginger si uvědomil, že oné diamanty se nacházejí v onom píchlém kole, které nechal v poušti. Když to Schultzovi vysvětlil, vydali se kolo hledat. Po nalezení místa kola, o kterém věděl jen Ginger, se chopil příležitosti a Schultzově partě uprchl. Když se Biggles po návratu do Eltory dozvěděl o únosu Gingera, vydal se s Josém rychle zpět do pouště. Díky Algymu s Bertiem se jim podařilo najít Gingera a později narazili i na Schultzovu partu. Schultze nalezli již mrtvého, neboť ho zastřelil jeden z jeho kumpánů a ukradl mu kufřík s penězi. Toho o chvíli později zastřelil José, když se spolu potkali na cestě. Dalšiho z party uštknul chřestýš a už mu nebylo pomoci. Jediný kdo tedy z gangu přežil, byl Nifty, který v čas z Eltory uprchl neznámo kam.  Biggles s Gingrem v poklidu převzali ukradené diamanty se Schultzovými penězi a po jejich odevzdání na britském úřadě se společně s Bertiem a Algym vrátili zpět do Anglie.\n\n\n\n\n"}
{"id": "1538063", "url": "https://cs.wikipedia.org/wiki?curid=1538063", "title": "Římskokatolická farnost Sány", "text": "Římskokatolická farnost Sány\n\nŘímskokatolická farnost Sány je územním společenstvím římských katolíků v rámci kutnohorsko-poděbradského vikariátu královéhradecké diecéze.\n\nV roce 1352 je v Sánech doložen tzv. vlastnický kostel. Kostel byl součástí někdejší místní tvrze. Majitelé vsi později vykonávali ke kostelu toliko patronátní právo, neboť systém vlastnických kostelů byl postupem času opušten jako problematický. Místní farnost průběhem dějin zanikla. Až v roce 1787 byla v Sánech ustanovena lokálie. Z té byla v roce 1856 vytvořena samostatná farnost. Původní malý kostelík byl v roce 1825 z iniciativy tehdejšího lokalisty Petra Jakoubka zbořen a nahrazen větší empírovou novostavbou. Kostel byl počátkem 20. století nově zařízen v novorenesančním stylu. V průběhu téhož století nicméně přestala být místní farnost obsazována sídelním knězem. V roce 1974 byl rozebrán a odvezen pryč zchátralý hlavní oltář, byl zřízen oltář \"čelem k lidu\" (podle liturgické reformy druhého vatikánského koncilu) a do čela presbytáře byl umístěn prostý kříž, věnovaný řeholními sestrami. \n\n\nFarnost je spravována ex currendo ze Žiželic.\n\n"}
{"id": "1538064", "url": "https://cs.wikipedia.org/wiki?curid=1538064", "title": "Vodní elektrárna Moxotó", "text": "Vodní elektrárna Moxotó\n\nVodní elektrárna Moxotó či Apollonius Sales (potrugalsky \"Usina Hidrelétrica de Moxotó\" či \"Usina Apolônio Sales\") je vodní dílo na řece São Francisco na severovýchodě Brazílie v provincii Pernambuco. Je součástí vodních děl, tvořících hydro energetickou soustavu Paulo Afonso. V případě vysokých vodních stavů přepouští vodu do koryta vodopádů Paulo Afonso. \n\nVodní elektrárna Moxotó se nachází na řece São Francisco v místě s povodím 605 171 km, z celkové hodnoty povodí v řádu 630 000 km. \n\nVe strojovně o půdorysu 192 x 23 m a výšce 61 m pracují na proměnlivém rozmezí spádu 16,5 – 24 m čtyři Kaplanovy turbíny o hltnosti 550 m/s a výkonu 100 MW. Průměr rotoru turbíny je 8,4 m. Celkový stanovený výkon elektrárny je 400 MW. \n\nElektrárna pracuje při horní hladině vzedmuté zemní sypanou hrází o celkové délce 2 825 m a výšce 30 m, která je pojmenována Apollonius Sales, po zakladateli společnosti CHESF. Je jejím levobřežním okrajem. Nádrž o ploše 98 km a objemu 1,2 km umožňuje denní regulaci celého komplexu Paulo Afonso. Hlavním prvkem řízení vodního toku v tomto místě je soustava velkokapacitních nádrží na vyšším toku, které zajišťují minimální průtok 2 060 m/s.\n\nElektrárna pracuje paralelně na stejné hladině jako mohutná Paulo Afonso IV a odběr vody touto elektrárnou je prioritní. Teprve přebytky vůči hltnosti této elektrárny jsou zpracovány elektrárnou Moxotó a následně elektrárnami Paulo Afonso I,II,III. V případě vysokých vodních stavů umožňuje přeliv elektrárny o kapacitě 28 000 m/s převod vody pro oživení vodopádů Paulo Afonso.\n\nElektrárna pracuje samostatně mimo spád vodopádů, je však svou činností na režim komplexu Paulo Afonso navázána a její výkon 400 MW se objevuje v součtovém výkonu 4 279 MW.   \n\n\n"}
{"id": "1538068", "url": "https://cs.wikipedia.org/wiki?curid=1538068", "title": "Paříž počká", "text": "Paříž počká\n\nPaříž počká (\"Paris Can Wait\") je americký hraný film z roku 2016, který režírovala Eleanor Coppola podle vlastního scénáře. Snímek měl světovou premiéru na Mezinárodním filmovém festivalu v Torontu 12. září 2016.\n\nAmerický filmový producent Michael Lockwood je se svou manželkou Annou v Cannes. Po skončení zdejšího filmového festivalu však namísto plánované společné dovolené v Paříži musí služebně odletět do Budapešti. Anna má však zánět v uších, takže se Michaelův obchodní partner Jacques nabídne, že Annu vezme svým autem do Paříže. Jedou tedy jeho starým Peugeotem 504. Jacques využije cestu k tomu, aby Anně ukázal kulturní a gastronomické přednosti Francie. Protože Jacques ztratil svou peněženku, poprosí Annu o její kreditní kartu, aby mohl cestou platit všechny účty.\n\nJejich cesta nevede přímo do Paříže, ale Jacques jede nejprve k římskému akvaduktu Pont du Gard. Nadcházející noc stráví v malém venkovském hotelu. Poté se vydávají na cestu. Když projíždějí krajinou kolem Rhôny, mají nehodu, a tak Jacques využije přestávku k pikniku na břehu řeky. V nejbližší vesnici jim automechanik sdělí, že auto je již nepojízdné a tak si na následující cestu musejí vypůjčit nové auto. Pokračují do Lyonu, kde v Institut Lumière navštíví Jacquesovu přítelkyni Martine. Po společném obědě ještě navštíví muzeum textilu – Musée des Tissus et des Arts décoratifs.\n\nZ Lyonu už pokračují do Paříže, ale Anna chce ještě navštívit klášter ve Vézelay. Zde se také navečeří. Do Paříže dorazí až pozdě v noci a Jaqques zaveze Annu do vypůjčeného bytu. Poprosí Annu, aby s ním šla na večeři, až bude za několik týdnů služebně v San Franciscu. Následujícího dne obdrží od Jacques balíček čokolády a hotovost za výdaje z její kreditní karty. \n"}
{"id": "1538070", "url": "https://cs.wikipedia.org/wiki?curid=1538070", "title": "Metropolie Derkoi", "text": "Metropolie Derkoi\n\nMetropolie Derkoi je jedna z metropolií Konstantinopolského patriarchátu, nacházející se na území Turecka.\n\nDerkoi ztotožnitelné s Durusu (Terkos) v dnešním Turecku se datuje do klasického starověku.\n\nPravděpodobná existence diecéze (eparchie) je datována do 5. století, kde je zmíněna diecéze Derkos a Chele. Od počátku 6. století bylo sídlo spojováno s monofyzitismem.\n\nPrvní oficiální zmínka o sídlu a o biskupu tohoto sídla pochází z roku 787, při příležitosti Prvního nikajského koncilu.\n\nNa přelomu 8. a 9. století byla diecéze povýšena na arcidiecézi. Kolem roku 1380 bylo sídlo povýšeno na metropolitní.\n\nSídlem metropolitů je Tarabya, kde se nachází katedrála sv. Paraskevy. Současným metropolitou je Apostolos (Danielidis).\n\nSoučasný titul metropolitů je; Metropolita Derkoi, exarcha Bosporu, Thrákie a Cyanea.\n\nPod metropolii patří pět chrámů;\n\n"}
{"id": "1538073", "url": "https://cs.wikipedia.org/wiki?curid=1538073", "title": "Metropolie Imvros a Tenedos", "text": "Metropolie Imvros a Tenedos\n\nMetropolie Imvros a Tenedos je jedna z metropolií Konstantinopolského patriarchátu, nacházející se na území Turecka.\n\nImvros odpovídá dnešnímu ostrovů Gökçeada a Tenedos odpovídá ostrovu Bozcaada v dnešním Turecku.\n\nO samostatné diecézi (eparchie) Imbros nemáme žádné informace.\n\nDiecéze Tenedos se datuje už do 4. století avšak oficiální zmínka v Notitiae Episcopatuum konstantinopolského patriarchátu se objevuje až v 10. století. \n\nVe 14. století se sídlo zapisuje jako metropolitní. \n\nSídlem metropolitů je ostrov Gökçeada, kde se nachází katedrála Zesnutí přesvaté Bohorodice. Současným metropolitou je Kyrillos (Dragounis).\n\nSoučasný titul metropolitů je; Metropolita Imvrosu a Tenedosu, exarcha Egejského moře.\n\nPod metropolii patří tyto chrámy;\n\n\n\n\n\n\n\n\n"}
{"id": "1538075", "url": "https://cs.wikipedia.org/wiki?curid=1538075", "title": "Maurice Hilleman", "text": "Maurice Hilleman\n\nMaurice Ralph Hilleman (30. srpna 1919 Miles City – 11. dubna 2005 Filadelfie) byl americký mikrobiolog, specializující se na vakcinologii, vynálezce bezprecedentního množství více než 40 různých vakcín. Kromě jiného vynalezl vakcíny proti spalničkám, příušnici, hepatitidě A, hepatitidě B, planým neštovicím, meningitidě, pneumonii a bakterii \"Haemophilus influenzae\" a podílel se na objevech adenovirů způsobujících nachlazení, virů hepatitidy a viru SV40.\n\nHilleman byl v některých zdrojích označen například jako „nejúspěšnější vakcinolog historie“ nebo jako lékař, který zachránil více životů než jakýkoli jiný lékař dvacátého století.\n"}
{"id": "1538076", "url": "https://cs.wikipedia.org/wiki?curid=1538076", "title": "Řád přátelství (Rusko)", "text": "Řád přátelství (Rusko)\n\nŘád přátelství je ocenění udělované Ruskou federací, kde se řadí mezi nejvyšší státní vyznamenání, neboť cizí státní příslušník nemůže v Rusku získat ocenění vyšší. Prvně jím byli osobnosti dekorováni roku 1994. Ocenění navazuje na někdejší Řád přátelství národů, které se udělovalo v Sovětském svazu. Jednotliví laureáti jsou oceněním dekorování za významný přínos na poli přátelství a spolupráce s Ruskem, dále jako vděk za rozvíjení obchodních či vědeckých kontaktů s touto zemí a za rozvoj lingvistických nebo kulturních vazeb s Ruskem.\n\nMezi dekorované patří srbský režisér Emir Kusturica či polský režisér Andrzej Wajda nebo pěvkyně Mireille Mathieu z Francie. Roku 2016 získal ocenění český europoslanec Jiří Maštálka, u něhož takto ruský prezident Vladimir Putin ocenil jeho dlouholetou činnost v Evropském parlamentu ve frakci Evropské sjednocené levice a Severské zelené levice (GUE-NGL) či v české politice a své lékařské praxi. V roce 2019 stejné ocenění získal potomek někdejších ruských emigrantů, hudební skladatel Vadim Petrov, který svou tvorbou – podle vyjádření ruské ambasády – sblížil českou a ruskou kulturu, a to například sepsáním symfonických děl vycházejících z ruských lidových písní.\n"}
{"id": "1538080", "url": "https://cs.wikipedia.org/wiki?curid=1538080", "title": "Zeměměřický úřad", "text": "Zeměměřický úřad\n\nZeměměřický úřad je správní úřad zeměměřictví s celostátní působností. Byl zřízen zákonem č. 359/1992 Sb., o zeměměřických a katastrálních orgánech.<ref name=\"359/1992\"></ref> Tento zákon rovněž upravuje jeho působnost, řízen je Českým úřadem zeměměřickým a katastrálním. Zeměměřický úřad sídlí v Praze. \n\n\n"}
{"id": "1538082", "url": "https://cs.wikipedia.org/wiki?curid=1538082", "title": "Římskokatolická farnost Zbraslavice", "text": "Římskokatolická farnost Zbraslavice\n\nŘímskokatolická farnost Zbraslavice je územním společenstvím římských katolíků v rámci kutnohorsko-poděbradského vikariátu královéhradecké diecéze.\n\nDuchovní správa ve Zbraslavicích existovala již ve 12. století.\n\n\nFarnost má sídelního duchovního správce, člena želivské kanonie premonstrátského řádu, který je zároveň administrátorem ex currendo ve farnostech Bohdaneč u Zbraslavic, Červené Janovice a Pertoltice.\n\n"}
{"id": "1538093", "url": "https://cs.wikipedia.org/wiki?curid=1538093", "title": "Filip Salač", "text": "Filip Salač\n\nFilip Salač (12. prosinec 2001, Mladá Boleslav) je český motocyklový jezdec v týmu VNE Snipers v kategorii Moto3￼￼. Jezdí na motocyklu značky Honda s číslem 12.\n\nOd roku 2016 se zúčastnil mistrovství světa FIM CEV Moto3 juniorů, v roce 2018 debutoval na Masarykově okruhu na motocyklové Grand Prix ČR.\n\n"}
{"id": "1538107", "url": "https://cs.wikipedia.org/wiki?curid=1538107", "title": "Arménské klášterní komplexy v Íránu", "text": "Arménské klášterní komplexy v Íránu\n\nArménské kláštery v Íránu na území tzv. Íránského Ázerbájdžánu, tj. íránských provincií Západní a Východní Ázerbájdžán, reprezentují téměř dvoutisíciletou historii jedné z nejstarších křesťanských církví na světě – Arménské apoštolské církve – a prolínání vlivů různých kultur v daném regionu. Soubor staveb, který zahrnuje klášter sv. Tadeáše v provincii Západní Ázerbájdžán, klášter sv. Štěpána v provincii Východní Ázerbájdžán a kapli (původně klášter) Dzordzor v okrese Maku v Západním Ázerbájdžánu, byl v roce 2008 zapsán na seznam Světového dědictví UNESCO. \n\nNejstarším objektem je klášter svatého Tadeáše v okrese Čaldoran v Západním Ázerbájdžánu, kterému se přezdívá \"Černý klášter\" (\"Ghara Kelisa\"). Klášter leží v horské oblasti v nadmořské výšce 2200 metrů. První písemné zmínky o tomto poutním místě jsou ze 7. století. Podle legendy však nejstarší svatyně na tomto místě, kde se měl údajně nacházet hrob apoštola Judy Tadeáše, který zahynul na území tzv. Velké Arménie mučednickou smrtí, vznikla již v roce 68 n. l. Ústřední objekty nynějšího klášterního komplexu pocházejí z roku 1329, kdy byly obnoveny pro předchozím ničivém zemětřesení z roku 1319. \nKlášter svatého Štěpána (arménsky \"Stepanos\") se nachází v hlubokém kaňonu nedaleko pravého břehu hraniční řeky Araks, zhruba 15 km severozápadně od města Džulfa. Arménský křesťanský klášter na tomto místě byl vybudován v 9. století, avšak první svatostánek zde měl vzniknout již kolem roku 62 n. l. a jeho založení je spojováno s misí apoštola Bartoloměje. V průběhu dalších století byl klášterní komplex mnohokrát zničen zemětřesením i válkami a posléze obnovován. Rozsáhlá obnova kláštera proběhla v letech 1819–1825 za vlády Kadžárovců, opravy pak pokračovaly i ve století dvacátém. \n\nKaple svaté Matky Boží v Dzordzoru je jediným dochovaným objektem původního klášterního komplexu z 9. (či 10.) až 14. století. Klášter byl zničen na počátku 17. století za panování šáha Abbáse I. V letech 1987–1988 byla kaple přemístěna o zhruba 600 metrů na své současné stanoviště kvůli výstavbě přehrady na řece Zangmar.\n\nPři zápisu na seznam Světového dědictví UNESCO bylo konstatováno, že arménské klášterní komplexy na území Íránu jsou v dobrém stavu a ze strany státu je jim věnována dostatečná pozornost a péče.\n"}
{"id": "1538108", "url": "https://cs.wikipedia.org/wiki?curid=1538108", "title": "Klášter Majravank", "text": "Klášter Majravank\n\nKlášter Majrawank (arménsky Մայրավանք „Klášter Matky Boží“) je bývalý klášter Arménské apoštolské církve v arménské provincii Kotajk ve středu Arménie. Pravděpodobně byl založena před 7. století. Dnes je opuštěný a je opět vlastnictvím Arménské apoštolské církve. Budovy kláštera jsou z velké části zničené a areál kláštera je zarostlý. \n\nKlášter se nachází asi tři kilometry od vesnice Solak a asi 50 kilometrů od arménského hlavního města Jerevanu. Klášter je postaven na vyvýšeném místě. \n\nHlavní kostel \"Surb Astwazazin\" (arménsky Սուրբ Աստվածածին „Svaté Matky Boží“ západoarménsky \"Surp Asdwadsadsin,\" též se ve zdrojích objevuje pod názvem \"Surb Astvatsatsin, Surp Astvatsatsin, Surb Astuacacin)\" byl postaven ve 13. století z tvrdých čedičových kamenů. Křížový kostel s kupolí je jediná dochovaná budova kláštera. Ve středu kostela byla kupole s tamburem. Západní fasáda na vnější straně je vyzdobena dvěma sloupovitými výklenky a nachází se zde dvě boční kaple. Na severní, západní a na jižní straně kostela zůstaly ruiny přístavků kláštera. Na místě jsou také zbytky obytných a hospodářských budov. V areálu je též chačkar (umělecky vyřezávaný pamětní kámen s reliéfním křížem uprostřed, který je obklopen vyřezávanými geometrickými a rostlinnými motivy). \n\nDnes je klášter do značné míry zničen a nachází se na seznamu vysoce ohrožených náboženských památek, které má v péči Agentura pro ochranu historických a kulturních památek Arménie, která spadá pod ministerstvo kultury. V blízké budoucnosti (2019) by měl být klášter rekonstruován. \n\nKlášter je prvním klášterem ze 7. století, který je jmenován v souvislosti s Hovhan Mayravanetsim, jenž byl ve sporu s katolikosem Ezrem Parajnaketsim I. Aby Ezr Hovana ponížil, klášter přejmenoval na Mayrag (kravín) a Hovhana na Mayragometsiho. Příběh souvisí s chalcedonským koncilem, který v roce 451 vedl k rozkolu mezi pravoslavnou a katolickou církví a starobylými východními církvemi (a tedy také Arménskou apoštolskou církví). V roce 633 musel katolikos Ezr přijmout jednotu církve. Katolicizmu jako jediný odolával Hovhan Mayragometsi.\n"}
{"id": "1538112", "url": "https://cs.wikipedia.org/wiki?curid=1538112", "title": "Malcolm Browne", "text": "Malcolm Browne\n\nMalcolm Wilde Browne (roz. Malcolm Wilde Browne 17. dubna 1931 – 27. srpna 2012) byl americký novinář a fotograf. Jeho nejznámější prací byla oceněná fotografie sebeupálení buddhistického mnicha Thích Quảng Đứce v roce 1963.\n\nBrowne se narodil a vyrostl v New Yorku. Jeho matka byla Quaker s vroucně protiválečnými názory, jeho otec architekt římskokatolického vyznání. Browne navštěvoval Friends Seminary, Quakerskou školu na Manhattanu, od mateřské školy až po dvanáctou třídu. Poté nastoupil na Swarthmore College v Pensylvánii a studoval chemii.\n\nBrowneova kariéra v žurnalistice začala draftováním během korejské války a přidělením do tichomořské sekce novin \"Stars and Stripes\", kde pracoval dva roky. Pracoval pro middletownský \"Times Herald-Record\", poté se připojil k Associated Press (AP), od roku 1959 do roku 1961 pracoval v Baltimoru, v tomto okamžiku byl jmenován hlavním korespondentem pro Indočínu. Dne 11. června 1963 pořídil slavné fotografie sebeupálení vietnamského mahájánového mnicha Thích Quảnga Đứce. Poté, co získal Pulitzerovu cenu za mezinárodní zpravodajství a obdržel mnoho pracovních nabídek, AP nakonec opustil v roce 1965.\n\nAsi rok pracoval pro ABC TV, ale s televizní žurnalistikou nebyl spokojen. Několik let pracoval na volné noze a absolvoval roční stipendium na Kolumbijské univerzitě s Radou pro zahraniční vztahy. V roce 1968 nastoupil do \"New York Times\" a v roce 1972 se stal jejím korespondentem pro Jižní Ameriku. Předtím než se stal novinářem, pracoval jako chemik a v roce 1977 se stal vědeckým spisovatelem a působil jako vedoucí redaktor pro \"Discover\". Do \"Times\" se vrátil v roce 1985. V roce 1991 dokumentoval válku v Perském zálivu.\n\nThich Quang Duc (1897–1963) byl vietnamský mahájánový mnich, který se 11. června 1963 upálil v Saigonu. Tímto aktem protestoval proti perzekuci buddhistů v Jižním Vietnamu za vlády Ngô Ðình Ziema. Fotografie hořícího Thích Quảng Đứca se vzápětí rozšířily do celého světa a přinesly pozornost světové veřejnosti na Ziemův režim. Malcolm Browne, kterému se podařilo zachytit hořícího Thích Quảng Đứca, získal za tento snímek Pulitzerovu cenu; podobně tuto cenu obdržel i David Halberstam, který o hořícím mnichu podal zprávu. Fotografii později použila skupina Rage Against the Machine jako obal pro své debutové album. Po smrti Thích Quảng Đứca bylo jeho ohořelé tělo zpopelněno, během kremace však jeho srdce zůstalo nedotčeno. Buddhisté to proto interpretovali jako symbol soucitu (\"karuná\") a začali Duca považovat za bódhisattvu.\n\nBrowne zemřel v pondělí 27. srpna 2012 na komplikace způsobené Parkinsonovou chorobou. Bylo mu 81 let. \n\n\n\n\n"}
{"id": "1538118", "url": "https://cs.wikipedia.org/wiki?curid=1538118", "title": "Vodní elektrárna Marmelos", "text": "Vodní elektrárna Marmelos\n\nVodní elektrárna Marmelos (potrugalsky \"Usina Hidrelétrica de Marmelos\") je nejstarší vodní elektrárnou v Jižní Americe. Je národní technickou památkou Brazílie. \n\nVize srbského vynálezce Nikoly Tesly o století elektřiny se v Jižní Americe začala naplňovat na břehu řeky Rio Paraibuna, 7 km od města Juiz de Fora. Stavba silnice Estrada União e Indústria, první silnice s pevným povrchem v Jižní Americe, přivedla do města Juiz de Fora na jihovýchodě Brazílie množství kvalifikovaných pracovních sil, které se po dostavbě silnice začaly podílet na průmyslovém rozvoji města. Nejvýraznější podnikatelskou osobností byl Bernard Mascarenhas, zakladatel společnosti pro výrobu elektrické energie \"Companhia Mineira de Eletricidade\". Pro potřeby místního textilního průmyslu pracovala soustava místních elektráren na stejnosměrný proud, poháněných silou spalovacích motorů. O využití vodní síly bylo rozhodnuto v roce 1888. 5. září 1889 byla slavnostně uvedena do provozu první vodní elektrárna nejen v Brazílii, ale v celé Jižní Americe. Výkon 125 kW dodala jednofázovým generátorům 60 Hz o napětí 1000 V firmy Westinghouse Forneyronova turbína severoamerické firmy Max Nothem. Provoz zajišťovaly dvě jednotky. Ve své době impozantní výkon 330 koňských sil postačil nejen k pohonu textilních strojů, ale později i k rozsvícení 700 lamp veřejného osvětlení. V roce 1892 byl výkon zvýšen na 300 kW a zaveden dvoufázový systém. \n\nDerivační systém byl využit i při modernizaci v roce 1915, kdy byl výkon zvýšen na 600 kW a elektrárna napojena na třífázovou distribuční soustavu. Na původní derivační kanál navázal 235 m dlouhý tunel vyhloubený ve skále, který vodu přivedl nad zakončení vodopádů \"Cachoeira de Marmelos\". Pracovní spád se ztrojnásobil a voda byla zpracována Francisovými turbínami, Modernizace systému a budování stanic dalších generací pokračovalo v průběhu celého 20. století. V roce 1980 se elektrárny Marmelos I,IA a II staly součástí energetické společnosti CEMIG. První stanice, zvaná Marmelos Zero, jejíž provoz byl ukončen v roce 1892 se stala Muzeem průmyslové revoluce.\n\nHorní hladinu pracovního spádu zajišťuje 8 m vysoká betonová hráz o celkové délce 51 m, vybudovaná na počátku peřejí \"Cachoeira de Marmelos\". Nadmořská výška hladiny je 649 m. Nádrž o ploše 10 ha a užitečném objemu 3 000 m umožňuje denní krátkodobou regulaci pouze v nejsušším období. Průměrný průtok 21,9 m/s vzniká odtokem z plochy 1 014 km. Odtokový koeficient 21,7 l/s/km odpovídá tropickému deštnému klimatu s prudkými jednodenními výkyvy srážek. Akumulační schopnost nádrže umožňuje zhruba půlhodinový provoz ze zachycení krátkých průtrží. Provozní rozmezí hltností turbín 1,3 – 4,6 m/s je však po většinu roku zajištěno. K původní historické elektrárně Marmelos Zero vede derivační kanál o délce zhruba 130 m, k elektrárnám Marmelos I,IA a II přivádí vodu podzemní tunel pod silnicí Estrada União e Indústria, který je pokračováním historické derivace. Podzemní vedení navazuje na další povrchové koryto, přivádějící vodu na hranu údolí nad koncem vodopádů. Pro výkon je pak využíván spád 47,3 m. Pět jednotek s Francisovými turbínami poskytuje celkový výkon 4 MW, což stanici zařazuje do kategorie malých vodních elektráren.\n\nProvoz muzea, umístěného v historické budově z roku 1889, zajišťuje společnost CEMIG. \n\n\n"}
{"id": "1538119", "url": "https://cs.wikipedia.org/wiki?curid=1538119", "title": "Indická literatura", "text": "Indická literatura\n\nIndická literatura je literaturou vytvářenou na indickém subkontinentu do roku 1947 a od roku 1947 na území indického státu (od 1950 v Indické republice). Znamená to literaturu sahající hluboko do minulosti, až do 2. tisíciletí př. n. l., a zároveň literaturu v mnoha různých jazycích, vždyť jen Indická republika má 22 úředně uznávaných jazyků. V minulosti sehrála velkou roli literatura v umělém jazyku vzdělanců - sanskrtu (\"Mahábhárata,\" \"Rámájana\"). Po roce 1947 sehrává klíčovou roli hindština (Prémčand). Jediný indický nositel Nobelovy ceny za literaturu, Rabíndranáth Thákur, psal v bengálštině. Za součást indické literatury nutno považovat i muslimskou literaturu, a to i na území současného Pákistánu před jeho vznikem, ta byla kdysi psána zejména v perštině (Amír Chosrau Dihlaví), později ale i v jiných jazycích, zvláště urdštině (Muhammad Iqbal), ale třeba i bengálštině (Kazi Nazrul Islam). Část indické literatury je v angličtině, kterou přinesl britský kolonialismus. Existuje významná literatura v angličtině z doby koloniální nadvlády (Šrí Aurobindo, R. K. Narayan, Saródžiní Naidúová), a mnozí indičtí autoři si zvolili angličtinu jako svůj literární jazyk i po zisku nezávislosti (Arundhati Royová). Při určitém pojetí můžeme za součást indické literatury považovat i literaturu psanou Brity v Indii či Brity v Indii narozenými (Rudyard Kipling) nebo anglicky psanou literaturu Indů, kteří z Indie odešli nebo mají indický původ (Salman Rushdie).\n\nNejstaršími písemnými památkami z oblasti dnešní Indie jsou pozůstatky harappské kultury s centry v Harappě a Mohendžodaru v období od poloviny 3. do poloviny 2. tisíciletí př. n. l. Harappské znaky (zvané též protoindické písmo) na pečetních destičkách však nebyly rozluštěny. Moderní bádání dokonce pochybuje, zda se skutečně jedná o písmo zachycující jazyk.\n\nOd poloviny 2. tisíciletí př. n. l. se rozvíjela védská slovesnost, jejíž hlavní úlohou bylo zachovávavat a poskytovat vědění. Základem véd jsou čtyři rozměrné sbírky, samhity: nejslavnější je \"Rgvédasamhitá\" (obvykle zkracováno jako \"Rgvéda\"), sbírka znalostí rčů, tedy oslavných hymnů a modlitebních strof, jichž obsahuje 1028, dále pak \"Jadžurvédasamhitá\", \"Sámavédasamhitá\" a \"Atharavavédasamhitá\". K jednotlivým samhitám se přimykají prozaicky psané bráhmany, složené z popisu provádění oběti a z výkladu a zdůvodnění jednotlivých samhit a příslušných obřadů. Do textů bráhman jsou zařazeny také takzvané upanišady, určené zasvěcencům a zaobírající se v dialogické formě hlubšími pravdami a základními otázkami existence. Raná indická kultura byla přitom čistě orální – písmo se v Indii začalo pravděpodobně užívat až v období krále Ašóky ve 3. století př. n. l., a to pouze pro zápis prákrtů. K prvnímu soukromému zápisu textu v sanskrtu došlo až na konci 1. století př. n. l. Autoři véd jsou vesměs neznámí. Za autora gramatických textů (\"Vjákarana\") je považován Pánini. Tradice hovoří také o muži jménem Vjása, který védy uspořádal.\n\nVjása měl napsat i značnou část \"Purán\". \"Purány\" jsou hinduistické sbírky starých příběhů. Svými kořeny sahají sice hluboko do minulosti, ale nejstarší z nich získaly svou dnešní podobu na počátku našeho letopočtu a některé dokonce až kolem roku 900. Obsahem purán jsou mýty o vzniku vesmíru a bohů, božské, královské a hrdinské genealogie, životopisy světců a králů, chvalozpěvy, popisy poutních míst, ceremonií, slavností i právních zvyklostí. Nebyly vytvářeny jako umělecká literatura, obsahují mnoho folklórních prvků, což se projevuje na jejich nevybroušené formě a časté rozvleklosti. Jejich tvůrci byli lidoví vypravěči nebráhmanského původu, později je převzali kněží a uspořádali je do podoby knih. K nejvýznamnějším puránám patří \"Bhágavatapurána\", která se věnuje bohu Krišnovi.\n\nŠirokou oblibu si v Indii získaly dva rozsáhlé hrdinské eposy, \"Mahábhárata\" a \"Rámajána\", které vznikly postupným spojováním a nabalováním epizodických příběhů přibližně od poloviny 1. tisíciletí př. n. l. \"Rámajána\" je starším z obou eposů, kratším (24 000 strof) a ucelenějším, byť i ona obsahuje množství dějových odboček. Vypráví příběh Rámy a jeho manželky Síty. Ráma musí odejít se svou chotí do vyhnanství, kde je Síta unesena démonem Rávanou na jeho ostrovní sídlo. Konflikt se rozřeší až rozsáhlým válečným tažením, při kterém Rámovi pomůže opičí bůh Hanumán. Aby Síta dokázala, že se svému muži během zajetí nezpronevěřila, podstoupí zkoušku ohněm a vyjde z ní nedotčena. Legendárním autorem \"Rámajány\" je Válmíki. Je označován jako „adi kavi“ (doslovně „první básník“), tedy tvůrce hinduistické „slóky“, formy poezie, v níž je napsána většina velkých hinduistických sanskrtských eposů. O Válmíkim je známo jen minimum historických informací, nicméně odborníci se shodují, že ucelenost stylu původní Rámájany (bez dodatečně vložených náboženských částí) naznačuje, že autorem byl skutečně jediný člověk.\n\nDruhý z eposů, \"Mahábhárata\", velké vyprávění o válce Bháratovců (rozdělených na znepřátelené rody Kuruovců a Pánduovců), čítá plných sto tisíc dvojverší a patří mezi nejrozsáhlejší epická díla na světě. Zahrnuje mnoho vložených příběhů a epizod a na mnohé z nich je možné narazit také ve starších dílech indické slovesnosti. Její významnou součástí je také \"Bhagavadgíta\" (\"Píseň Vznešeného\"), obsahující množství různorodých filozofických myšlenek, přičemž primárně je věnována způsobům, jak dosáhnout osvobození z koloběhu zrození a smrti. Legendárním autorem \"Mahábháraty\" je již výše zmíněný uspořádavač véd Vjása.\n\nPataňdžali je znám především jako autor \"jóga súter,\" díky čemuž je považován za zakladetele jógy. Pataňdžaliho jógasútra byl nejčastěji překládaný staroindický text ve středověku, byl přeložen do cca 40 indických a 2 neindických jazyků - starojávštiny a arabštiny. Dílo upadlo do zapomnění na téměř 700 let a renesanci zažilo na konci 19. století díky úsilí Svámího Vivékánandy a teosofické společnosti. Popularity dosáhlo především ve 20. století. Pataňdžali byl rovněž autorem obšírného komentáře (\"Mahábhášja\") k Pániniho \"Osmero pojednáním\" (\"Aštadhjájí\") o sanskrtské gramatice. Předpokládá se, že jeho dílo vzniklo okolo let 200 až 150 př. n. l.\n\nKlasická sanskrtská literatura vyvrcholila v prvním tisíciletí našeho letopočtu na jednu stranu v podobě oficiální a velmi náročné a rafinované kávjové literatury a na druhou stranu v podobě vyprávěcí literatury určené širokým vrstvám. Z vyprávěcí literatury proslula zejména sbírka bajek \"Pančatantra\" (\"Patero ponaučení\"), sestavená mezi 4. a 6. stoletím. Ze staroindického písemnictví právě ona nejvíce ovlivnila evropskou kulturu. Vyprávěcí literatura často čerpala z nedochované sbírky příběhů zvané \"Velké vyprávění\" (\"Brhatkathá\"). K takovým patří zejména spis \"Kathásaritságara\", proslulé a rozsáhlé dílo kašmírského básníka Sómadévy překládané jako \"Oceán z řek příběhů\", někdy pouze \"Oceán příběhů\" a pocházející z 11. století.\n\nStaroindická kultura vytvořila také mnoho významných dramat, z nichž nejslavnějším je patrně \"Abhidžňánašákuntala\" (někdy jen \"Šakuntala\"). Tato hra, jejímž autorem je Kálidása, staví na příběhu o krasavici Šakuntale, kterou sice pojme za manželku král Dušjanta, ale poté se proviní zanedbáním péče o světce Durvásase. Je proto prokleta tím, že na ni její milý zapomene, a sama navíc ztratí prsten, kterým se mu má připomenout. Teprve po dlouhých peripetiích se dvojice znovu shledá. Kálidása kromě dramat psal také epiku a lyrické básně (například \"Méghadúta\", \"Oblak poslem lásky\") a epos \"Kumárasambhava\" (\"Zrození boha války\"). Je považován za jednoho z největších tvůrců kávjové literatury. Není známo, kdy přesně Kálidása žil, mnoho badatelů však spojuje jeho působení s dobou guptovského krále Čandagupty II. (vládl okolo 380–415).\n\nNeopominutelnou součástí indické literatury jsou buddhistické texty, které zachycují učení Buddhy a které podle tradice začaly být zapisovány krátce po jeho smrti v 5. století př. n. l. Existují různé varianty buddhistického kánonu nazývaného tipitaka, z nichž nejznámější je \"Pálijský kánon\" pojmenovaný podle jazyka páli. Dělí se na tři základní souhrny pravidel: \"Vinajapitaka\" (\"Koš řádové disciplíny\"), \"Suttapitaka\" (\"Koš pouček\") a \"Abhidhammapitaka\" (\"Koš víry\"). Nejpřekládanějším buddhistickým textem je \"Dhammapada\" chválící ve 26 básních lidské přednosti a ctnosti. Je součástí suttapitaky, stejně jako džátaky, oblíbené a cenné příběhy z minulých životů Buddhy, když byl ještě bódhisattvou (tím, kdo teprve dosáhne osvícení). K nejvýznamnějším starověkým buddhistickým indickým autorům patří Nágárdžuna. Jeho spisy byly základem pro vytvoření školy Madhjamaka (Střední cesta), která byla přenesena do Číny pod názvem Škola tří pojednání. Ašvaghóša napsal řadu divadelních her s buddhistickými náměty a několik výpravných básní v raném kávjovém stylu. Jeho \"Buddhačarita\" (česky vyšlo jako \"Příběh Buddhova života\") je jedním z nejznámějších Buddhových životopisů. \"Saundaránanda\" pojednává o Buddhově nevlastním bratru a jeho konverzi k buddhismu.\n\nO středověké literatuře můžeme hovořit od 9.-10. století, byť hranice není zcela ostrá a zpočátku stále ještě dominuje sanskrt, náboženská témata a odvolávání se na klasická díla. Role staré indické literatury na pozdější vývoj je dobře čitelná z díla autora 9. století Ádi Šankara. Drivá většina jeho díla spočívá v komentářích ke starým textům (Bhagavadgítě, Brahmasútře a hlavním Upanišadám), ty jsou shromážděny v \"Gaudapádíja-karikách\". Známá jsou také filosofická pojednání o védántské filosofii jedné reality v \"Upadéša-sahasrí\". Šankara citoval často z upanišad, když argumentoval proti učení sánkhji a jiným indickým filosofickým školám. Napsal i mnoho stóter (básní) oslavujících Kršnu, Višnua, Šivu, Déví, Gangu a další. Jeho údajně poslední dílo se nazývá \"Prabódha sudhákara\" (\"Měsíc Probuzení\"), v němž oslavuje čistou bhakti.\n\nZa klasika středověké indické literatury lze považovat zejména básníka Kabira. K jeho učení se dnes v Indii hlásí zhruba desetimilionová sekta Kabirova cesta (कबीर-पंथ). Tradice tvrdí, že působil a patrně se i narodil ve Varanasi. Jeho hlavní dílo se nazývá \"Bijak\" (což možno přeložit jako \"Semínko\" či \"Sazenice\"). Významným posunem je, že Kabir v mnoha dílech opustil sanskrt. Právě \"Bijak\" je psán nářeční hindštinou (lingvisté hovoří o dialektech \"Avadhi\", \"Braj\" a \"Bhojpuri\" v jeho díle). Krom hiduistických a védských zdrojů ve svém díle často citoval též Korán. Jeho jméno také pochází z arabského \"al-Kabīr\" - Velký. Legenda to vysvětluje tak, že byl v mládí adoptován muslimským párem, ale to se historikům jeví nejisté.\n\nHindštinu zvolila již také básnířka Mírábáí. Její básně a písně oslavovaly zejména boha Krišnu. Krišnu oslavovala jako \"božského milence\", takže její básně jsou i erotické. Dle tradice byla rádžputskou princeznou, která utekla z domu a toulala se s potulnými mystiky. Připisována je jí takřka tisícovka písní, které jsou v Indii oblíbené dodnes.\n\nKrom odklonu od sanskrtu k lidovému jazyku je charakteristickým znakem indické středověké literatury nástup islámu a spolu s tím perštiny. K nejvýznamnějším autorům této linie patřil súfistický básník Amír Chosrau Dihlaví. Básně psal převážně v perštině, ale několik jich vytvořil i v hindustánštině. Je mu připisováno založení sufistického hudebně-poetického žánru \"qawwali\", stejně tak to byl zřejmě on, kdo do indické kultury vnesl žánr zvaný ghazela. Psal hojně i kasídy. Působil na dvoře sedmi sultánů Dillíského sultanátu. K jeho vrcholným dílům patří sbírka \"Šehāb-al-dīn Maḥmera Badāʾūnī\". Psal i romantické eposy (\"Širín u Chusrau\", \"Madžnún va Lailá\"), básně mystické: \"Matla-ul-anvár\" (\"Východ hvězd\"), \"Áinei Iskandarí\" (\"Zrcadlo Alexandrovo\") i lyriku: \"Tuhfat us-sigar\" (\"Dar mládí\"), \"Vasat-ul-haját\" (\"Střed života\"), \"Gurrat ul-Kamál\" (\"Lesk dokonalosti\"), \"Bakijjei nakijje\" (\"Čisté zbytky\"). Novinkou v perské literatuře je Amírovo literární zpracování osudu současníků, nejlepší prací tohoto druhu je příběh lásky syna sultána Childžia Chizrchána s gudžerátskou princeznou Duvalrání (\"Kissei Chizrchán u Duvalráni\"). Amíra lze označit i za předchůdce politické epiky, například jeho kniha \"Miftáh-ul-futúh\" (\"Klíč vítězství\") je poetickým líčením schůzky dilijského sultána s jeho otcem, bengálským panovníkem.\n\nNení to však tak, že by sanskrt byl opuštěn zcela. Sanskrtu zůstal věrný například Madhva, višnuistický filozof 13. století. Jeho nejvýznamnějším dílem byl komentář k \"Brahma-sútře\" nazvaný \"Púrnapragja Bhášja\". Krom toho napsal dalších 36 děl v sanskrtu. Byl ovlivněn i nestoriánským křesťanstvím. Do indické filozofie a literatury vnesl materialistické prvky, odmítnutím konceptu máji, teze o nereálnosti světa.\n\nO trvalé odolnosti sanskrtu svědčí i dílo Gosvámí Tulsídáse, autora století šestnáctého. Jeho hlavním tématem byl bůh Ráma, k jehož uctívání vyzýval a nabádal. Tradice mu připisuje 37 děl, odborníci mají za prokázané autorství dvanácti textů. K nejslavnějším z nich patří \"Rámčaritmánas\" (\"Jezero činů Rámových\"), básnická sbírka o sedmi zpěvech inspirovaná eposem \"Rámájana\". Rámovy věnoval i sbírku \"Kavitavali.\" Svá díla psal ovšem krom sanskrtu i v jazyce awadhí. Ovlivnil i indické divadlo, založil tradici takzvaných \"ramlila\", tedy divadelních ztvárnění příběhů z Rámájany. Přestože jeho kampaň za uctívání Rámy bývá považována za pokus o vytlačení kultu Krišny ze severní Indie, Tulsídas napsal i sbírku 61 chvalozpěvů na Krišnu pod názvem \"Krišna gitavali.\"\n\nModerní indická literatura vzniká s reakcí na fakt britského kolonialismu a příchodu moderní civilizace obecně. V 19. století autoři volili především poezii a tradiční filozoficko-náboženské úvahy, které se pozvolna začaly politizovat. Próza byla dlouho Popelkou.\n\nPrvní cestou, cestou poezie, šel v 1. polovině 19. století Mirzá Ghálib. Byl muslimem a zvolil tedy tradiční perštinu a urdštinu (což je jazyk velmi blízký hindštině, ovšem užívají ho zejména muslimové, zatímco hindštinu hinduisté). Psal básně tradičních forem, zejm. ghazely, ale formu výrazně zjednodušil, a tím přiblížil lidovému čtenáři. Ghálib viděl a prožíval úpadek Mughalské říše a rostoucí vliv Britů v Indii. Byl rovněž svědkem prvního velkého protibritského povstání roku 1857. To vše se stalo námětem jeho děl.\n\nVe druhé polovině 19. století se nejvíce proslavil básník Rabíndranáth Thákur. Svá díla psal především bengálsky a na prožívaný střet západní a východní kultury reagoval voláním po jejich sblížení. Některé básně napsal ale i anglicky, a i díky tomu roku 1913 získal Nobelovu cenu za literaturu, jakožto první neevropský spisovatel vůbec. V poezii dovedl vyjádřit vlastenecké zanícení, krásu přírody i milostné okouzlení, v pozdější fázi jeho tvorby se pak jeho básně vyznačují duchovní reflexí a hledáním smyslu lidského života. Psal ovšem i prózu, nejoceňovanější z ní jsou jeho povídky, v nichž rodící se indickou moderní prózu formoval především jistým rozvolněním (např. hovorový jazyk), otevřením nových témat a humanistickou tendencí. Dvě jeho písně jsou nyní národními hymnami: v Bangladéši \"Amar Shonar Banglaa\" (1906, \"Mé zlaté Bengálsko\") a v Indiii \"Jana Gana Mana\" (1911, \"Jsi vládce myslí všeho lidu\"). Zajímavé je, že v pozdějších létech, když byl Thákur konfrontován s národním hnutím vedeným Ghándím, s ním v mnohém nesouhlasil. Ghándího metoda bojkotů britského zboží podle Thákura poškozovala především indické zemědělce.\n\nTradičnější cestou filozoficko-náboženských úvah šel ve druhé polovině 19. století Svámí Vivékánanda. Kromě toho, že je otcem moderního hinduismu (tzv. neo-védanty), spojil ho rovněž s indickým moderním nacionalismem (toto spojení trvá dosud a způsobuje ovšem i řadu konfliktů). Ve své filozofii navazoval zejména na Ádi Šankaru.\n\nPo první světové válce došlo v Indii k ohromnému kulturnímu rozmachu. Nejenže se zformovalo silné politické hnutí za nezávislost, ale vytryskla i silná literatura, která dokazovala rychlé zrání indické společnosti a její schopnost výzvám modernity čelit tvůrčím způsobem. Invence přicházela z mnoha jazykových oblastí. Persko-urdskou muslimskou poezii reprezentoval Muhammad Iqbal. Za národního básníka je v současnosti považován zejména v Pákistánu. Muslimskou, avšak bengálskou poezii tvořil Kazi Nazrul Islam. Jeho básně především burcovaly k muslimskému povstání proti Britům. Jeho protibritský aktivismus, který se prolínal s jeho básnickou a písňovou tvorbou, ho přivedl několikrát do vězení a získal mu přezdívku \"Bidrohi Kobi\", tedy „Básník rebel“. Nazrul Islama si jako národního básníka nárokuje především Bangladéš, kam byl v závěru života pozván, a kde zemřel. Hinduistickou nacionalistickou poezii tvořila zvláště Saródžiní Naidúová, jakkoli k tomu užívala angličtinu (sbírky \"Golden threshold,\" \"The Bird of Time\" nebo \"The Broken Wings\"). Byla nazývána „indická slavice“. Roku 1916 se setkala s Mahátma Gándhím a stala se vyznavačkou jeho učení a strategie nenásilného odporu, \"ahinsá\". Roku 1925 ho dokonce vystřídala v čele Indického národního kongresu, jako první žena. Mnoho životopisných údajů spojuje Naidúovou s dalším básníkem - Šrí Aurobindem. I on studoval v Anglii a byl tam silně ovlivněn, i on si zvolil jako literární jazyk angličtinu, i on se po návratu do vlasti zapojil do indického hnutí za nezávislost a i jeho toto angažmá přivedlo do vězení. Ovšem na něj reagoval již zcela jinak než Naidúvá. Zatímco ji tato zkušenost ještě více politizovala, Aurobinda přivedla k mystice a plnému stažení z politiky. Vyvinul pak techniku, kterou nazýval integrální jóga. Její systém je popsán v jeho nejdůležitějším díle, spise \"Božský život\". K dalším textům patří epická báseň \"Savitri\" a komentáře k Védám, Upanišadám a Bhagavadgítě.\n\nOvšem meziválečná éra přinesla i nástup indické prózy. Ta se na rozdíl od poezie a filozoficko-mystických spekulací nemohla opřít o velkou tradici. Není asi náhodou, že její základy položili dva učitelé. Prémčand v hindštině a urdštině a R. K. Narayan v angličtině. Prémčandova tvorba je realistická, typická jednoduchým hovorovým jazykem a vyhýbáním se sanskrtismům. Zabývá se v ní životem chudých a městské střední třídy. Ve většině svého díla silně kritizuje bráhmanskou ortodoxii a vystupuje proti náboženským třenicím mezi muslimy a hinduisty. Prémčand byl racionalistou, pro nějž bylo náboženství jen nástrojem, jímž mocní manipulují lidmi. I jeho tématem byl kolonialismus, ale také jiné problematické jevy indické společnosti jako je situace vdov, systém věna, rodiči dohodnuté sňatky, prostituce či korupce. Narayanovy prózy se odehrávají ve fiktivním jihoindickém městečku Malgudi, kde vládnou pověry a staré tradice. Byl někdy zván \"indický Faulkner\" či \"indický Čechov\", kvůli schopnosti popsat obyčejného člověka s jemným humorem, ale zároveň s odhalením tragiky v jeho životě. Začal psát ve 30. letech, ale nejvíce se proslavil románem \"The Guide\" z roku 1958 (česky vyšlo jako \"Průvodce\"). Jeho velkým příznivcem byl Graham Greene, který mu pomohl získat na konci 30. let reputaci ve Spojeném království.\n"}
{"id": "1538120", "url": "https://cs.wikipedia.org/wiki?curid=1538120", "title": "Lomské údolí", "text": "Lomské údolí\n\nLomské údolí je přírodní památka u města Lom v okrese Most v Ústeckém kraji. Nachází se severně od města v krušnohorském údolí Lomského potoka. Důvodem ochrany území jsou jasanovo-olšové luhy, ve kterých se vyskytuje kriticky ohrožený měkkýš vřetenec horský.\n\nChráněné území vyhlásil krajský úřad Ústeckého kraje s účinností ode dne 16. března 2019. Přírodní památka je v Ústředním seznamu ochrany přírody evidována pod číslem 6180.\n\nChráněná část Lomského údolí je dlouhodobě porostlé lesem s převažující olší lepkavou, jasanem ztepilým a javorem klenem. V polovině dvacátého století se u bývalých rybníků nacházely drobné louky či pastviny.\n\nChráněné území měří 20,6381 hektaru, nachází se v nadmořské výšce 506–630 metrů v katastrálním území Lom u Mostu a je součástí rozsáhlé evropsky významné lokality Východní Krušnohoří. \n\nVětšina území přírodní památky leží na pravém břehu Lomského potoka. Geologické podloží tvoří horniny krušnohorského krystalinika, do nichž pronikly variské hlubinné vyvřeliny. Ty zasahují do nejjižnější části chráněného území. Ve střední části se vyskytují předvariské vyvřeliny zastoupené dvojslídnými až biotitickými metagranity, metagranodiority a ortorulami a v severní části jsou prekambrické dvojslídné a biotitické, místy migmatizované, ruly.\n\nV geomorfologickém členění Česka leží lokalita v celku Krušné hory, podcelku Loučenská hornatina a okrsku Flájská hornatina. Samotné údolí je sevřené a orientované k jihu až jihovýchodu. Podle Půdní mapy se v celém území vyvinul půdní typ podzol kambický.\n\nÚdolí odvodňuje Lomský potok, který se prostřednictvím uměle vybudované přeložky vlévá do Bouřlivce, a patří tedy k povodí Bíliny. V severní části území byly na potoce vybudovány dva drobné obtokové rybníky, ale jejich hráze jsou poškozené erozí a požeráky s potrubím se rozpadají. Plochu rybníků porůstá orobinec Vzhledem k výskytu vřetence horského by jejich obnova byla vhodná jen v podobě menších tůní, které by podpořily populaci obojživelníků.\n\nV rámci Quittovy klasifikace podnebí se chráněné území nachází v mírně teplé oblasti MT4, pro kterou jsou typické průměrné teploty −2 až −3 °C v lednu a 16–17 °C v červenci. Roční úhrn srážek dosahuje 600–750 milimetrů.\n\nVe fytogeografickém členění Lomské údolí patří do oblasti mezofytika a v něm v okrese Krušnohorské podhůří vlastní.\n\nHlavním ekosystémem, pro který byla přírodní památka vyhlášena, jsou smíšené jasanovo-olšové lužní lesy temperátní a boreální Evropy, které zabírají 14 % rozlohy území. Dominantními druhy stromového patra v nich jou olše lepkavá a jasan ztepilý Jako příměs v lese rostou další listnáče jako javor mléč javor klen javor babyka jilm drsný a habr obecný \n\nK hlavnímu předmětu ochrany území patří měkkýš vřetenec horský který je jako kriticky ohrožený zapsán na Červený seznam IUCN a na lokalitě se v záplavovém území potoka vyskytuje v počtu stovek jedinců.\n\nZ ohrožených obratlovců zapsaných na Červený seznam a chráněných podle vyhlášky č. 395/1992 Sb. byl zaznamenán zranitelný jestřáb lesní krahujec obecný sluka lesní holub doupňák ořešník kropenatý a krkavec velký Nad územím přeletuje a loví zde čáp černý Z netopýrů v Lomském údolí žijí kriticky ohrožení netopýr velký netopýr černý a středně ohrožení netopýr vodní a netopýr hvízdavý \n\nÚdolím potoka vede z Lomu zpevněná cesta, která lemuje východní hranici chráněného území.\n\n"}
{"id": "1538121", "url": "https://cs.wikipedia.org/wiki?curid=1538121", "title": "Hangar 18", "text": "Hangar 18\n\nHangar 18 je píseň americké thrashmetalové kapely Megadeth, která vyšla roku 1991 jako druhý singl z jejich alba \"Rust in Peace.\" Autorem textu je bubeník Nick Menza, kterého nejspíše inspirovaly konspirační teorie o UFO či na nich založený film Hangar 18 z roku 1980. Krátce poté složil Dave Mustaine většinu hudby. Intro je rychle zahraná část skladby The Call of Ktulu, kterou Dave Mustaine původně napsal pro Metallicu.\n\nHangar 18 se nachází na Wrightových-Pattersonově letecké základně poblíž Daytonu v americkém státě Ohio. Spekuluje se, že právě sem bylo v roce 1947 převezeno UFO z Roswellu. \n\nNa devátém studiovém albu Megadeth, \"The World Needs a Hero\", vyšlo pokračování písně, nazvané \"Return to Hangar\".\n\nPíseň Hangar 18 byla v roce 1992 nominována na cenu Grammy, nakonec však vyhrálo Black album od Metallicy.\n\nMotivem klipu k Hangar 18 je text skladby − video zobrazuje mučení mimozemšťanů a na konci jsou členové kapely zobrazeni v kryokomorách. Natáčelo se v San Pedru, v prostorách, kde kapela shodou okolností o 9 let později natočila také klip k písni Crush 'Em. Na MTV2 většinou běží upravená verze, která je oproti původní výrazně kratší. V úvodu hraje na pozadí skladba Dawn Patrol, také z alba \"Rust in Peace\". \n\n\n"}
{"id": "1538125", "url": "https://cs.wikipedia.org/wiki?curid=1538125", "title": "Health Level 7", "text": "Health Level 7\n\nHealth Level Seven nebo HL7 označuje soubor mezinárodních standardů pro přenos klinických a administrativních dat mezi softwarovými aplikacemi různých poskytovatelů zdravotní péče. Tyto standardy se zaměřují na aplikační vrstvu, což je v vrstvovém modelu ISO/OSI komunikace „vrstva č.7“. Normy HL7 jsou stanovovány mezinárodní organizací Health Level Seven International, od ní jsou dále přebírány jinými normalizačními organizacemi jako je Mezinárodní organizace pro normalizaci a American National Standards Institute. \n\nNemocnice a další poskytovatelé zdravotní péče mají obvykle mnoho různých informačních systémů zahrnující vše od účetnictví až po zdravotnickou dokumentaci. Všechny tyto systémy by měly navzájem komunikovat, ale ne vždy se tak děje. \n\nHL7 International specifikuje řadu flexibilních standardů, doporučených postupů a metodik, pomocí kterých mohou různé rozhraní zdravotnických informačních systémů vzájemně komunikovat. Tyto doporučené postupy a datové standardy jsou souborem pravidel, které umožňují sdílení a zpracování informací jednotným a konzistentním způsobem. Účelem těchto datových standardů je umožnit zdravotnickým organizacím snadno sdílet klinické informace.\n\nHL7 International považuje za své primární standardy (standardy, které se dle HL7 International nejčastěji implementují a používají) následující: \n\n\nDalší standardy/metodiky HL7 zahrnují:\n\n\n\nJednotlivé pracovní skupiny zastřešené v organizaci Health Level Seven International vytvářejí návrhy specifikací, které jsou podrobeny hlasování. Záporné hlasy musejí být doplněny důvodem. Tvorba návrhů i vlastní hlasování je popsána v metodologii HL7. \n\nK organizaci HL7 International jsou přidružené mezinárodní organizací - národní pobočky (international affiliates), jejichž posláním je prosazování standardů a jejich přizpůsobení. Pobočkou pro Česko je HL7 Česká republika.\n\nCílem standardu HL7 verze 2 (známého také jako Pipehat, podle standardních oddělovačů) je podpora pracovních postupů (workflow) ve zdravotnických zařízeních. Tyto postupy mohou zahrnovat procesy administrativní, logistické, finanční a klinické. Standard byl vytvořen v roce 1987. Od roku 1987 byl standard pravidelně aktualizován, byly vydány verze 2.1, 2.2, 2.3, 2.3.1, 2.4, 2.5, 2.5.1, 2.6, 2.7, 2.7.1, 2.8, 2.8.1 a 2.8.2. Standardy v2.x jsou zpětně kompatibilní. \n\nZprávy HL7 v2.x používají syntaxi kódování na základě segmentů (řádků) a oddělovačů (separátorů). Každý segment začíná řetězcem 3 znaků, který identifikuje typ segmentu. Každá zpráva začíná segmentem pro hlavičku zprávy označeným codice_1 (message header). Jednotlivé segmenty se skládají z polí (nebo také políček, či kompozitů) které se dále rozpadají na komponenty a subkomponenty. Výchozím a neměným oddělovačem je carriage return (nový řádek) pro oddělovač segmentů, ostatní oddělovače lze definovat v segmentu MSH. Mezi standardní oddělovače, které používají zprávy HL7 verze 2, patří znak codice_2 (svislá čára nebo pipe), znak codice_3 (stříška nebo hat) jako oddělovač komponent, znak codice_4 (ampersand) jako oddělovač subkomponent, znak codice_5 (vlnovka) je výchozí oddělovač opakování. \n\nNásledující příklad je přijímací zpráva. codice_1 je segment záhlaví (message header), codice_7 je identita pacienta (patient identification), codice_8 je informace o návštěvě pacienta (patient visit 1) atd.\n\nCílem standardu HL7 verze 3 je podpora všech pracovní postupů ve zdravotnictví. Vývoj verze 3 začal v roce 1995, výsledkem byla první publikace standardu v roce 2005. Standard verze 3 je na rozdíl od verze 2 založen na formální metodologii (HDF) a principech objektově orientovaného designu. \n\nReferenční informační model (RIM) je základním kamenem vývojového procesu HL7 verze 3 a nezbytnou součástí metodologie vývoje HL7 V3. RIM poskytuje reprezentaci sémantických a lexikálních spojení, která existují mezi informacemi přenášenými v polích segmentů zpráv HL7.\n\nHL7 Version 3 Development Framework (HDF) je vyvíjející se proces, který se snaží vypracovat specifikace, které usnadní interoperabilitu mezi systémy zdravotní péče. HDF dokumentuje nejen zasílání zpráv, ale také procesy, nástroje, účastníky, pravidla a artefakty související s vývojem všech specifikací standardu HL7. \n\nMetodologie HDF používá pro zápis modelových artefaktů unifikovaný modelovací jazyk (UML). \n\nStandard pro zasílání zpráv verze 3 definuje řadu zabezpečených textových zpráv (nazývaných \"interakce\"). \n\nHL7 v3 zprávy jsou založeny na syntaxi kódování XML, jak je ukázáno v následujícím příkladu:\n\n<POLB_IN224200 ITSVersion=\"XML_1.0\" xmlns=\"urn:hl7-org:v3\"\n</POLB_IN224200>\n\nArchitektura klinických dokumentů (CDA) HL7 je standard pro značkování založený na XML, jehož cílem je specifikovat kódování, strukturu a sémantiku klinických dokumentů (zdravotnické dokumentace) určených k výměně informací mezi pacientem a zdravotnickým zařízením.\n\nCCD je americká specifikace pro výměnu závěrů (souhrnů) lékařských zpráv. CCD vznikl na základě spolupráce ASTM International a HL7 International na podkladě doplňujících se specifikací CDA a E2369-05, Continuity of Care Record (CCR). \n\nSPL popisuje informace doprovázejí léčivo, které vydala instituce schvalující léčiva. SPL vychází z HL7 verze 3. \n\n\n"}
{"id": "1538126", "url": "https://cs.wikipedia.org/wiki?curid=1538126", "title": "Viktor Sheen", "text": "Viktor Sheen\n\nViktor Sheen (* 15. srpna 1993 Kazachstán) je český rapper pocházející z Kazachstánu.\n\nZa začátek jeho rap kariéry lze považovat mixtape Sektor 5 v roce 2012, v roce 2013 vydává Winning Mixtape s hitem „Kush s ní“ díky kterému měl Sheen více posluchačů. V roce 2014 vydal Level up EP, na kterém spolupracoval s Renne Dangem, Sharlotou a dalšími.\n\nV roce 2014 se z Charlese Sheena stává Viktor Sheen. K této úpravě došlo, protože si Sheen přál, aby mu lidi říkali pravým jménem.\n\nRenne Dang v roce 2015 vydal společně s Viktorem Sheenem společné album Projekt Asia, které bylo kritikou i fanoušky velmi dobře přijato. Titulní singl \"Instantní čubky II\" nedávno přesáhl na YouTube přes 8 milionů zhlédnutí.\n\n13. února 2017 oznámil, že již není členem labelu Blakkwood a vydal se na sólovou dráhu jeho projektů. Ve stejném roce vydal album Jungler, na kterém spolupracoval s Robinem Zootem, Yzomandiasem a Jicksonem (Jimmy Dickson). Mělo velký úspěch díky hitům \"Věčný\", \"Tchibo\" či \"Nescafé\", které přesáhly na platformě YouTube hranici 5 milionů zhlédnutí.\n\nNa to v roce 2018 vydal album Grál s Jicksonem (Jimmy Dicksonem) na albu spolupracovali Yzomandias, Zmr*, Robin Zoot, Hasan, Nik Tendo.\n\nV roce 2019 vydal album Černobílej Svět na kterém můžeme zaslechnout i jeho rodný jazyk – ruštinu. Na albu spolupracovali známá jména z československé rappové scény jako je Nik Tendo, Yzomandias, Karlo, Hasan, Calin. Album mělo velký úspěch díky hitu \"Až na měsíc\" a také získalo ocenění platinová deska.\n\n\n\n\n\n\n\n\n\nViktorova rodina je původem z Ruska.\n\nV dubnu 2019 se mu narodila dcera.\n\nVěnuje se boxu a je fanoušek i MMA.\n"}
{"id": "1538129", "url": "https://cs.wikipedia.org/wiki?curid=1538129", "title": "Jaroslav Klát", "text": "Jaroslav Klát\n\nJaroslav Klát (23. května 1902, Cerekvice nad Loučnou – 9. prosince 1979, Karlovy Vary) byl český malíř a výtvarník. Jeho synem je akademický malíř a pedagog profesor Jaroslav Klát (* 1962). \n\nJaroslav Klát se narodil v Cerekvicích nad Loučnou v roce 1902. Již během svých středoškoslkých studií na litomyšlském gymnáziu docházel na soukromé hodiny kresby u středoškolského profesora akademického malíře Karla Šťastného. Po absolvování maturity odešel za prací do Prahy. Tady se živil jako úředník, ale plně se zapojil do pražského prvorepublikového kulturního života. Po skončení druhé světové války vycestoval Jaroslav Klát na roční stipendijní pobyt do Paříže. Nedlouho po svém návratu do Prahy byl (coby úředník) pracovně přeložen do Karlových Varů. I zde se zapojil do vytváření nového českého kulturního zázemí. Dráhu profesionálního výtvarníka nastoupil počátkem 50. let 20. století. Pod vlivem moderní francouzské malby vytvořil řadu olejomaleb průmyslové (industriální) krajiny. (Maloval krajiny z oblasti Chebska a Karlovarska.) Výsledkem malířských experimentů (ve stylu amerického abstraktního malíře Paula Jacksona Pollocka) byly abstraktní kompozice, jenž se řadí k nejzajímavějším dílům Jaroslava Kláta. Jaroslav Klát zemřel v Karlových Varech v roce 1979 ve věku 77 let. \nTvorba Jaroslava Kláta je prodchnuta touhou po malování a mohla by sloužit jako příklad celoživotní náklonnosti k malbě. Jeho tvorba byla nesporně ovlivněna díly světových osobností malby, ale Klát se jimi pouze inspiroval na své cestě hledání vlastního malířského názoru. V technice akvarelu nakonec nalezl Jaroslav Klát svůj osobitý a nezaměnitelný malířský výraz. Tato technika mu sloužila k výstižnému zachycení přírodních nálad. Přírodu ztvárňoval poeticky, neboť ji viděl a vnímal „prizmatem poezie“. Jeho dílo oscilovalo mezi realizmem a abstrakcí. Za vrchol tvorby Jaroslava Kláta jsou považována jeho díla z období příklonu k abstraktní malbě a tašismu ze 60. let 20. století.\n\n\n\n"}
{"id": "1538141", "url": "https://cs.wikipedia.org/wiki?curid=1538141", "title": "Klášter Havuts Tar", "text": "Klášter Havuts Tar\n\nKlášter Havuts Tar (arménsky Հավուց Թառ Վանք \"Hawuz Tar Wank\"; „Klášter Všech svatých“) je bývalý klášter Arménské apoštolské církve v arménské provincii Kotajk. Klášter pochází z 11. až 13. století. V roce 1679 byl zničen zemětřesením. V dnešní době (rok 2019) je zříceninou. \n\nKlášter se nachází ve státní rezervaci Chozrov. Nachází se na vrcholu kopce na levém břehu řeky Azat. Na protější straně řeky leží vesnice Goght a městečko Garni. Na dohled od kláštera je také chrám v Garni. \n\nKlášterní komplex je obklopen hradbami. Přístup do kláštera je klenutým vchodem na jihovýchodním rohu budovy. Skládá se ze dvou kostelů (relativně neporušený hlavní kostel a zříceniny dalšího kostela, který s ním sousedí) ve středu areálu kláštera, zříceniny gavitu a zřícenin dalších budov. V některých částech budov zůstaly zachovány klenuté místnosti a velká podzemní komora u jižní stěny, která pravděpodobně sloužila jako knihovna rukopisů. \n\nHlavní kostel Surb-Amenaprkich je křížovým klenutým kostelem. Středový prostor kostela je zakončen (nyní zničenou) kupolí s válcovým tamburem. Stojí na kopci na západ od kláštera. Budova je bohatě zdobena kamennými řezbami. Jediný přístup je na západní straně kostela. Ve čtyřech rozích budovy se nachází kaple. Apsida na východní stěně má dva malé ozdobné výklenky a okno. Ve středu apsidy se nachází ve zvýšené poloze oltář. Na jižní a západní vnější zdi se dochovalo několik nápisů. \n\nVětšina budov kláštera byla postavena od 12. do 14. století z červených a černých tufových kamenů. V klášteře zůstalo zachováno mnoho nápisů a kamenných řezeb z počátků kláštera. \n\nNa cestě do kláštera a v klášteře samotném je mnoho chačkarů, což jsou ozdobně vyřezávané pamětní kameny s reliéfním křížem uprostřed, který je obklopen geometrickými a rostlinnými motivy. Mají velkou uměleckou hodnotu. Jeden z chačkarů z kláštera je vystavován v Jerevanském historickém muzeu jako jeden z deseti nejdůležitějších arménských chačkarů. \n\nHavuts Tar byl v raném středověku jedním z nejdůležitějších náboženských a kulturních center Arménie. \n\nNa západní straně na kopci před klášterem je hlavní kostel Surb Amenaprkich (Kostel \"Spasitele\"). Podle historika Mkhitar Airivanetsi jej nechal v 10. století postavit arménský princ Gevorg Marzpetouni. V 11. století byl kostel očividně těžce poškozen, protože mladý Grigor Pahlavuni (cca 990–1058), syn pána z Bjni, jej nechal v roce 1013 znovu postavit. Grigor udělal po dobytí Arménie v Byzantské říší kariéru, stal se Megas Doux (což byl jeden z nejvyšších úřadů Byzantské říše) provincie Edessa a zapsal se do historie jako „Grigor Magistros“. Grigor též založil klášter Kečaris v Cachkadzoru. \n\nS kostelem je spojena legenda, že představenému kláštera se během invaze Seldžuků podařilo přesvědčit nepřítele, aby ušetřil ty, kteří se uchýlili do kostela. Mnoho zasvěcených poté šlo do kláštera, století tajnou chodbou jej opustilo a tak se zachránili. \n\nKaple sv. Karabeta (\"svatého Jan Křtitele\") byla postavena v roce 1213. \n\nV roce 1679 byl celý komplex kláštera zničen zemětřesením. Katolikos Astvatsatur Hamadantsi zadal výstavbu kostela Surb Karabet v roce 1724. Pro jeho stavbu na ruinách stejnojmenné kaple byly použity kameny zříceniny gavitu a kostela Surb-Amenaprkich. Kostel však zůstal nedokončený. V 18. století byla okolo hlavních budov klášterního komplexu postavena zeď. Dnes je klášter ruinou. Kopule kostela, část zadní stěny a kaple jsou zničené. Začátkem 20. století proběhlo v klášteře několik restaurátorských prací. \n"}
{"id": "1538142", "url": "https://cs.wikipedia.org/wiki?curid=1538142", "title": "Letná 2 – znovu za demokracii!", "text": "Letná 2 – znovu za demokracii!\n\nLetná 2 – znovu za demokracii! byla veřejná demonstrace, která se konala 16. listopadu 2019 v Praze na Letenské pláni. Demonstraci, která navázala na červnový protest na stejném místě, naplánoval a vedl spolek Milion Chvilek. Podle policie se zúčastnilo 250 000 lidí, dle mobilních operátorů 275 000 a podle organizátorů až 300 000.\n\nNa konci září roku 2019 zastavil Středočeský kraj přestupkové řízení s premiérem Andrejem Babišem týkající se jeho možného střetu zájmů.\n\nDne 14. listopadu se zástupci spolku Milion Chvilek Mikuláš Minář a Benjamin Roll sešli v Poslanecké sněmovně se zástupci Pirátů, ODS, STAN, KDU-ČSL a TOP 09. Hovořili o současné politické situaci a problémech, tématem diskuze byla také otázka spravedlivějšího volebního systému.\n\nNa hlavním pódiu kromě zástupců Milionu chvilek vystoupily také známé osobnosti – například Václav Malý, Ivan Trojan nebo Barbora Hrzánová. Milion chvilek dal premiérovi ultimátum do 31. prosince, aby odvolal ministryni spravedlnosti Marii Benešovou a zbavil se Agrofertu, nebo aby odstoupil. V opačném případě svolá spolek další demonstrace. Milion chvilek vyzval opoziční strany, aby se více otevřely veřejnosti, přišly s uskutečnitelnou vizí a posílily své volební šance koalicemi.\n\nDemonstrace se zúčastnili i politici opozičních stran, jako například Martin Kupka, Bohuslav Svoboda, Markéta Pekarová Adamová, Jan Farský, Ivan Bartoš nebo Marek Výborný.\n\nProtest se týkal především střetu zájmů předsedy vlády Andreje Babiše, skutečnosti, že je trestně stíhán kvůli podezření na dotační podvody, a jím dosazené ministryně spravedlnosti Marie Benešové. \n\n\nPremiér Andrej Babiš organizátorům vzkázal, že jejich protest nechápe, neboť k jeho záštitě podle něj používají „naprosto nepravdivé důvody”.\n\nPoslankyně ANO Barbora Kořanová uvedla: \"Zásadně se ohrazuji proti tomu, aby nikým nevolené spolky dávaly legálně a legitimně zvolenému předsedovi vlády a hnutí, které se ziskem 1,5 milionu hlasů vyhrálo s přehledem poslední parlamentní volby, ultimáta a diktovaly, kdo má nebo nemá být ministrem.\"\n\nVicepremiér a předseda sociálních demokratů Jan Hamáček prohlásil: „Požadavky nejsou nijak nové, ty stejné zaznívaly na předchozích demonstracích. Já nevidím důvod, aby odcházela Marie Benešová, protože jsem přesvědčen, že svou práci dělá dobře a pokud máme na některé věci jiný názor, tak jsme připraveni o nich jednat a jednáme. Co se týká pana premiéra, tam se nic nového nestalo a o jeho majetkových poměrech věděli voliči, když šli k volebním urnám.“\n\nO demonstraci také informovala zahraniční média: například CNN, Financial Times, Al Jazeera, The New York Times, Der Spiegel, Euronews, Le Monde nebo Deutsche Welle.\n\nOrganizátoři na demonstraci vyzvali účastníky k tomu, aby se sami zapojili do politiky. Podle nich je to jedna z cest, jak člověk může něco změnit a ovlivnit veřejný život. Politické strany v několika týdnech po demonstraci skutečně zaznamenaly zvýšený zájem o členství. Desítky až stovky lidí začaly posílat přihlášky do stran nebo spolků jako Starostové a nezávislí, TOP 09, KDU-ČSL či Praha sobě. Naopak ODS, pražská ČSSD nebo Česká pirátská strana větší zájem nezaznamenaly.\n\n"}
{"id": "1538145", "url": "https://cs.wikipedia.org/wiki?curid=1538145", "title": "CeCe Peniston", "text": "CeCe Peniston\n\nCecilia Veronica \"CeCe\" Peniston (* 6. září 1969) je americká zpěvačka a bývalá královna krásy. Na začátku devadesátých let minulého století zaznamenala pět hitů číslo jedna na US \"Billboard\" Hot Dance Music / Club Play. Její píseň „Finally“ dosáhla číslo 5 na Hot 100 a číslo 2 ve Velké Británii 75. 4. února 2011 podepsala Peniston smlouvu o nahrávání s vydavatelstvím West Swagg Music Group / Bungalo Records a oznámila vydání nového sólového alba po 15 letech po svém posledním studiovém setu (\"I'm Movin' On\" z roku 1996). Peniston začal psát texty již ve škole. Slova jejího mezinárodního hitu „Finally“ byla údajně napsána během její hodiny chemie.\n"}
{"id": "1538149", "url": "https://cs.wikipedia.org/wiki?curid=1538149", "title": "Vodní elektrárna Xingó", "text": "Vodní elektrárna Xingó\n\nVodní elektrárna Xingó (potrugalsky \"Usina Hidrelétrica de Xingó\") je vodní dílo na řece São Francisco na severovýchodě Brazílie. Po instalaci všech jednotek bude nejvýkonnějším vodním dílem na kaskádě a čtvrtou největší vodní elektrárnou v Brazílii. \n\nVodní dílo Xingó se nachází v místě s povodím 609 386 km, z celkové hodnoty povodí v řádu 630 000 km. Přehradní jezero o ploše 60 km a objemu 1,8 km, poskytuje užitečný objem pouze 41 milionů m. Zajištění provozního průtoku bylo řešeno vybudováním vodních děl na vyšším povodí, především přehradních nádrží Tres Marias a Sobradinho. \n\nPřehradní těleso se skládá z betonové hráze o výšce 140 m při pravém břehu, zemní sypané hráze a přelivové hráze s propustností 33 000 m/s při levém břehu. Celková délka hráze je 3 623 m.\n\nVe strojovně o půdorysu 241 x 27 m a výšce 59 m pracuje na optimálním spádu 118 m šest Francisových turbín o hltnosti 500 m/s a výkonu 535 MW. Průměr rotoru turbíny je 7,2 m. \n\nCelkový výkon elektrárny je 3 162 MW. V plánu výstavby je instalace dalších čtyř agregátů, čímž stanovený výkon vzroste na 5 270 MW. \n\n\n"}
{"id": "1538151", "url": "https://cs.wikipedia.org/wiki?curid=1538151", "title": "Venom 2", "text": "Venom 2\n\nVenom 2 je připravovaný americký akční film z roku 2020 režiséra Andyho Serkise, natočený na motivy komiksů z vydavatelství Marvel Comics o stejnojmenné postavě. V titulní roli se představí Tom Hardy, v dalších rolích se objeví Woody Harrelson, Michelle Williams a Reid Scott. Bude se jednat o sequel filmu \"Venom\" a o třetí snímek filmové série Sony's Universe of Marvel Characters.\n\nNatáčení bylo zahájeno v listopadu 2019, uvedení filmu do amerických kin bylo oznámeno na 2. říjen 2020.\n\n"}
{"id": "1538154", "url": "https://cs.wikipedia.org/wiki?curid=1538154", "title": "21. ročník Filmového festivalu v Cannes", "text": "21. ročník Filmového festivalu v Cannes\n\n21. ročník Filmového festivalu v Cannes měl proběhnout mezi 10. a 24. květnem roku 1968, ale byl předčasně ukončen kvůli květnovým nepokojům. Festival byl zahájen restaurovanou verzí filmu \"Jih proti Severu\" režiséra Victora Fleminga. Posledním promítaným snímkem byl 17. května dokument \"Rocky Road to Dublin\" režírovaný Peterem Lennonem. Ihned po jeho skončení vstoupili na pódium tři novovlnní režiséři Jean-Luc Godard, Claude Lelouch a François Truffaut a oznámili, že v solidaritě s dělníky a studenty, kteří po celé Francii protestují, je festival ukončen. V hlavní soutěži byl mimo jiné český film \"Hoří, má panenko\" režiséra Miloše Formana; žádný film nakonec hlavní cenu nezískal. Podobný osud potkal v roce 1970 dvacátý ročník Filmového festivalu v Berlíně, který byl rovněž ukončen předčasně.\n"}
{"id": "1538156", "url": "https://cs.wikipedia.org/wiki?curid=1538156", "title": "Seznam dílů seriálu Nancy Drew (2019)", "text": "Seznam dílů seriálu Nancy Drew (2019)\n\nToto je seznam dílů seriálu \"Nancy Drew\". Americký dramatický televizní seriál \"Nancy Drew\" je vysílán od 9. října 2019 na stanici The CW. Dosud bylo odvysíláno dílů seriálu.\n\n<section begin=\"řady\" /><section end=\"řady\" />\n\nDosud bylo odvysíláno <section begin=\"ep\" />14<section end=\"ep\" /> dílů seriálu.\n\nDne 7. ledna 2020 televize The CW oznámila, že objednává druhou řadu seriálu.\n\n"}
{"id": "1538157", "url": "https://cs.wikipedia.org/wiki?curid=1538157", "title": "Petr Šimíček", "text": "Petr Šimíček\n\nPetr Šimíček (* 1971 Československo) je český historik a odborník, středoškolský učitel na Gymnáziu Olgy Havlové a také jeden ze zakladatelů významného edukačního portálu Moderní dějiny, který poskytuje komplexní materiály k výuce dějepisu v České republice. Byl také členem skupiny pro výuku dějepisu na Ministerstvu školství ČR, dokud nepřestala existovat.\n\nJe absolventem Gymnázia Olgy Havlové v Ostravě-Porubě. Vystudoval Filozofickou fakultu Masarykovy univerzity. Od poloviny 90. let působí jako středoškolský učitel dějepisu a českého jazyka na Gymnáziu Olgy Havlové. Pořádá studentské semináře a konference k tématice moderních dějin a celému 20. století, kterých se pravidelně zúčastňují pamětníci z řad minulého režimu a další známí hosté - např. členové skupiny The Plastic People of the Universe anebo v roce 2019 také sourozenci Jana Zajíce.\n\nJe jedním ze zakladatelů a šéfradaktorů portálu Moderní dějiny, který slouží jako zdroj materiálů k výuce středoškolského dějepisu. Je spoluautorem knihy \"Společně dějinami\" a metodických publikací \"Rok po roce\", \"Paměť kraje\", \"Pětačtyřicátý\" a \"Okamžik rozhodnutí\". Také je členem o.s. PANT v Ostravě. \n\nV roce 2017 byl hostem DVTV a také se zúčastnil historických přednášek na ostravském multižánrovém přednáškovém bloku Melting Pot Forum v rámci festivalu Colours of Ostrava. Několikrát vystupoval díky svým specifickým projektům v médiích, ať už v pořadech či dokumentech České televize anebo v rádiích. V roce 2019 spolupracoval s YouTuberem Karlem „Kovym“ Kovářem na jeho dokumentu týkajícího se moderních dějin, který bude mít premiéru na jaře 2020. V tomto roce byl také nominován na cenu Global Teacher Prize 2019 v České republice. \n\n"}
{"id": "1538160", "url": "https://cs.wikipedia.org/wiki?curid=1538160", "title": "Maniraptoriformes", "text": "Maniraptoriformes\n\nManiraptoriformes („mající podobu maniraptorů\") je velký klad (přirozená vývojová skupina) teropodních dinosaurů, do které patří také všichni vyhynulí i současní ptáci.\n\nAmerický paleontolog Thomas R. Holtz, Jr. v roce 1995 tento klad stanovil s definicí, že se jedná o „nejvíce recentního společného předka rodu \"Ornithomimus\" a ptáků a všichni potomci tohoto předka.\" Do této skupiny patří teropodi s dobře vyvinutým obrysovým peřím a zakrnělými či funkčními křídly. Spadají sem klady Ornithomimosauria a Maniraptora. Spadají sem tedy všichni ptáci a jejich nejbližší dinosauří příbuzní.\n\nZástupci této skupiny se objevují ve střední juře (asi před 170 miliony let), podle jednoho nálezu pak možná již ve spodní juře, a jejich největší rozkvět nastává od křídy. Obvykle se jedná spíše o malé formy do velikosti 1 metru a hmotnosti několika kilogramů, objevují se však i obři, jako je mongolský \"Deinocheirus mirificus\" s délkou kolem 11 metrů a hmotností přes 6 tun. Všichni tito teropodi byli primárně opeření a nejspíš také teplokrevní.\n\n\n"}
{"id": "1538165", "url": "https://cs.wikipedia.org/wiki?curid=1538165", "title": "Aldo z Carbonari", "text": "Aldo z Carbonari\n\nSvatý Aldo z Carbonari byl italský poustevník, žijící v 8. století.\n\nV současnosti máme jen zlomek informací o jeho životě.\n\nPodle tradice byl poustevníkem a uhlířem v Carbonari u Pavie.\n\nZahrnutí svatého Alda do Martyrologia benediktinského řádu naznačovalo, že byl mnichem v Bobbiu, slavném klášteře založeném v roce 614 svatým Kolumbánem.\n\nPohřben byl v kapli svatého Kolumbána a poté bylo jeho tělo přeneseno do baziliky svatého Michaela v Pavii.\n\nJeho svátek se slaví 10. ledna.\n\n"}
{"id": "1538168", "url": "https://cs.wikipedia.org/wiki?curid=1538168", "title": "Matthew Thornton (politik)", "text": "Matthew Thornton (politik)\n\nMatthew Thornton (1714, Londonderry, Irsko – 24. června 1803, Newburyport, Massachusetts) byl irský rodák, který podepsal Deklaraci nezávislosti Spojených států jako zástupce státu New Hampshire.\n\nMatthew Thornton se narodil v Irsku v roce 1714 manželům Jamesovi a Elizabeth Thorntonové (rozená Jenkinsová), kteří byli skotští Irové. V roce 1689 během obléhání města Derry jeho otec James Thornton žil na farmě asi míli od Londonderry a zde se pravděpodobně Matthew narodil. V roce 1716 Thorntonova rodina emigrovala do Severní Ameriky, tehdy byly Matthewovy asi tři roky. Nejprve se usadili ve Wiscasset ve státě Maine. Dne 11. července 1722 byla zdejší komunita napadena domorodými Američany. James a Elizabeth Thornton uprchli s Matthewem z jejich hořícího domova a krátce nato se přestěhovali do Worcesteru v Massachusetts. Thornton dokončil studium medicíny v Leicesteru. Stal se lékařem a založil lékařskou praxi v Londonderry v New Hampshire. V roce 1745 byl jmenován chirurgem nové New Hampshire vojenské milice pro expedici proti Fortress Louisbourg. Pracoval jako venkovský lékař v New Hampshire. Pracoval ve shromážění \"New Hampshire Provincial Assembly\" od roku 1758 do 1762, působil jako soudce, a v milici sloužil jako plukovník od roku 1775 až do své rezignace v 1779. V roce 1760 si Thornton vzal Hannah Jack. Pár měl pět dětí. Thornton se stal v Londonderry členem správní rady, byl předseda zemského sněmu a člen Výboru pro bezpečnost, který po rozpuštění královské vlády, což bylo první státní ústavou přijato po zahájení boje proti Anglii. \n\nV roce 1775 pracoval jako prezident \"New Hampshire Provincial Congress\", a od ledna do září 1776 pracoval jako mluvčí reprezentantů státu New Hampshire na Provincial Congress. Byl členem kontinentálního kongresu když došlo k debatám o nezávislosti, ale protože do Filadelfie dorazil až v listopadu 1776, bylo mu uděleno povolení podepsat Deklaraci nezávislosti čtyři měsíce po jejím oficiálním podpisu v červenci.\nThornton zanechal lékařské praxe a v roce 1780 se přestěhoval do Merrimacku v New Hampshire. Přestože práva nestudoval, působil jako soudce na New Hampshirském vrchním soudu od roku 1776 do roku 1782. V roce 1783 Thornton zastupoval města Merrimack a Bedford v New Hampshire House a od roku 1784 do roku 1787 v Hillsborough County v senátu New Hampshire. V letech 1785 až 1785 pracoval jako státní rada a v roce 1786 znovu jako státní zástupce pro Merrimack. Jeho manželka Hannah (Jack) Thorntonová zemřela v roce 1786.\n\nThornton zemřel v Newburyportu v Massachusetts při návštěvě své dcery. Bylo mu 90 let. Matthew Thornton je pohřben na Thorntonském hřbitově v Merrimacku. Na jeho náhrobku je nápis „Čestný muž“.\n"}
{"id": "1538169", "url": "https://cs.wikipedia.org/wiki?curid=1538169", "title": "Mistrovství světa v biatlonu 1978", "text": "Mistrovství světa v biatlonu 1978\n\nMistrovství světa v biatlonu 1978 se konalo od 1. do 6. března 1978 na biatlonovém stadionu Biathlon stadium Hochfilzen v Rakouském Hochfilzenu (vlastní závody probíhaly od 2. do 5. března).\n\nJednalo se o 15. ročník mistrovství světa v biatlonu.\n\nNa mistrovství světa byl nejúspěšnější východoněmecký tým, který získal celkem 6 medailí, z toho 3 zlaté. Největší zásluhu měl na tom Frank Ullrich, který zvítězil ve stíhacím závodě a ve štafetách. Navíc obsadil i jedno druhé místo ze sprintu a stal se tak nejúspěšnějším závodníkem mistrovství. Společně v počtu medailí na tom byl stejně s Eberhardem Röschem, ale ten měl 1 první místo, 1 druhé a 1 třetí. Největším překvapením mistrovství bylo vítězství Nora Odda Lirhuse ve vytrvalostním závodě, stejně jako 3. místo ve štafetách Západního Německa. Zklamání naopak přineslo mistrovství domácího Alfreda Edera, který byl nejlépe 11. ve sprintu i vytrvalostním závodě. Bez medaile pak zůstal Vladimir Barnašov, 4. muž celkového SP.\n\nPro československé biatlonisty bylo mistrovství medailově neúspěšné. Ve vytrvalostním závodě byl nejlepší 9. Antonín Kriz, ve sprintu znovu 12. Antonín Kriz a ve štafetách byli 6..\n\nPořadatel: IBU\n\nRočník: 15.\n\nMísto konání: Biathlon stadium Hochfilzen, Hochfilzen, Rakousko\n\nÚčastníci: 88 závodníků, 23 národů\n\n Frank Ullrich (GDR)\n\n2 – zlato 1 – stříbro 0 – bronz\n\nhttps://www.biathlon-hochfilzen.at/de/\n\n←Nekonalo se 1979 →\n\nNa programu šampionátu byli celkem 4 závody. Muži absolvovali sprint, vytrvalostní závod a štafetu.\n\n\n\n"}
{"id": "1538170", "url": "https://cs.wikipedia.org/wiki?curid=1538170", "title": "Arcontius z Viviers", "text": "Arcontius z Viviers\n\nSvatý Arcontius z Viviers byl biskup Viviers a mučedník, žijící v 8. století.\n\nNejstarší dokument zmiňující biskupy Viviers pochází z 10. století a nese jméno \"Charta vetus\". Tento dokument neobsahuje jméno svatého Arcontia. Svatý Arcontius je zmíněn až v \"Martyrologium Vivariensis ecclesiae\" pocházejícího z 15. století, kde je zmíněn jako biskup, který zemřel následkem lidového povstání poté, kdy usilovně bojoval za obranu práv a svobody své církve. Měl být sťat roku 745.\n\nJeho tělo bylo uloženo v katedrále ve Viviers avšak roku 1568 bylo spáleno Kalvinisty.\n\nV Martyrologiu Romanum je psáno;\n\nJeho svátek se slaví 10. ledna.\n\n"}
{"id": "1538179", "url": "https://cs.wikipedia.org/wiki?curid=1538179", "title": "Jiří Černý (spisovatel)", "text": "Jiří Černý (spisovatel)\n\nJiří Černý (4. dubna 1940 – 10. listopadu 2019) byl autor populárně naučných publikací pro děti. Pracoval v Mateřídoušce, v rozhlase a v časopise Barman.\n\n"}
{"id": "1538180", "url": "https://cs.wikipedia.org/wiki?curid=1538180", "title": "Tchajčouská škola", "text": "Tchajčouská škola\n\nTchajčouská škola ) byla neokonfuciánská škola středně- a pozdněmingské éry, jedna ze škol na něž se rozdělili žáci a stoupenci filozofie Wang Jang-minga, koncem 16. století vlivná mezi intelektuály Ťiang-nanu. Jméno dostala podle prefektury Tchaj-čou, odkud pocházel její zakladatel Wang Ken.\n\nK představitelům tchajčouské školy patřili\n\nFilozofové tchajčouské školy pocházeli z různých společenských vrstev, od prostých řemeslníků po vysoké úředníky a mnohdy se lišili ve svých filozofických názorech na vztah srdce/mysli, \"Taa\" a přirozenosti; škola byla typická individualismem a svébytností svých představitelů. Je označována za „levicovou“ pro její názor, že cesta k moudrosti a svatosti je přístupná pro každého, i prosté lidi, včetně žen. Jejich učení bylo předmětem kritiky ostatních konfuciánců, jako nejradikálnější se škol vycházejících z Wang Jang-mingova učení. Kritici jejím členům upírali příslušnost ke konfuciánské tradici a pejorativně je označovali za čchanové buddhisty, pro jejich tendence k synkretismu a blízkost k čchanu.\n"}
{"id": "1538184", "url": "https://cs.wikipedia.org/wiki?curid=1538184", "title": "Metropolie Princovy ostrovy", "text": "Metropolie Princovy ostrovy\n\nMetropolie Princovy ostrovy je jedna z metropolií Konstantinopolského patriarchátu, nacházející se na území Turecka.\n\nRoku 1924 byly ostrovy patriarchálním tomosem odděleny od Metropolie Chalkédón a staly se samostatnou metropolií.\n\nSídlem metropolitů je Büyükada, kde se také nachází katedrála sv. Demetria. Současným metropolitou je Dimitrios (Kommatas).\n\nSoučasný titul metropolitů je; Metropolita Princových ostrovů a exarcha Propontisu.\n\nPod metropolii patří osm chrámů;\n\n"}
{"id": "1538187", "url": "https://cs.wikipedia.org/wiki?curid=1538187", "title": "Dáhšúr", "text": "Dáhšúr\n\nDáhšúr je archeologická lokalita v Egyptě, na níž se nachází rozsáhlá nekropole staroegyptských faraonů z období 4., 12. a 13. dynastie a řada soukromých hrobek z období 4., 5. a 6. dynastie v podobě mastab. Nachází se poblíž stejnojmenné vesnice asi 26 kilometrů jižně od Gízy na západním břehu Nilu. Táhne se 3 kilometry ve směru severo-jih 1,5 kilometrů hluboko do pouště. Její staroegyptské jméno znělo zřejmě v překladu Snofruův ostrov.\n"}
{"id": "1538188", "url": "https://cs.wikipedia.org/wiki?curid=1538188", "title": "Metropolie Smyrna", "text": "Metropolie Smyrna\n\nMetropolie Smyrna je jedna z metropolií Konstantinopolského patriarchátu a nachází se na území Turecka.\n\nJe jednou z nejstarších diecézi, známou už od 1. století.\n\nV letech 451 až 457 byla povýšena na hodnost arcibiskupství a v 9. století na hodnost metropolie se třemi sufragánnami.\n\nRoku 1922 byla zničena velká část řecké populace a dnes se v metropolii nachází jen jeden chrám, zasvěcen svatému Voukolosovi.\n\nSídlem metropolitů je město Izmir, kde se také nachází chrám sv. Voukola. Současným metropolitou je Vartholomeos (Samaras).\n\nSoučasný titul metropolitů je; Metropolita Smyrny, Hypertimos a exarcha celé Asie.\n\n"}
{"id": "1538191", "url": "https://cs.wikipedia.org/wiki?curid=1538191", "title": "John Hart (politik)", "text": "John Hart (politik)\n\nJohn Hart (mezi roky 1706 až 1713, New Jersey – 11. května 1779, New Jersey) byl politik státu New Jersey. Jako delegát se zúčastnil kontinentálního kongresu a podepsal Deklaraci nezávislosti.\n\nPokud jde o rok a místo Hartova narození, zdroje se neshodují. Možná se narodil v roce 1706 ve Stoningtonu v Connecticutu nebo v roce 1713 v okrese Hopewell v Burlingtonu (nyní součástí Merceru) v New Jersey. Hart byl pokřtěn v Maidenhead Meetinghouse (nyní presbyteriánský kostel v Lawrenceville) 31. prosince 1713. Byl synem kapitána Edwarda Harta, farmáře, smírčího soudce v „Justice of the Peace“ a velitel jednotky místní milice během francouzsko-indiánské války, a vnuk Johna Harta, tesaře, který přišel do Hopewell z Newtownu na Long Islandu. V roce 1741 se John Hart oženil s Deborah Scudder (1721–1776). Pár měl třináct dětí: Sarah, Jesse, Martha, Nathaniel, John, Susanna, Mary, Abigail, Edward, Scudder, a kojenci Daniel a Deborah, kteří byli stále ještě malými dětmi v době smrti Johna Harta v roce 1779. Deborah Hartová zemřela o tři roky dříve, 28. října 1776. John Hart v roce 1747 daroval kus půdy na své přední louce místním baptistům, kteří hledali místo pro stavbu kostela. Místo bylo nějaký čas známo jako „Old Baptist Meeting House“. John Hart je zde pohřben.\n\nHart byl v roce 1750 zvolen do úřadu v hrabství Hunterdon County jako zástupce majitelů pozemků. V roce 1761 byl poprvé zvolen do koloniálního shromáždění v New Jersey a sloužil tam až do roku 1771. Byl jmenován do místního výboru bezpečnosti „Committee of Safety“, byl členem výboru „Committee of Correspondence“ a stal se soudcem „Court of Common Pleas“. Říkalo se mu „čestný John“.\n\nKdyž New Jersey vytvořil revoluční shromáždění (nebo provinční kongres) v roce 1776, byl do něj Hart zvolen jako viceprezident. V červnu 1776, delegace zástupců z New Jersey byla na prvním kontinentálním kongresu (First Continental Congress) proti nezávislosti. Proto byla celá delegace nahrazena jinými delegáty a Hart byl jedním z těch vybraných pro druhý kontinentální kongres (Second Continental Congress). Ke druhému kongresu se připojil včas aby hlasoval a podepsal Deklaraci nezávislosti. Do srpna téhož roku zde pracoval, poté byl zvolen předsedou nově vytvořeného „New Jersey General Assembly“ (Valného shromáždění New Jersey). Později převzal další povinnosti jako pokladník „Treasurer of the Council of Safety“ (úřad, kterému byla udělena „mimořádná a souhrnná pravomoc“ vykonávat záležitosti státu během mimořádných událostí), prezident výboru „Join Meetings of the New Jersey Congres“ a komisařem pro „Commissioner of the State Loan Office“ (úřad pro státní půjčky).\n\nV prosinci 1776 britský postup do New Jersey dosáhl až k Hunterdon County. Hart byl kvůli svému postavení mluvčího kongresu označen za nepřítele Angličanů a musel na krátkou dobu uniknout a schovat se v nedalekém pohoří Sourland. Jeho farmu přepadli britští a hesenští vojáci, kteří ji sice poškodili, ale nezničili majetek. Vítězství v bitvě o Trenton kontinentální armády 26. prosince 1776 umožnilo Hartovi vrátit se domů.\n\nPřed bitvou v Monmouthu Hart pozval generála George Washingtona a kontinentální armádu na svou farmu a vojáci se utábořili na jeho pozemcích. Ve dnech 22. – 24. června 1778 na jeho pozemcích tábořilo 12 000 mužů a nejméně při jedné příležitosti večeřel generál Washington se svým hostitelem.\n\n\n"}
{"id": "1538194", "url": "https://cs.wikipedia.org/wiki?curid=1538194", "title": "Caproni Ca.100", "text": "Caproni Ca.100\n\nCaproni Ca.100 („Caproncino“, malý Caproni) byl cvičný a cestovní dvouplošník. Jednalo se jednomotorový, dvoumístný letoun, který byl vyráběn italskou společností Aeroplani Caproni ve třicátých letech 20. století. Byl vyráběn několika společnostmi, v několika modifikacích a byl poháněn různými motory.\n\nKonstrukce letounu Ca.100 vycházela z konstrukce letounu de Havilland DH.60 Moth, na který měl Gianni Caproni výrobní licenci. Konstrukce však byla podstatně přepracována. Horní křídlo bylo menší než spodní a také byla přepracována ocasní plocha. Jednalo se o letadlo s dřevěným rámem pokrytým překližkou a látkovým potahem, s trupem čtvercového průřezu a s tandemovými otevřenými kokpity. Poprvé vzlétl koncem roku 1928 v Miláně – Taliedu pilotován Domenicem Antoninim.\n\nLetadlo bylo vyráběno na základě licencí mnoha italskými společnostmi: Caproni Aeronautica Bergamasca (C. A. B., dceřiná společnost Caproni, 76+25 hydro ks), Società Italiana Ernesto Breda per Costruzioni Meccaniche (158 ks), SA Aeronautica Macchi (především ve verzi hydro – hydroplán, 36 hydro) a Compagnia Nazionale Aeronautica SA (CAN, 150 ks). Vyráběla ho i dceřiná společnost Kaproni Bulgarski (Caproni Bulgare) pod názvem KB-1 Peperuda (motýl) a v licenci byl vyráběn i v Peru. Byl využíván leteckými školami v mnoha státech Evropy i Ameriky: Itálie, Portugalsko, Španělsko, Bulharsko a Československo na straně jedné a v Peru a v australským expedičním sborem v Itálii na straně druhé. \n\nV Peru bylo v roce 1937 vyrobeno na základě licence, kterou zakoupila peruánská vláda, společností Caproni Aeronautica Peruana SA 12 strojů s celokovovou konstrukcí a s americkým motorem Kinner B-5 o výkonu 120 koní. \n\nV Bulharsku bylo vyrobeno 9 strojů KB-1 Peperuda (motýl) v letech 1931–1932. Licenční letouny Caproni Ca.100 (7 ks) s hvězdicovým motorem Walter NZ-120 byly vyrobeny společností Kaproni Bulgarski (Caproni Bulgare), která sídlila v Kazanlaku. Letouny se používaly pro základní výcvik pilotů. Další 2 letouny byly dokončeny ve verzi Ca.100 hydro v roce 1932, ale námořnictvo je neschválilo pro provoz, proto zůstaly v majetku továrny.\n\nCelkem bylo vyrobeno téměř 700 letounů. Ca.100 zůstal díky své snadnosti údržby a manévrovatelnosti mnoho let v civilních i vojenských leteckých školách a několik je jich využíváno i v současnosti.\n\nLetoun Caproni Ca.100 byl robustní, všestranný a snadno ovladatelný. Jednalo se o dvoumístný stroj, v tandemovém uspořádání se zdvojeným řízením. Pilot seděl na zadním sedadle a žák vpředu. Horní křídlo mělo menší nosnou plochu než dolní křídlo, což je u dvouplošníků celkem řídký jev. Obě křídla byla vyrobena ze dřeva a byla potažena plátnem, přičemž spodní křídlo bylo vybaveno vztlakovými klapkami Handley-Page. Křídla byla vzájemně spojena pomocí vzpěrových sloupků ze zploštělých trubek a navíc mezi křídly navzájem byly křížem ocelové dráty. Stejné vzpěrné sloupky (6 ks) nesly i obě poloviny horního křídla. Standardní verze měla pevný, konvenční podvozek s tlumiči nárazů a zadní ostruhu. Nezávisle zavěšená kola na trubkové konstrukci byla vybavena brzdami. Palivo bylo k motoru přepravováno z nádrže (stejně jako u de Havilland DH.60 Moth), která byla umístěna ve střední části horního křídla. Hlavní nádrž měl objem 89 l, pomocná nádrž 36 l.\n\nLetoun byl osazen mnoha typy motorů o výkonech 59–107 kW/80–145 k, jak řadovými tak hvězdicovými. Nejběžnější z řadových byly italské, šestiválcové vzduchem chlazené motory Colombo S.53 a S.63, Isotta Fraschini Asso 80 R a Fiat A.60. Z hvězdicových to byly Fiat A.50, Fiat A.53, Fiat A.54, Farini T.58, britské řadové Cirrus Major, de Havilland Gipsy I, de Havilland Gipsy Major a československé hvězdicové Walter NZ-120 a Walter Mars.\n\nRegia Aeronautica obdržela v letech 1930–1937 dva prototypy a 675 produkčních modelů Ca.100. Drtivá většina byla ve standardním provedení Ca.100 (pozemní) a k tomu 25 verzí hydro. Letoun byl používán jako cvičné letadlo pro základní výcvik ve vojenských leteckých školách Regia Aeronautica. Některé letouny provozovala Regia Aeronautica jako průzkumné letouny (meteorologický průzkum). Jiné, upravené pomocí instalace háku, byly použity pro vlečení kluzáků. Antonini a Spartaco Trevisan vytvořili 27. února 1931 světový rekord v kategorii letounů do hmotnosti 680 kg, když vystoupali do výšky 5 324 m. V dubnu provedl spisovatel a profesor univerzity Vittorio Beonio Brocchieri dálkový let z Milána do Bagdádu a zpět, v říjnu až listopadu následoval let 18 000 km do Súdánu a zpět. V červenci až srpnu 1934 byl vykonán dálkový let Řím-Irkutsk-Řím o délce 17 000 km. K 31. červenci 1943 (fašistický režim padl 25. července 1943, den italské kapitulace 3. září 1943) mělo královské letectvo stále ještě 241 strojů. Některé Ca.100 z tohoto počtu letounů zůstalo v používání i po druhé světové válce.\n\nV Bulharsku létaly KB-1 Peperuda s civilní imatrikulací LZ-COA, LZ-COB, LZ-COC, LZ-COD, LZ-COE, LZ-COF a LZ-COH. \n\nCaproni Ca.100 (výr. č. 3251) zakoupila k testovacím účelům firma A.S. Walter a do rejstříku byl s imatrikulací OK-WAM zapsán v 24.6.1932. Původní určení nákupu bylo nejspíš ověření zástavby motorů Walter do tehdy poměrně populárního cvičného sportovního letounu. Později ho továrna darovala či snad odprodala Aeroklubu republiky Československé a kariéru ukončil u Masarykovy letecké ligy. Z leteckého rejstříku byl vymazán v roce 1939.\n\nV Itálii byl provozován s motorem Walter řady NZ i letoun Ca.100 (výr. č. 3379) s civilní imatrikulací I-MADI, se kterým generál Valle 18. června 1935 navštívil při inspekční cestě IV. bombardovací brigádu ve Ferraře.\n\n\n\n\n\nÚdaje dle \n\n\n\n\n\n"}
{"id": "1538200", "url": "https://cs.wikipedia.org/wiki?curid=1538200", "title": "Vodnářka rýžovištní", "text": "Vodnářka rýžovištní\n\nVodnářka rýžovištní či cerberus vodní (\"Cerberus rynchops\") je had z čeledi užovkovití, jehož domovinou je jižní a jihovýchodní Asie. Dorůstá spíše menší velikosti, v průměru asi půl metru, maximálně okolo 90 cm. Živí se téměř výhradně vodními živočichy, především malými rybami.\n\nVodnářku rýžovištní poprvé popsal Johann Gottlob Schneider v roce 1799 v díle \"Historiae Amphibiorum\" pod binomickým názvem \"Hydrus rynchops\" na základě kresby Patricka Russella v knize \"An account of Indian Serpents\" z roku 1796. Ohledně zařazení tohoto hada do správného rodu panovaly dalších několik let jisté zmatky. Plaz byl mimo jiné řazen i do rodu \"Python\", tedy mezi krajty. Až Georges Cuvier ustavil rod \"Cerberus\" zahrnující několik asijských vodních užovkovitých hadů, do nějž byl následně přeřazen. Název \"Cerberus\" odkazuje na antickou mytologickou postavu Kerbera, neboť hlava hadů tohoto rodu připomíná psí. V roce 2012 došlo k taxonomické revizi a rod \"Cerberus\" byl vyčleněn na celkem 5 druhů, přičemž do té doby byly uznávány většinou 3.\n\nVodnářka je na hřbetě a bocích zbarvena hnědě, šedě či olivově. Často jsou přítomny zřetelné či méně zřetelné pruhy šedočerné barvy. Břicho bývá bílé nebo krémové, mnohdy s tmavšími skvrnami. Hlava je prodloužená a zploštělá, zřetelně širší než krk. Oči výrazně vystupují z hlavy. Oční zorničky mají tvar vertikálně oválný. Šupiny připomínají kýl. Průměrná délka dospělého hada se pohybuje okolo 50 až 60 cm, maximální pak asi 90 cm, případně až 100 cm. Samice bývají o něco větší než samci. Od ostatních druhů rodu je rozeznatelná na základě 25 (nebo vzácně 23) řad šupin v prostřední části těla a na základě tvaru šupin na hlavě.\n\nTento druh hada se vyskytuje v jižní a částečně v jihovýchodní Asii. Žije převážně při mořském pobřeží. Státy, v nichž se nachází, jsou následující: Bangladéš, Indie, Malajsie, Myanmar, Srí Lanka, Thajsko. Žije rovněž na Andamanech a Nikobarech. Vodnářky vyskytující se v jihovýchodní Asii, v Indonésii, na Filipínách, v Austrálii a v některých ostrovech Oceánie patří do jiných druhů, zpráva IUCN z roku 2010 v tomto obsahuje zastaralé informace\".\" \n\nBiotopem vodnářky jsou příbřežní území, do nichž se řadí mangrovové oblasti, přílivová jezírka, estuária a jiná říční ústí a písčité mělčiny. Dokáže žít ve slané, brakické i sladké vodě. Je to noční druh, který nicméně projevuje určitou aktivitu i za světla. Většinou se pohybuje ve vodě či v bahně. Není agresivní. Loví různé vodní živočichy, jako ryby (mnohdy úhoře), korýše a obojživelníky (většinou žáby). Sama vodnářka pak může padnout za oběť kupříkladu kočce rybářské.\n\nJde o živorodého hada. Samice rodí 6 až 30 mláďat po zimě či v letních měsících. Ta měří při narození 15 až 25 cm. Nově narozená háďata mohou zůstat poblíž matky několik dalších dní.\n\nIUCN uvádí sice následující údaje k hrozbám: vodnářka byla dříve lovena na Filipínách kvůli své kůži, ale v současnosti (2009) to již nepokračuje. V Indonésii bylo v roce 1993 objeveno na trzích 775 000 kůží tohoto hada. Není jisté, zda používání kůží a obchod s nimi v tomto státě pokračuje i v současnosti, avšak dle taxonomické revize se týkají jiných druhů vodnářek, než je vodnářka rýžovištní.\n"}
{"id": "1538201", "url": "https://cs.wikipedia.org/wiki?curid=1538201", "title": "Jelen (plastika, Karlovy Vary)", "text": "Jelen (plastika, Karlovy Vary)\n\nJelen v Karlových Varech je litinová socha, která se nachází v zahradě za Parkhotelem Richmond na jižním okraji města.\n\nSochu si v polovině 19. století objednal baron August von Lützow u svého přítele, akademického malíře a sochaře prof. Augusta Kisse z Berlína. Nejprve stávala s ostatními sochami – kamzíkem, kočkou, býkem, koněm, dvěma velkými sedícími psy a Amazonkou na koni bojující s panterem – v zahradě baronovy vily (dnes vila Lützow). Baron původně zamýšlel nechat sochu jelena osadit na skálu v lese nad Vřídlem, čímž by byl rád podpořil pověst o objevení Vřídla. Když se však zjistilo, že špičatá a úzká skála je pro takto velkou sochu nevhodná, ustoupil od svého záměru (později, v roce 1851, nechal na skalní jehlu osadit sochu Kamzíka od téhož autora).\n\nV době před rokem 1932 byla socha jelena přemístěna do zahrady hotelu Richmond. Nejprve stála na skalisku u cesty, poté byla usazena na vydlážděnou terasu u kamenné nádrže.\n\nLitinová socha jelena v životní velikosti. Je volně přístupná v zahradě za Parkhotelem Richmond.\n\n"}
{"id": "1538202", "url": "https://cs.wikipedia.org/wiki?curid=1538202", "title": "Altán Aloise Kleina", "text": "Altán Aloise Kleina\n\nAltán Aloise Kleina se nachází v parku před Parkhotelem Richmond na levém břehu řeky Teplé na jižním okraji města Karlovy Vary. Postaven byl v roce 1997.\n\nJiž v 18. století byly na pozemku dnešního parku před hotelem Richmond známy vývěry vřídelní vody. V roce 1884 zde byla vyhloubena jímka, která zachytila pramen. Ten byl nazván na počest rakouské arcivévodkyně Štěpánky a díky svému složení se tehdy stal významnou součástí pitné kúry lázeňských hostů. Na počátku 20. století však vývěr zanikl. Teprve v roce 1993 byl po několika neúspěšných pokusech realizován nový vrt a vývěr pramene Štěpánka tak byl znovu objeven.\n\nV roce 1997 byl nad znovu obnoveným vývěrem pramene Štěpánka postaven altán.\n\nDne 27. října 1998 schválilo zastupitelstvo města převod altánu do majetku města Karlovy Vary.\n\nJedná se o dřevěný osmiboký altán švýcarského stylu. Byl postaven podle návrhu architekta Františka Vondráčka, tesařské práce provedla karlovarská stavební firma Stasko.\n\nAltán byl pojmenován podle původního majitele hotelu Richmond Aloise Kleina.\n\n\n"}
{"id": "1538204", "url": "https://cs.wikipedia.org/wiki?curid=1538204", "title": "Posvátná cesta (Delfy)", "text": "Posvátná cesta (Delfy)\n\nPosvátná cesta v Delfách byla postavena v jižním svahu pod pohořím Parnassos v archaickém období. Vedla serpentinami vzhůru k Apollónovu chrámu. Podél ní se nacházely pomníky, votivní památky a klenotnice. Do klenotnic ukládala různá města votivní dary a umělecká díla, svědčící o síle těchto měst. Pravděpodobně zde původně bývala svatyně boha Dia. Od 8. století před Kristem však v Delfách zvítězilo uctívání Apolla a vznikla zde věštírna.\n\nV pozdně římském období byla cesta vydlážděna deskami.z nedalekých opuštěných budov. Návštěvníci tohoto archeologického naleziště putují stále stejnou cestou, která klikatě stoupá po svahu asi dvě stě metrů, dokud nedosáhne monumentálního oltáře.\n\nZ jihovýchodního rohu posvátného okrsku Apollónova chrámu vede cesta nejprve na západ k dalšímu průchodu ve zdi chrámového okrsku, ale předtím se otáčí severně a dostává se na původní, starší trasu v posvátného okrsku. Odtud stoupá severovýchodně vzhůru k terase chrámu, vede tanečním prostorem pod chrámem a dále na terasu chrámu v jeho jihovýchodním rohu. Potom až ke chrámu a oltáři Apolla, v jehož bezprostředním sousedství stál hadí sloup, což byl votivní dar od Řeků, kteří jej zasvětili bohu Apollónovi po vítězství nad perskými útočníky (480 před Kristem v bitvě u Salamis a 479 před Kristem v bitvě u Plataiai).\n\nPodle cesty byly postaveny klenotnice, votivní památky a památky připomínající důležité události, politická spojenectví, vítězství na Pýthických hrách nebo vojenská vítězství. Stavěla je řecká města a polis pro uchování svých votivních darů. Votivní sochy stály podél první části cesty, klenotnice podél druhé a votivní památky v bezprostřední blízkosti Apollónova chrámu. Na rozdíl od úhledně uspořádaných nebo seskupených klenotnic jiných svatyní, jako jsou Olympie nebo Délos, byly klenotnice v Delfách seskupeny volněji. Ačkoli se většinou nacházely podél posvátné cesty, některé z nich obsadily volnou plochu mimo tuto trasu z důvodu reprezentace, nebo reagovaly na stávající klenotnice konkurenčními stavbami. Poutníci cestou chodili vždy devátý den každého měsíce k věštírně. Obětovali zvíře na oltáři umístěném nahoře a dostali své místo ve frontě. V současné době se stejnou cestou stále ubírají návštěvníci Delf \n\nPodle antické tradice, zejména podle Pausania, ale také Herodota, Plútarcha, Appiána a Strabóna, je z celkem dvaatřiceti ve vykopávkách nalezených základů a zbytků staveb klenotnic pouze třináct, které patří do posvátného okrsku Apollónova chrámu. To svědčí o značném úsilí, které bylo spojeno s jejich založením, a které se odrazilo v použitém materiálu a výzdobě. V Apollónově posvátném okrsku bylo s jistotou určeno deset budov, většinou ze šestého nebo pátého století před Kristem. Jejich identifikace vyplynula částečně z časového zjištění, částečně z jejich obrazové výzdoby nebo dokonce jako v případě klenotnice Knidosanů, podle zachovaného zasvěcovacího nápisu. Jako poslední byla v roce 346 před Kristem postavena klenotnice Thébanů.\n\n\n"}
{"id": "1538205", "url": "https://cs.wikipedia.org/wiki?curid=1538205", "title": "Jim Isermann", "text": "Jim Isermann\n\nJim Isermann (* 1955 Kenosha) je americký malíř a sochař. Pochází z Wisconsinu, ale žije v Kalifornii. V roce 1977 absolvoval University of Wisconsin-Milwaukee a roku 1980 získal titul MFA z CalArts. Věnuje se industriálnímu designu a architektuře. Vlastní výstavy měl například v Los Angeles, Paříži, Londýně, New Yorku a dalších městech. Je držitelem Guggenheimova stipendia za rok 2001. Již dříve získal grant od organizace National Endowment for the Arts.\n\n"}
{"id": "1538206", "url": "https://cs.wikipedia.org/wiki?curid=1538206", "title": "Tony Tasset", "text": "Tony Tasset\n\nTony Tasset (* 1960 Cincinnati) je americký sochař a multimediální umělec. Studoval na Cincinnatské umělecké akademii, odkud má titul BFA, a na Škole Chicagského uměleckého institutu, kde získal titul MFA (1985). Roku 2006 obdržel Guggenheimovo stipendium. Kromě umělecké činnosti působí jako pedagog na Illinoiské univerzitě v Chicagu. Mezi jeho sochy patří například \"Judy's Hand Pavilion\" (2018, velká ruka instalovaná v Clevelandu) a \"Mood Sculpture\" (2017, Milwaukee).\n\n"}
{"id": "1538209", "url": "https://cs.wikipedia.org/wiki?curid=1538209", "title": "Rade Krunić", "text": "Rade Krunić\n\nRade Krunić (* 7. října 1993 Foča, Bosna a Hercegovina) je fotbalový záložník z Bosny a Hercegoviny hrající za AC Milán a reprezentaci Bosny a Hercegoviny. \n\nZdroj:\n\n\n\n"}
{"id": "1538212", "url": "https://cs.wikipedia.org/wiki?curid=1538212", "title": "Nicholas Krushenick", "text": "Nicholas Krushenick\n\nNicholas Krushenick (31. května 1929 Bronx – 5. února 1999 New York) byl americký abstraktní malíř. Malířství studoval na Art Students League v New Yorku. První sólovou výstavu měl v roce 1957 v New Yorku. Kromě Spojených států měl později výstavy také například v Düsseldorfu, Paříži či Basileji. V roce 1992 proběhla v Stamford Museum & Nature Center velká retrospektivní výstava jeho díla. Dlouhodobě působil jako profesor na Marylandské univerzitě (1977–1991). Zemřel na rakovinu jater.\n"}
{"id": "1538215", "url": "https://cs.wikipedia.org/wiki?curid=1538215", "title": "Léo Duarte", "text": "Léo Duarte\n\nLeonardo Duarte da Silva zkráceně Léo Duarte (* 17. července 1996, Mococa, Brazílie) je brazilský střední obránce v současnosti hrající za AC Milán.\n\n\n\n"}
{"id": "1538216", "url": "https://cs.wikipedia.org/wiki?curid=1538216", "title": "Derek McKendry", "text": "Derek McKendry\n\nDerek McKendry (1941–1999) byl novozélandský fotograf a televizní kameraman. Je známý tím, že strávil 8 let dokumentováním vietnamské války. V roce 1979 byl v africké Zambii téměř zabit poté, co byl obviněn ze špionáže. V roce 1999 Derek měl vztah s novozélandskou novinářkou Janet McIntyre.\n"}
{"id": "1538218", "url": "https://cs.wikipedia.org/wiki?curid=1538218", "title": "Náboženský skepticismus", "text": "Náboženský skepticismus\n\nNáboženský skepticismus je druh skepticismu vztahující se k náboženství. Náboženští skeptici zpochybňují náboženskou autoritu, nejsou však nutně protináboženští, ale skeptičtí vůči konkrétním nebo všem náboženským vyznáním nebo praktikám. Jedním z prvních náboženských skeptiků, o kterém existují záznamy, byl Sókratés. Ten zpochybňoval legitimitu víry své doby v existenci řeckých bohů. Náboženský skepticismus není totéž jako ateismus nebo agnosticismus a někteří náboženští skeptici jsou deisty.\n"}
{"id": "1538221", "url": "https://cs.wikipedia.org/wiki?curid=1538221", "title": "Prezidentské volby 2020", "text": "Prezidentské volby 2020\n\nV roce 2020 jsou plánovány prezidentské volby v následujících zemích:\n"}
{"id": "1538222", "url": "https://cs.wikipedia.org/wiki?curid=1538222", "title": "Nenê (fotbalista)", "text": "Nenê (fotbalista)\n\nNenê, celým jménem Anderson Luiz de Carvalho (* 19. července 1981) je brazilský profesionální fotbalista, který hraje na pozici ofenzivního záložníka či křídelního útočníka za brazilský celek Fluminense. V minulosti hrál také mimo rodnou Brazílii, a to za evropské kluby ve Španělsku (RCD Mallorca, Deportivo Alavés, Celta de Vigo, Espanyol Barcelona), Francii (AS Monaco, Paris Saint-Germain) a i Anglii (West Ham United).\n\nMagazín \"France Football\" jej zvolil nejlepším zahraničním hráčem Ligue 1 sezóny 2009/10.\n\nV rodné zemi si postupně zahrál dospělý fotbal za kluby Paulista, Palmeiras a Santos. Poté odešel zkusit štěstí do Evropy.\n\nBěhem jediného roku za klub z Mallorcy si zahrál ve 29 zápasech La Ligy. V lednu 2004 se gólově zapsal do zápasu na hřišti Zaragozy, který jeho mužstvo vyhrálo celkově 3:1.\nV závěrečném kole na půdě Celty Vigo pomohl gólem k výhře 2:1.\nMallorca skončila v lize na 11. místě. Nenê si zahrál také Pohár UEFA, kde Mallorca skončila v osmifinále.\n\nMezi roky 2004 až 2006 nastupoval za Deportivo Alavés. V první sezóně pomohl baskickému týmu k navrátu zpět do nejvyšší ligy. Ve třetím kole nové sezóny se blýskl hattrickem doma proti Getafe, ale Alavés přesto prohrálo 3:4.\nPo návratu do nejvyšší soutěže se Alavés umístilo na 18. pozici a znovu sestoupilo. Nenê se upsal galicijskému celku Celta Vigo, který si zajistil účast v Poháru UEFA.\n\nZa Celtu odehrál pouze jedinou sezónu, ve které klub neuspěl a z 18. příčky opět sestoupil do druhé ligy. Nenê si zahrál ve všech 38 zápasech La Ligy, vstřelil při tom celkově 8 gólů. Proti moskevskému Spartaku se gólově prosadil a pomohl postoupit do osmifinále Poháru UEFA,\nkde Celta nestačila na Werder Brémy.\n\nV únoru 2015 podepsal 33letý Nenê smlouvu s anglickým West Ham United, a to do konce sezóny, kterému dal přednost před West Bromwich Albion.\nAngažmá nebylo příliš úspěšné, Nenê si zahrál v 8 zápasech, přičemž jeho minutáž nepřesáhla 150 minut.\n\nNenê si zahrál za reprezentaci Brazílie do 23 let, ale v seniorské nedostal nikdy prostor.\nRoku 2011 uvedl, že se chce zúčastnit MS 2014 i ve dresu francouzského mužstva, které se mělo konat v jeho rodné Brazílii.\nPovolán ale nakonec nebyl, světového šampionátu se nezúčastnil.\n\nZdroj:\n\n\n\n"}
{"id": "1538230", "url": "https://cs.wikipedia.org/wiki?curid=1538230", "title": "Mubi", "text": "Mubi\n\nMubi je online placený poskytovatel filmů. V jednu chvíli vždy obsahuje pouze třicet filmů, přičemž každý den jeden vymění. Webová stránka Mubi zároveň obsahuje filmovou databázi. Web vznikl v roce 2007 pod názvem \"The Auteurs\". Založil jej turecký podnikatel Efe Çakarel. Název Mubi si přisvojil v roce 2010. Mubi má vlastní aplikace pro iPad a Android. Počínaje rokem 2016 Mubi distribuuje filmy také v kinech, a to ve Spojených státech amerických a Spojeném království. Do kin společnost uvedla například filmy \"Já, Olga Hepnarová\" (2016), \"Milenec na jeden den\" (2017) a \"Záhada Silver Lake\" (2018).\n\n"}
{"id": "1538232", "url": "https://cs.wikipedia.org/wiki?curid=1538232", "title": "Ling Meng-čchu", "text": "Ling Meng-čchu\n\nLing Meng-čchu (, 1580–1644) byl čínský spisovatel působící v říši Ming. Sbíral, psal a vydával literaturu v hovorovém jazyce, je znám především jako autor \"Podivuhodných příběhů, při nichž se údivem tluče do stolu\", dvou sbírek povídek \"chua-pen\".\n\nLing Meng-čchu používal zdvořilostní jméno Süan-fang () a literární pseudonym Čchu-čcheng ().\n\nLing Meng-čchu pocházel z okresu Wu-čcheng na severu provincie Če-ťiang. Jeho otec i děd uspěli u úřednických zkoušek a sloužili ve státní správě, otec po odchodu do výslužby vydával knihy, klasickou literaturu i své komentáře k historickým dílům. Li Meng-ču však získal pouze status státního studenta (\"šeng-jüan\"), ve vyšších stupních zkoušek neuspěl. Úřední kariéru proto zahájil pozdě, až roku 1634 byl jmenován okresním přednostou v Šanghaji, později zastával úřad pomocníka prefekta. \n\nNázorově patřil k ortodoxním konfuciáncům, což mu však v jeho díle nebránilo vyslovovat neortodoxní myšlenky. Byl autorem několika básnických sbírek a literárněteoretických prací, sbíral díla v hovorovém jazyce. Společně se svým bohatým příbuzným Min Čchi-ťim vydával kvalitní ilustrované konfuciánské klasiky, drama, prózu i komentáře, udržoval styky s předními literáty své doby, Jüan Čung-taoem, Čchen Ťi-žuem, Tchang Sien-cuem a dalšími.\n\nJeho nejvýznamnějším dílem je dvoudílná sbírka povídek \"chua-pen\" nazvaná \"Pchaj-an ťing-čchi\" (, \"Podivuhodné příběhy, při nichž se údivem tluče do stolu\") publikovaná roku 1627 (první část) a 1632 (druhá část). Obsahují 78 povídek. Náměty a motivy pro své příběhy čerpal z lidového podání a starších povídek. \n\nJeho produkce byla oblíbená, nicméně od poloviny 17. do 20. století čtenáři znali jeho povídky především ze sbírky \"Ťin-ku čchi-kuan\" (\"Přehlídka podivuhodných příběhů dnešních i starobylých\") sestavené neznámým editorem koncem 30. let 17. století z \"Podivuhodných příběhů...\" a Feng Meng-lungova \"Trojsloví\".\n\nZahynul roku 1644 v bojích doprovázejících zánik mingského státu.\n"}
{"id": "1538235", "url": "https://cs.wikipedia.org/wiki?curid=1538235", "title": "Die Welt", "text": "Die Welt\n\nDie Welt je německý deník. Vznikl v roce 1946 v Hamburku, kdy jej založily britské okupační síly za účelem poskytnutí „kvalitních novin“ podle vzoru britského listu \"The Times\". Zpočátku byl obsah novin podáván z britského pohledu, ale počínaje rokem 1947 přijal politiku poskytování dvou hlavních článků na velká témata, jedno britské a druhé německé. V roce 1953 noviny koupil nakladatel Axel Springer. V roce 1993 byla cirkulace novin téměř 210 tisíc kusů. Ve vrcholových dobách dosahovala až miliónu. V roce 2008 byly noviny zakázány v Egyptě kvůli karikaturám proroka Mohameda.\n\n"}
{"id": "1538236", "url": "https://cs.wikipedia.org/wiki?curid=1538236", "title": "Vodní elektrárna Três Marias", "text": "Vodní elektrárna Três Marias\n\nVodní elektrárna Três Marias (potrugalsky \"Usina Hidrelétrica de\" \"Três Marias\" ) je vodní dílo na řece São Francisco v Brazílii. Je součástí energetické Kaskády na řece São Francisco. \n\nVodní dílo Três Marias se nachází v místě s povodím 50 600 km, z celkové hodnoty povodí v řádu 630 000 km.\n\nZemní sypaná hráz o délce 2 700 m je v základu široká 600 m a dosahuje výšky 75 m. Zadržuje vody přehradní nádrže o ploše 1090 km. Nádrž poskytuje při celkovém objemu 19,5 km užitečný objem 15,3 km. Nadmořská výška normální úrovně hladiny je 576 m. \n\nPřelivový systém o 11 polích umožňuje převod 8 700 m3/s.\n\nVe strojovně elektrárny pracuje při optimálním spádu 46,1 m šest Kaplanových turbín o hltnosti 150 m/s a výkonu 66 MW. Celkový stanovený výkon elektrárny je 396 MW.  \n\nPrvní práce byly zahájeny v září 1956, první jednotky uvedl do provozu při slavnostním otevření prezident Brazílie João Goulart 25. července 1962.\n\nEnergetický význam díla je ve vztahu k celkovému výkonu kaskády na řece São Francisco málo významný. Přehradní dílo však zadržuje prudké povodně na horním toku řeky a spolu se spodními přehradními nádržemi Sobradinho a Luiz Gonzaga umožňuje celoroční plynulou produkci mohutného systému Paulo Afonso.  \n\nVodní dílo je provozováno brazilskou energetickou společností Cemig.\n\n\n"}
{"id": "1538237", "url": "https://cs.wikipedia.org/wiki?curid=1538237", "title": "Hymna Tádžické SSR", "text": "Hymna Tádžické SSR\n\nSurudi Milli byla od roku 1946 hymnou Tádžické sovětské socialistické republiky. Po rozpadu Sovětského svazu a s pozdějším vznikem dnešního Tádžikistánu byla přijata její lehce upravená verze, ale používá se dodnes. O dnešní hymně pojednává tento článek.\n\n"}
{"id": "1538239", "url": "https://cs.wikipedia.org/wiki?curid=1538239", "title": "Kultovní pyramida", "text": "Kultovní pyramida\n\nKultovní pyramida je typ egyptské pyramidy sloužící pro kultovní účely jako kenotaf, který byl stavěn v těsné blízkosti u hlavní pyramidy pro pohřbení faraona. Nejstarší dochovaná kultovní pyramida byla nalezena u pyramidy v Médúmu. Kvůli svým malým rozměrům byly egyptským obyvatelstvem často rozebírány.\n\nPřesný účel kultovních pyramid nebyl dosud objasněn. Nabízí se tyto možnosti:\n\n"}
{"id": "1538241", "url": "https://cs.wikipedia.org/wiki?curid=1538241", "title": "The Wire (časopis)", "text": "The Wire (časopis)\n\nThe Wire je britský hudební časopis zaměřený na avantgardní a experimentální hudbu. Vychází od roku 1982 jako měsíčník. Od roku 1997 má také internetové stránky, které obsahují kompletní archiv starých čísel. Původním šéfredaktorem byl Anthony Wood (1982–1985). Později tuto funkci zastávali Richard Cook (1985–1992), Mark Sinker (1992–1993), Tony Herrington (1993–2000), Rob Young (2000–2004), Chris Bohn (2004–2015) a Derek Walmsley (od 2015). Anthony Wood byl rovněž původním vlastníkem magazínu. Později jej vlastnila společnost Namara Group (do 2000) a od prosince 2000 vychází nezávisle. V červnu 2017 vyšlo čtyřsté číslo časopisu. Původně byl magazín zaměřen na britskou jazzovou scénu s důrazem na avantgardní jazz a free jazz. Později záběr rozšířil na další experimentální hudební žánry jako experimentální rock, electronica, alternativní hip-hop, nu jazz a free improvisation.\n"}
{"id": "1538244", "url": "https://cs.wikipedia.org/wiki?curid=1538244", "title": "Vos estis lux mundi", "text": "Vos estis lux mundi\n\nVos estis lux mundi (česky \"Vy jste světlo světa\") je apoštolský list vydaný motu proprio papežem Františkem roku 2019. Dokument byl podepsán 7. května a účinnosti nabyl 1. června 2019 s prozatímní platností na tři roky. Dekret stanovuje nové procedurální normy pro boj se sexuálním zneužíváním a má všeobecnou závaznost pro celou katolickou církev, a představuje významný krok v prevenci a potírání sexuálních deliktů ze strany římské kurie.\n\nVydání tohoto dokumentu souvisí se snahou papeže Františka o řešení skandálů spojených se sexuálním zneužíváním a jeho utajováním v rámci římskokatolické církve. Byl vydán jen tři měsíce po přelomovém summitu konaném 21.–24. února 2019 ve Vatikánu, historicky vůbec první konferenci katolické církve, která se této problematice věnovala. List se přitom nezaměřuje pouze na pohlavní zneužívání či obtěžování dětí (u nichž navíc posouvá hranici zletilosti z 16 na 18 let), ale i dospělých. Na dospělé papežský dekret pamatuje také kvůli nedávným kauzám zneužívání řeholnic a seminaristů.\n\nPočáteční slova jsou uvozena citátem z evangelia, podle něhož se také dokument nazývá: \"\"Vy jste světlo světa. Nemůže se skrýt město položené na hoře.\" (Mt 5,14) Náš Pán Ježíš Kristus volá každého věřícího, aby byl zářným vzorem ctnosti, bezúhonnosti a svatosti.\"\n\nPo úvodním pozdravu (preambuli) je text dokumentu rozdělen do dvou částí a 19 článků. První část o pěti článcích obsahuje obecná ustanovení a druhá se týká především biskupů. Dokument nijak neupravuje již dříve stanovené tresty, nýbrž oznamovací proceduru a průběh předběžného šetření. Nová norma se týká níže uvedených zločinů, jsou-li spáchány kleriky (biskupy, kněžími nebo jáhny) nebo řeholníky, a vztahuje se i na utajování těchto zločinů ze strany biskupů a řeholních představených:\n\nVšechny diecéze (ať už zvlášť, či společně) mají povinnost vytvořit do června 2020 stabilní a veřejnosti snadno dostupný mechanismus k nahlašování deliktů. Papežský dokument nespecifikuje, jak má být toto nařízení konkrétně realizováno, v tom nechává jednotlivým diecézím svobodu. Česká biskupská konference ve spolupráci s konferencemi vyšších řeholních představených takové \"kontaktní místo\" zřídila již k 1. květnu 2019, krátce před vydáním tohoto papežského nařízení.\n\nKněží a řeholní osoby mají povinnost církevnímu představenému okamžitě sdělit všechny zprávy o zneužití, o kterých se dozvědí, stejně jako eventuální opominutí a utajování, pokud jde o vyšetřování jednotlivých případů. Dosud k ohlášení takových věcí zavazovalo pouze svědomí. Oznamovací povinnost ve vztahu k místnímu ordináři nebo řeholnímu představenému ovšem nezasahuje ani neupravuje jakoukoli jinou oznamovací povinnost, která by existovala v legislativě daného státu. Kněží a řeholní osoby tedy musejí vždy respektovat zákony své země. Místní církevní organizace také nemají váhat se zapojením světských odborníků do církevního vyšetřování.\n\nDokument určuje maximální délku vyšetřování, vymezuje čas, v němž musí na jeho výsledky reagovat Vatikán, a umožňuje přečiny nahlásit i zpětně. Nově rovněž stanovuje postup v případě, že se obvinění týká biskupa, kardinála anebo řeholního představeného.\n\nDekret je rovněž namířen proti těm, kteří zaujímají v církvi odpovědné funkce a namísto vyšetřování případů zneužití, jichž se dopustili druzí, pachatele kryjí, takže namísto oběti chrání podezřelého. Důležitá jsou proto ustanovení ohledně ochrany těch, kdo podali oznámení, zejména obětí. Obětem a jejich rodinám musí být také poskytnuta náležitá duchovní, lékařská a psychologická pomoc.\n\n\n"}
{"id": "1538245", "url": "https://cs.wikipedia.org/wiki?curid=1538245", "title": "Filmweb", "text": "Filmweb\n\nFilmweb je polská online databáze obsahující informace o filmech, televizních seriálech, hercích a dalších filmových tvůrcích. Počínaje lednem roku 2011 obsahuje také videohry. Filmweb byl uveden do provozu dne 18. března 1998, jejím zakladatelem byl Artur Gortych. Je v polském jazyce a je největší polskou filmovou databází. V listopadu 2011 byla uvedena aplikace pro iOS. V únoru 2012 byla uvedena aplikace pro Android a v březnu 2012 pro Windows Phone. V září 2010 byl představen nový design webové stránky.\n"}
{"id": "1538249", "url": "https://cs.wikipedia.org/wiki?curid=1538249", "title": "Dynamické rozhodování", "text": "Dynamické rozhodování\n\nDynamické rozhodování je vzájemně závislé rozhodování, které se odehrává v prostředí, které se v průběhu času mění buď v důsledku předchozích akcí rozhodnutelé, nebo v důsledku událostí, které jsou mimo kontrolu rozhodovatelé. V tomto smyslu jsou dynamická rozhodnutí, na rozdíl od jednoduchých a konvenčních jednorázových rozhodnutí, obvykle složitější a objevují se v reálném čase a zahrnují pozorování, do jaké míry jsou lidé schopni využít své zkušenosti k řízení konkrétního komplexního systému, včetně typů zkušeností, které časem vedou k lepším rozhodnutím.\n\nDynamický výzkum rozhodování využívá počítačové simulace, které jsou laboratorními analogy pro situace v reálném životě. Tyto počítačové simulace se také nazývají „mikrosvěty“ a používají se ke zkoumání chování lidí v simulovaném prostředí skutečného světa, kde se lidé obvykle snaží ovládat složitý systém, kde jsou pozdější rozhodnutí ovlivněna dřívějšími rozhodnutími. Následující výzkum odlišuje DDM od klasičtějších forem výzkumu rozhodování minulosti:\n\n\n\n\n\nTaké použití mikrosvětů jako nástroje k prozkoumání DDM nejenže poskytuje experimentální kontrolu výzkumníkům DDM, ale také činí pole DDM současným na rozdíl od klasického výzkumu rozhodování, který je velmi starý. Příklady dynamických rozhodovacích situací zahrnují řízení změny klimatu, tovární výrobu a inventarizaci, řízení letového provozu, hašení požáru a řízení automobilu, vojenské velení a řízení v bitevním poli. Výzkum v DDM se zaměřil na zkoumání, do jaké míry tvůrci rozhodnutí využívají své zkušenosti k řízení konkrétního systému; faktory, které jsou základem pro získávání a využívání zkušeností při rozhodování; a typ zkušeností, které vedou k lepším rozhodnutím v dynamických úkolech.\n\nUčení je nedílnou součástí výzkumu DDM. Jednou z hlavních výzkumných činností v DDM bylo prozkoumat pomocí simulačních nástrojů mikrosvětů, do jaké míry jsou lidé schopni se naučit ovládat konkrétní simulovaný systém, a zkoumat faktory, které by mohly vysvětlit učení v úkolech DDM.\n\nJedna teorie učení se spoléhá na použití strategií nebo pravidel jednání, které se vztahují k určitému úkolu. Tato pravidla specifikují podmínky, za kterých se určité pravidlo nebo strategie použije. Tato pravidla mají podobu, pokud rozpoznáte situaci S, poté provedete akci / strategii A. Například, Anzai implementoval sadu výrobních pravidel nebo strategií, které prováděly úkol DDM řídit loď přes určitou sadu bran. . Strategie Anzaiho dokázaly napodobit výkon úkolu ze strany lidských účastníků. Podobně Lovett a Anderson ukázali, jak lidé používají výrobní pravidla nebo strategie if - then zadejte úkol „stick-sticks“, což je izomorfa Lurchinsova problému s waterjugováním. Cílem úkolu stavebních tyčinek je sestrojit tyčinku konkrétní požadované délky vzhledem ke třem délkám tyčinek, z nichž se má stavět (existuje neomezené množství tyčinek každé délky). Při řešení tohoto problému je v zásadě možné použít dvě strategie. Strategie podtržení je vzít menší tyčinky a vybudovat až k cílové tyči. Strategie překmitu je vzít hůl déle než cíl a odříznout kusy stejné délky jako menší hůl, dokud jeden nedosáhne cílové délky. Lovett a Anderson to zařídili tak, že pouze jedna strategie by pracovala na konkrétním problému a dala subjektům problémy, kde jedna ze dvou strategií pracovala na většině problémů (a ona vyvažovala nad subjekty, což byla úspěšnější strategie).\n\nNěkteří další vědci navrhli, že učení v DDM úkolech lze vysvětlit konekcionistickou teorií nebo konekcionismem. Spojení mezi jednotkami, jejichž síla nebo vážení závisí na předchozích zkušenostech. Výstup dané jednotky tedy závisí na výstupu předchozí jednotky vážené silou spojení. Například Gibson a kol. Ukázalo se, že model učení stroje se spojovací neuronovou sítí dělá dobrou práci, aby vysvětlil lidské chování v úkolu továrny na výrobu cukru Berryho a Broadbenta.\n\nTeorie učení založená na instancích (IBLT) je teorie, jak se lidé rozhodují v dynamických úkolech vyvinutých Cleotilde Gonzalezem, Christianem Lebiere a Javierem Lerchem. Teorie byla rozšířena do dvou různých paradigmat dynamických úkolů, nazývaných vzorkování a opakovaná volba, Cleotilde Gonzalez a Varun Dutt. Gonzalez a Dutt ukázali, že v těchto dynamických úkolech poskytuje IBLT nejlepší vysvětlení lidského chování a vede lépe než mnoho jiných konkurenčních modelů a přístupů. Podle IBLT se jednotlivci spoléhají na své nashromážděné zkušenosti při rozhodování získáváním minulých řešení podobných situací uložených v paměti. Přesnost rozhodnutí se tak může zlepšit pouze postupně a prostřednictvím interakce s podobnými situacemi.\n\nIBLT předpokládá, že konkrétní instance nebo zkušenosti nebo příklady jsou uloženy v paměti. Tyto instance mají velmi konkrétní strukturu definovanou třemi odlišnými částmi, které zahrnují situaci, rozhodnutí a užitečnost (nebo SDU):\n\n\n\n\nKromě předdefinované struktury instance se IBLT spoléhá na globální proces rozhodování na vysoké úrovni, který se skládá z pěti fází: rozpoznávání, úsudek, výběr, provedení a zpětná vazba. Když se lidé potýkají se situací v určitém prostředí, lidé pravděpodobně z paměti načtou podobné instance, aby se rozhodli. V atypických situacích (těch, které nejsou podobné tomu, s čím se v minulosti setkáváme), není načtení z paměti možné a lidé by pro rozhodnutí museli použít heuristiku (která se nespoléhá na paměť). V situacích, které jsou typické a kde lze získat inss, se vyhodnocuje užitečnost podobných případů, dokud není překročena úroveň nezbytnosti. \n"}
{"id": "1538251", "url": "https://cs.wikipedia.org/wiki?curid=1538251", "title": "Le Mans '66", "text": "Le Mans '66\n\nLe Mans '66 (v originále Ford v Ferrari) je americký sportovní film z roku 2019 režiséra Jamese Mangolda natočený na motivy osudů automobilových konstruktérů a závodníků Kena Milese a Carrolla Shelbyho. Snímek sleduje cestu týmu Shelby American k vítězství v závodě 24 hodin Le Mans z roku 1966. Scénář k filmu napsali Jez Butterworth, John-Henry Butterworth a Jason Keller. V hlavních rolích hráli Matt Damon a Christian Bale, v dalších rolích se objevili Jon Bernthal, Caitriona Balfe, Tracy Letts, Josh Lucas, Noah Jupe, Remo Girone a Ray McKinnon.\n\nFilm měl premiéru 30. srpna na Telluride Film Festival. Do kin byl uveden 14. listopadu 2019. \n\nFilm začíná v roce 1963, kdy šéf marketingu Ford Motor Company Lee Iacocca navrhne Henrymu Fordovi II, aby se značka Ford zapojila do prestižního závodění v Le Mans. Dle plánu mělo vyvinutí vítězného závodního supersportu povznést značku Ford v očích mladých Američanů a tím zvýšit tržby značky v tomto segmentu zákazníků. Prvním krokem Fordu byl pokus odkoupit krachující značku Ferrari a její závodní divizi Scuderia Ferrari, která v Le Mans vítězila neustále od roku 1960. Enzo Ferrari ovšem nabídku Fordu na poslední chvíli nepřijal, když dostal lepší od Fiatu, který mu slíbil nerušenou kontrolu nad divizi Scuderia Ferrari.\n\nRozhořčený Ford nařídil postavit závodní auto, které v Le Mans porazí Ferrari. Iacocca proto najme Carrolla Shelbyho, závodníka a konstruktéra, který Le Mans vyhrál v roce 1959. Shelby se spojí se svým kamarádem, britským závodníkem a konstruktérem Kenem Milesem a společně začnou upravovat čerstvě postavený prototyp Ford GT40 Mk I. Pro předsednictvo Fordu ovšem není horkokrevný Miles vhodným jezdcem, který by měl reprezentovat jejich značku, a proto ho nenechají závodit v Le Mans 1964 a nahradí ho závodníky Philem Hillem a Brucem McLarenem. Všechny nasazené vozy Ford GT40 ovšem závod nakonec nedojely. Zatímco Henry Ford II vidí prohru jako naprostý debakl, Shelby ho přesvědčí, že účast vypěstovala ve Ferrarim strach z konkurence a pokud dostane napříště zcela volnou ruku ve výběru jezdců, tak ho porazí. Shelby a Miles společně vyvinou Ford GT40 Mk II, při jehož testování Miles téměř přijde o život. \n\nV roce 1966 převezme Leo Beebe, viceprezident společnosti Ford, závodní divizi. Jeho cílem je odstranit z týmu Milese, ale Shelby přesvědčí Henryho Forda II, že mu musí nechat odpovědnost nad výběrem jezdců. S Fordem se domluví, že pokud Miles zvítězí v závodě 24 hodin v Daytoně, pojede za tým i v Le Mans. Ford souhlasí. Beebe ovšem do závodu postavil další tým Fordu složený z profesionálů NASCARu závodících pod týmem Holman-Moody. Závod ovšem přesto vyhrál Miles.\n\nZávěr filmu je věnován závodu 24 hodin v Le Mans 1966, během kterého Ken Miles několikrát překonal dosavadní rekordy. Ačkoliv byl Miles s přehledem první, Beebe nařídil Shelbymu, aby Miles počkal na další dva týmy závodící za Ford a do cílové pásky přijeli z reklamních důvodů všichni vedle sebe. Kvůli tomu se vítězem stal Bruce McLaren z druhého fordovského týmu, který startoval ze vzdálenější pozice a tím de facto ujel více než Miles.\n\nDva měsíce od závodu v Le Mans během testování nového prototypu Ford GT40 J-Car měl Miles na okruhu Riverside International Raceway smrtelnou nehodu. Ford si vítězství v Le Mans zopakoval ještě v letech 1967 až 1969. Stal se tak jedinou americkou automobilkou, která tento prestižní závod vyhrála. Ken Miles byl v roce 2001 posmrtně uveden do Motorsports Hall of Fame of America.\n\nSnímek byl u kritiků přijat pozitivně. Na americkém agregátoru recenzí Rotten Tomatoes získal hodnocení 92 % založené na 226 recenzích, z nichž bylo 208 kladných. Na dalším americkém agregátoru recenzí - Metacritic - skončil s hodnocením 81 bodů ze sta, založeném na 43 recenzích.\n\nJelikož se děj filmu odehrává nejméně během tří let, řada událostí a faktů je vynechána. Nejvýrazněji je to patrné v momentě, kdy je Miles vyřazen z účasti na závodě 24 hodin v Le Mans 1964 a po debaklu Fordu mu Shelby řekne: \"Příští rok to zkusíme znovu,\" a následně se v ději odehrává závod 24 hodin v Le Mans 1966. Ročník 1965, ve kterém Miles startoval, ale odstoupil již po 4 hodinách kvůli poruše převodovky, je ve filmu zcela vynechán. Ačkoliv to tedy vypadá, že Shelby selhal jen v roce 1964, Ford s Ferrari prohrál také v roce 1965 (ve kterém Ferrari obsadilo první tři pozice). \n\nDále, ačkoliv ve filmu jde Lee Iacocca najmout rovnou Shelbyho, ve skutečnosti nebyl prvním adeptem. Ford pro debaklu při snaze odkoupit Ferrari nejdříve pro svůj supersport oslovil značky Lotus, Lola a Cooper. Nakonec byla vybrána automobilka Lola, která s Fordem spolupracovala již na vozu Lola Mk6 (1962 až 1963), který startoval na Le Mans 1963, ale závod nedojel. Tehdejší majitel Loly Eric Broadley souhlasil s roční spoluprací s Fordem a odprodejem dvou podvozků vozu Lola Mk6. Ford na stavbu svého supersportu najal Johna Wyera, bývalého šéfa závodního týmu Aston Martin. Spolu s Broadleyem a Wyerem na stavbě spolupracoval konstruktér Roy Lunn, který v roce 1962 postavil prototyp Ford Mustang I. První prototyp Ford GT/10 představili v roce 1964. Až po neúspěších jejich prototypu byl projekt předán Carollu Shelbymu.\n\nLee Iacocca je ve filmu představen jako šéf marketingu Fordu, který v posledních letech nedokázal zabránit propadu tržeb a čelí tak kritice Lea Beebeho. Ovšem ve skutečnosti Iacocca ve Fordu pracoval od roku 1946 a přestože se nejdříve věnoval marketingu, díky svým nápadům se rychle vypracoval. V roce 1960 se stal generálním manažerem divize Ford; v roce 1965 poté viceprezidentem divize automobilů a nákladních vozů Ford. Později, od roku 1970 do roku 1978 byl dokonce prezidentem společnosti.\n\n"}
{"id": "1538252", "url": "https://cs.wikipedia.org/wiki?curid=1538252", "title": "Asociace češtinářů", "text": "Asociace češtinářů\n\nAsociace češtinářů (ASČ) je profesní spolek sdružující praktikující učitele českého jazyka na základních a středních školách.\n\nAsociace češtinářů byla založena v roce 2012 jako \"Asociace středoškolských češtinářů\"; ke změně názvu a podmínek členství došlo roku 2015, od téže doby platí její nové stanovy. Nyní sdružuje učitele češtiny na základních a středních školách; část z nich souběžně působí i na školách vysokých nebo v zahraničí. Prvním předsedou ASČ se stal Jiří Kostečka, který dnes zastává funkci čestného předsedy. Od roku 2014 sdružení předsedá Josef Soukal, místopředsedou je Vladimír Stanzel.\n\nAsociace se věnuje všem aspektům výuky češtiny, zejména na základní a střední škole, na svých webových stránkách a facebookových stránkách přetiskuje odborné a popularizační materiály, popř. takové materiály sama vytváří. Má také twitterový účet. Věnuje se jazyku, slohu a komunikaci i literatuře, spolupracuje s bohemisty ze specializovaných odborných pracovišť i s některými časopisy, zejména s časopisem Český jazyk a literatura.\n\nVyhledávanou rubrikou na jejích webových stránkách je Poradna ASČ, vedená Jiřím Kostečkou. Byla otevřena na základě dohody Asociace s Ústavem pro jazyk český Akademie věd České republiky a je primárně orientovaná na dotazy k výuce češtiny, ovšem řeší běžně i dotazy týkající se širšího okruhu jazykových problémů. Populární je také rubrika \"Z prací žáků a studentů\" přinášející inspirativní školní práce, mj. na maturitní témata, či práce z literárních a publicistických soutěží apod. Asociace se rovněž snaží upozorňovat na kvalitní díla současné české a světové literatury, popř. díla literatury pro děti a mládež.\n\nAsociace vypracovala i koncepční vzdělávací materiály, zejména k maturitní zkoušce, a publikovala vyjádření k vzdělávacím opatřením. K podobě státní maturity z českého jazyka se představitelé ASČ dlouhodobě vyjadřují ve sdělovacích prostředcích, současně pro učitele připravují volně dostupné pracovní listy apod.\n\nČlenové Asociace češtinářů se věnují i dalším aktivitám v rámci daného oboru a v oborech souvisejících: působí např. v kabinetech českého jazyka a literatury zřizovaných Národním institutem pro další vzdělávání, spoluorganizují soutěže pro žáky, spolupracují při vytváření vzdělávacích programů, při přípravě společné části maturitní zkoušky aj.\n\n"}
{"id": "1538253", "url": "https://cs.wikipedia.org/wiki?curid=1538253", "title": "Zeynep Tufekci", "text": "Zeynep Tufekci\n\nZeynep Tufekci (; ) je turecká spisovatelka a techno-socioložka, která je známá hlavně díky svému výzkumu v oblasti sociálních dopadů vznikajících z technologií, jako jsou umělá inteligence a velká data, v kontextu politiky a společenské odpovědnosti firem. Je docentkou na UNC School of Information and Library Science (SILS) a pravidelná přispěvatelka do komentářové sekce v New York Times. Spolupracuje s katedrou sociologie na UNC a s Harvard Berkman Klein centrem pro internet a společnost.\n\nZeynep Tufekci se narodila v Istanbulu ve čtvrti Beyoğlu. V roce 1995 získala titul B.A. ze sociologie na Istanbulské univerzitě. Kromě toho má také bakalářský titul z programování na Bosphorus University. V roce 1999 získala magisterský titul a v roce 2004 Ph.D. na University of Texas v Austinu. Pracovala jako počítačová programátorka, než začala obracet svou pozornost na sociální dopady technologií a zaměřovat se na to, jak digitální a výpočetní technologie interaguje se sociální, politickou a kulturní dynamikou. Výzkum Dr. Tufekci se zabývá vztahy mezi technologiemi a společností. Její akademická práce se zaměřuje na sociální hnutí, participaci lidí na politickém procesu, soukromí, sledování a sociální interakci. Je také známá pro její práci o velkých datech a algoritmickém rozhodování. \n\nOd roku 2012 do roku 2013 byla členkou centra pro politiku informačních technologií na Princetonské universitě a v roce 2015 byla vybrána do programu Andrew Carnegie Fellows a obdržela grant v hodnotě $200,000. Na roky 2019 až 2024 obdržela Tufekci a další pracovníci z UNC grant od Knight Foundation v hodnotě 5 milionů dolarů na zřízení centra pro informace, technologie a veřejný život (The Center for Information, Technology, and Public Life).\n\nJejí kniha Twitter and Tear Gas: The Power and Fragility of Networked Protest, vydaná nakladatelstvím Yale press v roce 2017, zkoumá dynamiku, silné a slabé stránky sociálních hnutí ve 21. století.\n\nV květnu 2017 vydalo Tufekci vydavatelství Yale University Press knihu \"Twitter and Tear Gas: The Power and Fragility of Networked Protest\". V knize se zabývá protesty a sociálními hnutí v době internetu, masových médií a sociálních sítí a vlivem těchto prostředků na jejich vznik a dosažené výsledky. Mezi případy které se v knize objevují, patří mimo jiné Zapatova armáda národního osvobození, hnutí Occupy Wall street nebo Protesty v Turecku v roce 2013. Ve své knize vychází nejen z vědeckých analýz, ale také ze zúčastněných pozorování. \n\nKnihu „Inequity in the Technopolis: Race, Class, Gender, and the Digital Divide in Austin“ vydanou v roce 2012 editovala spolu s Josephem Straubhaarem, Jeremiahem Spencem a Robertou G. Lentz. \n\nNapsala také množství akademických publikací převážně na téma sociálních medií a sociálního prostředí internetu. Zabývá se v nich digitální nerovností, zneužitím a využitím sociálních médií a experimenty provedenými na toto téma.\n\nV roce 2014 publikovala práci s názvem \"Algorithmic Harms Beyond Facebook and Google: Emergent Challenges of Computational Agency\" popisuje experiment provedený v roce 2012 na Facebooku. Jeffrey T. Hancock a jeho student Jamie Guillory spolu se zaměstnancem Facebooku se pokusili, pomocí experimentu zobrazujícímu různým uživatelům jiný obsah, ukázat možnosti manipulace společnosti.\n\nV další práci publikované pod názvem \"\"Not This One\": Social Movements, the Attention Economy, and Microcelebrity Networked Activism\" se zabývá tématem pozornosti společnosti a jejího rozdělení vzhledem k sociálním sociálním sítím a dalším mediím. Popisuje provedené studie a otázky budoucího objevování v této oblasti.\n\nTufekci pravidelně přispívá do New York Times, kromě toho publikuje i v dalších časopisech.\n\nV březnu 2018 napsala v New York Times, že „YouTube může být jedním z nejsilnějších radikalizujících nástrojů 21. století.“ Citovala nárůst konspiračních videí během Trumpovy vlády a zejména po střelbě na střední škole Marjory Stoneman Douglas v Parklandu na Floridě.\n\nV lednu 2018 napsala příběh pro časopis Wired s názvem \"It's the (Democracy-Poisoning) Golden Age of Free Speech.\" Od té doby napsala pro Wired více článků.\n\nOd února roku 2019 píše články pro populárně-vědecký časopis The Scientific American. Jedním z nich je příběh o sociologickém versus psychologickém pohledu na téma populárního seriálu Hra o trůny s názvem \"\"The Real Reason Fans Hate the Last Season of \"Game of Thrones.\"\n\nMezi další média, která zveřejnila práci Dr. Zeynep Tufekci, patří také MIT Technology Review, Washington Post, The Guardian nebo magazíny The Economist, The Atlantic a Forbes. \n\nV říjnu 2014 přednesla svůj první TED projev na konferenci TEDGlobal v Riu de Janeiru. V projevu s názvem „Online social change: easy to organize, hard to win“ se věnovala organizaci sociálních hnutí v době masových médií a internetu. Masová komunikace podle ní usnadnila zformování velkých hnutí, nicméně často nepřináší větší dopad. Jako jeden z hlavních důvodů uvádí absenci funkční organizace a strategického plánu, které hnutí formovaná před rozvojem internetu měla.\n\nJejí další TED projev s názvem „Machine intelligence makes human morals more important“, který proběhl v červnu 2016 na konferenci TEDSummit v Albertě, se věnoval negativním sociálním dopadům strojového učení a rozhodování počítačů, například na negativní dopady strojového učení na sociální sítě nebo jeho využití při hledání potenciálně vhodných zaměstnanců. Upozornila také na rostoucí význam lidské morálky v době strojového a umělé inteligence.\n\nTřetí projev přednesla v září roku 2017 v New Yorku. Tématem bylo využívání sociálních médií a internetu k ovlivňování společnosti. Popisovala fungování algoritmů, které upravují obsah, tak aby zvýšili pravděpodobnost, že uživatel bude sledovat další příspěvky nebo přispěje na volební kampaň. Velké nebezpečí vidí Tufekci ve využití podobných algoritmů k ovlivnění voličů, aniž by to bylo viditelné pro celou společnost.\n\nNa podzim roku 2017 přednesla Tufekci přednášku s názvem \"Democracy vs. Clickbait\", kde tvrdila, že podle jejích výpočtů, vydělává firma Facebook pouze 10 až 20 USD za jednoho uživatele za rok. „Naúčtujte mi to,“ navrhla, „a udělejte ze mě zákazníka.“\n\nByla také uvedena ve zvláštním článku v týdeníku The Economist o technologii a politice, v němž tvrdí, že politické kampaně cílí na čím dál tím přesněji zvolenou skupinu voličů a tím se zužuje „veřejná sféra“, v níž se koná veřejná občanská debata.\n\n\n"}
{"id": "1538261", "url": "https://cs.wikipedia.org/wiki?curid=1538261", "title": "Seznam sídel v Chorvatsku (R)", "text": "Seznam sídel v Chorvatsku (R)\n\nToto je seznam sídel v Chorvatsku začínajících na písmeno R.\n"}
{"id": "1538265", "url": "https://cs.wikipedia.org/wiki?curid=1538265", "title": "Time Out (časopis)", "text": "Time Out (časopis)\n\nTime Out je původně britský časopis, který začal vycházet v roce 1968 exkluzivně v Londýně a později se rozšířil do více než padesáti zemí po celém světě. Svůj název dostal podle stejnojmenného hudebního alba od klavíristy Davida Brubecka. Zpočátku byl \"Time Out\" undergroundovým magazínem.\n\nV roce 1995 začala vycházet newyorská edice \"Time Out New York\". Od roku 2012 je londýnská verze distribuována zdarma. Newyorská edice vychází zdarma od roku 2015.\n\n"}
{"id": "1538270", "url": "https://cs.wikipedia.org/wiki?curid=1538270", "title": "Livin La Pura Vida", "text": "Livin La Pura Vida\n\nLivin La Pura Vida (česky doslovně Žít čistý život) je 7. díl 31. řady amerického animovaného seriálu Simpsonovi. Režisér dílu zatím byl Timothy Bailey, scénář napsal Brian Kelley. Ve Spojených státech měl premiéru 7. listopadu 2019 na televizní stanici Fox. Nebylo oznámeno, zda bude tento díl (a celkově tato řada) vysílán i v Česku.\n\nSimpsonovi se rozhodnou, že se s dalšími rodinami ze Springfieldu zúčastní každoročního výletu van Houtenových do Kostariky (kterou si finančně nemohou dovolit). Homer se seznámí s Evelyn, novou přítelkyní Patty mezitím, co se Líza snaží přijít na důvod, proč mohou van Houtenovi na tento výlet každý rok.\n"}
{"id": "1538274", "url": "https://cs.wikipedia.org/wiki?curid=1538274", "title": "Římskokatolická farnost Zbýšov v Čechách", "text": "Římskokatolická farnost Zbýšov v Čechách\n\nŘímskokatolická farnost Zbýšov v Čechách je územním společenstvím římských katolíků v rámci kutnohorsko-poděbradského vikariátu královéhradecké diecéze.\n\nVes Zbýšov je prvně písemně doložena v roce 1257 jako majetek sázavských benediktinů, kteří zde také od roku 1360 měli své proboštství (tj. malý řeholní dům, závislý na mateřském sázavském opatství). Benediktinští kněží se tedy přímo podíleli na místní duchovní správě. Proboštství zaniklo za husitských válek. Později byla ve vsi obnovena katolická farnost. Původní gotický kostelík byl v roce 1884 zbořen a nahrazen novogotickou novostavbou. Na přelomu let 1948–1949 ve zbýšovské farnosti pravidelně vypomáhal (především vyučováním náboženství na školách v obvodu farnosti, ale také zastupováním při některých bohoslužbách ve farním kostele) administrátor z nedaleké farnosti Číhošť, R.D. Josef Toufar, který počátkem roku 1950 byl utýrán Státní bezpečností a u kterého byl v roce 2013 zahájen beatifikační proces.\n\nK 1. lednu 2008 byla administrativně zrušena dosavadní samostatná farnost \"Vlkaneč\" a sloučena s farností zbýšovskou.\n\nFarnost má sídelního duchovního správce, který spravuje pouze tuto jedinou farnost. \n\n"}
{"id": "1538275", "url": "https://cs.wikipedia.org/wiki?curid=1538275", "title": "Případ mrtvého nebožtíka", "text": "Případ mrtvého nebožtíka\n\nPřípad mrtvého nebožtíka je česká filmová komedie režiséra Miloslava Šmídmajera, který je zároveň i producentem filmu. Podle tvůrců se jedná o parodický snímek, který navazuje na dlouhou českou tradici kriminálních parodií. Natáčení filmu proběhlo v červenci 2019. V hlavních rolích se objevili Hana Vagnerová, David Novotný, Martin Pechlát a Lukáš Příkazký. Snímek měl premiéru 16. ledna 2020. \n\n"}
{"id": "1538276", "url": "https://cs.wikipedia.org/wiki?curid=1538276", "title": "Jan Stloukal", "text": "Jan Stloukal\n\nJan Stloukal může být:\n\n"}
{"id": "1538281", "url": "https://cs.wikipedia.org/wiki?curid=1538281", "title": "Kaladan", "text": "Kaladan\n\nKaladan (; známá i jako \"Kysapnadi\", \"Beino\", \"Bawinu\" nebo \"Kolodyne)\" je řeka tekoucí napříč východoindickými provinciemi Mizóram, Timit, Chin, Rakhine a Myanmar. Tvoří mezinárodní hranici mezi Indií a Barmou. Na území Barmy je tato řeka nazývána Chhimtuipui. Největším a nejvýznamnějším přítokem je řeka Tio (159 km dlouhá řeka známá také jako řeka Tiau).\n\nŘeka pramení ve východoindické provincii Chin, odkud teče přímo do sousední provincie Timit, kde se stáčí k jihu. Tam se do řeky vlévá řeka Chal a řeka Boinu. Těsně před tím, než se do ní vlije řeka Twe, uhýbá prudce k západu. Řeka pokračuje západním směrem, dokud neobteče horu Mout Phabipa, tam znovu zatáčí a teče krátce severním směrem. Tento úsek tvoří přírodní hranici mezi Indií a Myanmarem. Dále řeka míří do provincie Mizóram, kde dosáhne svého nejsevernějšího bodu a odbočí k jihozápadu. Tam je na ni napojena řeka Tuichong a záhy se řeka stojí opět k jihu. Další soutok je zprava s řekou Mat a následuje další pravý přítok řeka Kawrthingdeng. Kaladan znovu vstupuje do provincie Chin v oblasti známé jako Raithaw Ferry, severozápadně od města jménem Khenkhar. Tam je další přítok, tentokrát zleva, řeka Mi. V oblasti Ngame se Kaladan vlévá do řeky Myanmaru Rakhine a pokračuje v této podobě na jih do města Sittwe, kde ústí do Bengálského zálivu. \n\nŘeka Kaladan je největším tokem provincie Mizóram, protéká její jihovýchodní částí. To je z obchodního hlediska velice výhodné. Řeka Kaladan byla v minulosti hlavním přístupem do Myanmaru z přímořského indického města Sittwe. Roku 1904 byla označena za „Bránu“ mezi těmito oblastmi. Trasa se využívá i v dnešní době a vláda jeví zájem o její vylepšení.\n\nŘeka Kaladan je pátou největší řekou na světě, která zůstala zcela nedotčena lidskými přehrazovacími systémy. (Delší jsou například řeky Mamberamo a Sepik na Nové Guineji nebo řeka Pečora v Rusku.) Touto řekou se zabývá indická a myanmarská vláda. Ty společně zpracovávají projekt zabývající se multimodální tranzitní dopravou přes řeku, který má usnadnit vzájemné obchodování obou zúčastněných států. Projekt má hodnotu 500 milionů USD a zahrnuje například plán na výstavbu hlubinného přístavu v ústí řeky v Sittwe, jehož náklady (předpokládá se) vyšplahají na 120 milionů USD. Stavba tohoto přístavu, který je největším z plánovaných, byla zahájena již v roce 2010 a předpokádá se, že bude dokončena před polovinou roku 2020, nejpozději do začátku roku 2021. Některé části řeky mají být uměle prohloubeny, aby se usnadnil pohyb velkých nákladních lodí, které míří ze Sittwe do Mizomaru, po řece. Dále je do projektu zahrnuta výstavba říčního přístavu v Paletwě a mimo jiné také rozšíření a modernizace pozemských dálnic mezi Paletwou a Myeikwou na indicko-myanmarské hranici.  \n\nIndie již také zahájila vytváření 158km dlouhé říční trasy právě po řece Kaladan z mořského přístavu v Sittwe k vnitrozemskému vodnímu terminálu (IWT) a vodní elektrárně v Paletwě. V červnu 2017 byla dokončena část bagrování říčního dna souvisecí právě s touto trasou (rozsáhlejší prohlubování dna navázané na společný projekt indické a myanmarské vlády ještě probíhá) a zároveň se již modernizovaly některé stávající přístavy a velká mola, u kterých mohou nákladní lodě kotvit. Nyní se práce stáčí hlavně na vyvinutí spolehlivé říční navigace. Na projektu se podílí nejen Mizóram a Sittwe, ale i ostatní severovýchodní indické státy.\n\nRozvoj řeky Kaladan a její lepší využití k ekonomickým zájmům projednává indická vláda také v rámci projektu Shwe Natural Gas. (Projekt SNG se zabývá hlavně usnadněním těžby zemního plynu a jeho následného rozvozu po Indii. Jde zejména o těžbu v provinciích Shwe, Shwe Phyu a Mya právě v blízkosti Bengálského zálivu.)\n\n"}
{"id": "1538283", "url": "https://cs.wikipedia.org/wiki?curid=1538283", "title": "Isendoorn College", "text": "Isendoorn College\n\nIsendoorn College je římskokatolická střední škola ve Warnsveldu v Nizozemsku. Nabízí vzdělání v oborech MAVO, HAVO a VWO. Škola také poskytuje dvojjazyčné vzdělávání. \n\nŠkola byla založena v roce 1932 a je pojmenována po šlechtické rodině z IJzendoornu v Betuwe, dialektem vyslovovaná jako Isendoorn. Škola začala jako ULO, v roce 1975 byl přidán odbor HAVO. Až do roku 1983 byla škola umístěna v ulici Isendoornstraat v Zutphenu, v tom roce se instituce přestěhovala do ulice Lage Weide ve městě Warnsveld a před školu byla umístěna umělecká díla \"Plastiek\" (beton, 8 metrů), které vytvořil umělec Joop Beljon. V roce 1986 byl přidán obor VWO a od té doby se škola nazývá Isendoorn College. \n\nVýuka probíhá na čtyřech místech blízko sebe: v západním pavilonu - \"Westkaap\" a ve východním pavilonu - \"Oostkaap\". Od října 2013 existuje také \"Bètakaap\" a od roku 2019 i městský pavilon - \"Stadskaap\". Zde byla bývalá základní škola přeměněna na laboratoř s učebnami. Obor MAVO se vyučuje ve \"Westkaapu\" a nadstavba z třetího stupně v \"Oostkaapu\". V \"Oostkaapu\" se dále nachází knihovna. Škola má kolem 1800 studentů a 160 zaměstnanců. \n\n\n\n"}
{"id": "1538289", "url": "https://cs.wikipedia.org/wiki?curid=1538289", "title": "Stop Huntingdon Animal Cruelty", "text": "Stop Huntingdon Animal Cruelty\n\nStop Huntingdon Animal Cruelty (SHAC) je mezinárodní organizace bojující za práva zvířat. Jejím cílem je zajištění uzavření firmy Huntingdon Life Sciences (HLS), která provádí pokusy na zvířatech. Organizaci založili v roce 1999 aktivisté Greg Avery, Heather Nicholson a Natasha Dellemagne po zhlédnutí videozáznamu z HLS, na kterém zaměstanci nevhodně zachází se zvířaty. V rámci kampaně SHAC docházelo jak k nenásilným protestům, tak i k extrémnějším činům proti osobám a firmám spojených s HLS. V roce 2010 byla řada členů SHAC za svou činnost uvězněna. Roku 2014 se členové SHAC rozhodli přestat s přímými akcemi.\n"}
{"id": "1538296", "url": "https://cs.wikipedia.org/wiki?curid=1538296", "title": "Wakame", "text": "Wakame\n\nWakame (, \"Undaria pinnatifida\") je druh hnědé řasy, který je pěstován pro konzumaci především jako součást pokrmů v japonské a korejské kuchyni.\nJedná se o jednoletý druh, který prochází rodozměnou – v teplejších měsících má podobu makroskopickou (sporofyt) a v chladném období formu mikroskopickou (gametofyt). Jako sporofyt roste na kamenech v hloubce do 7 metrů a dorůstá délky 1–3 metry s pásovitými listy o délce 50–80 centimetrů.\n\nPůvodně se \"Undaria pinnatifida\" vyskytuje ve vodách u ruského, korejského, čínského a japonského pobřeží v Tichém oceánu. Mimo původní areál se pěstuje převážně na Novém Zélandu, v Austrálii, ve Francii a Španělsku. Jako invazní druh se vyskytuje na pobřeží Argentiny, Austrálie, Nového Zélandu, nebo na západním pobřeží Spojených států a Mexika. V Evropě byla volně rostoucí řasa wakame poprvé nalezena v laguně Étang de Thau na jihu Francie v roce 1971. Od té doby byl výskyt zaznamenán v Benátském zálivu, u pobřeží Portugalska a Španělska, v Lamanšském průlivu a v roce 2012 v Irském moři. Podle Globální databáze invazních druhů (\"Global invasive species database\") je \"Undaria pinnatifida\" jedním ze sta nejnebezpečnějších invazních druhů.\n\nPěstování wakame je v Japonsku doloženo již během období Nara v 8. století. První velkopěstírna vznikla v roce 1957 ve městě Masaki v prefektuře Ehime na ostrově Šikoku. Před založením podobných podniků se jednalo o luxusní zboží. Wakame se může konzumovat syrová a nebo se nejprve zpracuje sušením sluncem nebo spařením a nasolením. Nadrobno nasekané stonky wakame jsou dostupné jako „wakame salát“ (\"čuka wakame\") se sezamovým olejem a semínky, sójovou omáčkou a chilli, nejčastěji v mražené podobě.\n\nWakame je spolu s nori a kombu jednou ze tří nejoblíbenějších mořských řas v japonské kuchyni, ve které je součástí polévek misoširu a ramen. Sporofyly wakame jsou považovány za delikatesu známou jako \"mekabu\" a jsou připravovány kandováním nebo smažením. Nejoblíbenějším korejským pokrmem s wakame je polévka mijok-guk s vývarem z ústřic. Kromě toho je užívána také v tradiční čínské medicíně.\n\nWakame má vysoký obsah jódu, vitamínu B a Omega-3 nenasycené mastné kyseliny eikosapentaenové. Stejně jako ostatní chaluhy, wakame má nízký obsah tuku. Je bohatá na vlákninu, které obsahuje více než nori nebo kombu.\n\n"}
{"id": "1538307", "url": "https://cs.wikipedia.org/wiki?curid=1538307", "title": "Kristian Pavel Lanštják", "text": "Kristian Pavel Lanštják\n\nKristian Pavel Lanštják (11. března 1892 Horní Dubenky – 16. července 1986 Praha-Žižkov) byl prvním farářem 1. sboru Českobratrské církve evangelické v Praze-Žižkově (Betlémská kaple na Žižkově), v letech 1937–1951 byl seniorem pražského senioriátu Českobratrské církve evangelické. Byl výraznou osobností při rozvoji pražské městské části Žižkova, vysoce vážený ve všech kruzích obyvatelstva bez rozdílu vyznání. Usiloval o sjednocení různých evangelických církví v Čechách a na Moravě. Měl významný podíl v protifašistickém odboji. Zasloužil se o vztahy se Slovenskem a o podporu Lužických Srbů v Čechách i v Německu.\n\nNarodil se jako syn evangelického faráře Pavla Ferdinanda Lanštjáka (8. července 1871 Horné Zelenice – 21. června 1935 Horní Dubenky), který působil jako přední farář evangelického sboru v Horních Dubenkách, a Milady roz. Pospíšilové (28. července 1871 Libštát – 24. září 1972 Horní Dubenky). Jeho otec byl synem luterského faráře Ondřeje Hořislava Lanštjáka (2. prosince 1821 – 25. července 1909), který pocházel z Palúdzky u Liptovského Mikuláše na Slovensku. V té době bylo na Slovensku nemilosrdné pronásledování Slováků, Němců a jiných národností žijících v Uhrách, přesto jeho otec uspořádal sbírku na obnovu Národního divadla v Praze, které v té době vyhořelo (tehdy byli slovenští evangelíci silně spjati s těmi českými). Bylo to tehdy bráno jako velezrada. Musel tedy ze Slovenska odejít, rozhodoval se mezi Lužicí (Srbsko) a farním sborem v Horních Dubenkách (Česko), kde byl jednohlasně zvolen farářem.\n\nKristián Pavel Lanštják vzhledem k silným evangelickým kořenům byl předurčen pokračovat v tradici farářů, v širší rodině se stal již patnáctým farářem. Vyrůstal v oblasti Horních Dubenek, kde k němu promlouvala minulost počínající husitským vítězstvím u Dubenek r. 1423, kde na popud otce vznikl Pomník padlým vojínům husitským s odkazem k této husitské bitvě u rybníka Bor. Své jméno Kristian a Pavel nezískal náhodou. Křestní jméno Kristian (Kristův člověk) získal po svém dědovi Kristianu Pospíšilovi (ten byl farářem luterské církve v Humpolci), a Pavel (posel evangelia) po svém otci. Jeho učiteli byli významné osobnosti, jako spisovatel Alois Jirásek. V letech 1919–1959 byl prvním farářem ČCE v Praze-Žižkově. V mimocírkevní veřejnosti byl zapojen do mnohé kulturní činnosti jako řečník a funkcionář. Po druhé světové válce byl jednatelem Společnosti přátel Lužice a správcem Lužickosrbského semináře na Malé Straně v Praze. Obnovil Slovanskou komisi při Kostnické jednotě. V šedesátých letech se zasloužil o výzkum zříceniny hradu Janštejna poblíž Horních Dubenek. Dne 17. července 1917 vstoupil ve svazek manželský s Boženou roz. Joklovou z Humpolce (5. května 1891 Humpolec – 27. řijna 1983 Praha) S ní měl dceru Evu (22. listopadu 1920 Praha – 7. řijna 1988 Praha), která se provdala za plk. Otakara Čížka (1915–1997). K.P. Lanštják měl dva vnuky Michaela (1947–1993) a Pavla (* 1955). Místo jeho posledního odpočinku je v Humpolci na tamním hřbitově.\n\n\n\n15. července 1919 přišel jako vikář na Žižkov, který byl teprve 11 let před jeho narozením povýšen na město a v roce 1919 ještě nebyl součástí Prahy (tou se stal až 1. ledna 1922). Církev tehdy tvořil hlouček žižkovských evangelíků. Samostatným se farní sbor na Žižkově stal až v roce 1920 a K. P. Lanštják se 11. ledna 1921 stal jeho prvním farářem. Mladý farář se ihned pustil do práce, nebylo mu zatěžko kázat denně a přednášet na různých veřejných shromážděních. Posluchačů stále přibývalo, vybudoval farní společenství, které mělo 12 000 členů. Tento početný sbor se rozdělil na čtyři farní sbory. První sbor se nacházel v Prokopově ulici č. 4 s Betlémskou kaplí, druhý v Tomkově ulici č. 8 s dvěma církevními domy, třetí ve Strašnicích s církevním domem a modlitebnou, čtvrtý na Žižkově na Jarově s církevní budovou a modlitebnou. Mezi chudými obyvateli rozšířil na 30 000 biblí a zároveň jim pomáhal v zápase s nezaměstnaností a s následky hospodářské krize. Nešlo mu jen o šíření bible, ale také o to, aby jí lidé rozuměli. Proto založil Jednotu písmáků a vydal odvážně Písmákův deník, celkem 24 ročníků, dokud se vydávání neujala synodní rada. V Praze na Jarově dal podnět k založení Občanské záložny, která by sbory podporovala finančně. Cestoval pravidelně do Švýcar, kde pořádal přednášky, jejichž výnos byl věnován finanční podpoře církevních staveb pod jeho farností. Po svém otci zdědil velikou víru, lásku k práci, schopnost budovat a plánovat do budoucnosti. Tyto vzácné dary a schopnosti vidíme uskutečněné na Žižkově, v církvi i mimo ní. Betlémskou kapli rozšířil třemi účelnými přístavbami a ozdobil jí vkusnou věží se zvonem. Pracoval v Kostnické jednotě a hodně se věnoval spolupráci s Lužickými Srby. Od roku 1919 působil v mnoha veřejných kulturních a sociálních institucích města Žižkova.\n\nKrisian Pavel Lanštják měl významný podíl na protifašistickém odboji. Po atentátu na R. Heydricha v roce 1942 nabídl parašutistům, aby se ukryli v prostorách evangelického kostela. Znal rodinu Petra Fafka, která se po první světové válce přestěhovala z Vyšehradu na Žižkov, později na Vinohrady. Celá rodina docházela do žižkovské Betlémské kaple na pravidelné bohoslužby, obě jejich dcery navštěvovaly nedělní školu a obě se do církevní spolupráce zapojily hned po své konfirmaci po boku své matky. Rela se připravovala ke katechetské zkoušce a chtěla se věnovat vyučování náboženství. Mladší Liboslava pracovala již dříve ve sboru, také i jako učitelka nedělní školy. Vzhledem k tomu, že K. P. Lanštják s nimi byl ve stálém bratrském kontaktu, bylo přirozené, že jej rodina Fafkova požádala o pomoc pro skrývané posly \"Zdeňka Vyskočila\" a \"Jaroslava Navrátila\"... Do posledního dne před svým zatčením 22. června 1942 byla rodina Fafkova ve styku s žižkovskou Betlémskou kaplí. Přes kruté výslechy nikoho ze svých solupracovníků neprozradila. Na počest hrdinství rodiny Fafkovy byla na počátku 50. let odhalena v Betlémské kapli na Žižkově pamětní deska, kdy vedle jiných promluvil K.P. Lanštják na text z Písma z evangelia podle Jana 15, 12–14: \"Pamatujme a bděme, aby nezemřeli nadarmo\".\n\n"}
{"id": "1538308", "url": "https://cs.wikipedia.org/wiki?curid=1538308", "title": "Dub v Radyni", "text": "Dub v Radyni\n\nDub v Radyni je památný strom, dub letní (\"Quercus robur\"), který roste u pomníku obětem první světové války v zatravněné ploše na návsi v Radyni, části města Toužim v okrese Karlovy Vary. Patří spolu se stromy v Branišově a Svinově do rodiny návesních dubů, typických pro Toužimsko. Solitérní strom s pravidelnou bohatě zavětvenou korunou vejcovitého tvaru je v dobrém zdravotním stavu. Měřený obvod přímého kmene činí 318 cm, výška stromu je 26 m (měření 2014). V době vyhlášení památným stromem bylo jeho stáří odhadováno na 100 let. Za památný byl vyhlášen v roce 2010 jako krajinná dominanta a strom s významným vzrůstem.\n\n"}
{"id": "1538310", "url": "https://cs.wikipedia.org/wiki?curid=1538310", "title": "Populační teorie", "text": "Populační teorie\n\nBěhem staletí se vyvinulo více teorií o rozvoji a udržitelnosti rozvoje populace. Mezi 3 nejzákladnější populační teorie patří: Malthusova populační teorie, Teorie populačního optima, Teorie demografického přechodu. Teorie se liší způsobem, jakým nahlíží na danou problematiku. Malthusova populační teorie pracuje s nárůstem lidské populace a na druhou stranu s úbytkem potravin. Teorie populačního optima považuje ideální populaci takovou, která je schopna vygenerovat maximální příjem na hlavu. V dnešní době je nejpoužívanější populační teorii tkzv. teorie demografického přechodu – ta se zabývá populačním vývojem v průběhu času. Úzce tato teorie souvisí s vyspělostí dané země.\n\nMalthusiánství je směr v demografii, ekonomii a sociologii iniciovaný anglickým ekonomem a pastorem Thomasem Robertem Malthusem. Původ má v Malthusově populační teorii z 18. století.\n\nV roce 1798 vydal dílo \"Esej o principu populace,\" ve kterém vysvětluje vztah početnosti populace vzhledem ke zdrojům potravy.\n\nPodle Malthuse je člověk obdarovaný rozumem, avšak nedokáže se zbavit zákonů přírody. Působí na něj dva pudy – potravní a rozmnožovací. Schopnost populace rozmnožovat se je však větší, než schopnost zabezpečit si potravu. Populace roste geometrickou řadou, avšak potrava stoupá řadou aritmetickou. Z toho vyplývá, že populace může přerůst svoje potravinové zdroje.\n\n\"„Síla populace je nekonečně větší než síla Země, která pro člověka produkuje potravu. Populace, je-li nekontrolovaná, narůstá geometrickou řadou. Potraviny rostou jen aritmetickou řadou. Jen povrchní pohled na čísla ukáže neúměrnost první síly v poměru ke druhé. Zákon přírody, jenž produkuje jídlo nutné k obživě člověka, ale rovněž určuje, že účinky těchto dvou nestejných sil – růst populace i růst potravinových zdrojů – musí být udržovány v rovnováze.“\" (Malthus [1798] 2002, s. 12)\n\nTato přirozená nerovnováha dvou sil – populace a produkce potravin – způsobuje neustálé problémy a kvůli tomu se nemůže společnost zdokonalovat.\n\n\"„Pro udržení světové populace na nějakém čísle, například na stovce milionů, by lidský druh rostl v poměru 1, 2, 4, 16, 32, 64, 128, 256, 512 a tak dále, zatímco potraviny by se zvyšovaly v poměru 1, 2, 3, 4, 5, 6, 7, 8, 9, 10 atd. Během dvou a čtvrt století by se populace nacházela vůči zdrojům obživy v poměru 512 ku 10, během tří století by byl poměr 4096 ku 13, a za dva tisíce let by diference byla téměř nespočitatelná, ačkoli se v té době zvýšila produkce na obrovskou míru“\" (Malthus [1798] 2002, s. 17).2\n\nI když nabídka a výroba potravin stále roste, produktivita se zvyšuje a populace roste ještě rychleji. To bude vést k nedostatku základních potravin pro všechny lidi a lidé budou umírat hlady. Podle Malthuse se však absolutnímu přelidnění dá předejít dvěma způsoby kontroly – \"pozitivní/přirozenou\" a \"preventivní:\"\"A.     preventivní kontroly –\" dobrovolné chování se lidí tak, aby zabránili přelidnění. Patří tam sebeovládání (lidé nebudou uzavírat manželství do té doby, než sami nebudou schopni uživit rodinu, takže se svatbou budou muset častokrát čekat do pozdního věku). Popisuje také různé „nemorální/nelidské“ způsoby, jako kontrolovat růst populace (cizoložnictví, prostituce a antikoncepce). Kvůli jeho víře však upřednostňoval sebeovládání a tyto praktiky nepodporoval.\n\"B.     pozitivní kontroly –\" snižuje průměrnou délku života a upravuje nerovnost mezi zásobou potravin a růstem populace. Populaci také ovlivňují přírodní katastrofy, jako například záplavy, zemětřesení, a nebo dokonce choroby a války, které Malthus považuje v zásadě za pozitívní jevy. Ty mohou vyústit v \"katastrofu/krizi\", což znamená, že lidstvo se bude muset vrátit k základnímu přežívání (za jeden z příkladů se dá považovat irský bramborový hladomor). \n\nMalthusiánství se později stalo jedním z impulzů pro první představitele eugeniky. Také ovlivnilo myslení Herberta Spencera, Marxe Webera, Alfreda Webera nebo Charlesa Darwina, který Malthuse označil jako „velkého filozofa“. \n\nDefinice\n\nPojmem optimální populace se myslí ideální velikost populace, která v kombinaci s ostatními dostupnými zdroji nebo výrobními prostředky státu přinese maximální výnosy nebo příjmy na hlavu. Poprvé tento termín „Optimální populace“ použil ve své knize Wealth Erwin Cannan. Na něho navázali Robbins a Carr-Saunders.  Robbins teorii definuje jako populaci, která právě poskytuje maximální možný výnos, jedná se tudíž o optimální populaci nebo o nejlepší možnou populaci. Carr-Saunders na tento názor navazuje a vnímá jí jako „obyvatelstvo“, které produkuje maximální ekonomické blaho. Tato teorie vychází z těchto předpokladů. 1. Přírodní zdroje země jsou dány v určitém časovém bodě, ale pokaždé se přeměňují. 2. Na výrobních prostředcích se nic nemění. 3. Zásoby kapitálu zůstávají  neměnné. 4. Zvyky a vkus lidí se nemění. 5. Poměr pracujících zůstává konstantní i s růstem populace. 6. Pracovní doba se dlouhodobě nemění. 7. Způsoby organizace podniků jsou konstantní.\n\nVzhledem k těmto předpokladům je optimální populací ta ideální velikost populace, která poskytuje maximální příjem na hlavu. Každý vzestup nebo zmenšení velikosti populace nad nebo pod optimální úroveň sníží příjem na hlavu. Pokud po zvýšení počtu obyvatel následuje zvýšení příjmu na obyvatele, země je nedostatečně osídlená a může si dovolit svůj počet obyvatel zvyšovat, dokud nedosáhne optimální úrovně. Naopak, pokud zvýšení počtu obyvatel povede ke snížení příjmu na obyvatele, země je přelidněná a potřebuje pokles počtu obyvatel, dokud nebude příjem na obyvatele maximalizován. Jedná se o statickou verzi teorie. \n\nOptimální úroveň není pevný bod, ale pohyblivý. Mění se se změnou kteréhokoli z předpokládaných faktorů. Například pokud dojde ke zlepšení metod a technik výroby, stoupne výkon na hlavu a optimální bod se posune směrem nahoru.\n\nCo je dnes pro zemi optimální, nemusí být zítra, pokud se zvýší zásoby přírodních zdrojů a optimální bod bude vyšší než dříve. Příjem na hlavu je nejvyšší v okamžiku, kdy průměrný produkt práce začne klesat. Tento bod maximálních výnosů je bodem optimální populace. \n\nKritika Optimální teorie: \n\n\nZávěr: \n\nNa základě výše uvedených bodů lze dojít k závěru, že tato teorie nemá žádné praktické využití. Jedná je pouze o teoretický náhled na danou problematiku populace.\n\nDefinice\n\nTeorie demografického přechodu byla poprvé popsána americkým demografem Warrenem Thompsonem na konci 20. let 19. století a zabývá se populační změnou v průběhu času. Model této teorie se zabývá změnou poměru narozených a zemřelých lidí za jeden rok a je vyjádřen pomocí grafu, který je rozdělen do čtyř nebo pěti fází]. Porodnost je vyjádřena jako podíl počtu narozených dětí a počtu obyvatel daného území, kde výsledek tohoto výpočtu je vynásoben tisícem. Úmrtnost se počítá stejným vzorcem. Nevýhodou tohoto modelu je nezohledňování délky jednotlivých fází demografického přechodu, které se v různých regionech světa liší].\n\n1. fáze\n\nPrvní fáze popisuje vývoj porodnosti a úmrtnosti před industriální revolucí. Je ale nutné poznamenat, že začátek industriální revoluce se v jednotlivých zemích světa velmi liší, a proto jsou mimo jiné v této době na začátku 20. století různé regiony světa v odlišných fázích demografického přechodu. Toto období zhruba od zemědělské revoluce před 10 000 lety se vyznačuje velmi pomalým počtem nárůstu obyvatelstva. Tato fáze se vyznačuje vysokou porodností, která je způsobena potřebou velkého počtu pracovníků na polích a také velkou úmrtností obyvatelstva. Lidé umírají ve velkém počtu kvůli fatálnímu nedostatku hygieny, mnoha nemocem, proti kterým se neuměli bránit a častému nedostatku jídla způsobeného neúrodou. \n\n2. fázeDruhá fáze demografického přechodu začíná ve vyspělé části Evropy a severní Ameriky před koncem 18. století. Toto období se vyznačuje dramatickým snížením úmrtnosti, které je způsobeno agrární revolucí, výrazným zlepšením hygienickým podmínek a začínajícím výzkumem v oblasti očkování a obrany proti nemocem. Nicméně porodnost zůstala stále vysoká, a tudíž tato fáze je charakteristická vysokým nárůstem počtu obyvatelstva. Ačkoliv druhé období demografické revoluce proběhlo ve vyspělých částech světa v 19. století či v méně vyspělých zemích v první polovině 20. století, mnoho málo rozvinutých zemích světa je v dnešní době stále ve druhé fázi demografického přechodu.\n\n3. fáze\n\nTřetí fáze demografického přechodu se vyznačuje výrazným poklesem porodnosti a zároveň úmrtnost se ještě nepatrně zmenšuje. Nárůst počtu obyvatelstva přestává být vysoký a začíná se přibližovat k vyrovnanému přírůstku obyvatelstva. Ke snížení porodnosti přispívá změna myšlení lidí, že vlastně tolik dětí už nepotřebují, když se jich valná většina dožije dospělosti. Dále ke změně také přispívá urbanizace, která zvyšuje náklady rodičů na samotné děti, které také začínají v této fázi demografické mnohem více studovat, a tudíž jsou delší dobu závislé na penězích od svých rodičů. Nelze také opomenout rozšiřující se dostupnost antikoncepce a vědomí o jejím správném používání. \n\n4. fáze\n\nČtvrtá fáze demografického přechodu popisuje nízký stav porodnosti i úmrtnosti a růst počtu obyvatelstva se v pozdějším období této fáze zastavuje. Ve vyspělých zemích světa sice dochází k růstu počtu obyvatelstva, ale to jen díky migraci z méně vyspělých částí světa. Během čtvrté fáze demografické revoluce dochází ke stárnutí obyvatelstva a v mnoha zemích vzniká problém s financováním důchodového systému. \n\n5. fáze\n\nPátá fáze demografického přechodu popisuje možný malý nárůst porodnosti ve vyspělých zemích. V prvních dekádách 20. století dochází ve většině vyspělých zemí dochází ke slabému nárůstu porodnosti. Tento trend je v rozporu s názorem, že čím je společnost bohatší, tím má méně dětí. I kvůli tomuto argumentu je budoucnost 5. fáze a celý demografický vývoj v budoucnosti velmi nejasný. \n----Původní model obsahoval čtyři části, v dnešní době se v některých publikacích objevuje pátá fáze, která popisuje pomalý nárůst porodnosti. \n\nV rozvojových zemích světa kvůli pozdějšímu příchodu druhé fáze demograf. revoluce došlo k rychlejšímu poklesu porodnosti \"„(50 yrs. vs. 150 yrs.)“\" , což ale mimo jiné vede k delšímu období mezi snížením úmrtnosti a následnému snížení porodnosti oproti vyspělým zemích. Dalším důvodem je ekonomická zaostalost rozvojových zemí a velké množství obyvatel na venkově, zejména v Africe. \n"}
{"id": "1538311", "url": "https://cs.wikipedia.org/wiki?curid=1538311", "title": "Grand Prix Brazílie 2019", "text": "Grand Prix Brazílie 2019\n\nGrand Prix Brazílie 2019 (oficiálně FORMULA 1 HEINEKEN GRANDE PRÊMIO DO BRASIL 2019) se jela na okruhu Autódromo José Carlos Pace v São Paulo v Brazílii dne 17. listopadu 2019. Závod byl dvacátým v pořadí v sezóně 2019 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n!colspan=4|Zdroj:\n"}
{"id": "1538312", "url": "https://cs.wikipedia.org/wiki?curid=1538312", "title": "Boris Nikolajevič Gribanov", "text": "Boris Nikolajevič Gribanov\n\nBoris Gribanov (1918–2010) byl sovětský a americký sběratel, kapitán II pozice, kandidát technických věd, člen Masarykové Akademie výtvarných umění v Praze, sběratel, vlastník galerie\n\nBoris Gribanov se narodil v roce 1918 v Ramensky (Moskevská oblast). V roce 1941 absolvoval Vysokou námořní školu v Dzerzhinském, obor strojní inženýrství. Prošel válkou. Na rozkaz Pacifické flotily č. 485 ze dne 31. srpna 1945 byl velitel ponorky BS-5 „Shch-133“ UPL vladimské flotily Vladimíra Olginského kapitán-poručík Gribanova velitele Rudé hvězdy za vynikající přípravu materiální části vyžadující generální opravu a zajištění bezproblémového stavu mechanismů . Na konci své služby na Dálném východě byl v roce 1947 převelen do Leningradu. Ve stejném roce 1947 náhodou získal první obraz, ze kterého začala jeho sbírka. Obhájil svou práci, vyučoval na Leningradské vyšší vojenské námořní škole. Byl autorem jedinečné učebnice technické údržby vztlaku ponorky. V roce 1957 odešel ze zdravotních důvodů do důchodu s hodností kapitána druhé pozice. Boris Nikolajevič věnoval veškerý svůj volný čas sbírání. Během své sbírkové činnosti aktivně podporoval abstrakční umělce, kteří byli utlačováni v SSSR, a dokázal udržet dílo mnoha umělců před zapomenutím. V jeho sbírce byly práce ruských a západních malířských škol, včetně mistrovských děl světové třídy. Obrazy ze své sbírky poskytoval na výstavy, obrazy ze své sbírky daroval muzeím. Podporoval práci muzeí ve městě Gorlovka, městě Feodosia, a po opuštění SSSR. V roce 1969 byl KGB zatčen Boris Nikolajevič Gribanov a odsouzen k 10 letnímu trestu za „spekulace“ (obchod z obrazy). Materiály případu jsou založeny pouze na pochybných svědectvích.Byla zabavena sbírka Gribanova, která obsahovala více než dvě stě obrazů ruských a evropských umělců, některá díla ze sbírky Gribanova i dodnes představena v Galerii Tretyakovské v Moskvě a Státnímu muzeu umění v Moskvě. „Gribanovskoe Dilo“ byl jedním z vymyšlených případů KGB (StB) proti sovětským sběratelům, jejichž cílem bylo násilné zabavení soukromých sbírek ve prospěch státu. Největší soukromá sbírka obrazů Vasilije Tropinina, kterou vlastnil Felix Vishnevsky, byla „dobrovolně“ představena sběratelem státu výměnou za to, že nepovede trestní řízení proti němu) [4]. Po výkonu trestu emigroval Boris Gribanov do Spojených států (v roce 1978) a později se přestěhoval do Prahy [1]. V USA Gribanov pokračoval ve sbírání a organizoval galerii. V roce 1999 byly v Moskvě zveřejněny monografie Borise Nikolaeviče Gribanova „Obrázy a život“. Boris Nikolajevič Gribanov je jedním z největších sběratelů ruské avantgardy spolu se známými sběrateli jako je G. Kostaki. \n\n\nInformace jsou založeny na autentických dokumentech z rodinného archivu Gribanových, které poskytla dcera Olga Imayeva. Listopad 2019 \n\n"}
{"id": "1538313", "url": "https://cs.wikipedia.org/wiki?curid=1538313", "title": "Tituly a vyznamenání Henryka Jabłońského", "text": "Tituly a vyznamenání Henryka Jabłońského\n\nHenryk Jan Jabłoński, polský politik a historik, obdržel během svého života řadu národních i zahraničních vyznamenání a ocenění. Byl také aktivní na akademické půdě, držitel několika čestných doktorátů a člen několika akademií věd.\n\n\n\n\n\n"}
{"id": "1538315", "url": "https://cs.wikipedia.org/wiki?curid=1538315", "title": "Scottish Cup", "text": "Scottish Cup\n\nScottish Cup je skotská fotbalová pohárová soutěž, která se hraje každoročně. Pořádá ji Skotská fotbalová asociace – SFA (\"Scottish Football Association\").\n\nV historii soutěže získalo tuto pohárovou trofej 25 různých klubů ze Skotska. Nejúspěšnějším týmem je Celtic FC, který má 39 trofejí. \n\n"}
{"id": "1538317", "url": "https://cs.wikipedia.org/wiki?curid=1538317", "title": "Římskokatolická farnost Pertoltice", "text": "Římskokatolická farnost Pertoltice\n\nŘímskokatolická farnost Petroltice je územním společenstvím římských katolíků v rámci kutnohorsko-poděbradského vikariátu královéhradecké diecéze.\n\nV roce 1352 je v Pertolticích doložena plebánie. \n\nPertoltická farnost nemá sídelního duchovního správce a je administrována ex currendo ze Zbraslavic.\n\n"}
{"id": "1538319", "url": "https://cs.wikipedia.org/wiki?curid=1538319", "title": "Öldžejtüovo mauzoleum", "text": "Öldžejtüovo mauzoleum\n\nMauzoleum ílchána Öldžejtüa (persky گنبد سلطانیه, \"Gonbad-e Soltaniye\") se nachází v centru menšího města Sultaníje (zhruba 6000 obyvatel) v okrese Abchar v íránské provincii Zandžán, asi 240 km severozápadně od Teheránu. Od roku 2005 je mauzoleum evidováno společně s městem Sultaníje na seznamu Světového dědictví UNESCO (zápis č. 1188) pod položkou č. 1188-001. \n\nHistorie jedné z nejvýznamnějších stavebních památek Íránu je nedílně spjata s historií Sultaníje. \n\nMěsto bylo založeno v době mezi lety 1284—1291 a zakrátko poté se stalo místo Tabrízu správním centrem perského ílchanátu, jednoho ze čtyř chanátů Mongolské říše. Sídlo poblíž letních tábořišť mongolských kočovníků, ležící na křižovatce karavanních cest, založil ílchán Argun, vnuk ílchána Hülegü, zakladatele dynastie vládců perského ílchanátu. Další výstavba města, nyní již pod názvem Sultaníje, pokračovala v letech 1304–1316, kdy zde panoval Öldžejtü, předposlední z místních mongolských vládců z rodu Hülegü.\n\nKromě rozsáhlých nových čtvrtí bylo v Sultaníi postaveno v letech 1302–1312 impozantní mauzoleum. Tvůrcem tohoto objektu byl stavitel Alí Šáh z Tabrízu. Ílchán Öldžejtü, který se v roce 1309 přiklonil k šíitskému vyznání, původně chtěl nechat do mauzolea přemístit ostatky významných osobností islámu – Mohamedova zetě chalífy Alího ibn Abí Táliba a jeho syna Husajna ibn Alího. Za za tím účelem byl v interiéru mauzolea již připraven i příslušný nápis s Alího jménem. Později však ílchán své rozhodnutí změnil a mauzoleum určil pro uložení svých vlastních ostatků.\n\nPolygonální, osmiboká budova o průměru 38 metrů má tři poschodí a je 52 metrů vysoká. Na jižní straně je k centrální části mauzolea připojena obdélníková budova o rozměrech 15 x 20 metrů. Po obvodu stěn ústřední stavby jsou dvě galerie, přičemž spodní je otevřena dovnitř budovy, kdežto horní galerie je otevřená směrem ven. \n\nStavba je zakončena 20 metrů vysokou kupolí, jejíž průměr je 23,5 metrů. Po obvodu kupole bývalo rozmístěno osm štíhlých věží, připomínajících minarety. Plášť kupole se skládá ze dvou vrstev – je to nejstarší stavba tohoto typu na území Íránu, a zároveň se jedná o jednu z největších cihlových kupolí na světě. Galerie i interiéry mauzolea jsou bohatě zdobené. Öldžejtüovo mauzoleum posloužilo jako vzor pro stavbu Tamerlánovy hrobky Gur-e Mir, vybudovanou o sto let později v Samarkandu.\n"}
{"id": "1538322", "url": "https://cs.wikipedia.org/wiki?curid=1538322", "title": "Berryho pseudorotace", "text": "Berryho pseudorotace\n\nBerryho pseudorotace je druh vibrace molekuly, během níž dochází k záměně dvou ekvatoriálních ligandů za dva axiální. Nejčastěji se s ní lze setkat u molekul ve tvaru trigonální bipyramidy, jako je PF. Může ale nastat i u čtvercové pyramidy. Pojmenovaná je po Stephenu Berrym, který ji v roce 1960 popsal.\n\nU této geometrie molekuly dochází k výměně ligandů přes čtvercovou pyramidu, u fluoridu fosforečného vyžaduje energii přibližně 15 kJ/mol.\n\nBerryho pseudorotace se vyskytuje i u molekul s geometrií čtvercové pyramidy, tam ale vyžaduje větší množství energie, u fluoridu jodičného je to přibližně 112 kJ/mol.\n"}
{"id": "1538323", "url": "https://cs.wikipedia.org/wiki?curid=1538323", "title": "Peremyšljany", "text": "Peremyšljany\n\nPeremyšljany (, ) je město v Lvovské oblasti na Ukrajině. K roku 2004 v něm žilo přes sedm tisíc obyvatel.\n\nPeremyšljany leží na řece Hnyla Lypa, přítoku Dněstru. Od Lvova, správního střediska oblasti, jsou vzdáleny bezmála padesát kilometrů jihovýchodně.\n\nPrvní písemná zmínka je z roku 1437. V roce 1623 dostalo město městská práva.\n\nOd roku 1909 vedla přes město místní železniční trať Lvov – Pidhajci.\n\nPo konci první světové války připadly Peremyšljany do druhé Polské republiky, kde patřily od roku 1921 do Tarnopolského vojvodství.\n\nZa druhé světové války je krátce držel Sovětský svaz a pak až do roku 1944 nacistické Německo.\n\n"}
{"id": "1538325", "url": "https://cs.wikipedia.org/wiki?curid=1538325", "title": "Památník Ata-Bejit", "text": "Památník Ata-Bejit\n\nPamátník Ata-Bejit je hřbitov a památník poblíž kyrgyzského hlavního města Biškeku, postavený na památku obětí stalinských čistek. \n\nPamátník byl postaven v roce 2000 na jih od Biškeku, kde bylo dne 5. listopadu 1938 zastřeleno mnoho vedoucích představitelů tehdejší Kyrgyzské sovětské socialistické republiky bez soudního rozhodnutí. Byli mezi nimi politici, umělci a straničtí funkcionáři, kteří se stali obětí Stalinových čistek v době jejich vrcholu, Velkého teroru. \n\nPoloha místa popravy byla nalezena až v roce 1991 za pomoci očitých svědků. Bylo exhumováno 137 těl a byli pohřbeni ve společném hrobě, který tvoří centrum dnešního památníku Ata-Bejit. V následujících letech se památník stal památným místem, kde byly v roce 2010 pohřbeny oběti nepokojů před změnou vlády v Kyrgyzstánu. Byl zde navíc postaven pomník připomínající středoasijské povstání proti ruským okupantům v roce 1916. \n\nDne 14. června 2008 zde byl pohřben kyrgyzský spisovatel Čingis Ajmatov, jedna z nejvýznamnějších osobností nedávné kyrgyzské historie. Splnilo se tím přání spisovatele, který chtěl být pohřben vedle svého otce. Jeho otec byl v roce 1938 zabit při střelbě na místě dnešního Ata-Bejitu a pohřben v společném hrobě obětí stalinských čistek. Poslední poctu na státním pohřbu Čingizi Ajmatovi prokázalo 20 tisíc lidí.\n\nPamátník se nachází přibližně asi 20 km jižně od Biškeku, odkud se dá k památníku snadno dostat.\n\nStředem komplexu je společný hrob obětí hromadné popravy z roku 1938, který je označen velkou žulovou deskou. Vedle ní je malé muzeum připomínající stalinské čistky. Hrob Čingize Ajmatova se nachází nedaleko památníku a zdobená bílým mramorem. \n\nOběti nepokojů v roce 2010 mají vlastní malý hřbitov, kde většina náhrobků má jména a kde je obrázek asi 40 obětí. Na velké tabuli jsou jména všech obětí nepokojů. \n\nDalším památným místem v místě památníku Ata-Bejit je památník povstání ve střední Asii proti ruské nadvládě v roce 1916. \n\n"}
{"id": "1538329", "url": "https://cs.wikipedia.org/wiki?curid=1538329", "title": "Rona Pondick", "text": "Rona Pondick\n\nRona Pondick (* 18. dubna 1952 Brooklyn) je americká sochařka, jejíchž dílo je založeno na lidském tělu. V roce 1974 získala titul BFA z Queens College v New Yorku a o tři roky později MFA z Yale School of Art v New Havenu. V galeriích začala vystavovat v polovině osmdesátých let. Během let bylo její dílo kromě USA vystavováno také například v Groningenu, Lublani či Salzburgu. Je držitelkou řady ocenění, včetně Guggenheimova stipendia (1992) či ceny Anonymous Was A Woman Award (2016).\n\n"}
{"id": "1538332", "url": "https://cs.wikipedia.org/wiki?curid=1538332", "title": "Matteo Gabbia", "text": "Matteo Gabbia\n\nMatteo Gabbia (* 21. října 1999, Busto Arsizio), Itálie) je italský fotbalový obránce hrající od začátku své kariéry za AC Milán.\n\nSvůj první zápas za \"Rossoneri\" odehrál 24. srpna 2017 v Evropské lize, proti FK Škendija 79 Tetovo. Na příšti sezonu byl odeslán na hostování do klubu hrající třetí ligu SSD Lucchese 1905.\n\nByl pravidelným reprezentantem v mládežnických týmech do 15 let, do 16 let, do 17 let, do 18 let, do 19 let a do 20 let. Velkým úspěchem bylo druhé místo na ME U19 v roce 2018.\n\n6. září 2019 debutoval za Itálie U21 na přátelském utkání proti Moldavsku (4:0).\n\n\n\n"}
{"id": "1538335", "url": "https://cs.wikipedia.org/wiki?curid=1538335", "title": "Martin Förster", "text": "Martin Förster\n\nMartin Förster (* 14. dubna 1966, Jablonec nad Nisou) je bývalý československý sáňkař. \n\nNa XIV. ZOH v Sarajevu 1984 skončil v závodě jednotlivců na 18. místě a v závodě dvojic na 14. místě (s Stanislavem Ptáčníkem).\n\n"}
{"id": "1538344", "url": "https://cs.wikipedia.org/wiki?curid=1538344", "title": "Josef Radoch", "text": "Josef Radoch\n\nJosef Radoch (* 26. února 1956) je bývalý český hokejový útočník. \n\nV československé lize hrál za CHZ Litvínov. Odehrál 2 ligové sezóny, nastoupil ve 27 ligových utkáních. V nižších soutěžích hrál za VTŽ Chomutov, TJ Stadion Liberec, Duklu Trenčín a VTJ Litoměřice. Reprezentoval Československo na mistrovství Evropy juniorů do 19 let v roce 1975, s týmem získal stříbrnou medaili za 2. místo.\n"}
{"id": "1538348", "url": "https://cs.wikipedia.org/wiki?curid=1538348", "title": "Sed (svátek)", "text": "Sed (svátek)\n\nSed byl staroegyptský svátek, který měl za účel omladit faraona, když slavil třicáté výročí svého nástupu na trůn a poté znovu každé 3 nebo 4 roky poté. Vyobrazení tohoto svátku se nachází například v Džoserově jižním hrobu, v Niuserreově sluneční svatyni či v zádušním chrámu Sahurea, Tetiho a Pepiho II. První zmínky o něm pochází z 1. dynastie. Zřejmě nahradil rituál vraždy faraona, který kvůli vysokému věku nebyl schopen efektivně vládnout.\n"}
{"id": "1538351", "url": "https://cs.wikipedia.org/wiki?curid=1538351", "title": "Advokáti do škol", "text": "Advokáti do škol\n\nAdvokáti do škol je projekt České advokátní komory.\n\nProjekt reaguje na stoupající zájem advokátů účastnit se vzdělávání v tématech, které jsou zásadní pro zdravý vývoj demokratické společnosti. Vzhledem k obtížnosti uchopení některých témat laickou veřejností, pak Česká advokátní komora zaštítila tyto \"soukromé\" aktivity advokátů do projektu Advokáti do škol. A to s cílem institucionalizovat tuto aktivitu, aby školy, které budou mít zájem, měly jednotné místo, kde mohou získávat informace. \n\nProjekt má v gesci Výbor pro vnější vztahy ČAK, který také určuje témata a okruhy. Projekt byl spuštěn v roce 2018 a během 1 roku se zapojilo téměř již 200 advokátů. \n\nOd spuštění projekt veřejnost stále více reaguje na tuto aktivitu advokátů, když advokáti zapojení do tohoto projektu svoji činnost vykonávají pro bono. Svoji činnost vnímají jako službu společnosti a advokacii. \n\nV rámci tohoto projektu je možné pořádat i simulovaný soudní proces, kdy si studenti zvolí case, následně jej zpracují pod vedením advokáta a v rámci soudní síně se utkají různé školy mezi sebou.První simulovaný soudní proces v této podobně se uskutečnil díky podpoře předsedy Okresního soudu v K. Varech, Mgr. Fikkera, pod vedením Ronalda Němce. \n\nZa Českou advokátní komoru jsou za projekt odpovědní: Daniela Kovářová a Ronald Němec\n"}
{"id": "1538352", "url": "https://cs.wikipedia.org/wiki?curid=1538352", "title": "John Shae Perring", "text": "John Shae Perring\n\nJohn Shae Perring (24. ledna 1813 Boston − 16. ledna 1869 Manchester) byl britský inženýr, antropolog a egyptolog. V roce 1837 spolu s egyptologem Richardem Williamem Howardem a Giovannim Battistou Cavigliem zahájil vykopávky v Gízské nekropoli. Později se významně podílel na výzkumech v Abú Rawáš, Abúsíru, Sakkáře a Dáhšúru. Jako první egyptolog vstoupil do Veserkafovy pyramidy, objevil severní vstup do Lomené pyramidy a v interiéru Červené pyramidě po sobě zanechal nápisy na zdech.\n"}
{"id": "1538354", "url": "https://cs.wikipedia.org/wiki?curid=1538354", "title": "Tura (Egypt)", "text": "Tura (Egypt)\n\nTura byl vápencový lom ve starověkém Egyptě. Vápenec z tohoto lomu byl díky své bílé barvě a hladkému povrchu jedním z nejkvalitnějších v celém Egyptě. Používal se především jako materiál na obložení pyramid a schody či stropy v mastabách. Byl využit například na stavbu Lomené pyramidy, Červené pyramidy, Chufuovy pyramidy, na řadu sarkofágů šlechticů ze Staré říše, na pyramidy z období Střední říše nebo na chrámy v Mennoferu a Vesetu.\n"}
{"id": "1538360", "url": "https://cs.wikipedia.org/wiki?curid=1538360", "title": "Ray Wilkins", "text": "Ray Wilkins\n\nRay Wilkins, MBE (14. září 1956 Hillingdon – 4. dubna 2018, Londýn) byl anglický fotbalista, záložník. Po skončení aktivní kariéry působil jako trenér.\n\nV nejvyšší anglické soutěži hrál za Chelsea FC, Manchester United FC, Queens Park Rangers FC a Crystal Palace FC, v itálské Serii A za AC Milán, ve francouzské Ligue 1 za Paris Saint-Germain FC a ve skotské Scottish Premiership za Rangers FC. Celkem v nejvyšších soutěžích nastoupil v 599 utkáních a dal 29 gólů. V nižších anglických soutěžích nastoupil na konci kariéry i za Wycombe Wanderers FC, Millwall FC a Leyton Orient FC. V letech 1989 a 1990 získal s Rangers FC skotský titul. V roce 1983 vyhrál s Manchester United Anglický pohár. V Lize mistrů UEFA nastoupil ve 4 utkáních, v Poháru vítězů pohárů nastoupil v 6 utkáních a dal 1 gól a v Poháru UEFA nastoupil v 11 utkáních. Byl členem anglické reprezentace na Mistrovství světa ve fotbale 1982, nastoupil ve 5 utkáních, na Mistrovství světa ve fotbale 1986, nastoupil ve 2 utkáních a na Mistrovství Evropy ve fotbale 1980, nastoupil ve 3 utkáních a dal 1 gól. Za reprezentaci Anglie nastoupil v letech 1976–1986 v 84 utkáních a dal 3 góly. \n\nJako hlavní trenér vedl Queens Park Rangers FC, Fulham FC a Chelsea FC. Na reprezentační úrovni působil jako trenér reprezentace Jordánska.\n\n"}
{"id": "1538365", "url": "https://cs.wikipedia.org/wiki?curid=1538365", "title": "John Jervis", "text": "John Jervis\n\nJohn Jervis, 1. hrabě ze St. Vincent (\"John Jervis, 1st Earl of St. Vincent, 1st Viscount St. Vincent, 1st Baron Jervis\") (9.ledna 1735, Meaford Hall, Anglie – 13. března 1823, Brentwood, Anglie) byl britský admirál, významný námořní vojevůdce válek v koloniích a v Evropě druhé poloviny 18. století. Od roku 1795 byl admirálem a za vítězství v bitvě u mysu svatého Vincenta byl v roce 1797 povýšen na hraběte. V té době byl patronem začínající kariéry admirála Nelsona. V letech 1801–1804 byl minsitrem námořnictva, jeho snahy o reformy ve správě Royal Navy narážely na odpor vysoké šlechty i vlivných podnikatelských vrstev. V roce 1821 byl povýšen na velkoadmirála. Z doby napoleonských válek a ohrožení Británie francouzskou invazí pochází jeho slavný a v literatuře často citovaný výrok: \"Netvrdím, že k nám nepřítel nemůže vtrhnout. Pouze říkám, že sem nemůže vtrhnout z moře\". \n\nNarodil se na zámku Meaford Hall (Staffordshire), který jeho rodině patřil od konce 17. století. Byl synem obchodníka a právníka Swynfena Jervise (1700–1771). Rodina mu předurčila kariéru právníka, ale John ve třinácti letech utekl ze školy a přidal se k námořnictvu. Krátce nato se sice vrátil, ale na přímluvy rodinných přátel se nakonec v roce 1749 stal řádným námořníkem pod osobním patronátem admirála George Townshenda. Pod jeho velením odplul na Jamajku, kde sloužil do počátku sedmileté války. V roce 1755 byl již poručíkem, za sedmileté války bojoval převážně u břehů Kanady a v roce 1760 dosáhl hodnosti kapitána. Po válce byl pověřen ochranou obchodních lodí přepravujících drahé kovy z Itálie do Anglie. \n\nV letech 1772–1775 mimo aktivní službu cestoval po Evropě, ve Francii se mimo jiné učil francouzsky, v Rusku, Dánsku, Švédsku a severním Německu pečlivě studoval námořní problematiku, navštěvoval přístavy a pevnosti, své poznatky a podrobné zápisky zužitkoval v pozdějších válkách. Války proti americkým koloniím se zúčastnil v Lamanšském průlivu poté, co USA začala vojensky podporovat Francie. Po nerozhodné bitvě u Ushantu svědčil před válečným soudem ve prospěch admirála Keppela. V roce 1782 byl zraněn u břehů Gibraltaru a poté získal Řád lázně. \n\nPo uzavření Pařížského míru žil v Anglii, v roce 1783 se oženil se svou sestřenicí Marthou Parker (1741–1816), dcerou významného právníka Sira Thomase Parkera. V letech 1783–1794 byl členem Dolní sněmovny, původně podporoval vládu W. Pitta mladšího, později se připojil k whigům. Politice se aktivně věnoval, a i když na půdě parlamentu nebyl častým řečníkem, pravidelně se zúčastňoval hlasování a soustředil se na problematiku námořnictva. Mimo aktivní službu byl mezitím povýšen na kontradmirála (1787) a viceadmirála (1792). \n\nNa počátku válek s revoluční Francií byl jmenován velitelem na Závětrných ostrovech (1793–1794), kde měl za úkol dobýt francouzské kolonie a oslabit francouzský mezinárodní obchod. Úspěšný byl jen částečně, v roce 1795 byl jmenován admirálem a vrchním velitelem loďsta ve Středomoří, kde se po počátečné blokádě Toulonu musel stáhnout před Francouzi. V únoru 1797 vybojoval rozhodné vítězství nad španělským loďstvem u mysu svatého Vincenta (Španělsko bylo tehdy spojencem revoluční Francie). K vítězství významně přispěl kapitán Nelson, který byl poté povýšen na kontradmirála. John Jervis obdržel za zásluhy titul hraběte ze St. Vincent a stal se členem Sněmovny lordů (1797). Ještě téhož roku se musel u Cádizu vypořádat s rozsáhlou vzpourou mezi řadovými námořníky, proti níž zakročil značně nekompromisně. V roce 1799 ze zdravotních důvodů dočasně opustil aktivní službu. \n\nPo pádu Pittovy vlády byl do následujícího Addingtonova kabinetu povolán jako ministr námořnictva (1801–1804), zároveň se stal členem Tajné rady a obdržel titul vikomta St. Vincent, který byl určen jako dědictví pro příbuzenstvo. Ve funkci prvního lorda admirality inicioval četné reformy, které se ukázaly jako prospěšné během dalších napoleonských válek. Především se snažil o eliminaci korupce, která v námořnictvu vládla od nejnižších vrstev přes podnikatele ve výstavbě lodí až po vrchní velitele Royal Navy. Mimo jiné prosadil alespoň částečnou strojní výrobu v loděnicích. Svými názory na povyšování důstojníků narážel na odpor nejvyšší šlechty, v otázce finanční správy námořnictva si znepřátelil bohaté podnikatele, takže po odvolání Addingtona z postu premiéra nebyl potvrzen ve funkci ministra v druhé Pittově vládě (novým prvním lordem admirality se stal vikomt Melville. V letech 1805–1807 byl znovu vrchním velitelem loďstva v Lamanšském průlivu, ze zdravotních důvodů ale operace řídil z pronajatého domu na pevnině. \n\nPo odchodu do penze vystupoval na veřejnosti již jen výjimečně, zasedání Sněmovny lordů se zúčastnil naposledy v roce 1811. V letech 1814–1823 zastával čestnou funkci generála námořnictva, v roce 1815 obdržel velkokříž Řádu lázně a v roce 1821 byl povýšen na velkoadmirála (\"Admiral of the Fleet\"). Finančně se významně angažoval v charitě, byl též členem Královské společnosti. V letech 1818–1819 absolvoval léčebný pobyt ve Francii. Zemřel ve věku 88 let 13. března 1823 v Brentwoodu v hrabství Essex. Pohřben byl do rodové hrobky ve Stone (Staffordshire) poblíž svého sídla Meaford Hall. V londýnské katedrále sv. Pavla mu byla postavena socha. \n\nJméno admirála Jervise nese Jervisův mys, Jervisova zátoka a zátoka St. Vincent v Austrálii. \n\nZemřel bez potomstva a titul hraběte ze St. Vincent jeho úmrtím zanikl. Titul vikomta St. Vincent z roku 1801 byl určen pro jeho synovce Williama a Edwarda, kteří v roce 1801 zároveň přijali příjmení Jervis. Námořní kapitán William Ricketts-Jervis (1764–1805) zahynul při ztroskotání u břehů Francie, dědicem titulu vikomta se stal jeho mladší bratr Edward Ricketts-Jervis (1767–1859). Jejich sestra Mary Ricketts (1768–1835) byla manželkou admirála 7. hraběte z Northesku. Potomstvo Edwarda Jervise užívá titul vikomta dodnes, jeho současným nositelem je Edward Robert Jervis, 8. vikomt St. Vincent (*1951). \n\nJeho vzdálený bratranec Thomas Jervis (1770–1838) působil v justici, od roku 1801 byl dlouholetým právním zástupcem admirality, krátce též poslancem Dolní sněmovny (1802–1806). \n"}
{"id": "1538368", "url": "https://cs.wikipedia.org/wiki?curid=1538368", "title": "Charles Middleton", "text": "Charles Middleton\n\nCharles Middleton, 1. baron Barham (\"Charles Middleton, 1st Baron Barham, 1st Baronet Middleton of the Navy\") (14. října 1726, Leith, Skotsko – 17. června 1813, Barham Court, Anglie) byl britský admirál. Pocházel ze staré skotské šlechty a v námořnictvu sloužil od patnácti let. Zúčastnil se válek v koloniích a v Evropě, dlouhodobě působil ve správě Royal Navy, byl též poslancem Dolní sněmovny, v roce 1795 dosáhl hodnosti admirála. V letech 1805–1806 byl ministrem námořnictva, v roce 1805 se zároveň s titulem barona stal členem Sněmovny lordů. Mimo jiné proslul svými dlouhodobými aktivitami v otázce zrušení otroctví.\n\nPocházel z vedlejší větve starého skotského šlechtického rodu Middletonů, byl synovcem generála a poslance Johna Middletona (1678–1739). Narodil se v Leithu jako druhorozený syn nižšího státního úředníka Roberta Middletona, po matce Helen Dundas byl potomkem významného skotského klanu Dundasů a bratrancem významného státníka 1. vikomta Melvilla. Charles Middleton sloužil u námořnictva od roku 1741 a již v roce 1745 dosáhl hodnosti poručíka. Za sedmileté války bojoval v severní Americe, poté se vyznamenal v Karibiku na Závětrných ostrovech a v roce 1758 dosáhl hodnosti kapitána.\n\nPo sedmileté válce žil v Kentu, kde jeho manželka koupila pozemky, po rodině Bouverie zde získal sídlo \"Barham Court\". Na počátku války s USA byl v roce 1775 povolán do aktivní služby při ústí Temže do Severního moře, v letech 1778–1790 zastával funkce finančního kontrolora Royal Navy, v roce 1781 získal titul baroneta a v roce 1787 byl povýšen na kontradmirála. V letech 1784–1790 byl členem Dolní sněmovny, kde patřil k toryům a reprezentoval přístav Rochester. V roce 1790 odešel z námořní administrace i z parlamentu. V roce 1794 byl povýšen na viceadmirála a v letech 1794–1795 byl krátce lordem admirality, následně dosáhl hodnosti admirála (1795). V této době se dlouhodobě angažoval v otázce zrušení otroctví, mimo jiné ve spolupráci s W. Wirbeforcem (zákonem z roku 1807 byl zrušen obchod s otroky).\n\nKoncem dubna 1805 byl povolán do Pittovy vlády jako ministr námořnictva. Jmenován byl na návrh rodiny Pittů, s níž byl přes svou manželku vzdáleně spřízněn, ve funkci nahradil svého bratrance vikomta Melvilla, který musel odstoupit kvůli obvinění ze zpronevěry. Charles Middleton byl ve věku 78 let historicky nejstarším ministrem námořnictva, ve funkci ale vyvinul nebývalou aktivitu a byl hlavním strůjcem strategie námořního tažení proti napoleonské Francii, které završil admirál Nelson vítěznou bitvou u Trafalgaru. Po náhlé smrti premiéra Pitta odstoupil s celou vládou, jeho nástupcem ve funkci prvního lorda admirality se stal pozdější premiér Charles Grey, který byl o čtyřicet let mladší než Middleton.\n\nS nástupem do funkce ministra námořnictva se stal zároveň členem Tajné rady a druhý den po převzetí úřadu byl povýšen na barona Barhama s členstvím ve Sněmovně lordů (titul byl odvozen od jeho rodového sídla v Kentu).\n\nV roce 1761 se oženil s Margaret Gambierovou (1730–1792), sestrou admirála Jamese Gambiera (1723–1792) a švagrovou admirála Sira Samuela Cornishe (1715–1770). Z jejich manželství se narodila jediná dcera Diana (1762–1823), dědička baronského titulu provdaná do rodu Noel. Měla čtrnáct dětí a každé z nich obdrželo díky závěti Charlese Middletona 10 000 liber. Z nich Charles Noel (1781–1866) získal titul hraběte z Gainsborough (1841). Jeho potomstvo pak oba tituly nadále užívalo současně, nynějším představitelem rodu je Anthony Baptist Noel, 6. hrabě z Gainsborough a 8. baron Barham (*1950).\n\nPo admirálu Charlesu Middletonovi bylo v 19. a 20. století pojmenováno několik bitevních lodí Royal Navy. Poslední z nich byla \"HMS Barham\" potopená za druhé světové války.\n"}
{"id": "1538378", "url": "https://cs.wikipedia.org/wiki?curid=1538378", "title": "Šahr-i Suchte", "text": "Šahr-i Suchte\n\nŠahr-i Suchte, někdy též Šahr-i Suchta, persky شهر سوخته (v překladu doslova \"Spálené město\") je rozsáhlá archeologická lokalita v provincii Sístán a Balučístán v jihovýchodním Íránu. Pozůstatky městského osídlení pravděpodobně džafarské a hilmandské kultury z doby bronzové byly v roce 2014 zařazeny na seznam Světového dědictví UNESCO.\n\nLokalita leží 57 km jižně od města Zabol v oblasti náhorní plošiny Íránské vysočiny, jižně od řeky Hilmand, v nadmořské výšce necelých 500 metrů. Šahr-i Suchte se nachází poblíž silnice Zahedán – Zabol, zhruba 18 kilometrů západně od afghánsko-íránské státní hranice.\n\nExistence sídla z doby bronzové souvisí s civilizacemi na území Íránu v prehistorickém období, které byly nezávislé na starověké Mezopotámii. Podle výzkumů sídlo na křižovatce obchodních cest bylo založeno v době kolem roku 3200 př. n. l. a zaniklo kolem roku 1800 př. n. l. Okolnosti vzniku a následného pádu města Šahr-i Suchte, které bylo zřejmě městským státem, zatím nebyly objasněny. \n\nPrvní archeologické výzkumy zde prováděl maďarsko–britský archeolog Aurel Stein, který tuto lokalitu objevil na začátku 20. století. V letech 1967–1978 zde prováděli rozsáhlé vykopávky pracovníků Íránského centra archeologických studií a italského archeologického ústavu Istituto italiano per l'Africa e l'Oriente (IsIAO). V dalších letech se výzkumem lokality zabývali také odborníci z Organizace národního kulturního dědictví, lidové tvorby a turizmu Íránu. Většina archeologických nálezů pochází z období let 2700–2300 př. n. l. Tyto nálezy mj. jsou dokladem, že přes Šahr-i Suchte procházely trasy starověkých cest, spojujících Mezopotámii s územím Íránu a dále s Indií a Čínou. Podle výzkumů město prošlo čtyřmi etapami rozvoje civilizace a bylo třikrát vypáleno.\n\nTzv. \"Spálené město\" bylo popsáno jako nejrozsáhlejší íránská prehistorická lokalita. Centrální území, které je pod ochranou UNESCO, má rozlohu 275 ha a přilehlé ochranné pásmo činí 2 200 ha. Na tomto území se nachází také hřbitov s 20 000–40 000 hroby. V okruhu zhruba 12 km kolem města byly nalezeny pozůstatky 166 satelitních vesnic. V širším okruhu bylo identifikováno celkem 330 vesnic a íránští archeologové vyslovili domněnku, že v případě prozkoumání dalších pahorků na přilehlém území může být objeveno až 1500 podobných menších sídel.\n\n"}
{"id": "1538387", "url": "https://cs.wikipedia.org/wiki?curid=1538387", "title": "Jana Ciglerová", "text": "Jana Ciglerová\n\nJana Ciglerová je česká novinářka. \n\nPochází ze Slovenska. Vystudovala žurnalistiku na Fakultě sociálních věd UK a International Journalism na City University of London v Londýně. V minulosti působila jako zpravodajka Lidových novin ve Velké Británii, psala pro The Observer a Evening Standard a absolvovala stáž pro zahraniční zpravodaje v Helsinkách. Zajímá se také o témata žen, založila diskusní pořad Tah dámou na ČT, vedla časopis Elle a stála na začátku vzniku přílohy Ona Dnes. Vedle novinářské práce také přednáší pro české i zahraniční studenty médií a žurnalistiky v Praze, v roce 2016 přednášela na univerzitě Clemson v Jižní Karolíně. Žila na Floridě, kde působila jako zahraniční zpravodajka Deníku N. \n\nJejí reportáže z USA byly základem knihy \"Americký deník\" (N media, 2019). Již předtím se podílela na pamětech Tomáše Řepky \"Děkuju\" (XYZ, 2017).\n\n"}
{"id": "1538388", "url": "https://cs.wikipedia.org/wiki?curid=1538388", "title": "Kostel Panny Marie Královny míru", "text": "Kostel Panny Marie Královny míru\n\nKostel Panny Marie Královny míru může označovat:\n\n\n"}
{"id": "1538390", "url": "https://cs.wikipedia.org/wiki?curid=1538390", "title": "Raoul Bellanova", "text": "Raoul Bellanova\n\nRaoul Bellanova (* 17. května 2000, Rho, Itálie) je italský fotbalový obránce odchovanec klubu AC Milán, jenž byl v létě roku 2019 prodán do FC Girondins de Bordeaux.\n\nVyrůstal v mládežnickém sektoru AC Milán, poté co obdržel několikrát pozvánku do prvního týmu, ale nikdy nebyl schopen debutovat, rozhodl se 31. ledna 2019, do FC Girondins de Bordeaux. Do konce sezony zůstal v Itálii na hostování.\n\nV lize debutoval 10. srpna 2019 proti Angers SCO (1:3).\n\nJe pravidelným reprezentantem v mládežnických týmech do 15 let, do 16 let, do 17 let, do 19 let a do 20 let. Velkým úspěchem bylo druhé místo na ME U19 v roce 2018.\n\n\n"}
{"id": "1538413", "url": "https://cs.wikipedia.org/wiki?curid=1538413", "title": "Emulzní polymerizace", "text": "Emulzní polymerizace\n\nEmulzní polymerizace je druh radikálové polymerizace, která probíhá v emulzi obsahující vodu, monomer a tenzid. Nějčastějším typem je polymerizace s olejem ve vodě, při níž jsou kapky olejovitého monomeru rozptýleny ve vodě pomocí tenzidů či polymerů rozpustnýcch ve vodě, jako jsou polyvinylalkohol a hydroxyethylcelulóza. K polymerizaci ve skutečnosti nedochází v kapkách emulze, ale v koloidních částicích (s obvyklou velikostí okolo 100 nm), které se samovolně vytvářejí v několika minutách od zahájení procesu. Tyto částice se nespojují dohromady, protože jim v tom brání molekuly tenzidu, které je obklopují.\n\nEmulzní polymerizace se využívá při výrobě některých důležitých polymerů; mnoho z nich jsou pevné látky, které je třeba po skončení polymerizace oddělit od vodného prostředí, v jiných případech je takto vzniklá disperze již konečným produktem. Disperze vznikající při emulzních polymerizacích se často nazývají latexy (oobzvláště jsou-li tvořeny syntetickým kaučukem) nebo emulze; používají se mimo jiné jako lepidla a barvy. Takovéto produkty se často upřednostňují před prosukty obsahujícími rozpozštědla, neboť se v nich nenacházejí těkavé organické látky.\n\nPočátky využívání emulzních polymerizačních reakcí jsou spjaty s výrobou syntetického kaučuku. Nápad použít monomer rozptýlený ve vodě v podobě suspenze nebo emulze se objevil před 1. světovou válkou. Impulsem k němu byl objev skutečnosti, že přírodní kaučuk vzniká při pokojové teplotě v emulgovaných částicích stabilizovaných koloidními polymery; chemici se pokoušeli tento proces napodobit, ke stabilizaci byly použity přírodní polymery, jako jsou gelatin, ovalbumin a škrob. Podle dnešní definice zde nešlo o emulzní, nýbrž o suspenzní polymerizaci.\n\nPrvní reakce splňující současnou definici emulzní polymerizace byla provedena ve 20. letech 20. století; šlo o polymerizaci isoprenu. Běhešm následujících dvaceti let bylo vyvinuto několik metod výroby syntetického kaučuku založených na emulzní polymerizaci, ovšem ve vědecké literatuře se objevilo málo prací na toto téma, což bylo způsobeno převážně potřebou utajení pro válečné účely.\n\nPo válce došlo k rozvoji využívání emulzní polymerizace při výrobě plastů, vznikly mimo jiné nové postupy, při kterých nebylo třeba používat materiály založené na rozpouštědlech. Při výrobě syntetického kaučuku však začaly být stále více využívány postupy využívající organokovové katalyzátory, které umožnily snažší ovlivňování vlastností produktů.\n\nPrvní teorie, která dokázaka vysvětlit různé vlastnosti emulzní polymerizace, vycházející ze zkoumání polystyrenu, se objevila ve 40. letech 20. století. Mechanismus byl rozdělen do tří fází, následně se ovšem ukázalo, že některé monomery neprocházejí všemi těmito fázemi. Tento (podle tvůrců označovaný jako Smithův-Ewartův-Harkinsův) model je přesto vhodným postupem při analýze emulzní polymerizace.\n\nMechanismus emulzní polymerizace podle Smithova-Ewartova modelu vypadá takto:\n\n\nSmithova-Ewartova-Harkinsova teorie nevysvětluje jevy, ke kterým dochází, pokud je monomer (například methylmethakrylát nebo vnylacetát) částečně rozpustný ve vodě. V takových případech dochází k homogenní nukleaci, kdy se částice polymeru tvoří bez přítomnosti micel.\n\nEmulzní polymerizací vznikají polymery s vysokou molekulovou hmotností, protože koncentrace narustajících řetězců v částicích polymeru jsou nízké. Při běžné radikálové polymerizaci je tato koncentrace vyšší, což vede k terminaci párovací reakcí a ke kratším řetězcům. Smithův-Ewartův-Harkinsův mechanismus počítá s přítomností nanejvýš jednoho narůstajícího řetězce. Pozdější teorie umožňují přítomnost více než jednoho řetězce na částici, tento počet by však stále měl být nízký.\n\nVzhledem ke složitým parametrům emulzní polymerizace, jako jsou kinetika poymerizace a tvorby částic, je k podrobnému zkoumání mechanismu emulzní polymerizace potřeba metody výpočetní chemie. Nejnovější teorii vytvořil roku 1996 chemik Robert Gilbert.\n\nObvyklé monomery při emulzní polymerizaci jsou stejné jako u radikálové polymerizace, za podmínek reakce jsou kapalné nebo plynné (pevné by se ve vodě obtížně rozptylovaly) a omezeně rozpustné ve vodě (u příliš dobře rozpustných monomerů by nedocházelo k tvorbě polymerních částic a k polymerizaci by docházelo v roztoku.\n\nEthen a další jednoduché alkany se polymerují za vysokých tlaků (až 80 MPa).\n\nEmulzní polymerizace se často provádí jako kopolymerizační reakce. Vlastnosti emulzní kopolymerizace jsou podobné jako u radikálové kopolymerizace, kinetika je ovšem značně závislá na rozpustnosti monomerů ve vodě. Lépe rozpustné monomery přecházejí spíše do rpztoku než do polymerních částic a nepřipojují se na řetězec polymeru tak snadno jako hůře rozpustné monomery.\n\nEthen a ostatní alkeny se jako kopolymery používají vzácně.\n\nStabilitu disperze lze zlepšit přidáním menších množství kyseliny akrylové či jiných ionizovatelných monomerů.\n\nPři emulzních polymerizacích se využívá tepelná i redoxní tvorba radikálů. Častými iniciátory jsou peroxosírany; peroxosíranový anion při teplotách nad 50 °C snadno vytváří síranové radikálové anionty a slouží tak jako tepelný zdroj radikálů. K redoxní tvorbě radikálů se používají směsi oxidačních činidel (napřííklad peroxosíranů), redukčních činidel (jako jsou glukóza) nebo siřičitany) a redoxních katalyzátorů (například sloučenin železa). Redoxními postupy lze připravovat radikály i u polymerizací probíhajících při teplotách pod 50 °C.\n\nPři emulzních polymerizacích se mohou používat organické peroxidy a hydrogenperoxidy, iniciátory se však často rozpouští ve vodě. U redoxně iniciovaných polymerizací musí být oxidační a nebo redukční činidlo rozpustné ve vodě, ovšem jedna z těchto látek může být nerozpustná.\n\nU emulzních poolymerizací je důležité vybrat správný tenzid, který musí umožňovat rychlý průběh polymerizace, omezovat tvorbu nežádoucích příměsí a zamezovat vytvoření příliš vysoké viskozity v průběhu reakce (což by vedlo ke špatnému proudění tepla).\n\nPoužívají se aniontové, kationtové i neionogenní tenzidy, nejčastější jsou aniontové. Upřednostňují se tenzidy s nízkou mezní micelární koncentrací; rychlost polymerizace při pořekročení této koncentrace tenzidu rychle narůstá a z ekonomických důvodů a často i kvůli možnému vlivu tenzidu na vlastnosti produktu je snaha použít co nejmenší množství tenzidu. Běžně se používají směsi tenzidů, například aniontových s neionogenními. Směsi kationtových a aniontových tenzidů vytvářejí nerozpustné soli a tak se nepoužívají.\n\nK nějčastěji využívaným tenzidům při emulzních polymeracích patří mastné kyseliny, dodecylsíran sodný a sulfonáty alfa alkenů.\n\nNěkteré polymery rozpustné ve vodě, například polyvinylalkohol, lze vyrobit emulzní polymerizací, i když nevytvářejí micely a nesnižují povrchové napětí (nemají tedy vlastnosti tenzidů). Předpokládá se, že v takových případech se vznikající polymerové řetězce vážou na molekuly polymerů, čímž se vytvořené částice stabilizují.\n\nDisperze připravené pomocí takových stabilizátorů obvykle mají velmi dobrou koloidní stabilitu, ovšem často se z nich kvůli přítomnosti ve vodě rozpustného polymeru tvoří produkty citlivé na vodu.\n\nPolymery vyráběné emulzní polymerizací lze rozdělit do tří skupin:\n\n"}
{"id": "1538415", "url": "https://cs.wikipedia.org/wiki?curid=1538415", "title": "Pepper Keenan", "text": "Pepper Keenan\n\nPepper J. Keenan (* 8. května 1967) je americký kytarista a zpěvák, známý díky hraní s heavy metalovými kapelami Corrosion of Conformity a Down. V roce 1989 vstoupil do Corrosion of Conformity jako kytarista, zpěvákem se stal až v roce 1994 na albu Deliverance.\n\nKeenan se narodil v Oxfordu v Mississippi, ale nyní žije v New Orleans , kde vlastní bar s názvem „Le Bon Temps Roule“. Jeho otec, bývalý hudebník, je místní odhadce nemovitostí v New Orleans. Zatímco rozvíjel jeho styl hraní v New Orleans, Pepper sloužil jako člen místní skupiny Graveyard Rodeo, a setkal se a stal se přáteli s C.O.C. během jejich častých představení v nechvalně známé Franklin Avenue VFW Hall v New Orleans. Keenan se stal otcem dcery jménem Flannery Rose Keenan se svou dlouholetou přítelkyní Anna Hrnjak dne 5. ledna 2010. V rozhovoru pro Guitar.com byl Keenan požádán o své názory na politiku, v níž odpověděl: „Bible pro mne znamená víc než jakákoliv ústava v jakékoliv zasrané zemi. ““\n\nKeenan se připojil k Corrosion of Conformity (C.O.C.) v roce 1989. C.O.C. vydali své třetí album nazvané Blind roku 1991 s Keenanem na rytmické kytaře. Poté, co Karl Agell a Phil Swisher opustili kapelu (Swisher byl nahrazen původním basistou Mikeem Deanem ), převzal Keenan ke kytaře zpěv. C.O.C od té doby vydali alba Deliverance , Wiseblood , American Volume Volume Dealer,In the Arms of God a také živé album, Live Volume . Od roku 2006 do roku 2010 si C.O.C. dali přestávku. Kapela se v roce 2010 té doby znovu sešla a nahrála 2 alba bez Keenana. Podle zprávy ze dne 15. května 2010 však na oficiálním webu však měl Keenan možnost se připojit zpět k C.O.C. Podle bubeníka Reeda Mullina se plán C.O.C chystá v roce 2015 opět spojit s Keenanem a s novým albem vyjet na turné. C.O.C udělali první show se znovu sjednocenou sestavou 7. března 2015 v anglickém Manchesteru. Jejich první americké turné se znovusjednocenou sestavou doprovázející skupinu Clutch bylo ohlášeno 28. července 2015.\n\nKeenan byl zakládajícím členem Down v roce 1991 spolu s Philem Anselmem z Pantery , Jimmym Bowerem z Eyehategod a Kirkem Windsteinem s Toddem Strangem z Crowbar . V roce 1995 Down vydal své debutové album NOLA . Kapela di dala pauzu v roce 1996, ale vrátila se o tři roky později s basistou Pantera Rexem Brownem (Pantera) který nahradil Strange. V roce 2002 vydali Down své druhé album Down II: Bustle in Your Hedgerow . Po druhé přestávce vydali Down své třetí album s názvem Down III: Over the Under v roce 2007. Down vydali své čtvrté album Down IV Part I – Purple EP v září 2012 a Down IV – Part II ze čtyřdílné série EP .\n\nKeenan hraje na kytaru a zpívá část druhého verše na coveru Metallicy na píseň Lynyrd Skynyrd \" Tuesday Gone \". Nahrál i další písně na albu Garage Inc. , ale tuto jedinou oficiálně. Keenan je dobrý kamarád s Jamesem Hetfieldem . Hetfield nazpíval doprovodné vokály na \"Man or Ash\" od COC na albu Wiseblood . Keenan se ucházel o post baskytaristy u Metallicy po odchodu Jasona Newsteda z kapely, ale prohrál s bývalým basistou Suicidal Tendencies / Ozzy Osbourne Robertem Trujillem . Keenanův konkurz je uveden v dokumentu Metallica: Some Kind of Monster . Kromě jeho příspěvku k písni \"Tuesday's Gone\" se Pepper také objevil s Metallicou na pódiu na Download Festivalu v anglickém Doningtonu v roce 2006 spolu s Mattem Heafym z Trivia, aby poskytl další vokály k písni \" Die, Die My Darling \". Tato píseň se hrála na konci playlistu Metallicy.\n\n\n"}
{"id": "1538419", "url": "https://cs.wikipedia.org/wiki?curid=1538419", "title": "Lećevica", "text": "Lećevica\n\nLećevica je vesnice a správní středisko stejnojmenné opčiny v Chorvatsku ve Splitsko-dalmatské župě. Nachází se asi 20 km severně od Kaštely a asi 31 km severozápadně od Splitu. V roce 2011 žilo v celé opčině 583 obyvatel, přičemž ji tvoří čtyři samostatná sídla: Divojevići se 49 obyvateli, Kladnjice se 142 obyvateli, stejnojmenné středisko opčiny Lećevica s 218 obyvateli a Radošić se 174 obyvateli. Dále opčina zahrnuje také tři malé nesamostatné osady (Stričevići, Tešije a dříve samostatná vesnice Uble).\n"}
{"id": "1538421", "url": "https://cs.wikipedia.org/wiki?curid=1538421", "title": "Mistrovství Československa silničních motocyklů 1979", "text": "Mistrovství Československa silničních motocyklů 1979\n\nMistrovství Československa silničních motocyklů 1979 se konalo v objemových třídách do 50 cm³, do 125 cm³, do 250 cm³ a do 350 cm³. Bodovalo prvních 20 závodníků.\n\n\n\nZapočítávají se 3 nejlepší výsledky.\n\n\nZapočítávají se 4 nejlepší výsledky.\n\n\nZapočítávají se 4 nejlepší výsledky.\n\n\nZapočítávají se 3 nejlepší výsledky.\n\n\n"}
{"id": "1538422", "url": "https://cs.wikipedia.org/wiki?curid=1538422", "title": "Miloš Novák (právník)", "text": "Miloš Novák (právník)\n\nMiloš Novák (13. prosince 1913, Třebíč – 20. června 1984, Montréal) byl český právník, voják, úředník a spisovatel. \n\nNarodil se v Třebíči v rodině gymnaziálního pedagoga, byl mladším bratrem generála Luboše Nováka. Vystudoval v Nices na československé sekci francouzského lycea a následně nastoupil na právnickou fakultu Karlovy univerzity v Praze. Po studiu nastoupil na místo advokátního koncipienta, ale již v roce 1939 odešel na Slovensko, přes které plánoval přejít do Francie, kde chtěl vstoupit do československé armády. To se mu nepovedlo a byl uvězněn v Budapešti, posléze se s dalšímu uprchlíky dostal do Hnúšti, kde se chtěl setkat s Vladimírou Hanesovou a její rodinou (manželka jeho bratra) a s její pomocí přejít hranice. To se mu pak povedlo s pomocí švagra Světoboje Hanese. Na francouzském konzulátu v Budapešti se přihlásil a byl přepraven do Agde, kde vstoupil do československé armády a setkal se s bratrem. \n\nPozději byl přesunut do Británie, od července roku 1940 byl v Liverpoolu, později pak byl nasazen v Leamingtonu. Dne 23. června 1942 se v Británii oženil s Olgou Horníčkovou (její sestra si na téže obřadu vzala Stanislava Rejthara) a následně se mu narodily dvě dcery. Bylo mu nabídnuto, aby pracoval na vojenských úřadech v Británii (uměl anglicky i francouzsky), ale tuto práci odmítl a postupně přes Francii došel až do Československa.\n\nPo skončení druhé světové války nastoupil na ministerstvo zahraničních věcí, kde pracoval jako úředník v agentuře IARA v Bruselu, kde jednal o válečných reparacích. V roce 1949 odešel s rodinou do Kanady, kde žil v Montréalu. Po útěku do Kanady pracoval jako kreslíř pro Bank of Canada. Zemřel v roce 1984.\n\nS manželkou měl celkem sedm dětí. Byl spoluautorem knihy Válečné deníky, jež napsala jeho manželka a kde je vyprávěn jeho i její příběh během války.\n"}
{"id": "1538432", "url": "https://cs.wikipedia.org/wiki?curid=1538432", "title": "Petr Pudil", "text": "Petr Pudil\n\nPetr Pudil (* 26. října 1974), český podnikatel, spoluzakladatel family office bpd partners. Aktivity skupiny bpd partners se týkají oblastí nemovitostí a developmentu, obnovitelných zdrojů energie, investic do startupů v oblasti zdravotnictví, agrotechnologií a biotechnologií a do chemického průmyslu.\n\nPodle časopisu Forbes patří Petr Pudil spolu se svými společníky z bpd partners Vasilem Bobelou a Janem Dobrovským mezi stovku nejbohatších českých podnikatelů s celkovým majetkem odhadovaným ve výši cca 15 mld Kč.\n\nPetr Pudil podnikal počátkem 90. let v oblasti reklamy a komunikace. Později se stal ředitelem pro strategii v Mostecké uhelné společnosti, a.s. V roce 2005 se s dalšími investory účastnil odkupu Mostecké uhelné společnosti od skupiny Appian Group, kterou začlenili do nově vzniklé skupiny Czech Coal. Akvizice byla financována úvěrem významného tuzemského bankovního domu. V roce 2008 navýšil svůj podíl ve skupině Czech Coal odkupem podílů Antonína Koláčka a Luboše Měkoty. V roce 2010 svůj podíl prodal společnostem vlastněným Pavlem Tykačem. Petr Pudil se nepodílel na privatizaci Mostecké uhelné společnosti, a.s. a nebyl souzen v žádném z procesů, které se privatizace Mostecké uhelné společnosti, a.s. týkaly.\n\nV roce 2010 zakládá (společně s Vasilem Bobelou a Janem Dobrovským) společnost bpd partners. Ve správě bpd partners jsou mezi jinými společnosti holdingu REN Power, který provozuje obnovitelné energetické zdroje o celkovém instalovaného výkonu 87,8 MWp. Další významnou část tvoří společnost bpd development, jejíž největšími projekty jsou například administrativní komplex PPF Gate, kancelářské budovy BLOX a TELEHOUSE v okolí Vítězného náměstí v Praze či bytový areál Royal Triangle ve Střešovicích. V roce 2012 vstoupila skupina bpd partners majetkově do tradičního výrobce kyanidové chemie Draslovka lučební závody Kolín a.s. bpd partners dále podporuje vědeckovýzkumné projekty v oblastech biotechnologií, agrotechnologií a zdravotnictví.\n\nPetr Pudil společně s manželkou Pavlínou založili Nadaci The Pudil Family Foundation. Jejím cílem je podporovat projekty v oblasti výtvarného umění propojující české a mezinárodní umění. Nadace vlastní rozsáhlou sbírku českého a mezinárodního umění. Nadace je majitelem objektu bývalé Zengerovy trafostanice na pražském Klárově. Po rekonstrukci se stane objekt pražskou Kunsthalle, obdobou podobných kulturně-vzdělávacích center v zahraničí. Předpokládané zahájení činnosti Kunsthalle Praha se očekává v roce 2021. Petr Pudil je členem akviziční komise  britské galerie TATE a společně s manželkou Pavlínou Pudil jsou členy akviziční komise pařížského Centre Pompidou.\n\nSpolu s Janem Dobrovským a Vasilem Bobelou je Petr Pudil významným sponzorem neziskové obecně prospěšné společnosti Post Bellum, která se v projektu Paměť národa zabývá zaznamenáváním a archivací vzpomínek pamětníků totalitních režimů 20. století. \n\n"}
{"id": "1538434", "url": "https://cs.wikipedia.org/wiki?curid=1538434", "title": "Benincasa z Cava de' Tirreni", "text": "Benincasa z Cava de' Tirreni\n\nBenincasa z Cava de' Tirreni (úmrtí 10. ledna 1194, Cava de' Tirreni) byl italský benediktin a opat. Katolická církev ho uctívá jako blahoslaveného.\n\nDne 30. ledna 1171 byl zvolen opatem v Opatství Nejsvětější trojice v Cava de' Tirreni. Byl nástupcem blahoslaveného Marina.\n\nKdyž král Vilém II. Sicilský vázne onemocněl, byl přijat Benincasem a s jeho pomocí se zázračně uzdravil. Jako vděčnost přenechal jím postavený klášter v Monreale cavasienským mnichům. Benincasa poslal do tohoto kláštera několik mnichů.\n\nZa jeho opatské služby v opatství Cava uvězněn vzdoropapež Inocenc III.\n\nZemřel 10. ledna 1194.\n\nJeho tělo bylo pohřbeno v kryptě opatství. Roku 1675 bylo jeho tělo exhumováno a od roku 1939 jsou jeho ostatky uloženy pod oltářem svatého Maura.\n\nDne 16. května 1928 uznal papež Pius XI. jeho kult.\n\nJeho svátek se slaví 10. ledna.\n\nV Martyrologiu Romanum se píše;\n\n"}
{"id": "1538444", "url": "https://cs.wikipedia.org/wiki?curid=1538444", "title": "Náměstí Ala-Too", "text": "Náměstí Ala-Too\n\nNáměstí Ala-Too (kyrgyzsky Ала-тоо аянты \"Ala-Too ayanty\") je náměstí v centru Biškeku, hlavním městě Kyrgyzstánu. Bylo založeno v roce 1984, a od té doby je stále důležitým jevištěm politických konfliktů v Kyrgyzské republice. \n\nNáměstí vzniklo v roce 1984 u příležitosti oslav výročí 60. výročí vzniku Kyrgyzské SSR, a byla zde postavena Leninova socha o váze 18 tun. Při inauguraci dostalo název \"Leninovo náměstí\", po vyhlášení nezávislosti Kyrgyzstánu 1991 bylo přejmenováno na \"náměstí Ala-Too.\" V roce 2003 ustoupila Leninova socha Soše svobody (\"Erkindik\"). Ta však vyjadřovala jen malý kousek dějin země, takže v roce 2011 na oslavu 20 let nezávislosti Kyrgyzstánu byla odhalena jezdecká socha mýtického Manase s odkazem na dřívější historii země. Bronzová socha v nadživotní velikosti (o výšce 17 metrů) s mečem v ruce stojí na podstavci z červené leštěné žuly. Socha je uprostřed náměstí a je ohraničena čtvercovými záhony. \n\nDne 24. března 2005 se po nepokojích po celé zemi konala na náměstí Ala-Too největší demonstrace Tulipánové revoluce proti tehdejší vládě za prezidenta Askara Akajeva s 15 tisíci demonstranty. Střety s vládními silami si vyžádali dvě lidské oběti a více než sto lidí bylo zraněno. Po krátkodobém vytlačení demonstrantů z náměstí se protestující vrátili a následně zaútočili na úřad prezidenta v Bílém domě. Akajev musel uprchnout ze země, azyl bývalému prezidentovi udělilo v Rusko. \n\nV roce 2008 se na náměstí konala pamětní bohoslužba za kyrgyzského spisovatele Čingiza Ajmanova, který v tomto roce zemřel, a v roce 2011 byla na jeho počest na náměstí postavena další socha. \n\nNáměstí Ala-Too bylo v následujících letech opakovaně dějištěm protestů proti kyrgyzské vládě a demonstrace vedly ke změně vlády v Kyrgyzstánu roce 2010. V důsledku demonstrací byl svržen prezident Kurmanbek Bakijev, který se dostal k moci v roce 2005 po Tulipánové revoluci. V únoru 2017 opět byly na náměstí demonstrace proti uvěznění Omurka Tekebajeva, který byl střídavě členem vlády i opozice. \n\nV rámci protestů proti zatčení bývalého kyrgyzského prezidenta Atambajeva v noci 7. srpna 2019 se několik desítek demonstrantů shromáždilo na náměstí a požadovalo okamžitou rezignaci stávajícího prezidenta Sooronbaje Žeenbekova. \n\nNáměstí Ala-Too je vyobrazeno v roce 2009 na čtvrté sérii kyrgyzských bankovek v hodnotě pět tisíc somů. \n\nNáměstí Ala-Too se nachází v centru Biškeku, Národní historické muzeum je na severním konci náměstí a vládní budovy jsou na jižním straně.\n"}
{"id": "1538445", "url": "https://cs.wikipedia.org/wiki?curid=1538445", "title": "Scotty (Tyrannosaurus)", "text": "Scotty (Tyrannosaurus)\n\n\"Scotty\" je neformální označení pro dobře zachovalý (asi z 65 % kompletní) kosterní exemplář obrovského teropodního dinosaura druhu \"Tyrannosaurus rex\". V současnosti je jedním z největších známých exemplářů tohoto dravého dinosaura na světě.\n\nFosilie \"Scottyho\" byly objeveny 16. srpna roku 1991 v sedimentech souvrství Frenchman na území kanadské provincie Saskatchewan. Objevitelem byl středoškolský profesor Robert Gebhardt a tým z Royal Saskatchewan Museum. Vykopávky byly zahájeny až v červnu roku 1994 a kompletní preparace byla dokončena teprve v roce 2019. Důvodem byla obtížná práce s železitým pískovcem a také velké rozměry fosilie. Přezdívku \"Scotty\" získala fosilie podle skotské whisky, kterou si objevitelé večer po objevu dinosaura připíjeli na úspěch.\n\n\"Scotty\" byl obří exemplář tyranosaura, konkurující velikostně i slavnému jedinci \"Sue\" z Jižní Dakoty. Podle přesnějších odhadů byl tento jedinec dlouhý zhruba rovných 13 metrů a jeho hmotnost se pohybovala kolem 8870 kg. Podle autorů popisné studie z roku 2019 byl \"Scotty\" asi o 410 kg těžší než \"Sue\". Přesné porovnání velikosti a rozhodnutí o tom, který z obou obřích jedinců tyranosaura je větší, však zatím není možné, protože rozdíl činí jen kolem 5 %.\n\n\n"}
{"id": "1538446", "url": "https://cs.wikipedia.org/wiki?curid=1538446", "title": "Dermot z Inis Clothrann", "text": "Dermot z Inis Clothrann\n\nSvatý Dermot z Inis Clothrann či Dermot Spravedlivý (také známý jako Diermit, Dhiarmuit, Dermod, Diermedus, Diermetus, Diermitius, Diermitius) byl irský opat.\n\nPocházel z knížecího rodu. Byl potomkem krále Nath Í mac Fiachracha. Jeho otec byl Lugna syn Lugada a jeho matka Dediva dcera Trena. Byl bratrem svatého Senana, Caillína několika dalších.\n\nKolem roku 530 nechal postavit klášter a sedm kostelů na ostrově Inchcleraun (Inis Clothrann). Byl velikým kazatelem a duchovním učitelem svatého Kierana z Clonmacnoise.\n\nZemřel asi roku 542.\n\nJeho svátek se slaví 10. ledna.\n\n"}
{"id": "1538447", "url": "https://cs.wikipedia.org/wiki?curid=1538447", "title": "Kjóiči Sawada", "text": "Kjóiči Sawada\n\nKjóiči Sawada (japonsky 沢田 教一 \"Sawada Kjóiči\"; 22. února 1936, Aomori – 28. října 1970, Kambodža) byl japonský fotograf pracující pro United Press International, který za své válečné fotografie z vietnamské války vyhrál Pulitzerovu cenu a dvakrát World Press Photo.\n\nKjóiči Sawada roku 1966 za své válečné fotografie z vietnamské války v roce 1965 obdržel Pulitzerovu cenu. Dvě z těchto fotografií byly vybrány jako fotografie roku při soutěži World Press Photo v letech 1965 a 1966. Fotografie ze září roku 1965 zobrazuje vietnamskou matku a děti brodící se přes řeku, aby unikli americkému bombardování. Americké letectvo evakuovalo jejich vesnici, protože měli podezření z toho, že ji Vietkong použil jako základní tábor. Síly americké námořní pěchoty zahájily operace severně od své vojenské základny v jihovietnamském městě Quy Nhon. Základna byla pod neustálým útokem odstřelovačů Vietkongu, Američané si chtěli zajistit okolí své vojenské základny. Nejdříve evakuovali vesničany a potom jejich letectvo bombardovalo vesnice ze vzduchu a útočilo na sniperské pozice Vietkongu. Slavná fotografie z roku 1966 zobrazuje americké vojáky, jak táhnou mrtvého vojáka Vietkongu na pohřebiště za svým obrněným transportérem poté, co byl zabit při bitvě u Suoi Bong Trang 24. února 1966. Americká 1. pěší divize a australská vojska bojovala proti Vietkongu a severní vietnamské armádě v noci z 23. na 24. února 1966. K bitvě došlo během operace Rolling Stone, hlavní americké bezpečnostní operace na ochranu inženýrů budujících strategickou silnici v blízkosti Tan Binh, 30 kilometrů severozápadně od letecké základny Bien Hoa. Ukázalo se, že vietnamská armáda utrpěla těžké ztráty, při nichž zahynulo téměř 500 mužů, zatímco americké a australské oběti byly 11 zabitých a 74 zraněných. Mrtvého vojáka táhnou za svým obrněným transportérem M113.\n\nTaké dokumentoval Bitvu o Hue v roce 1968, například zachytil desátníka Dona Hammonse bezprostředně poté, co byl zraněn nepřátelskou palbou; zemřel o několik minut později.\n\nSawada zemřel spolu s Frankem Froschem, vedoucím pobočky UPI Phnompenh 28. října v roce 1970 při jejich cestě přes Kirriromský průsmyk v Kambodži. Bylo mu 34 let.\n\n"}
{"id": "1538452", "url": "https://cs.wikipedia.org/wiki?curid=1538452", "title": "Laločníkovití", "text": "Laločníkovití\n\nLaločníkovití je české označení pro dvě čeledi živočichů:\n"}
{"id": "1538454", "url": "https://cs.wikipedia.org/wiki?curid=1538454", "title": "Školství v Nizozemsku", "text": "Školství v Nizozemsku\n\nŠkolství v Nizozemsku se vyznačuje dělením: vzdělávání je zaměřeno na potřeby a pozadí žáka. Vzdělávání je rozděleno na školy pro různé věkové skupiny, z nichž některé jsou rozděleny do proudů pro různé úrovně vzdělání. Školy jsou dále rozděleny na veřejné, speciální (náboženské) a všeobecné (neutrální) školy, ačkoli existuje i několik soukromých škol. Holandská klasifikační stupnice se pohybuje od 1 (velmi špatná) do 10 (vynikající). \n\nProgram pro mezinárodní hodnocení studentů (PISA), koordinovaný Organizací pro hospodářskou spolupráci a rozvoj (OECD), řadí vzdělání v Nizozemsku jako 9. nejlepší na světě od roku 2008 a je výrazně vyšší než průměr OECD. \n\nVzdělávací politiku koordinuje nizozemské ministerstvo školství, kultury a vědy se samosprávami. \n\nPovinné vzdělávání (\"leerplicht\") v Nizozemsku začíná ve věku pěti let, i když v praxi většina škol přijímá děti od čtyř let. Od šestnácti let probíhá částečné povinné vzdělávání (\"partiële leerplicht\"), což znamená, že žák musí navštěvovat nějakou formu vzdělávání alespoň dva dny v týdnu. Povinné vzdělávání končí u žáků ve věku osmnácti let nebo po získání diplomu na úrovni VWO, HAVO nebo MBO. \n\nVeřejné, speciální (náboženské) a všeobecně speciální (neutrální) školy jsou financovány vládou a dostávají stejnou finanční podporu od vlády, jsou-li splněna určitá kritéria. Přestože jsou tyto školy oficiálně bezplatné, mohou tyto školy požádat o rodičovský příspěvek (\"ouderbijdrage\"). Soukromé školy se spoléhají na své vlastní zdroje, ale v Nizozemsku jsou velmi neobvyklé, a to do té míry, že i nizozemští panovníci tradičně navštěvovali speciální nebo veřejné školy. Veřejné školy jsou řízeny místními vládami. Speciální školy jsou řízeny školskou radou a obvykle jsou založeny na konkrétním náboženství; ty, které předpokládají rovnost mezi náboženstvími, se nazývají všeobecné školy. Tyto rozdíly jsou přítomny na všech úrovních vzdělávání. \n\nV důsledku toho mohou existovat katolické, protestantské, židovské a muslimské základní školy, střední školy a univerzity. Speciální škola může odmítnout přihlášky žáků, jejichž rodiče nebo zákonní zástupci nesouhlasí s filozofií školy ve vzdělávání, ale to je neobvyklé. V praxi existuje jen malý rozdíl mezi speciálními školami a veřejnými školami, s výjimkou tradičních náboženských oblastí nizozemského biblického pásu. Všechny typy škol (veřejné, speciální i soukromé) spadají do pravomoci vládního orgánu s názvem \"Inspectie van het Onderwijs\" (Inspekce vzdělávání, také známý jako \"Onderwijsinspectie\"), který může vyžadovat, aby škola změnila svou vzdělávací politiku a kvalitu. \n\nNa základních a středních školách žáky každoročně hodnotí tým učitelů, kteří určují, zda postoupili natolik, aby postoupili do dalšího ročníku. Protože nutit žáka, aby opakoval ročník (\"blijven zitten\"; doslova „zůstat sedět“), má hluboký dopad na život žáka. Obvyklejší je přeřazení do nižšího stupně vzdělávání. V důsledku toho je opakování ročníku neobvyklé, ale vyskytuje se častěji na základních školách než na středních školách, protože v mladším věku je méně negativních důsledků. Nadané děti někdy dostávají příležitost přeskočit celý ročník, přesto se to stává zřídka a obvykle se to děje na základních školách. \n\nVe věku mezi čtyřmi a dvanácti lety navštěvují děti základní školu (\"basisschool\"; doslova „základní škola“). Tato škola má osm stupňů, které se nazývají \"groep 1\" (skupina 1) až \"groep 8\" (skupina 8). Školní docházka není nutná do 2. skupiny (ve věku pěti let), ale téměř všechny děti začínají školu ve věku čtyř (ve skupině 1). Skupiny 1 a 2 bývaly drženy v samostatné instituci podobné mateřské škole (\"kleuterschool\"; doslova \"škola pro batole\"), dokud nebyla v roce 1985 sloučena se základními školami. \n\nOd skupiny 3 se děti učí, jak číst, psát a dělat aritmetiku. Většina škol vyučuje angličtinu ve skupinách 7 a 8, některé však začínají již ve skupině 1. Ve skupině 8 drtivá většina škol provádí zkoušku způsobilosti zvanou „\"Cito Eindtoets Basisonderwijs“\" (doslova „Cito závěrečná zkouška primárního vzdělávání“), často zkrácenou na \"Citotoets\" (Cito test), vyvinutou \"Centraal instituut voor toetsontwikkeling\" (Ústřední ústav pro vývoj testů), který je navržen tak, aby doporučil typ středního vzdělání, který je pro žáka nejvhodnější. V posledních letech získal tento test autoritu, ale doporučení učitele skupiny 8 spolu s názorem žáka a jeho rodičů zůstává rozhodujícím faktorem při výběru správné formy sekundárního vzdělávání. \n\nTest Cito není povinný; některé školy místo toho používají\"Nederlandse Intelligentietest voor Onderwijsniveau\" („nizozemský zpravodajský test pro vzdělávací úroveň“, obvykle zkrácený na \"NIO-toets\") nebo \"Schooleindonderzoek\" („školní závěrečný test“). \n\nZnačný počet základních škol je většinou založen na konkrétní filozofii vzdělávání, například Montessori metoda, Pestalozziho plán, Daltonův plán, Jenaův plán nebo Freinet. Většina z nich jsou veřejné školy, ale některé speciální školy se také zakládají na jedné z těchto vzdělávacích filozofií. \n\nPo ukončení základního vzdělávání chodí děti v Nizozemsku (obvykle ve věku 12 let) přímo na střední školu (\"voortgezet onderwijs\"; doslova „další vzdělávání“). Na základě rady základní školy a výsledků Cito testu jsou vybíráni buď na\"voorbereidend middelbaar beroepsonderwijs\" (VMBO), \"hoger algemeen voortgezet onderwijs\" (HAVO) nebo \"voorbereidend wetenschappelijk onderwijs\" (VWO). Střední škola může nabídnout jednu nebo více úrovní vzdělávání na jednom nebo více místech. Zaměření na (finanční) efektivitu vedlo k větší centralizaci, s velkými školami, které nabízejí vzdělávání na všech nebo většině vzdělávacích úrovní. \n\nVzhledem k tomu, že nizozemský vzdělávací systém nemá střední školy ani juniorské střední školy, je první rok všech úrovní nizozemských středních škol označován jako \"brugklas\" (doslova „mostní třída“), protože spojuje systém základní školy se středním vzděláváním. Během tohoto roku se žáci postupně naučí vyrovnat se s rozdíly mezi školními systémy, jako je řešení zvýšené osobní odpovědnosti. Někdy lidé také nazývají druhý rok \"brugklas\". \n\nJe možné, aby žáci, kteří dosáhli diplomu VMBO, mohli navštěvovat závěrečné dva roky úrovně HAVO a absolvovat zkoušku HAVO, a žáci s diplomem HAVO navštěvovali poslední dva roky úrovně vzdělání VWO a absolvovat zkoušku VWO. Důvodem je to, že to žákům poskytuje přístup k pokročilejší úrovni vysokoškolského vzdělávání. Tento systém funguje jako záchranná síť ke snížení negativních účinků nezralosti dítěte nebo nedostatku sebepoznání. Například, když byl do VMBO poslán jasný žák, protože byl nemotivován, ale později objevil jeho potenciál nebo získal touhu dosáhnout lepších výsledků, může žák ještě dosáhnout vyšší úrovně přechodem na HAVO. \n\nKromě posunu nahoru existuje také systém, kde mohou být žáci degradováni na nižší úroveň vzdělávání. Když například žák vstoupil na střední školu na úrovni, se kterou se nedokáže vyrovnat, nebo pokud jim chybí zájem věnovat úsilí na vzdělávání, které vede ke špatným ročníkům, mohou být posláni z VWO do HAVO, z HAVO do VMBO a z jakékoliv úroveň VMBO na nižší úroveň VMBO. \n\nVMBO (\"voorbereidend middelbaar beroepsonderwijs\"; doslova „přípravné střední vzdělání na úrovni střední školy“) trvá čtyři roky, ve věku od dvanácti do šestnácti let. Kombinuje odborné vzdělávání s teoretickým vzděláváním v jazycích, matematice, historii, umění a vědách. Do VMBO je zapsáno šedesát procent studentů celonárodně. Studenti si nemohou vybrat mezi čtyřmi různými úrovněmi VMBO, které se liší poměrem praktického odborného vzdělávání a teoretického vzdělávání, ale úroveň závisí na jejich skóre. Ne všechny úrovně se nutně vyučují na stejné střední škole. \n\nStřední vzdělání, které začíná ve věku 12 let a od roku 2008 je povinné až do věku 18 let, je nabízeno na několika úrovních. Dva programy všeobecného vzdělávání, které vedou k vysokoškolskému vzdělání, jsou HAVO (pět let) a VWO (šest let). Žáci jsou zapsáni podle svých schopností, a přestože VWO je přísnější, lze HAVO i VWO charakterizovat jako selektivní typy středoškolského vzdělávání. HAVO diplom je minimální požadavek pro přijetí na HBO (univerzity aplikovaných věd), ale můžete se dostat do HBO, když jste dosáhli MBO diplomu. Osnovy VWO připravují žáky na univerzitu a přístup k WO (výzkumné univerzity) poskytuje pouze diplom VWO. \n\nPrvní tři roky obou HAVO a VWO se nazývají \"basisvorming\" (doslova „základní formace“). Všichni žáci navštěvují stejné předměty: jazyky, matematika, historie, umění a vědy. Poslední dva roky HAVO a poslední tři roky VWO se označují jako druhá fáze (\"tweede fase\") nebo vyšší sekundární vzdělávání. Tato část vzdělávacího programu umožňuje diferenciaci pomocí skupin oborů\",\" které se nazývají „profily“ (\"profielen\"). Profil je soubor různých předmětů, které budou tvořit největší část rozvrhu žáka. Zdůrazňuje konkrétní oblast studia, ve které se žák specializuje. Ve srovnání s HAVO je úroveň obtížnosti profilů u VWO vyšší a trvá tři roky místo dvou. \n\n\nProtože každý profil je určen k přípravě žáků na určité oblasti studia na terciární úrovni, některé studie HBO a WO vyžadují specifický profil, protože jsou vyžadovány nezbytné znalosti. Například člověk nemůže studovat inženýrství bez získání certifikátu z fyziky na sekundární úrovni vzdělávání. Osnovy se kromě předmětů v profilu skládají z povinného segmentu, který zahrnuje nizozemské, anglické, matematické a některé vedlejší předměty a ze svobodného výběru, ve kterém si žáci mohou vybrat dva nebo více předmětů z jiných profilů. Výběr konkrétních předmětů do volného prostoru učebních osnov může mít za následek více profilů, zejména profilů N&G a N&T, které se z velké části překrývají. \n\nHAVO (\"hoger algemeen voortgezet onderwijs\"; doslova „vyšší všeobecné další vzdělávání“) má pět stupňů a probíhá od dvanácti do sedmnácti let. HAVO diplom poskytuje přístup na úroveň HBO (polytechnika) terciárního vzdělávání. \n\nVWO (\"voorbereidend wetenschappelijk onderwijs\"; doslova „přípravné vědecké vzdělávání“) má šest stupňů a obvykle probíhá od dvanácti do osmnácti let. Diplom VWO poskytuje přístup k WO, i když univerzity si mohou stanovit svá kritéria pro přijetí (např. Na základě profilu nebo na určitých předmětech). \n\nVWO je rozděleno na \"atén\" a \"gymnázium\". Program gymnázia je podobný atenu, kromě toho, že latina a řečtina jsou povinné kurzy. Ne všechny školy vyučují starověké jazyky během prvních tří let („základní výcvik“). Latina může začít v prvním nebo druhém roce, zatímco řečtina může začít ve druhém nebo třetím roce. Na konci třetího a někdy čtvrtého ročníku se žák může rozhodnout vzít jeden nebo oba jazyky ve druhém třech letech (ve druhé fázi), kdy je výuka starověkých jazyků kombinována se vzděláváním ve starověké kultuře. Téma, které si zvolí, je sice technicky povinné, ale je odečteno od požadavku na volné místo. \n\n\"VWO-plus\", také známý jako \"atheneum-plus\", \"VWO +\" nebo \"lyceum\", nabízí další předměty, jako je filozofie, další cizí jazyky a kurzy, které studentům představí vědecký výzkum. \n\nNěkteré školy nabízejí dvojjazyčné VWO (\"Tweetalig VWO\" nebo TVWO), kde je většina lekcí vyučována v angličtině. V některých školách poblíž nizozemsko-německých hranic si mohou žáci vybrat formu TVWO, která nabízí 50% lekcí v němčině a 50% v holandštině. \n\nVAVO (\"Voortgezet algemeen volwassenen onderwijs\"; doslova „rozšířené všeobecné vzdělávání dospělých“) je škola pro dospělé, která učí VMBO / MAVO, HAVO nebo VWO, pro studenty, kteří v minulosti nebyli schopni získat svůj diplom, kteří chtějí získat osvědčení pro určité pouze subjekty, které například získaly diplom HAVO, ale chtějí získat diplom VWO během jednoho nebo dvou let. \n\nOd ledna 2015 mezinárodní poradenské školy (ISC) uvedly Nizozemsko se 152 mezinárodními školami. ISC definuje „mezinárodní školu“ v následujících termínech „ISC zahrnuje mezinárodní školu, pokud škola dodává kurikulum jakékoli kombinaci předškolních, základních a středních studentů, zcela nebo částečně v angličtině mimo anglicky mluvící zemi, nebo pokud škola v zemi, v níž je angličtina jedním z úředních jazyků, nabízí kurikulum angličtiny a angličtiny jiné než národní kurikulum země a je ve své orientaci mezinárodní.“ Tuto definici používají publikace včetně The Economist. \n\nMBO (\"middelbaar beroepsonderwijs\"; doslova „střední vzdělání“) je zaměřeno na odborné vzdělávání. Mnoho žáků s diplomem VMBO navštěvuje MBO. MBO trvá jeden až čtyři roky, v závislosti na úrovni. Studentům jsou nabízeny 4 úrovně: \n\n\nVysokoškolské vzdělávání v Nizozemsku je nabízeno na dvou typech institucí: univerzity aplikovaných věd (\"hogescholen\"; HBO), otevřené absolventům HAVO, VWO a MBO a výzkumné univerzity (\"universiteiten\"; WO) otevřené pouze absolventům VWO a HBO (včetně HBO \"propaedeuse\" -graduates). První zahrnuje obecné instituce a instituce specializující se na konkrétní oblast, jako je zemědělství, výtvarné umění a umění, nebo vzdělávací vzdělávání, zatímco druhé zahrnuje dvanáct obecných univerzit a tři technické univerzity. \n\nOd září 2002 je systém vysokoškolského vzdělávání v Nizozemsku organizován kolem třícyklového systému, který se skládá z bakalářských, magisterských a doktorských titulů, aby přizpůsobil a standardizoval výuku jak v HBO, tak ve WO v souladu s Boloňským procesem.  Současně byl ECTS kreditní systém přijat jako způsob, jak kvantifikovat zátěž studenta. Podle nizozemského práva představuje jeden kredit 28 hodin práce a 60 kreditů jeden rok prezenčního studia. Oba systémy byly přijaty zlepšit mezinárodní uznání a shodu. \n\nNavzdory těmto změnám se stále používá binární systém s rozlišením mezi výzkumem orientovaným a profesionálním vysokoškolským vzděláním. Tyto tři typy studijních programů se liší co do počtu kreditů požadovaných k dokončení programu a stupně, který je udělen. Bakalářský program WO vyžaduje absolvování 180 kreditů (3 roky) a absolventi získají titul bakalář umění, bakalář přírodních věd nebo bakalář práv (BA / B.Sc. / LL). B.), v závislosti na disciplíně. HBO bakalářský program vyžaduje dokončení 240 kreditů (4 roky) a absolventi získat titul označující jejich obor, například inženýr (B. Eng.) Nebo bakalář ošetřovatelství (B. Nursing). Starý název vhodný pro danou disciplínu (bc., ing.) může být stále použit. \n\nMagisterské programy na úrovni WO většinou vyžadují absolvování 60 nebo 120 kreditů (1 nebo 2 roky). Některé programy vyžadují 90 (1,5 roku) nebo více než 120 kreditů. Ve strojírenství, zemědělství, matematice a přírodních vědách je vždy vyžadováno 120 kreditů, zatímco ve veterinární medicíně nebo farmacii vyžaduje magisterská fáze 180 kreditů (3 roky). Jiné studie, které obvykle mají 60 kreditů „teoretických magisterských programů“, někdy nabízejí 120 kreditů technických nebo výzkumných mistrů. Absolventi získají titul Master of Arts, Master of Science, Master of Law nebo právně neuznaný titul Master of Philosophy (MA / M.Sc. / LL. M./M.Phil.), v závislosti na disciplíně. Starý název vhodný pro danou disciplínu (drs., Mr., Ir.) může být stále použit. Magisterské programy na úrovni HBO vyžadují absolvování 60 až 120 kreditů a absolventi získají titul označující studijní obor, například magisterský program sociální práce (MSW). \n\nTřetí cyklus vysokoškolského vzdělávání nabízejí pouze výzkumné univerzity, které jsou oprávněny udělovat nejvyšší akademický titul země, doktorát, který opravňuje osobu k použití titulu Doktor (Dr.). Proces, kterým je doktorát získán, se označuje jako „promoce“ (\"promotie\"). Doktorát je primárně doktorský titul, pro který musí být napsána disertační práce založená na původním výzkumu. Tento výzkum se obvykle provádí při práci na univerzitě jako \"promovendus.\" \n\nPro zápis do bakalářského programu WO je student povinen držet diplom VWO nebo absolvovat první rok (60 kreditů) programu HBO, který má za následek propedeutu. Minimálním požadavkem na přijetí do HBO je buď školní diplom HAVO, nebo diplom MBO úrovně 4 (nejvyšší). V některých případech se od žáků požaduje, aby absolvovali konkrétní skupinu předmětů. Kvóta (numerus fixus) se vztahuje na vstup do určitých programů, zejména ve zdravotnických vědách, a místa jsou přidělována pomocí vážené loterie. Uchazeči starší 21 let, kteří nemají žádnou z těchto kvalifikací, se mohou na základě přijímací zkoušky a hodnocení kvalifikovat pro přijetí na vysokoškolské vzdělávání. \n\nPro přijetí do všech magisterských studijních programů je vyžadován bakalářský titul v jedné nebo více určených oborech, v některých případech v kombinaci s jinými požadavky. Absolventi bakalářského studia HBO možná budou muset splnit dodatečné požadavky na přijetí do magisterského programu WO. Pre-magisterský program může poskytnout přijetí k magisterskému programu v jiné disciplíně, než je bakalářský titul. \n\nZaručená úroveň vysokoškolského vzdělávání je udržována prostřednictvím národního systému právní regulace a zabezpečování kvality. \n\nMinisterstvo školství, kultury a vědy odpovídá za legislativu týkající se vzdělávání. V roce 2002 byl zaveden systém akreditace. Od té doby je za akreditaci odpovědná nová Akreditační organizace Nizozemska a Vlámska (NVAO). Podle části nizozemského zákona o vysokých školách, která se zabývá akreditací vysokoškolského vzdělávání (2002), budou studijní programy nabízené výzkumnými univerzitami a vysokými školami odborného vzdělávání hodnoceny podle stanovených kritérií a programy, které tato kritéria splňují, budou akreditovány., tj. uznávané po dobu šesti let. Financování ze státní podpory je způsobilé pouze pro akreditované programy a studenti dostávají finanční pomoc pouze tehdy, jsou-li přihlášeni do akreditovaného programu. Právně uznávané tituly vydávají pouze akreditované programy. Akreditované programy jsou uvedeny ve veřejně přístupném Centrálním registru vysokoškolských studijních programů (CROHO). Instituce jsou autonomní ve svém rozhodnutí nabízet neakreditované programy, podléhají internímu hodnocení kvality. Tyto programy nedostávají vládní finanční prostředky. \n\nHBO (\"Hoger beroepsonderwijs\"; doslova „vyšší odborné vzdělávání“) je zaměřeno na vyšší vzdělávání a odborné vzdělávání. Po HBO (obvykle 4–6 let) se mohou žáci zapsat do (profesionálního) magisterského programu (1–2 roky) nebo vstoupit na trh práce. V některých situacích dostávají studenti s diplomem MBO nebo VWO výjimky pro určité kurzy, takže student může HBO udělat za tři roky. HBO se vyučuje na odborných univerzitách (\"hogescholen\"), kterých je v Nizozemsku více než 60, z nichž každá nabízí širokou škálu programů, s výjimkou některých, které se specializují na umění nebo zemědělství. Všimněte si, že \"hogescholen\" se nesmějí jmenovat \"univerzitou\" v holandštině, a proto jsou instituce HBO známé jako univerzity aplikovaných věd. \n\nWO (\"wetenschappelijk onderwijs\"; doslova „vědecké vzdělání“) se vyučuje pouze na výzkumných univerzitách. Je zaměřeno na vyšší vzdělávání v umění nebo vědách. Po bakalářském programu (obvykle 3 roky) se studenti mohou zapsat do magisterského programu (obvykle 1, 2 nebo 3 roky) nebo vstoupit na trh práce. Po získání magisterského studia může student požádat o 3 nebo 4leté doktorské místo na univerzitě (magisterský titul je povinnou vstupní úrovní pro nizozemský doktorský program). V Nizozemsku existují tři technické univerzity, otevřená univerzita, šest obecných univerzit a čtyři univerzity s jedinečnými specializacemi ačkoli specializované univerzity do svých osnov stále častěji přidávají obecnější studia. \n"}
{"id": "1538463", "url": "https://cs.wikipedia.org/wiki?curid=1538463", "title": "Samsung Galaxy Note 9", "text": "Samsung Galaxy Note 9\n\nSamsung Galaxy Note 9 (stylizováno jako Samsung Galaxy Note9) je mobilní telefon (phablet) s operačním systémem Android (Verze 8.0 Oreo). Vyrobený byl společností Samsung Electronics. Do prodeje byl uveden 9. srpna 2018 jako nástupce Samsung Galaxy Note 8. Společností \"Consumer Reports\" byl roku 2018 vyznamenán cenou \"„Mobil roku”\".\n\n"}
{"id": "1538467", "url": "https://cs.wikipedia.org/wiki?curid=1538467", "title": "Linse", "text": "Linse\n\nLinse byl výbušný člun německé Kriegsmarine z období druhé světové války. Byl jednou ze speciálních zbraní nasazených německým námořnictvem proti spojenecké invazi do Evropy. Bojovým křtem prošel během spojenecké invaze do Normandie.\n\nČluny \"Linsen\" byly původně vyvinuty německou rozvědkou Abwehr. Inspirovány byly italskými výbušnými čluny MT. Později byly nasazovány také v rámci tzv. velitelství malých plavidel K-Verband. \n\nSystém \"Linsen\" se skládal z jednoho řídícího člunu a dvou dálkově ovládaných výbušných člunů. Každý výbušný člun nesl 300 kg (později 400 kg) trhavin. Posádku řídícího člunu tvořil pilot a dva operátoři, výbušné čluny měly pouze pilota. Piloti výbušných člunů měly za úkol navést je na cíl a 50 metrů od něj skočit do moře, přičemž pilot řídícího plavidla výbušný člun pomocí VKV rádia ovládal po zbytek trasy až do nárazu. Následně měl řídící člun z moře vyzvednout piloty útočných plavidel. Pohonný systém tvořil automobilový benzínový osmiválec o výkonu 95 hp. Nejvyšší rychlost dosahovala 31 uzlů. Dosah byl až 60 námořních mil.\n"}
{"id": "1538469", "url": "https://cs.wikipedia.org/wiki?curid=1538469", "title": "Marder (ponorka)", "text": "Marder (ponorka)\n\nMarder bylo řiditelné torpédo německé Kriegsmarine z období druhé světové války. Bylo jednou ze speciálních zbraní nasazených německým námořnictvem na sklonku války. Vzniklo jako vylepšená verze předcházejícího typu \"Neger\" a jeho další vývoj spěl k prototypu prostředku \"Hai\". Celkem bylo postaveno přibližně 300 miniponorek \"Marder\". V srpnu 1944 byly několikrát nasazeny v Normandii v rámci tzv. velitelství malých plavidel K-Verband. Za cenu ztráty 67 \"Marderů\" se jejich posádkám podařilo potopit jeden torpédoborec, jeden ozbrojený trawler, jednu nákladní loď a dvě menší lodě.\n\nŘiditelné torpédo \"Marder\" vzniklo jako zdokonalená verze prostředku \"Neger\". Hlavním vylepšením byla schopnost krátkodobého ponoření jako obrany před útokem. Byla to levná a jednoduchá zbraň vyvinutá proti spojenecké invazi do Evropy. Postaveno bylo přibližně 300 miniponorek tohoto typu. Do služby byly přijaty v červenci 1944.\n\n\"Marder\" byl jednoduché jednomístné bojové plavidlo tvořené dvěma 533mm torpédy zavěšenými nad sebou. Hlavice horního torpéda byla nahrazena stísněným jednomístným kokpitem, vybaveným základními přístroji a uzavřeným plastikovou kupolí. Navigaci pilot prováděl pouze na základě náramkového kompasu, který měl na ruce. Oproti typu \"Neger\" bylo horní torpédo prodlouženo a vybaveno kompresorem s balastní nádrží, umožňující krátkodobé ponoření až do hloubky 30 metrů. Pod horním trupem bylo uchyceno jedno standardní torpédo G7e, které pilot miniponorky vypouštěl při plavbě na hladině. Na cíl mířil pomocí primitivního zaměřovače. Miniponorku poháněl elektromotor o výkonu 8,8 kW. Dosah byl 48 námořních mil při rychlosti 4 uzlů.\n\nNěmecké námořnictvo miniponorky nasadilo roku 1944 proti spojeneckému vylodění v Normandii. První operace K-Verbandů podnikly od 25. června do 8. července 1944 řiditelná torpéda \"Neger\" a výbušné čluny \"Linse\". První akce miniponorek \"Marder\" proběhla v noci na 3. srpna 1944 z francouzského přístavu Houlgate proti vyloďovacím plážím Sword a Juno poblíž Courseulles-sur-Mer. Do operace se zapojilo 58 \"Marderů\" a 48 člunů \"Linse\". Na začátku \"Mardery\" zaútočily od severu, aby na sebe upoutaly pozornost spojeneckých sil. Nejprve torpédem zasáhly vyřazený lehký křižník třídy \"Danae\" HMS \"Durban\" (D99), který byl potopen jako součást vlnolamu Gooseberry. Dále byl potopen eskortní torpédoborec třídy \"Hunt I\" HMS \"Quorn\" (L66), trawler třídy \"Isles\" HMS \"Gairsay\" (T290) a nákladní loď typu \"Liberty\" \"Samlong\" (7219 t). Nákladní loď \"Fort Lac la Ronge\" (7131 t) byla poškozena. Za jasné noci podnikly eskorty na \"Mardery\" hon a celkem 41 jich potopily. Posádky člunů \"Linse\" potopily už jen jeden výsadkový člun.\n\nZa několik dní do Houlgate dorazila posila 53 \"Marderů\", které měly vyplout v noci na 16. srpna 1944. Zahájení akce ztížila bouře, takže se vyplout podařilo jen 11 člunům, přičemž všechny se kvůli počasí předčasně vrátily. V noci na 17. srpna 1944 vyplulo 42 \"Marderů\" na svou poslední akci z Houlgate. Jejich primárním cílem byla vyřazená francouzská bitevní loď \"Courbet\", kterou Němci považovali za bojeschopnou, přestože byla potopena jako součást vlnolamu Gooseberry. Dvěma \"Marderům\" se plavidlo skutečně podařilo zasáhnout, vojenský význam to však nemělo. Kromě toho byla potopena balonová loď (757 t), menší protiletadlová loď (415 t) a jedna dopravní loď byla poškozena. Spojenecká obrana dokázala potopit 26 \"Marderů\".\n"}
{"id": "1538471", "url": "https://cs.wikipedia.org/wiki?curid=1538471", "title": "Rudi Lorenz", "text": "Rudi Lorenz\n\nRudi Lorenz (10. března 1945 Žilina – 19. ledna 2019 Brno) byl výtvarník a pedagog. \n\nMgr. Rudi Lorenz se narodil v Žilině. Základní vzdělání nabyl v Brně. V letech 1960‒1964 studoval na Střední uměleckoprůmyslové škole v Brně, v roce 1968 nastoupil studium na Pedagogické fakultě v Hradci Králové, ze kterého byl v roce 1971 vyloučen pro nesouhlas s okupací vlasti. Jako známý písničkář projevoval nesouhlas s okupací vojsky Varšavské smlouvy již dříve, po násilném obsazení Československa tvorbou tzv. protestsongů. Od r. 1973 do r. 1982 byl zaměstnán v propagaci u různých firem. Roku 1983 začal žít a pracovat v Brně ve svobodném povolání. V roce 1990 byl plně rehabilitován. V letech 1997‒1999 dokončil studia na Pedagogické fakultě v Hradci Králové, v r. 1999 pak byl na PF VŠP v Hradci Králové promován a získává akademický titul magistr, Mgr. Jeho diplomová práce na téma \"Výtvarný dialog mezi nevidomou mládeží a výtvarníkem\" informovaně rozpracovává dosud opomíjenou tematiku výchovy nevidomého dítěte k estetickému poznávání světa.\n\nRudi Lorenc byl umělec všestranně nadaný. Průběžně působil jako grafik, malíř, ilustrátor, řezbář a sochař. Psal krátké literární útvary, povídky a básně. V minulosti se věnoval (1966 až 1974) folkařské tvorbě (texty, kytarový doprovod, zpěv).\nZ výtvarných aktivit se do roku 2008 věnoval převážně volné tvorbě (malba, drobná plastika, reliéfy). Na konci roku 2007 založil První brněnskou nekomerční galerii „Ponorka Victoria“, kde se zaměřoval na plastiky, haptické intarzie, grafiku a interiérové plastiky.\nV tuzemsku začal vystavovat individuálně v roce 1967, pak i kolektivně (přes deset výstav) a nakonec převládly výstavy individuální (přes sto výstav).\nV zahraničí se účastnil Festivalů kresleného humoru (Jugoslávie, DDR, Řecko, Anglie, Rumunsko), dvakrát vyjížděl do Rakouska a Ruska, naprosto pak převládla účast v německém Zwieselu (devětkrát). Samostatné výstavy uspořádal v Rakousku (třikrát).\nVýtvarné práce R. Lorenze jsou katalogizovány ve Slovníku českých a slovenských výtvarných umělců 1950–2001, L‒Mal.\n\nRudi Lorenz si uvědomil, že hmotná stránka výtvarného díla má co říct i při „pouhém“ haptickém, dotykovém vnímání, což je významné zejména pro nevidomé a slabozraké. Tomuto tématu věnoval nejen svoji diplomovou práci, ale i své následující výtvarné a pedagogické aktivity právě s handicapovanou mládeží ‒ a to jak v Česku, tak i v Rakousku.\n\n\nV r. 1992 mu brněnské Kulturní a informační centrum udělilo zvláštní cenu za projekt Výtvarný dialog s nevidomými dětmi.\nByla mu udělena Cena města Brna pro rok 1998 v oboru „Užité umění“.\n\n"}
{"id": "1538473", "url": "https://cs.wikipedia.org/wiki?curid=1538473", "title": "Robert Daublebský ze Sternecku (matematik)", "text": "Robert Daublebský ze Sternecku (matematik)\n\nRobert Daublebský (také Daudlebský, Doudlebský) ze Sternecku, německy \"Robert Daublebsky von Sterneck\" (5. dubna 1871 Vídeň - 18. března 1928 Graz) byl rakouský matematik a pocházel z rodu Daudlebských ze Sternecku.\n\nNarodil se ve Vídni do rodiny geodeta Roberta Daublebského ze Sternecku. Pocházel z pražské větve rodu, založené budějovickým purkmistrem Františkem Daublebským ze Sternecku (1750–1815).\n\nOd roku 1889 studoval matematiku na vídeňské univerzitě a promoval zde v roce 1893. Byl volontérem (dobrovolníkem) v unierzitní knihovně a od roku 1898 byl sekretářem (amanuensis) v knihovně vídeňské technické univerzity. V roce 1895 byl ve Vídni habilitován a od roku 1896 byl privátním docentem na vídeňské univerzitě. Přednášel diferenciální geometrii, analytickou číselnou teorii a algebru. V roce 1904 se stal profesorem černovické univerzity a v roce 1907 se stal profesorem na univerzitě Graz a zde byl v letech 1913/14 děkanem filozofické fakulty.\n\nByl členem Deutsche Mathematiker-Vereinigung (spolek německých matematiků), moskevské matematické společnosti a Circolo Matematico di Palermo.\n\n"}
{"id": "1538479", "url": "https://cs.wikipedia.org/wiki?curid=1538479", "title": "7 Kaiser", "text": "7 Kaiser\n\n7 Kaiser je česká provazochodecká a akrobatická skupina složená ze sourozenců Artura, Karla, Ladislava, Jindry, Marcely Kaiserových, dále Marty Kaiserové manželky Artura Kaisera a Dany Kaiserové manželky Ladislava Kaisera. \n\nVe dnech 27. prosince 1973 až 15. března 1974 vystupovala skupina 7 Kaiser v cirkusové Gala show, kterou produkoval cirkus \"Carl Althof\" v hale Spodek v polských Katovicích. Tato show je dodnes považována za největší cirkusovou show pořádanou v Evropě. Program by souběžně předváděn v manéži a na několika pódii, kde se střídali artisté a vystoupení se zvířaty z celého světa. V galashow účinkovalo 450 umělců z osmnácti zemí a 320 zvířat. \n\nVrcholným výkonem bylo vystoupení 31. července 1982 na laně mezi věžemi kostela sv. Havla v Praze. \n\nMezi věžemi kostela bylo předvedeno vystoupení, které obsahovalo tyto výkony:\n\nToto vystoupení bylo určeno pro americký televizní pořad \"„You asked for it“\". Provazochodci v minulosti i v současnosti předvádí na budovách pouze přechody, nikoli celá vystoupení složená z pyramid či náročnějších triků, proto je vystoupení mezi havelskými věžemi unikátem.\nV roce 1982 skupina 7 Kaiser během svého tréningového soustředění na Moravě vytvořila pyramidu sedmi lidí, výhradně ze členů přímé rodiny. Tato pyramida byla a dosud je první na světě, složená převážně z žen. Ostatní pyramidy 7 lidí na laně předváděli a předvádí především muži. \n\nS touto pyramidou v červenci a v srpnu 1983 skupina vystupovala v amfiteátru Akron v řeckých Athénách. Spolu s Kaiserovými na této řecké scéně vystupovali řečtí umělci, např. zpěvácí Giannis Poulopoulos. , Bessy Argyraki , Nikos Nomikos.\n\nV listopadu 1983 skupina vystupovala na přehlídce cirkusového umění „Arena der Sensationen“ v Dortmundu ve Westfalen hale. Mimo vystoupení na vysokém laně byla skupina angažována s dalšími 2 vystoupeními. \n\n\nV provazochodecké rodinné tradici pokračují sourozenci Stanislava, Viktor a Ladislav Kaiserovi; děti Ladislava a Dany Kaiserových. Dále pak jejich vnuk, Viktor Kaiser ml. a vnučka Veronika Trantinová. \n\n"}
{"id": "1538480", "url": "https://cs.wikipedia.org/wiki?curid=1538480", "title": "Lokvičići", "text": "Lokvičići\n\nLokvičići (do roku 1991 Lokvičić) je vesnice a správní středisko stejnojmenné opčiny v Chorvatsku ve Splitsko-dalmatské župě. Nachází se asi 10 km severozápadně od Imotski a asi 67 km jihovýchodně od Splitu. V roce 2011 žilo v celé opčině 807 obyvatel, přičemž ji tvoří dvě samostatná sídla: středisko opčiny Lokvičići s 440 obyvateli a vesnice Dolića Draga s 367 obyvateli. Dále jsou součástí opčiny malé vesničky Bajići, Bekavci, Berinovac, Budimlići, Gadže, Jarići, Jukići, Juričići, Katići, Kavelji, Kljenovac, Knezovići, Kusačići, Mali Katići, Medvidovići, Mikulići, Papučići, Pejzići, Poboji, Strinići, Vidulini a Zovko.\n\nSeverozápadně od Lokvičići se nachází mokřad Prološko blato a tři jezera, známá jako Lokvička jezera (Galipovac, Mamića jezero a Knezovića jezero).\n"}
{"id": "1538488", "url": "https://cs.wikipedia.org/wiki?curid=1538488", "title": "Thomas Mun", "text": "Thomas Mun\n\nThomas Mun (17. červen 1571 - 21. červenec 1641) byl anglický spisovatel zaměřující se na ekonomii, který jako první stanovil teorii rovnováhy trhu. V Anglii do veřejného povědomí vstoupil během ekonomické krize v roce 1620.\n\nV té době mnoho lidí obviňovalo Britskou Východoindickou společnost za ekonomický pokles, protože společnost financovala svůj obchod exportováním 30 000 liber v neraženém zlatě či stříbře při každé plavbě. Ve svém díle “\"A Discourse of Trade, from England unto the East Indies\"“ (1621) poukazoval na to, že do té doby, co celkový vývoz překračoval celkový dovoz viditelného obchodu, export cenných kovů nebyl škodlivý. Vysvětluje, že peníze vydělané na prodeji reexportovaného východoindického zboží překročily množství exportovaných cenných kovů, pomocí kterých bylo toto zboží zaplaceno. V té době to bylo v jeho vlastním zájmu, neboť byl spojen s Britskou Východoindickou společností a v roce 1622 byl jmenován do stálé komise obchodu.\n\nByl jedním z prvních merkantilistů, někdy dokonce jmenován jako zakladatel. Věřil, že státní zásoby zlata jsou hlavním měřítkem jeho bohatství a že vlády by měli regulovat obchod a směřovat tím k překročení importu exportem ve jménu získání více zlata. Později ekonomové, Adamem Smithem počínaje, ukázali, že obchod je samoregulující a že vlády, jejichž zájmem je hromadit zlato nebo jiné tvrdé měny, tím budou své země naopak stavět do méně výhodné pozice. Další vývoj jeho myšlenek se objevil v díle: \"“England’s Treasure by Forraign Trade“\", knize, která byla publikovaná až v roce 1664, desítky let po jeho smrti. \n\nNarodil se jako vnuk rytce mincí a syn obchodníka s látkami. Svého otce ztratil velmi brzy, a tak byl vychován nevlastním otcem, bohatým východoindickým obchodníkem. Po vyučení v obchodě nevlastního otce, se stal zámořským obchodníkem v Levantě. Když mu bylo 41 let, oženil se s Ursulou Malcottovou s níž měl tři děti (John, Mary a Ann). Několik let poté, co se usadil v Londýně, byl zvolen do čela Britské Východoindické společnosti. Na začátku 20. let 17. století se postavil na obranu společnosti proti restrikcím obhajovaných Thomasem Millesem (1550-1627) a Gerardem de Malynes (1585-1641), které byly krátce předtím převzaty rozhořčeným anglickým parlamentem. Jeho obrana byla poprvé vyjádřena v traktátu vydaném roku 1621 („A Discourse of Trade, from England unto the East Indies“), a dále rozšířena a zveřejněna před svoláním parlamentu v roce 1628, což vedlo k jeho vrcholnému dílu \"“Englands’s Treasure by Forraign Trade”\" napsaném v roce 1630, ale vydaném až posmrtně v roce 1664 jeho synem Johnem Munem. \n\nZemřel v Londýně 11. července 1641 ve svých 70 letech.\n\nJakožto bývalý zkušený obchodník napsal knihu \"England’s Treasure by Foreign Trade or The Balance of our Foreign Trade is the Rule of our Treasure\" (1664). Kniha obsahovala několik pravidel pro zbohatnutí a udržení obohatství státu (Anglie), stala se nejslavnějším textem o principech merkantilismu.\n\n\nJe mnohdy považován za zakladatele směru, který je označován jako merkantilismus neboli směr hospodářské politiky, který klade důraz zejména na maximalizaci ekonomického vývozu (exportu) daného státu do jiných ekonomik. Je také považován za první buržoazní ekonomickou teorii, jejíž vznik se datuje na přelom 16. a 17. století v západní Evropě. Podle něho byl zahraniční obchod tím nejlepším způsobem, jak zvýšit bohatství státu. K tomu, aby stát zbohatnul hrál v jeho teorii klíčovou roli vývoz, který musí převyšovat dovoz. Všechny ostatní ukazatele hospodářské politiky jsou sekundární. \n\nTímto citátem se snažil naznačit, že je potřeba, aby roční prodej cizím státům přesáhl roční konzum z těchto států (aby vývoz převyšoval dovoz). Jestliže byla tato podmínka splněna, pak měl stát prosperovat a bohatnout.\n\nByl autorem několika kritérií, které měly Anglii k této pozitivní bilanci pomoci:\n\nPokud vývozy země převyšují její dovozy, stát vykazuje příznivou obchodní bilanci (obchodní přebytek). Naopak, pokud dovoz převyšuje vývoz, vzniká nepříznivá obchodní bilance (obchodní deficit). \n\nPodle ekonomické teorie merkantilismu, byla příznivá obchodní bilance nezbytným prostředkem pro financování nákupu zahraničního zboží.\n\nKladné obchodní bilance mělo být dosaženo zavedením kolonií, které by kupovaly produkty mateřské země a vyvážely suroviny (zejména drahé kovy), které byly považovány za nezbytný zdroj bohatství a moci státu.\n\nPředpoklady merkantilismu byly zpochybněny klasickou ekonomickou teorií, která vznikla na konci 18. století, kdy filozofové a ekonomové, jako např. Adam Smith, tvrdili, že volný obchod je výhodnější než protekcionistické tendence merkantilismu. Tudíž není potřeba, aby  země udržovala rovnoměrnou výměnu nebo se snažila získat příznivou obchodní (nebo platební) bilanci. \n\nKritikové merkantilismu poukazují na fakt, že narůstající přebytek státu může ve skutečnosti představovat nevyužité zdroje, které by jinak mohly přispívat k bohatství země, pokud by byly nasměrovány na nákup nebo výrobu zboží či služeb. \n\nDále poukazují na to, že přebytek nahromaděný zemí (nebo skupinou zemí), může mít potenciál vyvolat náhlé a nerovnoměrné změny v ekonomikách zemí, ve kterých se přebytek nakonec utratí.\n\nObecně platí, že rozvojové země (pokud nemají monopol na životně důležitou komoditu) mají potíže s udržováním přebytků. To znamená, že za hotové zboží, které dovážejí, musí platit relativně vyšší ceny, ale za vývoz surovin (potřebných k výrobě daného zboží) nebo nedokončeného zboží dostávají relativně nižší ceny.\n"}
{"id": "1538492", "url": "https://cs.wikipedia.org/wiki?curid=1538492", "title": "11th Dream", "text": "11th Dream\n\n11th Dream je počítačová hra kterou vytvořilo české studio Blue Pulsar. Hra vyšla 31. května 2019 na Steamu v Early accessu. Jedná se o abstraktní 3D střílečku viděnou z pohledu třetí osoby.\n\nJedná se o 3D střílečku z pohledu 3 osoby. Jráč může hrát příběhovou kampaň, nebo skirmish mód. Ve skirmish hráč bojuje s dalšími roboty a snaží se získat co nejvyšší skóre. K dispozici přitom je celá řada arén, kdy si další arény lze vyrobit v editoru.\n\nPříběhová kampaň je zasazena ve světě, kdy skončila \"biologická historie.\" Hráč se ujímá I-Bota, který slouží ID Masterovi a bojuje proti botům, kteří se rozhodli systému a ID Masterovi vzepřít. Hráč si přitom může vybrat, zda zůstane I-Botovi věrný, nebo se přidá na stranu povstalců. Kampaň je určená pro speedrunnery a nadšence pro \"hardcore zážitky.\"\n"}
{"id": "1538494", "url": "https://cs.wikipedia.org/wiki?curid=1538494", "title": "MichalFest", "text": "MichalFest\n\nMichalFest je mutižánrový hudební festival pořádaný v Ostravě od roku 2013. Festival se od počátku koná v areálu národní kulturní památky Důl Michal v Ostravě Michálkovicích nedaleko od centra Ostravy. \n\nV historii festivalu vystoupila celá řada významných umělců nejen z Česka a Slovenska, ale i ze zahraničí. Na MichalFestu je tradičně dáván prostor také kvalitním hudebníkům a skupinám z Ostravského regionu .\n\nSoučástí festivalu je kvalitně vybavená volnočasové zóna pro rodiny s dětmi obsahující širokou nabídku sportovních aktivit, zahradních a jiných her a rovněž výtvarné workshopy.\n\nRočníky a účinkující\n\nEmpty Pipen, Marod, Zpocený Voko, Monty, Hastr, Mlčeti dřevo, Kazachstán, Jindra Holubec, Marow, Pavel Dobeš, Úspěch, Jitka Andrášková + FILIP M, Mňága a žďorp, Bandaband, KebUp Band a Simona Martausová, Retro Jokers, FiHa\n\nButy, Nebe, Vladivojna La Chia, Švihadlo, Jollyjoker and the PBU, Hop Trop, ZVA 1228 Band, Tempo di vlak, Gentle Irony Trio, The Places, Goodwill, Echo Message, Úspěch, Ostband, Lenka Filipová, Šajtar, D.U.B. Music, Windy.\n\nRybičky 48, N.O.H.A., UDG, TUTU Borise Urbánka, Elis, Acoustic Irish, Ajdontker, Coltcha united a KattyGyal Kenta, Úspěch, Naked Floor, Vlasta Redl, Mayday, The Dust.\n\nNo Name, Abraxas, Boris Band Combination, Robert Křesťan a Druhá tráva, Zrní, Fast Food Orchestra, Morčata na útěku, Silent Stream of Godless Elegy, Úspěch, Goddwill, Mamalör, Sækədʒəwiːə, Projekt D.O.R.A., Easy Steps.\n\nXindl X, Marek Ztracený, Poutníci, Rock&Roll Band Marcela Woodmana, Olga Lounová, Voxel, Kobent, Dirty Old Dogs, Wishmasters, Jananas, FiHa, Sweet Leopard, Černá kočka.\n\nGoran Beregović, Mandrage, Dalibor Janda, Ivan Mládek, Doga, Thom Artway, Tereza Kerndlová, Lipo, ATMO music, Ting, Živé kvety, Šajtar, Švihadlo, Sækədʒəwiːə, Public Relations, Salamandra, Goodwill, Tamala, Ema, Witch Hammer.\n\nRuslana, Richard Müller, Lenny, Poetika, Harlej, Mňága a Ždorp, Jakub Děkan, O5 a Radeček, Circus Brothers, XIII. Století, Hudba Praha, Peter Nagy, Oceán, Kaczi, Slepí Křováci, Felix Teleke, Allskapones, Petra Göbelová, Coltcha United, Symfobia, Trezor.\n"}
{"id": "1538495", "url": "https://cs.wikipedia.org/wiki?curid=1538495", "title": "Five (hudební skupina)", "text": "Five (hudební skupina)\n\nFive (nazýváno jako 5ive) je britská chlapecká skupina z Londýna, kterou tvoří členové Sean Conlon, Ritchie Neville a Scott Robinson. Byli založeni v roce 1997 stejným managerem, který řídil Spice Girls, než zahájili svou kariéru. Skupina byla většinou známá jako pětičlenná, sestávající z Robinsona, Nevilla, Conlona, Abze Love a Jasona „J“ Browna. Všech pět si užilo pozoruhodného úspěchu po celém světě, zejména ve své rodné Británii a ve většině ostatních zemí Evropy a Asie. Five prodali pro 1,6 milionu alb a 2,4 milionu singlů ve Velké Británii. Rozpadli se 27. září 2001 poté, co celosvětově prodali 10 milionů kopií svých písní. V roce 2012 skupina oznámila, že plánují další setkání. V listopadu a prosinci 2013 Five uvedlo své vlastní turné, \"5ive Greatest Hits Tour\", své první turné jako čtyřčlenné. V současné době skupina pokračuje jen ve třech.\n"}
{"id": "1538503", "url": "https://cs.wikipedia.org/wiki?curid=1538503", "title": "Klát (příjmení)", "text": "Klát (příjmení)\n\nKlát je příjmení, jež nosí více osobností:\n\n"}
{"id": "1538509", "url": "https://cs.wikipedia.org/wiki?curid=1538509", "title": "Zprávičky", "text": "Zprávičky\n\nZprávičky jsou český zpravodajský televizní pořad vysílaný stanicí České televize.\n\nPořad je určen především pro děti předškolního věku. Projednávají se v něm témata nejčastěji formou reportáží tak, aby vše bylo srozumitelné pro děti. Pořad obsahuje například reportáže z různých zábavných akcí po České republice nebo nejrůznější zajímavosti.\n\nV letech 2010–2013 se vysílaly \"Zprávičky\" jednou týdně. Po vzniku ČT :D se Zprávičky začaly vysílat denně, a to s novými moderátory a novým studiem.\n\nDříve se v moderování pořadu střídali Petr Srna, Kateřina Madarková a Klára Suchá. Aktuálně (v roce 2019) jej moderují Jakub Voříšek a Eva Radilová.\n\nVe výjimečných případech, například o Vánocích nebo oslavě Déčka, se v pořadu sejdou oba moderátoři najednou. \n"}
{"id": "1538510", "url": "https://cs.wikipedia.org/wiki?curid=1538510", "title": "Edita Štěříková", "text": "Edita Štěříková\n\nEdita Štěříková, rozená Blažková, (* 28. prosince 1937 Uljanik, Království Jugoslávie, dnes Chorvatsko) je česká vědecká pracovnice zabývající se problematikou exilu a pobělohorských exulantů, badatelka, autorka knih a článků na toto téma, emeritní archivářka Evangelické církve hesensko-nasavské. V roce 2003 jí byla udělena Evangelickou teologickou fakultou UK \"Medaile J. A. Komenského\". Je čestnou členkou spolku Exulant, který ji v roce 2017 rovněž udělil cenu Jana Amose Komenského \"Orbis terrarum.\" Je čestnou členkou evangelického reformovaného sboru v Zelově. Od roku 1969 žije v Německu.\n\nV letech 1955–1960 vystudovala obor české dějiny a archivnictví na Filozofické fakultě Univerzity Karlovy v Praze. Po ukončení studia jí bylo upíráno zákonné právo na práci nejen v oboru, ale i mimo obor – včetně práce manuální. V roce 1969 emigrovala s manželem (Otto Štěřík, † 2019) a dvěma dětmi do Německa. Ve Frankfurtu nad Mohanem pracovala v letech 1970–1972 pro \"Frankfurtskou historickou komisi\" \"(Frankfurter Historische Komission)\" v městském archivu a v letech 1972 až 1998 byla archivářkou v Ústředním archivu evangelické církve hesensko-nasavské. Zabývala se zde především hesensko-nasavskými církevními dějinami od nejstarší doby až do 20. století. Po roce 1990 obnovila Edita Štěříková své přerušené studium dějin české náboženské emigrace a výsledky své badatelské práce publikovala v České republice, Polsku i Německu v několika jazycích. Podklady a prameny, jimiž jsou mimo jiné i mnohé egodokumenty, hledala v archivech v Nizozemsku, Švýcarsku, Německu, Rakousku, Polsku, České i Slovenské republice. Téměř na všech cestách ji doprovázel manžel a byl jí velikou oporou.\n\n\n\n\n\"Begleitband zur Ausstellung\" je doprovodná kniha s texty a doplňky k výstavě. Všechny níže uvedené nadčasové knihy vydal vlastním nákladem Zentralarchiv der Evangelischen Kirche in Hessen und Nassau v Darmstadtu.\n\n"}
{"id": "1538511", "url": "https://cs.wikipedia.org/wiki?curid=1538511", "title": "Aterogenní index plazmy", "text": "Aterogenní index plazmy\n\nAterogenní index plazmy (AIP) je moderní biomarker aterogenních onemocnění, který se používá k předpovědi rizika aterosklerózy, kardiovaskulárních onemocnění a k vyšetření dalších normálních i patogenních procesů. Byl prokázán vztah mezi AIP a věkem, pohlavím nebo onemocněními, jako je diabetes 2. typu, hypertenze, obezita aj. V praxi může být AIP vypočítán z rutinního lipidního profilu za pomoci AIP kalkulátoru. \n\nAIP se neopírá pouze o poměr rizikových triglyceridů a protektivních HDL-cholesterolů, které jsou podkladem pro metabolickou rovnováhu, ale také reflektuje složení lipoproteinů plazmy, jejich aterogenní potenciál a metabolickou aktivitu enzymu LCAT (Lecithin cholesterol acyltransferázy). Využívá poznatků, že rodiny lipoproteinů přenášejících cholesterol a lipidy jsou složeny z různě velkých subpopulací. Velikost subpopulací je indikátor aterogenního rizika nové generace, který je přesnější než klasické biochemické indikátory. Tyto subpopulace se liší aterogenní kapacitou: v LDL jsou malé denzní d-LDL výrazně aterogenní, ve VLDL to jsou naopak velké částice. Velké subpopulace HDL mají protektivní hodnotu, zatímco malé subpopulace jsou aterogenní.  AIP je statisticky vysoce závislý na aktuálním obsahu rizikových a nerizikových subpopulací HDL, LDL a VLDL. \n\nStratifikace AIP do tří rizikových skupin je založena na řadě studií u dětí, normálních osob, pacientů s rizikovým onemocněním, pacientů po terapii a dalších. Jsou to kategorie nízkého (<0,10), středního (0,10-0,21) a zvýšeného (>0,21) aterogenního rizika. Např. novorozenci, děti, zdravé ženy před menopauzou mají hodnoty AIP pod 0,1 (většinou jde o záporné hodnoty), hodnoty mužů jsou vyšší než žen a u rizikových nemocí sahají do nejvyšší kategorie rizika.\n\nPro zjednodušení výpočtu AIP byl zaveden AIP kalkulátor, který rozděluje vyšetřované subjekty do tří rizikových kategorií. Kalkulátor umožňuje přepočet váhové koncentrace triglyceridů a HDL-cholesterolu (mg/dL) na molární koncentraci (mmol/L), aby se předešlo nesprávnému výpočtu rizika.\n"}
{"id": "1538518", "url": "https://cs.wikipedia.org/wiki?curid=1538518", "title": "Victorine Meurent", "text": "Victorine Meurent\n\nVictorine-Louise Meurent (také Meurant) (18. února 1844 Paříž – 17. března 1927 Colombes) byla francouzská malířka a slavná modelka slavných malířů. Nejznámější je jako oblíbený model Édouarda Maneta. Byla nejen mdelkou, ale byla také umělkyní, která pravidelně vystavovala na prestižních pařížských Salonech. V roce 1876 byly její obrazy vybrány pro výstavu na Salonu, a Manetova práce doporučena nebyla.\n\nVictorine Meurent se narodila v Paříži v rodině řemeslníků. Její otec byl patinátor a matka kloboučnice. Modelkou se stala ve věku šestnácti let ve studiu Thomase Coutura a možná také studovala umění v ateliéru jeho ženy. Pro Maneta pracovala poprvé jako modelka v roce 1862 pro jeho obraz \"The Street Singer\". Byla oblíbenou modelkou jednak pro svou drobnou postavu, která jí přinesla přezdívku La Crevette (kreveta), ale i pro její zrzavé vlasy, které tak jasně svítí v Manetově akvarelové kopii Olympie. Meurentová nejen malovala, také hrála na kytaru a na housle, učila hru na tyto dva nástroje a zpívala v kavárnách.\n\nJejí jméno zůstane navždy spojeno s Manetovými uměleckými díly z roku 1863, \"The Luncheon on the Grass\"(Snídaně v trávě) a \"Olympia\", na kterých je zobrazena nahá. V té době byla také modelkou Edgara Degase a belgického malíře Alfreda Stevense. Oba byli blízcí přátelé Maneta. Její vztah se Stevensem byl údajně obzvláště blízký.\n\nManet využíval Meurentovou jako modelku do začátku let 1870, kdy se ona začala věnovat spíše klasickému umění. Manet s ní nesouhlasil a tak došlo k ocizení, neboť Manet nebyl příznivcem jejího akademického stylu malby. Poslední Manetův obraz, ve kterém se Meurentová objeví je \"Gare Saint-Lazare\" (\"Nádraží Saint-Lazare\"). V roce 1875 Meurentová začala studovat u portrétisty Étienne Leroye. Následující rok poprvé přihlásila vlastní práci do Salonu a její práce byla přijata. Porota toho roku zamítla Manetův obraz \"Bourgeoise de Nuremberg au XVIe siècle\". Meurentové obraz přihlášený na Académie des Beaux-Arts v roce 1879 byl vystaven ve stejné místnosti jako obraz Manetův. Své práce vystavovala také v letech 1885 a 1904. Na Salonu Meurentová vystavovala šestkrát. Z finančních důvodů pokračovala v modelování, v letech 1880 pro Norberta Goeneutte, umělce známého svými lepty a pro Henri de Toulouse-Lautreca. \n\nV roce 1903 se stala Meurentová členkou Société des Artistes Français s podporou Charlese Hermann-Leona a Tonyho Roberta-Fleuryho, zakladatelů Société. V roce 1906 se Meurentová přestěhovala na předměstí Paříže, do Colombes, kde žila po zbytek svého života se ženou jménem Marie Dufour. Je možné, že dům vlastnili společně. Meurentová zemřela 17. března 1927.\n\nPo smrti Dufourové v roce 1930 byl obsah domu zlikvidován; vše včetně houslí bylo spáleno. \n\n\n"}
{"id": "1538527", "url": "https://cs.wikipedia.org/wiki?curid=1538527", "title": "Gränna", "text": "Gränna\n\nGränna () je obec v kraji Jönköping ve Švédsku. Žije zde obyvatel. Obec byla založena v roce 1652 hrabětem Per Brahe a nachází se v Smålandu na východním břehu jezera Vättern, asi 40 km severně od Jönköpingu.\n\nMěsto leží na úpatí hory Gränna a vyznačuje se strmými uličkami a starými dřevěnými domy.\n\nAž do reformy místní správy v roce 1971 tvořila Gränna a její bezprostřední okolí městskou samosprávu; od té doby se stala nedílnou součástí obce Jönköping.\n\nGränna je, navzdory své malé populaci, z historických důvodů často stále označována jako město. Švédsko však jako města počítá pouze lokality s více než 10 000 obyvateli.\n\nGränna je známá pro své červenobílé \"polkagris\", bonbóny, známé také jako cukrové špalky. Toto bylo poprvé vyrobeno vdovou Amalia Eriksson v 1859. V parku na úpatí hory Gränna je nyní vidět socha Amálie. Město je oblíbené u turistů a je spojovacím bodem pro trajektovou dopravu na ostrov Visingsö.\n\nBalónista Salomon August Andrée, který zemřel při pokusu dosáhnout balónem na severní pól, se narodil v Gränně. Muzeum Grenna pořádá výstavu expedice spolu s ucelenou sbírkou souvisejících objektů a fotografií.\n\n\n"}
{"id": "1538532", "url": "https://cs.wikipedia.org/wiki?curid=1538532", "title": "Fidel Ramos", "text": "Fidel Ramos\n\nFidel Ramos y Valdez (* 18. března 1928, Lingayen) je bývalý filipínský generál a politik, který od roku 1992 do roku 1998 působil jako 12. prezident Filipín.\n\nJeho otec, Narciso Ramos, byl ministrem zahraničí v letech 1965–1968. Fidel Ramos vystudoval stavební inženýrství na Národní univerzitě v Manile. Poté odešel do Spojených států, kde absolvoval Vojenskou akademii Spojených států ve West Pointu a vystudoval vojenské inženýrství na Univerzitě Illinois v Urbana Champaign, na bakalářské úrovni. Magisterský titul v tomto oboru pak získal na Filipínské národní akademii obrany (\"Dalubhasaan ng Tanggulang Pambansa ng Pilipinas\") a získal stejný titul i v oboru obchodní administrativa na univerzitě Ateneo de Manila.\n\nPo studiích se stal vojákem, zúčastnil se války v Koreji i ve Vietnamu.\n\nBěhem vládnutí prezidenta Ferdinanda Marcose (svého vzdáleného bratrance) patřil ke hlavním organizátorům represí po vyhlášení stanného práva a nakonec se stal náčelníkem generálního štábu Ozbrojených sil Filipín. V této pozici učinil během protimarcosovského povstání roku 1986 zásadní obrat a postavil se proti diktátoru Marcosovi. Tento krok povstání rozhodl. Slíbil pak věrnost a loajalitu nové vládě prezidentky Corazon Aquinové. V jejím kabinetu se nakonec stal ministrem národní obrany (1986-1991). V této pozici pacifikoval několik pokusů o vojenský převrat. V roce 1992 byl zvolen prezidentem, když získal 23,58% hlasů, což byl nejnižší zisk, s jakým kdo v historii Filipín získal prezidentský mandát. Porazil přitom populární ministryni zemědělských reforem, „asijskou železnou lady“, Miriam Defensor Santiagovou.\n\nBěhem šesti let v prezidentském úřadě Ramos obnovil mezinárodní důvěru ve filipínskou ekonomiku, když ji silně liberalizoval. Odolala i asijské finanční krizi roku 1997. Bojoval proti korupci, zvláště v řadách policie, a snažil se omezit populační růst na Filipínách, kampaněmi za plánované rodičovství. Uzavřel mírové smlouvy se dvěma partyzánskými skupinami, komunistickou Novou lidovou armádou a muslimskými separatisty z Fronty pro národní osvobození Moro. \n\nPo odchodu do důchodu zůstal aktivní, jeho autorita byla značná, jako jednoho z nejúspěšnějších filipínských prezidentů všech dob. Sloužil především jako poradce svých nástupců.\n"}
{"id": "1538534", "url": "https://cs.wikipedia.org/wiki?curid=1538534", "title": "Caproni Ca.97", "text": "Caproni Ca.97\n\nCaproni Ca.97 byl italský víceúčelový letoun. S tímto letounem zaznamenala továrna Aeroplani Caproni SA první obchodní úspěch ve 30. letech 20. století. Byl vyráběn z hlediska motorizace ve dvou verzích, s jedním a se třemi motory. Letoun byl veřejnosti představen na mezinárodní letecké výstavě v Miláně v roce 1929.\nGianni Caproni po válce postavil gigantický létající dopravní člun Caproni C-60 (1920). Při prvním pokusu o vzlet v lednu 1921 se letoun nadnesl asi jen 18 m nad hladinu Lago Maggiore a pak se zabořil přídí do vody. Caproni trval na opravě, avšak když byla téměř hotova, letoun v hangáru shořel. Po této smutné zkušenost se Caproni vrátil ke stavbě dopravních letounů až v roce 1927. První letoun byl postaven v roce 1927 jako dopravní letoun pro 1–2 piloty a 6 cestujících. Tento hornoplošník byl původně stavěn se třemi motory, namontovanými v ose na přídi a dalšími dvěma nesenými na křídlech, v rozpěrných gondolách. Prototyp byl osazen třemi pětiválcovými hvězdicovými motory Lorraine-Dietrich o výkonu 3 x 97 kW (130 k) při 1300–1350 ot/min. Prvním uživatelem se stala společnost Avio Linee Italiane. \n\nByly však také postaveny letouny s jedním motorem o celkovém výkonu 400–500 koní (298–373 kW). Po stavbě několika třímotorových letounů označených jako Ca 97 C. Tr. (Colonial Trimotore) došlo ke změně konstrukce a další verze byly stavěny jako jednomotorová letadla.\n\nVíceúčelový letoun Ca.97 byl používán ve vojenských a civilních oblastech. Uplatnil se jako dopravní letoun, cvičný letoun, sanitní letoun, průzkumný letoun a jako lehký bombardér. V sanitním letounu mohl být transportován jeden vážně zraněný \"případ\" na nosítkách, dva lehce zranění, doktor a asistent nebo zdravotní sestra. Druhou variantou bylo šest zraněných, doktor a zdravotní sestra. V průzkumné verzi byl za křídlem nainstalován stojan kulometu. Verze Ca.97 Idro s jedním hvězdicovým motorem Jupiter IV byla využívána jako hydroplán se dvěma plováky. \n\nCaproni se této zdařilé koncepce více méně držel s mírným zdokonalováním až do roku 1937. Řady jeho třímotorových hornoplošníků pokračovaly typy Ca.101, Ca.133 a Ca.148.\n\nV italském civilním rejstříku je zaneseno 13 imatrikulovaných letadel Ca.97. \n\nJednalo se o první celokovové letadlo Caproni. Základním stavebním materiálem byla uhlíková ocel ve formě trubek a drátů. Pevnostní uzly byly zhotoveny z chromové oceli. Křídlo, trup a kormidla byla potažena plátnem. V kabině pro cestující bylo 6 lehkých sedadel z vrbového dřeva, umístěny byly po stranách ve dvou řadách za sebou. Za těmito sedadly byly dveře umožňující přístup do úschovny zavazadel a na toaletu. Podlaha kabiny byla z duralového plechu, dveře byly dřevěné.\n\nKřídlo bylo ze dvou částí, zachycených po každé straně k horním trupovým nosníkům. V křídlech, podepřených na každé straně dvěma mohutnými vzpěrami, byly dvě palivové nádrže z mosazného plechu, ze kterých byl zásobován motor palivem gravitačním spádem. Za motorem, který byl uchycen na rámu ve tvaru trojúhelníka, směrem ke kokpitu byla olejová nádrž. Kormidla i křidélka byla ovládána lany a volantovým řízením. Kolový beznápravový podvozek širokého rozchodu, vyrobený z niklové oceli, se skládal ze dvou trubkových vzpěr, byl zavěšen k trupu univerzálním kloubem. Nárazy tlumil svislý tlumič.\n\nV základní verzi Ca.97 létaly čtyři letouny (I-AANM, I-ABEK, I-BESO, I-FOTO). Dva byly využívány pro civilní účely: Avio Linee Italiane (Società Aerea Mediterranea) na lince Řím - Milán (I-AANM) a továrnou Caproni (I-ABEK). Další dva byly použity ve vojenském letectví. I-BESO létal z Florencie pro Istituto Geografico Militare (Vojenský geografický ústav) a I-FOTO z římského letiště Montecello pro Ministero Aeronautica (Ministerstvo letectví). Jeden ze tří letounů vyrobených ve verzi Ca.97 C.-Tr. využívala letecká společnost Ala Littoria (I-ABCA), druhý vlastnil Salvatore Castelli z Talieda (I-AAQN) a třetí byl v majetku Ministero Aeronautica (Ministerstvo letectví) a létal z letiště Littorio (I-ALDO). \n\nZajímavý byl příběh italského třímotorového letadla Caproni Ca.97 (výr. č. 3080) s imatrikulací I-ABEK, která mu byla přidělena v Itálii 13.3.1931. To mělo nainstalovány sedmiválcové motory Walter Venus a přiletělo v březnu do Prahy na jejich výměnu za výkonnější, devítiválcové motory Walter Mars. Po výměně motorů bylo v dubnu předváděno zástupcům ministerstva veřejných prací a národní obrany. Předvedení tohoto letadla bylo úspěšné, protože bylo prodáno do Československa. Nejprve s ním létaly Československé státní aerolinie a později Ústřední letecká škola. Imatrikuce OK-BEK mu byla přidělena 9.10.1931. Letoun létal na letní lince Praha - Mariánské Lázně - Karlovy Vary V té době ČSA provozovaly jednomotorové Aero A-35 a A-38 a třímotorové Letov Š-32, Avia F.VIIb-3m a zmíněný Ca.97. V roce 1935 zavedly ČSA linku Praha - Hradec Králové - Moravská Ostrava (Dolní Benešov u Opavy). Častým hostem na této trati byl i třímotorový Ca.97. Později byl Ca.97 určen ke školení dopravních pilotů a navigátorů letounů byl hangárován pro nedostatek místa na letišti Ruzyně. Letoun byl vymazán z rejstříku v roce 1936.\n\nVe verzi Ca.97 C-Mon byly vyrobeny 3 letouny I-AALF, I-AALG, I-ABCN, které létaly pro společnost Caproni, především v její Letecké škole Caproni. Ze dvou vyrobených letounů ve verzi Ca.97 Co (I-BEVA) jeden létal z Florencie pro Istituto Geografico Militare (Vojenský geografický ústav) a druhý z nich létal s imatrikulací I-AASV. Jeden ze tří letounů vyrobených ve verzi Ca.97 C-Tr. využívala letecká společnost Ala Littoria (I-ABCA), druhý vlastnil Salvatore Castelli z Talieda (I-AAQN), se kterým létal na lince Milán - Verona - Padova - Benátky, a třetí byl v majetku Ministero Aeronautica (Ministerstvo letectví) a létal z letiště Littorio (I-ALDO). Poslední letoun ve verzi Ca. 97 M vlastnili tovární pilot Mario De Bernadi (Littorio) a později Ing. Umberto Nistri v Římě (I-DEBE).\n\nV Maďarsku registrovaná letadla byla pořízena v roce 1929 jako \"mírně olétaná\" Ca.97 C-Mon a Ca.97 Co z Itálie. Jednalo se o 4 letouny provozovaná leteckou společností Malert, které získaly imatrikulaci H-MALD resp. H-ALD, H-MALE resp. HA-ALE (I-AASV), H-MALF resp. HA-ALF (I-AALF) a H-MALG resp. HA-ALG (I-AALG). Letouny používané v Maďarsku měly povětšinou čtyřlistou vrtuli.\n\nVojenské verze používala Regia Aeronautica, zejména v Libyi od listopadu 1929.\n\nÚdaje dle\n\n\n\n\nData pro Ca 97 C. Mon. dle \n\n\n\n\n\n\n"}
{"id": "1538538", "url": "https://cs.wikipedia.org/wiki?curid=1538538", "title": "Visingsö", "text": "Visingsö\n\nOstrov leží 30 kilometrů severně od města Jönköping a 6 kilometrů západně od Gränny. Ostrov je dlouhý 14 kilometrů a široký 3 kilometry s celkovou rozlohou 24 km. \n\nPodle pověsti obr Vist vytvořil ostrov Visingsö tím, že hodil do jezera kus půdy, aby ho jeho žena mohla použít k překročení jezera. \n\nVe 12. a 13. století byl zámek Näs na jižním konci ostrova Visingsö sídlem švédské monarchie. Na tomto místě zemřeli čtyři švédští králové: Karel VII. Švédský, Erik X. Knutsson, Jan I. Sverkersson a Magnus III. Švédský. Zámek Näs i Visingsborg jsou v současnosti ruiny a známé památky města Visingsö. \n\nVisingsö má oceánské klima (Köppen \"Cfb\"), ovlivněné jeho polohou uprostřed hlubokého jezera. V důsledku Vätternovy hloubky se v zimě snaží zamrznout, protože okolní pevnina je chladnější, zatímco v létě zůstává teplota jezera poměrně chladná. Relativní teplo na ostrově Visingsö v létě je výsledkem toho, že jezero Vättern je relativně úzké, což vede k tomu, že teplý vzduch z pevniny je jen mírně temperovaný. Teploty pod - 10°C v zimě nejsou příliš časté kvůli otevřené vodě zmírňující extrémy. Navzdory chladnému podnebí má Visingsö teplejší léta než celý ostrov Irsko i Velká Británie. Studená povrchová voda přesto umožňuje v extrémních případech mrazy až do května. Visingsö je po většinu roku velmi suchý, ačkoli léta mohou být relativně mokrá. \n\nVisingsö je dlouhodobě zajímavý pro geology kvůli vývoji sedimentární řady hornin (které se nacházejí i kolem jezera Vättern, zejména na západní straně). Okolní horniny jsou do značné míry starší „smålandské žuly“ ze smíšených žulových kompozic. Skupina Visingsö má tloušťku přibližně 1 km a je rozdělena do tří částí. Ze skupiny bylo získáno velké množství pozdních předkambrických fosilií, včetně stromatolitů, vasovitých mikrofosilů, akritarchů a makro fosilií, jako je Tawuia. Sedimenty skupiny Visingsö byly zachovány v grabenní struktuře jezera Vättern. \n"}
{"id": "1538542", "url": "https://cs.wikipedia.org/wiki?curid=1538542", "title": "John Morton (politik)", "text": "John Morton (politik)\n\nJohn Morton (1725 – 1. dubna 1777, Pensylvánie) byl americký politik státu Pensylvánie. Jako delegát se zúčastnil kontinentálního kongresu a byl signatářem Deklarace nezávislosti.\n\nJohn Morton se narodil v Ridley Township, v Chester County, dnešní Delaware County v roce 1725, přesný měsíc není znám. Jeho otec, John Morton senior pocházel z Finska, z oblasti, která se poté stala částí Švédska. Malý John se svým pradědem Martti Marttinenem nebo Månsem Mårtenssonem (jméno se ve švédských vojenských záznamech komolilo, později, v angličtině, byl jmenován Morton) rodákem z Rautalampi ve Finsku, dorazil do švédské kolonie v Americe, do Nového Švédska, v roce 1654. Jeho matka, Mary Archer, byla také finského původu.\n\nMorton byl jediný syn svého otce, který zemřel v roce 1724, tedy před tím, než se narodil John. Když bylo Johnu Mortonovi asi sedm let, jeho matka se provdala za Johna Sketchleye, zemědělce anglického původu, který chlapce vzdělával. Kolem roku 1748 se Morton oženil s Ann Justisovou, vnučkou finských kolonistů, kteří přišli do Nového Švédska. Pár měl osm dětí. Morton byl aktivním členem anglikánské církve v okrese Chester.\n\nJohn Morton byl farmář, zeměměřič a právník z provincie Pennsylvánie a byl jedním z Otců zakladatelů Spojených států. Jako delegát kontinentálního kongresu během americké revoluce byl signatářem \"Continental Association\" (kontinentální asociace) a Deklarace nezávislosti Spojených států. Mortonův hlas umožnil Pennsylvánii hlasovat pro podpis Deklarace nezávislosti Spojených států. Morton předsedal výboru, který psal první články ústavy \"Articles of Confederation\". V roce 1756 byl Morton zvolen do zemského sněmu (Pennsylvania Provincial Assembly) v Pensylvánii. Následující rok byl také jmenován smírčím soudcem, úřad zastával až do roku 1764. V roce 1765 působil jako delegát na zasedání řešení tzv. \"Stamp Act Congress\" (Kolkový zákon, 1765). Pracoval jako šerif okresu Chester. V roce 1769 se vrátil do úřadu Pennsylvania Provincial Assembly a v roce 1775 byl zvolen jeho mluvčím. V té době také jeho kariéra soudce dosáhla vrcholu jeho jmenováním přísedícího soudu \"Supreme Court of Pennsylvania\" (Nejvyššího soudu v Pensylvánii) v roce 1774.\n\nMorton byl členem delegace na \"First Continental Congress\", prvního kontinentálního kongresu v roce 1774 a také delegace na \"Second Continental Congress\", druhého kontinentálního kongresu v roce 1775. Jeho hlas pomohl posunout Pennsylvánii k podpisu deklarace. Když v červnu 1776 Kongres zahájil debatu o podpisu deklarace o nezávislosti, delegace z Pensylvánie byla rozdělena. Pro podpis byli Benjamin Franklin a James Wilson (1742–1798). Proti podpisu byli John Dickinson a Robert Morris (1734–1806). Morton se zúčastnil Kongresu až po 1. červenci. Souhlasil s Franklinem a Wilsonem. Když se 2. července konalo závěrečné hlasování, Dickinson a Morris se zdrželi hlasování, což umožnilo Johnu Mortonovi svým hlasem podpořit podpis Deklarace nezávislosti za delegaci Pensylvánie. Morton podepsal dokument spolu s většinou ostatních delegátů 2. srpna. Morton byl předsedou výboru, který tvořil články zákonů Konfederace. Bohužel zemřel, pravděpodobně na tuberkulózu, před ratifikací dokumentu. Byl prvním signatářem Deklarace nezávislosti, který zemřel, a byl pohřben v na starém hřbitově kostela St. Paul's Church (také známém jako starý švédský hřbitov) Chester v Pensylvánii. Mortonův hrob zůstal neoznačený až do října 1845, kdy jeho potomci postavili dnešní mramorový obelisk vysoký jedenáct stop.\n\n"}
{"id": "1538543", "url": "https://cs.wikipedia.org/wiki?curid=1538543", "title": "Hluboká (lom)", "text": "Hluboká (lom)\n\nLom Hluboká leží nedaleko obce Dachov v okrese Chrudim. Dva zatopené lomy v okolí Železnohorských lesů jsou v soukromém vlastnictví. Těžila se zde žula a správcem lomu byl Jindřich Vaško, mladší bratr Františka Vaška, který si lom od chrudimského okresu pronajal. Nedaleko lomu se nachází bývalá osada Ležáky, která byla dne 24.června 1942 vypálena nacistickým Německem. \n\nVe strojovně lomu, která je již dnes srovnána se zemí, byla ve dvojitém stropě ukryta vysílačka Libuše, s kterou radiotelegrafista Jiří Potůček-Tolar, z výsadku Silver A, informoval Londýn o situaci v Protektorátu. \n"}
{"id": "1538545", "url": "https://cs.wikipedia.org/wiki?curid=1538545", "title": "Domitián z Meliténé", "text": "Domitián z Meliténé\n\nSvatý Domitián z Meliténé (564 – 602 Konstantinopol) byl byzantský biskup arcidiecéze Meliténé ve druhé polovině 6. století. Je uctíván jako svatý a svátek se slaví 10. ledna.\n\nNarodil se patrně roku 564. Byl ženatým mužem avšak brzy ovdověl. Poté se stal mnichem a žil velmi přísný asketický život. Ve 30. letech byl zvolen biskupem v Meliténé, která byla starověkou legionářskou pevností v římské provincii Kappadokie, dnes se zde nachází město Malatya. Byl velmi moudrý a zapálený hlasatel víry. Jako biskup si rychle získal oblibu u věřících. \n\nByl poradcem císaře Maurikia, který ho vyslal na několik diplomatických misí. Při misi do Persie k velkokráli Husravu I. měl v zemi šířit křesťanství. Jeho mise, ale nebyla úspěšná a tak se vrátil do Konstantinopole. Je známo že si dopisoval se svatým Řehořem I. Velikým.\n\nZemřel asi roku 602 v Konstantinopoli. Později bylo jeho ostatky převezeny do Meliténé (dnešní Malatya).\n\nV Martyrologiu Romanum je psáno;\n\n"}
{"id": "1538548", "url": "https://cs.wikipedia.org/wiki?curid=1538548", "title": "Národní park Země leoparda", "text": "Národní park Země leoparda\n\nNárodní park Země leoparda () se nachází v Přímořském kraji, Rusku. Byl založen 5. dubna 2012 s cílem ochrany a navrácení levharta mandžuského do volné přírody. V dnešní době žije více než polovina těchto volně žijících šelem na území parku. Vyskytuje se zde také tygr ussurijský.\n\nNárodní park zahrnuje přírodní rezervace Kedrovaja Paď (; Cedrové údolí), rezervace Leopardovyj (; Leopardí) a součásti Chasanského a Naděždinského rajónu, Ussurijského městského okruhu a Vladivostoku.\n\nTeritorium národního parku Země leoparda se rozprostírá od pobřeží Amurského zálivu Japonského moře po rusko-čínskou hranici a od hranic přírodní rezervace Poltavskij v Ussurijském rajónu po státní hranici na řece Tumannaja a je protaženo v severo-jižním směru.\n\nNárodní park se nachází v Amurském ekoregionu. Převládají zde smíšené lesy Mandžuska (dnešní Přímoří a Příamuří). S výjimkou Kavkazu se jedná o jediný region Ruska, který nebyl ovlivněn posledním zaledněním, což pomohlo zachovat bohatou rozmanitost místní flóry a fauny. Zejména díky tomu zde do dnešních časů rostou staré reliktní rostliny a toto místo obývají představitelé tropické fauny. Na území parku bylo zaznamenáno 54 druhů savců, 184 druhů ptáků, 7 druhů obojživelníků, 8 druhů plazů, 12 druhů ryb, 940 druhů cévnatých rostlin, 283 druhů sladkovodních řas, 251 druhů lišejníků, 179 druhů mechů a 1914 druhů hub.\n\nŽijí zde 23 druhů chráněných ruskými zákony. Mimo tygrů a levhartů zde žijí také medvědi ušatí, medvědi hnědí, jeleni sika, kabaři pižmoví, srnci sibiřští, gorali východní, prasata divoká, rysi ostrovidi, kočky krátkouché, lišky obecné, jezevci asijští, rosomáci, ježci, psíci mývalovití, kolonoci, vydry, rejsci, netopýři, zajíci mandžuští, veverky a burunduci.\n\nPracovníci národního parku se nezabývají pouze ochranou přírody, ale i vědeckým pozorováním, studiem a monitoringem populace levhartů mandžuských a jihozápadní skupiny tygra ussurijského pro vypracování doporučení na jejich ochranu. Kromě toho pracuje park na síti turistických cest a vyhlídkových tras. Roku 2016 zde byla otevřena naučná stezka, po které se návštěvníci mohou volně pohybovat.\n"}
{"id": "1538552", "url": "https://cs.wikipedia.org/wiki?curid=1538552", "title": "Dagný", "text": "Dagný\n\nDagný je ženské křestní jméno skandinávského původu. Pochází ze germánského slova „daga“ (v překladu: \"\n„den“), starosaského a starohornoněmeckého „tac“ a „tag“, staroanglického „daeg“ a islandského „ný“ (v překladu: „nový“).\n\n\n"}
{"id": "1538557", "url": "https://cs.wikipedia.org/wiki?curid=1538557", "title": "James Smith (politik)", "text": "James Smith (politik)\n\nJames Smith (17. září 1719, Ulster, Irsko – 26. července 1806, Pensylvánie) byl politik státu Pensylvánie. Jako delegát se zúčastnil kontinentálního kongresu a byl signatářem Deklarace nezávislosti.\n\nJames Smith se narodil v Irsku. Jeho rodina emigrovala z Irska do Chester County v Pensylvánii v roce 1729. Smith se vzdělával na Philadelphia Academy, vystudoval právo, pracoval v kanceláři svého bratra George. Stal se kapitánem milicí, v roce 1775 byl jmenován členem filadelfské delegace vyslané na Kontinentální kongres, v roce 1776 pak byl členem druhé delegace na Kontinentální kongres. V roce 1785 byl znovu zvolen do Kongresu, ale kvůli pokročilému věku nabídku odmítl. Příjmení Smith je pravděpodobně poangličtění irského příjmení McGowan.\n\n"}
{"id": "1538564", "url": "https://cs.wikipedia.org/wiki?curid=1538564", "title": "Helmholtzova cívka", "text": "Helmholtzova cívka\n\nHelmholtzova cívka je přístroj tvořený dvěma cívkami na jednom vodiči (zapojenými sériově), které jsou vůči sobě umístěny souose (koaxiálně). Zpravidla mají stejný počet závitů a stejný poloměr. Poloměr každé ze dvou dílčích cívek odpovídá několikanásobku délky příslušné cívky. Vzájemná vzdálenost obou cívek pak zpravidla odpovídá jejich poloměru. Tento nezvyklý tvar a umístění cívek umožňuje vytvořit téměř homogenní magnetické pole. Přístroj je pojmenován po německém fyziku Hermannu von Helmholtzovi.\n"}
{"id": "1538572", "url": "https://cs.wikipedia.org/wiki?curid=1538572", "title": "Mošćenička Draga", "text": "Mošćenička Draga\n\nMošćenička Draga () je vesnice, turisty často vyhledávané přímořské letovisko a středisko stejnojmenné opčiny v Chorvatsku v Přímořsko-gorskokotarské župě. Nachází se asi 13 km jihozápadně od Opatije. V roce 2011 žilo v Mošćeničce Draze 585 obyvatel, v celé opčině pak 1 535 obyvatel.\n\nOpčina zahrnuje celkem 13 obydlených sídel, z nichž největší je Mošćenička Draga.\n\nNachází se zde i zaniklá vesnice Mala Učka a bývalé samostatné vesnice Sveti Petar, Trebišća a Učka.\n\nZdejší obyvatelé se živí především turismem a rybolovem. Nachází se zde několik pláží, z nichž nejznámější jsou Sipar, Stupova nebo Sveti Ivan, a mnoho turistických apartmánů.\n"}
{"id": "1538577", "url": "https://cs.wikipedia.org/wiki?curid=1538577", "title": "Lampião", "text": "Lampião\n\nLampião, vlastním jménem Virgulino Ferreira da Silva byl nejslavnější brazilský bandita, který v letech 1921 až 1938 terorizoval severovýchodní oblasti země. Přezdívku \"„Lampião“\" získal odvozením z portugalského \"lampeão - lampa\", podle záblesků rychle se opakující střelby. I přes svou brutalitu je značnou částí brazilské populace vnímán jako národní hrdina a Robin Hood Brazílie.\n\nPro oblast severovýchodu Brazílie, zvané \"sertão nordestino\", je typické nerovnoměrné rozdělení srážek během roku. Většina srážek spadne v několika jarních měsících a v suchém období menší řeky zcela vysychají. Bez umělého zavlažování je jedinou reálnou zemědělskou produkcí kraje extenzivní pastva. Hospodaření na menších plochách je možné jen v úzkém pásu údolí větších řek. Portugalská kolonizace tohoto území proto probíhala velmi pomalu, až intenzivní imigrace na začátku 19. století přivedla obyvatelstvo evropského původu do nehostinné polopouštní a horké krajiny. Stejně neochotně, jako probíhal proces osídlování, probíhalo i ustanovení sociální rovnováhy a šíření gramotnosti. Zrušení otroctví na konci 19. století bylo především v severovýchodní oblasti Brazílie formálním aktem, který na otrockém postavení většiny obyvatel nic nezměnil. Svým charakterem klimatickým i sociálně ekonomickým byl brazilský severovýchod 19. století srovnatelný s jihozápadem severní části amerického kontinentu. V bezprávní společnosti přibyly k základním složkám feudální společnosti i skupiny organizovaných ozbrojených psanců, nazývaných Cangaço.  \n\nVětšina členů těchto gangů pracovala dříve jako pastevci či kovbojové a splňovala tak základní požadavky na úspěšnou činnost, dokonalou orientaci v terénu. Dokázali ve vyprahlé krajině nalézt dostatek vody, ústupových cest, bezpečných míst k odpočinku, dokázali využít léčivých vlastností rostlin. Typickým materiálem oděvu byla silná kůže se schopností pronikat trnitým terénem. Významným zdrojem činnosti byla podpora místního obyvatelstva, ať už ze strachu nebo ze sympatií.\n\nNázev Cangaço byl odvozen ze slova \"canga - jho\", dřeva umístěného na čele tažného dobytka, sloužícího k přenosu tažné síly. Součást tažného zařízení připomínala nejen nevolnický původ, ale i robustní postroj banditů, lemovaný pásy s patronami. Počátek činnosti Cangaço se datuje 70. lety 19. století a je spojen se jménem prvního významného vůdce Lucase da Feiry. Za ukončení se považuje smrt bandity Corisca v květnu 1940. Nejproslulejším představitelem Cangaço se stal Virgulino Ferreira da Silva.\n\nVirgulino Ferreira da Silva se narodil 4. června 1898 nebo 12. února 1900 ve městě Vila Bela, dnešní Serra Talhada v rodině úspěšného farmáře Josého Ferreiry dos Santos. Spolu se svými sourozenci docházel do školy a naučil se číst a psát, což samo o sobě ho v negramotné společnosti předurčovalo k lepšímu společenskému postavení. Nejistota určení data narození však také koresponduje s variabilitou katastrálních údajů v zemi. Každý úspěch drobného majitele půdy se setkal s odporem dosavadního monopolu vlivného místního politika a největšího majitele půdy. \n\nJosé Ferreira byl v jednom ze střetů o hranice pozemku v roce 1919 zabit, a jeho syn Virgulino, který do té doby pracoval jako pasák a příležitostný řemeslník, přísahal umírajícímu otci pomstu. Spolu se svými bratry odešel mezi cangaceiry do skupiny Sinhô Pereiry. Po odchodu Pereiry se stal v roce 1921 vůdcem bandy na celých 17 let. \n\nPůvodní Pereirova skupina, operující bez zbytečných projevů krutosti v počtu 15 -20 mužů, se rozrostla ve stohlavou bandu nejrůznějších charakterových typů. Činnost Lampiãových cangaceirů se neobešla vždy bez projevů krutosti a zbytečného násilí. V celkovém účtu se jim připisuje 1 000 vražd a 200 znásilnění. Za oběť jim padlo přes 5 000 kusů skotu. Prokázaná vazba na některé policejní složky byla zdrojem informací pro přesuny mimo trasy pronásledovatelů a cílené útoky na nedostatečně chráněné objekty. Často měli hlad a žízeň, ale nikdy jim nechyběla munice, která přicházela v obrovském počtu od Lampiãových policejních přátel. Zbrojní základ tvořily především dlouhé zbraně značky Winchester Model 1873 a 1892 a Mauser M 98. Krátké zbraně byla zastoupeny především značkami Colt a Smith & Wesson. Nejoblíbenější krátkou zbraní byla pistole Luger P08 a právě tato zbraň byla poslední, ze které Lampião vystřelil. Mezi nejobávanější zbraň patřily rovněž úzké mačety, jejímž původním účelem bylo čištění ryb a které byly používána k mučení a zabíjení nepřátel. Lampiãovým nerealizovaným snem byl kulomet Hotchkiss, proti kterému nakonec stál ve chvílích svého konce.\n\nV roce 1929 se Lampião setkal s vdanou ženou jménem Maria Déa, která svého manžela krátce na to opustila a odešla do tábora. S přezdívkou Maria Bonita (Krásná Marie) se stala první ženou v tlupě a brzy na to jí následovaly ženy další. Každá žena musela mít svého stálého druha a v případě jeho smrti musel být okamžitě nahrazen novým, aby se zamezilo řevnivosti. S Marií Bonitou měl Lampião tři děti, z toho dvě mrtvě narozené. Dcera Expedita Nunes Ferreira, narozená 13. září 1932, byla později vychována strýcem João Ferreirou, jediným bratrem Lampiãovým, který se nestal banditou. Útočných bojových akcí se ženy nezúčastnily. Jedinou výjimkou byla družka obávaného bandity Corisca, proslulá pod přezdívkou Dada.Život v táboře byl zdokumentován na fotografiích i ve filmu. V roce 1929 se Lampião setkal s populárním knězem brazilského severovýchodu, otcem Cicerem. Knězův sekretář, Libanonec Benjamin Abrahão Botto, který do Brazílie utekl před brannou povinností na začátku světové války, vyfotografoval toto setkání a navázal se zločinci kontakt. Po smrti otce Cicera využil nabídky Lampiãovy natočit dokument o životě v táboře. Jedním ze zdrojů slávy se tak stal i pozoruhodný filmový materiál.\n\nPo vítězných akcích v dobytých sídlech i po návratu do táborů tančili vlastní oslavný tanec zvaný Xaxado.\n\nLampião byl gramotný a používal brýle s kulatými obroučkami, což bylo v jeho společnosti zcela netypické. Pravé oko bylo slepé a jeho tvář ho tak činila mezi ostatními známými zločinci zcela výjimečným. Tělesnou výškou mírně převyšoval průměr. Nos měl dlouhý, úzký, se širokým kořenem.\n\nBanda operovala na území o ploše cca 250 000 km. Její existence byla umožněna především díky informačnímu náskoku oproti státním ozbrojeným složkám. Jednota bandy pak byla umožněna především společným údělem v případě dopadení. Mezi bandity začala pronikat závist, bojeschopnost policie a armády umocňovala nenávist. Když se v metodách protivníků ve větší míře objevily odměny za dopadení a odpuštění šibenice, začal se informační náskok bandy snižovat. V létě 1938 se předstih změnil ve zpoždění.\n\nV noci ze 27. na 28. června se začal kolem tábora, jehož umístění Lampião považoval za zcela bezpečné, uzavírat kruh vojáků s rychlopalnými zbraněmi. Za deště se vojákům podařilo tábor obklíčit, aniž by upozornili psy. Když kolem páté hodiny ranní vypukl poplach, bylo již pozdě. Při zřetelné situační, technické i početní převaze bylo v krátké přestřelce zabito 11 banditů. 23 banditům se podařilo uniknout, každopádně s vědomím, že vůdce i jeho družka byly zabiti. Lampião byl zastřelen jako jeden z prvních a velitel jednotky mu ihned odsekl hlavu. Později byla sťata těžce raněná Maria Bonita.\n\nBezhlavá těla banditů byla ponechána na hromadě a po několika dnech na slunci polita kresolem. Hlavy byly naloženy do směsi soli a kořalky a spolu s trofejemi byly vystavovány na mnoha místech oblasti. Jejich fotografie byly nejpřínosnějším prvkem pro rychlé odumírání slávy cangaceiros. Ve značném stádiu poškození se staly předmětem forenzního zkoumání.\n\nPitvu provedl 31. července 1938 dr. José Lages Filho na klinice Santa Casa de Maceió v provincii Alagoas. Po čtyřech dnech po smrti v tropické oblasti byly hlavy ve značně poškozeném stavu. Lampiãova lebka navíc byla poškozena průstřelem. V polovině 20. století byla forenzní antropologická věda ještě výrazně ovlivněna zcestnými závěry italského psychiatra židovského původu Cesareho Lombosy, sociálním darwinismem i frenologií, hledající zločinecké projevy na tvaru lebky. \n\nZjištěnými abnormalitami oproti místnímu standardu však byly pouze dolichocefalie a malý poměr rozměrů tváře k velikosti mozkovny. Nejvýraznější odchylkou od všeobecné populace byla výrazná asymetrie uší v postavení i velkosti.\n\nHlavy byly později umístěny v antropologickém muzeu v Salvadoru ve státě Bahía a až v roce 1969 řádně pohřbeny.\n\nLampião prožil dětství v atmosféře bezpráví a násilí. Jeho cesta mezi bandity nebyla dobrovolná. Ze surového prostředí se dostal do ještě surovějšího. Díky gramotnosti a inteligenci si vybudoval přední pozici, kterou však nebylo možné obhájit bez projevů tvrdosti. Používání hrůzy bylo nástrojem vlastního přežití.  Před útokem vydával často zákaz znásilňování, který však často nebyl dodržen. Obhajobu vlastní existence musel založit na spolupráci s lidmi s vrozenými sklony ke krutosti. \n\nByl znám svou věrností k přátelům a byl schopen milosrdenství. Obyvatelé, kteří mu poskytli pomoc, byli mnohdy velkoryse odměněni. Úzkostně dbal na dodržení čestného slova. Zabití jednoho člověka považoval v principu za stejně hrůzné jako zabití stovek lidí. Nabádal k rychlému zabíjení.\n\nJeho povaha je natolik rozporuplná, že předozadní projekce lebky a asymetrie uší zůstávají jedinými prokázanými znaky bandity. \n\nJeho věhlas v Brazílii zdaleka přesáhl oblast severovýchodu. Početným prostým lidem byl vnímán jako hrdina. Patří mezi nejznámější osobnosti v zemi a jeho soužití s Marií Bonitou je připomínáno s přídechem romantiky. Stal se hrdinou oceňovaných filmů i televizního seriálu. Je popisován v historické i komiksové literatuře. Xaxado se stalo brazilským národním tancem.\n\n\n"}
{"id": "1538583", "url": "https://cs.wikipedia.org/wiki?curid=1538583", "title": "Gazela dama", "text": "Gazela dama\n\nGazela dama (\"Nanger dama\"), též gazela addra nebo gazela dančí, je považována za největší druh gazely. Obývá ve třech uznávaných poddruzích (\"N. d. dama\", \"N. d. mhorr\" a \"N. d. ruficollis\") severní Afriku, tedy saharskou poušť a území zvané Sahel. Jedná se o kriticky ohrožené zvíře. V divočině přežívá jen několik stovek jedinců (dle pramenů méně než 500 nebo dokonce jen 300 gazel, avšak poslední studie z roku 2016 uveřejněná na stránkách IUCN hovoří o pouhých 100–200 kusech), pohybujících se zejména v Čadu, Mali a Nigérii. Živí se trávou, listy (zejména akácií), výhonky a ovocem.\n\nDruh dosahuje délky tělka 140–165 cm, v kohoutku měří 90–120 cm a váží okolo 35–75 kg. V přírodě se dožívá maximálně asi 12 let, v zajetí až 18 let. Tělo této gazely je bílé s červenou až hnědočervenou kresbou, která se liší dle poddruhu. Vždy je ale zachována bílá skvrna na krku. Mláďata jsou béžová. Mladé gazely rostou poměrně rychle; dostatečně silné jsou již několik dní po narození a po týdnu jsou schopni rychlého běhu jako dospělci. Obě pohlaví má rohy (samcům rostou znatelně větší), které se stáčejí do tvaru písmene „S“. Specifické jsou svou funkcí odvádět teplo, díky zvláštnímu povrchu, který teplo rozptyluje. Spatří-li gazela predátora, informuje stádo signálem zvaným \"pronking\" – poskakuje nahoru a dolů, přičemž má přední i zadní končetiny zcela natažené (ztuhlé).\n\nV zoologických zahradách v Česku je lze spatřit pouze v safariparku ve Dvoře Králové nad Labem, kde je k vidění podruh gazela červenokrká, ke konci roku 2018 zde byly poslední dvě samice v Evropě. V Evropě je běžnější poddruh gazela tmavá. Tato gazela je chována například v Budapešti.\n"}
{"id": "1538584", "url": "https://cs.wikipedia.org/wiki?curid=1538584", "title": "Brseč", "text": "Brseč\n\nBrseč () je vesnice a přímořské letovisko v Chorvatsku v Přímořsko-gorskokotarské župě, spadající pod opčinu Mošćenička Draga. Nachází se asi 23 km jihozápadně od Opatije. V roce 2011 zde žilo celkem 129 obyvatel.\n\nDopravu ve vesnici zajišťuje silnice D66. Sousedními vesnicemi jsou Martina, Mošćenička Draga a Zagore.\n"}
{"id": "1538604", "url": "https://cs.wikipedia.org/wiki?curid=1538604", "title": "Tichá revoluce", "text": "Tichá revoluce\n\nTichá revoluce je pojem, který do sociologie a politologie zavedl v 70. letech minulého století americký politolog a sociolog Ronald F. Inglehart. Jedná se o postupný proces transformace hodnot obyvatel vyspělých civilizací z hodnot materiálních (bezprostřední potřeby, orientace lidí na ekonomickou prosperitu, hmotné bezpečí, stabilní ekonomický růst, dodržování sociálního pořádku) na hodnoty postmateriální (kvalita života, seberealizace, smysl pro komunitu) zapříčiněný socioekonomickými změnami. Důsledkem tiché revoluce tedy může být klesající důraz na ekonomický růst a naopak rostoucí důraz na lidské cíle (ochrana životního prostředí, orientace na svobodnou seberealizaci jedince, důraz občanů na možnost více se podílet na důležitých vládních rozhodnutích, více ovlivňovat správu věcí veřejných v bezprostředním okolí, žít v kvalitním životním prostředí, ve snaze změnit neosobní aspekt života společnosti vytvářet humánnější společnost). \n\nHlavní socioekonomické změny, které zapříčinily tichou revoluci, jsou dle Ingleharta ekonomický a technologický rozvoj a absence totální války během poslední generace. Dalšími jsou například zvyšující se úroveň vzdělání nebo rozvoj hromadných sdělovacích prostředků a geografické mobility. Tyto změny zapříčinily změny hodnot (empatie, potřeba někam patřit) a zkušeností (schopnost vypořádat se s politikou v národním měřítku) u jednotlivců. \n\nLidé mají tendenci klást vysoký důraz na potřeby, kterých se jim nedostává. Tedy, pokud vycházíme z Maslowovy pyramiday pořeb, mají-li zajištěné potřeby materiální, začnou se soustředit na ty nemateriální. \n\nInglehart využívá dvou hypotéz. Dle hypotézy vzácnosti plynou potřeby individua z konkrétního prostředí. V období ekonomického růstu se společnost tedy bude orientovat na hodnoty postmaterialistické a v období úpadku spíše na hodnoty materialistické. Zároveň se ale, podle hypotézy socializace, nemění ,přes noc”. Celý život si zachováváme hodnoty vytvořené během formativních let, proto se postmaterialistické hodnoty vyskytují především u mladé generace. \nDůsledky přesunu společnosti k postmateriálním hodnotám vidí Inglehart například ve změně převládajících politických problémů (práva žen, ekologie), v úbytku třídních konfliktů a naopak nárůstu politických konfliktů nebo ve snížení důrazu na národní prosperitu a růstu nadnárodních aliancí. Dále se mění i účast na politickém dění z elitami řízené (elity organizují politickou účast mas přes politické strany nebo odborové organizace) na elity vyzývající (tento způsob dává masám možnost utvářet vlastní rozhodnutí, ne jen vybírat mezi rozhodnutími elit). \n\nPostmateriální způsob myšlení se do politické sféry promítnul zásadně. Dle výzkumů pochází postmaterialisté především ze střední třídy a podporují takové politické strany, které mají ve svém programu zabudovanou změnu, přestože by na základě svého třídního původu měli volit strany konzervativní. To, společně s přesunem části dělnické třídy doprava (k hodnotám industriálním), rozbíjí tradiční vzorec. Postmaterialisté se orientují na hodnoty, které industriální společnost považovala za nedůležité, tedy na nově definované levicové politické proudy (například strany s ekologickým zaměřením). \n\n„Bohatší společnosti produkují s vysokou pravděpodobností postmaterialisty, ale po patřičném časovém období mají postmaterialistické společnosti nejnižší míry ekonomického růstu. Dlouhodobým výsledkem je to, že vysoká míra růstu vede nakonec k nižší míře růstu. Prosperita plodí kulturní posun k postmaterialistickým hodnotám, jež nakonec vedou k méně intenzivnímu důrazu na ekonomický růst.“ \n\nInglehart svou teorii poprvé testoval v letech 1970 a 1971 na evropských datech z výzkumu veřejného mínění. Konkrétně z materiálů zpracovaných Evropským společenstvím na základě dat získaných v Belgii, Itálii, Francii, Holandsku, SRN a Velké Británii. Pomocí těchto dat se pokusil zjistit, zda zastává respondent hodnoty materialistické či postmaterialistické. Výsledek byl jednoznačný, méně materialistické orientace bylo zjištěno ve společnostech zemí, které dlouhodobě ekonomicky prosperovaly. \n\nInglehart si uvědomoval, že dotazník není adekvátním zdrojem informací, hledal tedy jinou metodu, jak svou myšlenku prokázat. Pomohla mu k tomu data z let 1953 až 1978, která každých pět let sbírala japonská vláda. Japonsko zvolil protože je jedním z nejvýraznějších příkladů vývoje moderní historie, kde došlo k přeměně z chudoby k blahobytu prakticky v jedné generaci. Výsledkem nebyla konkrétní čísla, která by prokazovala, že s vyšším rokem narození klesá počet materialistů ve společnosti, ale data nastiňovala, že tomu tak doopravdy je. V obrázku 1 jsou uvedeny výsledky této studie. Procento lidí, kteří považují peníze za důležité, bylo ve všech zkoumaných letech nejnižší u nejmladších respondentů. To koresponduje se zjištěním z prvního zkoumání, a tedy, že většinově napříč společností sice převažovaly hodnoty materialistické, ale u nejmladší skupiny respondentů tomu bylo naopak. \nTo však Inglehartovi na potvrzení předpokladu nestačilo a ve svém výzkumu pokračoval. V 70. a 80. letech 20. století provedl sérii výzkumů v šesti evropských zemích. V průběhu 15 let nasbíral okolo 150 000 záznamů o lidech pocházejících z Velké Británie, Francie, Belgie, Holandska, NDR a Itálie. Tyto záznamy jasně korespondují s Inglehartovým předpokladem. Výsledky studie jsou uvedeny v obrázku 2. Hlavní potvrzení předpokladu spočívá ve skutečnosti, že žádná z věkových skupin nemá v průběhu svého života sklon se chovat více materialisticky než v dřívějších fázích života, a že jednotlivé kohorty mají s přibývajícími roky tendenci být méně materialistické. Potvrzuje se tak růst postmaterialismu napříč společnostmi a tento vzorec odráží, jak tvrdí Inglehart, intergenerační změnu hodnot. \n\nV testovaných společnostech bylo v roce 1985 celkově 34 % dospělé populace čistých materialistů. Dalších 11 % obyvatelstva těchto společností bylo považováno za čistě postmaterialistické. Zbývajících 55 % tvořily typy smíšené. Jak je z těchto vidět vidět, hodnoty materialistické ve společnostech stále převažovaly, avšak poměr, který vznikl mezi těmito dvěma typy lidí se v jednotlivých národech výrazně měnil. Celkově činil v testovaných státech ve starších generacích 10:1, v těch, které se narodily v poválečné relativní jistotě pak 1:1. Inglehart tvrdil, že tento trend není z důvodu podceňování či nevážení si hmotného blahobytu u mladých lidí, avšak z postupné přeměny podmínek, ve kterých vyrůstají. \n\nPodobnou skutečnost popsali také sociologové Daniel Bell a Alvin Toffler. \n\nDaniel Bell ve svém díle \"The Coming of Post-Industrial Society\" z roku 1973 předložil a popsal svou teorii postindustriální společnosti. Za základ ekonomického systému považoval spíše produkci informací než samotnou výrobu zboží. Nejprve během industriální éry cílila společnost spíše na ekonomický růst, poté však přišla epocha postindustriální, kde se stala klíčovou výměna informací. Třídy ve společnosti Bell nedělí podle hodnoty vlastnictví a majetku, ale podle přístupu k informacím. \n\nTaké Alvin Toffler v roce 1980 rozdělil vývoj společnosti na tři vlny. V první vlně neexistovalo členění na výrobce a spotřebitele. Lidé byli odkázáni na to, co si sami dokázali ulovit a obstarat. Přechod z první vlny do druhé datuje Toffler přibližně na období před deseti tisíci lety, kdy s rozvojem specializací přišly prvopočátky civilizace. I přestože druhá vlna přinesla pokrokové stroje, které lidem usnadňovaly práci, vždy to byly pouze stroje, které zpracovávali a upravovaly materiál. Třetí vlna nastala společně s průmyslovou revolucí, po které následovala éra industrialismu. Charakterizují ji technologické revoluce, výměna informací, inteligence strojů, atd. Ve třetí vlně se dle Tofflera vyspělé státy nacházejí právě nyní a pokouší se vytvořit kombinaci předešlých dvou vln. \n\n"}
{"id": "1538607", "url": "https://cs.wikipedia.org/wiki?curid=1538607", "title": "Medikán", "text": "Medikán\n\nMedikán je meteorologický jev, který lze pozorovat nad Středozemním mořem. Jedná se o výraznou cyklónu neboli tlakovou níži, která má průměr jen několik stovek kilometrů a vyskytuje se ve Středomoří, případně Černomoří, obvykle jednou až dvakrát za rok. Děje se tak zejména v období od 1. října do 31. března, kdy jsou povrchové vody ve východním Středomoří teplejší než obvykle. Na satelitních fotografiích připomíná svým vzhledem tropickou cyklónu. V centru tohoto jevu bývá též typická kruhová oblast s klidnějším počasím, takzvané \"oko\".\n\nMedikány se projevují zejména přívalovými srážkami a silným větrem doprovázeným vysokými vlnami. Jejich vznik a rozvoj umožňují podobné fyzikální mechanizmy, jaké stojí u zrodu tropických cyklón: poruchy počasí, teplá voda moře, vysoká vlhkost vzduchu a jeho relativně malý pohyb.\n\nVýraz \"medikán\" vznikl jako kombinace anglického slova \"Mediterranean\" čili Středozemní a „hurikán“.\n\n"}
{"id": "1538625", "url": "https://cs.wikipedia.org/wiki?curid=1538625", "title": "Hněvice (nádraží)", "text": "Hněvice (nádraží)\n\nHněvice je železniční stanice v někdejší obci Hněvice, nyní součásti města Štětí v okrese Litoměřice ve Ústeckém kraji při řece Labi. Leží na dvoukolejné elektrizované trati 090 (3 kV ss).\n\nStanice byla vybudována pod názvem \"Štětí-Hněvice\" jakožto součást trati společnosti Severní státní dráha (\"NStB\") spojující Prahu a Drážďany, podle univerzalizované podoby stanic celé železniční stavby. Primárně sloužila k dopravní obsluze města Štětí ležícího na opačném břehu Labe. 1. června 1850 byl s hněvickým nádražím uveden do provozu celý nový úsek trasy z Prahy do Ústí nad Labem, odkud roku 1851 mohly vlaky pokračovat do Podmokel (Děčína) a na hranici se Saskem.\n\nMezi oběma břehy byla vztyčena pontonová lávka, které se lidově říkalo \"létací most\" (německy fliegende Brucke), sloužící až do zahájení regulace labského koryta v roce 1908. Samostatní nádraží ve Štětí pak vzniklo roku 1874 jakožto součást Rakouské severozápadní dráhy (\"ÖNWB\") spojující Vídeň a Berlín, na trati vedoucí podél opačného břehu Labe, došlo pak k odlišení názvů. Po zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nV období První republiky (1924) byl areál nádraží přestavěn a rozšířen, vznikla též nová prostornější nádražní budova. Kolejiště stanic \"Hněvice\" a \"Štětí\" bylo propojeno až kombinovaným železničním a silničním mostem postaveným roku 1973, vlečkou vedoucí středem komunikace, do průmyslového areálu štěťských papíren. Elektrický provoz na trati procházející stanicí byl zahájen 1. ledna 1980.\n\nStanicí prochází První železniční koridor, leží na trase 4. Panevropského železničního koridoru. Stanice je upravena na koridorové železniční parametry: spoje mohou stanicí projíždět rychlostí až 160 km/h, je vybavena elektronickým stavědlem ESA 11. Nachází se zde tři nekrytá a jedno kryté ostrovní nástupiště s podchodem pro cestující a elektronickým informačním systémem (2019).\n\n"}
{"id": "1538626", "url": "https://cs.wikipedia.org/wiki?curid=1538626", "title": "Planá nad Lužnicí (nádraží)", "text": "Planá nad Lužnicí (nádraží)\n\nPlaná nad Lužnicí je železniční stanice ve východní části města Planá nad Lužnicí v okrese Tábor v Jihočeském kraji nedaleko řeky Lužnice. Leží na dvoukolejné elektrizované trati 220 (25 kV, 50 Hz AC).\n\nŽelezniční stanici dle typizovaného stavebního vzoru vybudovala soukromá společnost Dráha císaře Františka Josefa (\"KFJB\") na trase nově budovaného spojení Vídně a Prahy s dočasnou konečnou stanici v Čerčanech, první vlak projel stanicí při zprovoznění úseku z Českých Velenic 3. září 1871. K otevření zbývající trasy do Prahy došlo 14. prosince téhož roku po dokončení železničního mostu přes Sázavu. Ten byl zpočátku provizorně postaven ze dřeva.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nKoncem 70. let 20. století byla trať procházející stanicí elektrizována.\n\nStanicí prochází Čtvrtý železniční koridor, vede tudy dvoukolejná trať. Roku 2007 byla rekonstruována a upravena dle parametrů na koridorové stanice: byla zvýšena průjezdová rychlost stanicí na 160 km/h, vznikla dvě bezbariérová vyvýšená nástupiště s podchody. Ze stanice je vyvedeno několik vleček do přilehlého průmyslového areálu.\n\n"}
{"id": "1538634", "url": "https://cs.wikipedia.org/wiki?curid=1538634", "title": "Hronov (nádraží)", "text": "Hronov (nádraží)\n\nHronov je železniční stanice v západní části stejnojmenného města v okrese Náchod v Královéhradeckém kraji poblíž řeky Metuje. Leží na jednokolejné neelektrizované trati č. 026. Přibližně 700 metrů severně je umístěno městské autobusové nádraží. Ve městě se dále nachází železniční zastávka \"Hronov zastávka\".\n\nStanice byla vybudována jakožto součást trati Rakouské společnosti státní dráhy (\"StEG\") spojující Choceň a Meziměstí, kde železnice dosáhla hranice s Pruskem. Pravidelný provoz zde byl zahájen 25. července 1875. Nově postavené nádraží v Hronově vzniklo jako stanice III. třídy, dle typizovaného stavebního vzoru navrženého architektem Wilhelmem von Flattichem.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nV roce 2018 byla dokončena rekonstrukce nádraží prováděná na širším úseku trati 026. Původní jedno hranové a jedno ostrovní nekryté nástupiště nahradilo jedno nekryté vyvýšené nástupiště poloostrovní (k příchodu slouží přechody přes kolejiště).\n\n"}
{"id": "1538641", "url": "https://cs.wikipedia.org/wiki?curid=1538641", "title": "Jan Havelka (kněz)", "text": "Jan Havelka (kněz)\n\nJan Havelka (10. května 1887, Smidary – 12. května 1942, Německý Brod) byl český katolický farář a vlastenec.\n\nNarodil se ve východočeských Smidarech. V červenci 1912 byl vysvěcen na kněze. Poté působil jako kaplan, v letech 1912 – 1914 ve Vrchlabí, 1914 – 1916 v Pouchově, 1916 – 1922 v Čáslavi. Následně v období 1923 – 1924 v Babicích jako administrátor a poté jako farář až do roku 1930. Následuje krátké působení v Rybitví. V roce 1931 se přestěhoval do Lipnice nad Sázavou, kde vykonával funkci faráře na místní farnosti. V Lipnice se aktivně účastnil společenského života. Byl vedoucím představitelem lidové strany v obci, příslušníkem záložny a \"Chrámového družstva Pelhřimov\". Angažoval se v rozvoji chrámového zpěvu a hudby, které byly jeho velkou vášní. Jako výtečný řečník a kazatel si našel cestu k věřícím v širokém okolí. Ve svých projevech rád spojoval církevní a vlastenecká témata. Pomáhal lidem v hmotné nouzi v době velké nezaměstnanosti. V roce 1938 se podílel na objevení a odkrytí gotických fresek v kostele svatého Martina v Dolním Městě.\nS blížící se druhou světovou válkou a vznikem Protektorátu se ve svých kázáních stále ostřeji vyjadřoval proti nacismu. V období od dubna do července 1940 ve svých kázáních opakovaně vystupoval proti říši, kritizoval protektorátní vládu, ale i pasivitu českých spoluobčanů. Havelka byl od svých farníků a dokonce i českých četníků opakovaně upozorňován, že jeho kázání navštěvují podezřelí lidé. 8. července byl cestou ze mše, před farou, zatčen gestapem. Po několikahodinovém výslechu byl odvezen na služebnu do Humpolce. Do 20. července byl v cele předběžného zadržení. Následně byl ve vyšetřovací vazbě v Německém Brodě. Výslechy probíhaly i na úřadovně gestapa v Hradci Králové. Havelka byl, jak později u soudu v roce 1946 vypověděl šéf hradeckého gestapa A. Hardtke, při výsleších mučen bitím a proudem vody. Při jednom z výslechu Havelku ranila mrtvice a ve vážném stavu byl převezen do nemocnice v Německém Brodě. V tamější nemocnici se ho čeští lékaři snažili udržet co nejdéle, ale i přes jejich snahu 12. května 1942 Havelka zemřel. Pohřben je v Kouřimi.\n"}
{"id": "1538642", "url": "https://cs.wikipedia.org/wiki?curid=1538642", "title": "Králův Dvůr (železniční zastávka)", "text": "Králův Dvůr (železniční zastávka)\n\nKrálův Dvůr je železniční zastávka v jižní části města Králův Dvůr v okrese Beroun ve Středočeském kraji oddělené od centra srázem k Litavky. Leží na trati 170, která je elektrizovaná soustavou 25 kV, 50 Hz AC. Ve městě se dále nachází železniční zastávka \"Králův Dvůr-Popovice\".\n\nStanice byla vybudována jakožto součást České západní dráhy (\"BWB\") spojující Bavorsko, Plzeň a nádraží na Smíchově (\"Praha-Západní nádraží\"), podle typizovaného stavebního návrhu. 14. října 1861 byl zprovozněn úsek trasy z České Kubice na provizorní nádraží ve Skvrňanech u Plzně (železniční most přes Radbuzu byl dokončen se zbytkem trati až následujícího roku), 14. července 1862 byla s místním nádražím slavnostně otevřena zbývající trasa do Prahy.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nElektrická trakční soustava zde byla zprovozněna 5. června 1987.\n\nZastávkou prochází Třetí železniční koridor, vede tudy dvoukolejná trať. V roce 2019 byla dokončena přeměna nádraží na železniční zastávku s koridorovými parametry: nachází se zde dvě zdvižená koridorová hranová nástupiště s přístřešky, podchodem pod kolejištěm a elektronickým informačním systémem.\n\n"}
{"id": "1538645", "url": "https://cs.wikipedia.org/wiki?curid=1538645", "title": "Zbraslavské lípy a javory", "text": "Zbraslavské lípy a javory\n\nZbraslavské lípy a javory je skupina – trojice (původně čtveřice) památných stromů, kterou tvoří jedna lípa malolistá (\"Tilia cordata\") a dva javory mléče (\"Acer platanoides\"). Skupina stromů roste vlevo od silnice ze Zbraslavi do Štědré v okrese Karlovy Vary. Několik vichřic drasticky poničilo koruny stromů a z dvou památných lip se dochovala jediná. Druhá lípa byla v červnu 2008 postižena zlomením kmene a poté byla odstraněna. Stromy původně tvořily čtverec. Mezi stromy stojí křížek na podstavci – pískovcové sousoší Kalvárie z roku 1831, renovované roku 2011.\n\nNejmohutnějším a zároveň nejvyšším stromem je jediná dochovaná lípa s obvodem kmene 283 cm a výškou 28 metrů (měření 2014). V době vyhlášení bylo stáří stromů odhadováno na 250 let. Za památné byla skupina stromů vyhlášena v roce 1986 pro významný vzrůst stromů a jako krajinná dominanta.\n\n"}
{"id": "1538649", "url": "https://cs.wikipedia.org/wiki?curid=1538649", "title": "Římskokatolická farnost Bohdaneč u Zbraslavic", "text": "Římskokatolická farnost Bohdaneč u Zbraslavic\n\nŘímskokatolická farnost Bohdaneč u Zbraslavic je územním společenstvím římských katolíků v rámci kutnohorsko-poděbradského vikariátu královéhradecké diecéze.\n\nV roce 1233 je Bohdaneč uváděna jako majetek Řádu německých rytířů. Ti v uvedeném roce darovali ves želivským premonstrátům. Roku 1352 je pak bohdanečská plebánie uváděna v \"Rejstříku papežských desátků\". V roce 1600 se uvádí vyzdění krypty rodu Březských z Ploskovic. V roce 1764 byla pak v kostele zřízena krypta, určená k pohřbívání místních farářů. Roku 1899 byl pak zřízen v kostele nový hlavní oltář v novogotickém stylu.\n\nFarnost je spravována ex currendo ze Zbraslavic. \n\n"}
{"id": "1538651", "url": "https://cs.wikipedia.org/wiki?curid=1538651", "title": "Joseph Estrada", "text": "Joseph Estrada\n\nJoseph Ejercito Estrada, rodným jménem José Marcelo Ejército (* 19. dubna 1937, Manila) je filipínský politik a bývalý herec, který působil jako 13. prezident Filipín v letech 1998 až 2001. \n\nEstrada nedokončil žádnou ze škol, ale již od třinácti se živil jako model a od dvaceti jako divadelní a filmový herec. Tehdy si také zvolil umělecké jméno Joseph Estrada, i kvůli své matce, která s jeho hereckou kariérou a neochotou dokončit nějakou ze škol nesouhlasila. Získal rychle značnou popularitu, hlavní roli hrál ve více než stovce filipínských filmů. Sám začal filmy i produkovat, stál u vzniku 75 snímků. Svou popularitu využil bezezbytku v politice, nejprve lokální. Do ní vstoupil ve 32 letech, roku 1969, když byl zvolen starostou předměstí Manily San Juan. Držel tento post až do roku 1986. \n\nV letech 1987 až 1992 byl senátor, v letech 1992 až 1998 viceprezident za prezidenta Fidela Ramose, ačkoli nekandidoval původně jako Ramosův viceprezident (na Filipínách lidé v přímé volbě volí prezidenta a viceprezidenta zvlášť, takže se může stát, že lid zvolí prezidentovi jemu ne zcela nakloněného viceprezidenta, jako jistou protiváhu). \n\nEstrada byl sám zvolen prezidentem v roce 1998, s velkým náskokem před svými vyzyvateli. Zastával úřad v době asijské finanční krize, navíc čelil problémům v zemědělství, jež byly způsobeny špatnými povětrnostními podmínkami. Na začátku jeho vlády tak poklesl hrubý domácí produkt o 0,6 % v roce 1998 (z růstu 5,2 % v roce 1997). Ekonomika se však v roce 1999 zotavila a následoval růst 3,4 % v roce 1999 a 4 % v roce 2000. V roce 2000 vyhlásil Estrada „totální válku“ muslimské separatistické Frontě islámského osvobození Moro a nechal zajmout její velitele. To ještě zvýšilo jeho popularitu. Avšak obvinění z korupce vyvolala soudní stíhání v Senátu a v roce 2001 byla Estrada senátním tribunálem – za probíhajících protiestradovských nepokojů v ulicích – zbaven funkce, jako první asijský politik v historii. \n\nV roce 2007 byl Estrada odsouzen za finanční podvod Nejvyšším soudem na doživotí a k doživotnímu zákazu vykonávat politické funkce. Později mu ale udělila milost prezidentka Gloria Macapagal-Arroyová, a tak v prezidentských volbách v roce 2010 Estrada znovu kandidoval. Senátor Noynoy Aquino ho však jednoznačně porazil. Ani poté ale Estrada z politiky neodešel a působil jako primátor města Manily ve dvou funkčních obdobích, od roku 2013 do roku 2019. \n"}
{"id": "1538665", "url": "https://cs.wikipedia.org/wiki?curid=1538665", "title": "Chrám Zesnutí přesvaté Bohorodice (Varna)", "text": "Chrám Zesnutí přesvaté Bohorodice (Varna)\n\nChrám Zesnutí přesvaté Bohorodice je katedrálním chrámem bulharské pravoslavné církve (eparchie Varna – Velika Preslav) v bulharském městě Varna ležícím na pobřeží Černého moře. Chrám stojí na náměstí Cyrila a Metoděje a je jednou z dominant města. Je zasvěcen Zesnutí (Uspenie) přesvaté Bohorodičky. Je postaven v novobyzantském architektonickém stylu.\n\nZákladní kámen chrámu byl položen v roce 1880 prvním vládcem novodobého bulharského státu Alexanderem Battenbergem. K dokončení došlo v roce 1886. První slavnostní liturgie se uskutečnila 30. srpna 1886. V letech 1941 až 1943 byla postavena zvonice vysoká 38 metrů. Ikonostas chrámu zhotovili makedonští mistři z Debaru v roce 1912. Výzdoba chrámu začala v roce 1949 a v 60. letech 20. století byla vyrobena okna z barevného skla. V roce 2002 byla dokončena rekonstrukce kupole katedrály. Došlo k obohacení celé střechy o materiály na bázi zlata a stříbra.\n"}
{"id": "1538666", "url": "https://cs.wikipedia.org/wiki?curid=1538666", "title": "Vladimír Macholda", "text": "Vladimír Macholda\n\nVladimír Macholda (* 23. října 1955, Most) je bývalý český hokejový obránce. Po skončení aktivní kariéry působil v letech 2002-2004 jako generální manažer Litvínova. Jeho synem je hokejista Petr Macholda.\n\nV československé lize hrál za CHZ Litvínov a Duklu Trenčín. Nastoupil ve 498 ligových utkáních, dal 60 gólů a měl 68 asistencí. V roce 1988 vyhrál jugoslávskou ligu s týmem HK Jesenice.\n\n"}
{"id": "1538685", "url": "https://cs.wikipedia.org/wiki?curid=1538685", "title": "Integrovaný záchranný systém (rozcestník)", "text": "Integrovaný záchranný systém (rozcestník)\n\nPojem Integrovaný záchranný systém může mít význam:\n\n\nsoučásti jsou také:\n\n"}
{"id": "1538688", "url": "https://cs.wikipedia.org/wiki?curid=1538688", "title": "Elite Praha", "text": "Elite Praha\n\nElite Praha byl pražský ženský florbalový klub. Cílem klubu bylo od počátku vytvořit první český ženský profesionální florbalový tým.\n\nHned v první sezóně existence klubu, 2007/08, tým žen zvítězil ve 2. lize a v následné baráži o postup do 1. ligy. Protože žádný z týmů 1. ligy neměl v tomto ročníku zájem postup do Extraligy, tým Elite této možnosti využil a postoupil tak rovnou o dvě soutěže výše.\n\nTým hrál v Extralize devět sezón od 2008/09 až do 2016/17. Největším úspěchem týmu bylo páté místo v sezóně 2015/16. Před sezónou 2010/11 se klub spojil s ženským týmem SSK Future. Tím mimo jiné získal možnost trénovat a hrát v hale Future na Barrandově.\n\nProtože se týmu žen nikdy nepodařilo dosáhnout cíle postoupit to semifinále Extraligy, umožnil oddíl v sezóně 2016/17 svým hráčkám hostovat v týmu FbŠ Bohemians. Poté, co Elite v této sezóně vypadlo z Extraligy, byl tým odhlášen ze soutěží a zanikl.\n\n"}
{"id": "1538694", "url": "https://cs.wikipedia.org/wiki?curid=1538694", "title": "Viktorie Luisa Francouzská", "text": "Viktorie Luisa Francouzská\n\nViktorie Luisa Francouzská (\"Marie Louise Thérèse Victoire;\" 11. května 1733, Versailles – 7. června 1799, Terst) byla francouzskou princeznou, sedmým dítětem krále Ludvíka XV. a královny Marie Leszczyńské. Jméno dostala po svém otci a po královně Marii Tereze, své praprababičce a manželce krále Ludvíka XIV. Francouzského.\n\nPůvodně byla známa jako \"Madame Quatrième\", což značilo její postavení čtvrté královy dcery (její starší sestra zemřela v roce 1733 ještě před jejím narozením), později jako \"Madame Victoire\". Přežila osm ze svých devíti sourozenců a přežila ji jen starší sestra Marie Adéla, a to o méně než rok. Sestry byly společně známy jako \"Mesdames\".\n\nMarie Louise Thérèse Victoire de France se narodila na zámku Versailles. Na rozdíl od ostatních dětí Ludvíka XV. madame Victoire na rodném zámku nevyrůstala. Raději byla v červnu 1738 se svými mladšími sestrami poslána do kláštera Fontevrault, protože výdaje na jejich výchovu ve Versailles se vším co k jejich postavení patřilo považoval králův první ministr za příliš nákladné. Victoire v klášteře zůstala do roku 1748 do svých patnácti let.\n\nPodle madame Campanové dostaly dívky ve Fontevrault spíše traumatickou výchovu a ne příliš dobré vzděláníː \"Kardinál Fleury, který měl ve skutečnosti zásluhu na obnově financí, vedl tento ekonomický systém do té míry, že získal od krále povolení potlačení domácnosti čtyř mladších princezen. Byly vychovány jako obyčejné schovanky kláštera vzdáleného od dvora. Saint Cyr by byl pro výchovu královských princezen vhodnější; kardinál však zřejmě sdílel předsudky i k těm nejužitečnějším institucím, které byly po smrti Ludvíka XIV. zakládány šlechetnou madame de Maintenon. Madame Luisa mě často ujišťovala, že ve dvanácti letech neznala celou abecedu a nikdy se nenaučila plynule číst, až po návratu do Versailles. Madame Victoire připisovala určité záchvaty hrůzy, které nedokázala nikdy přemoci, chvílím ve Fontevrault, kdy se musela podrobit pokání v podobě osamoceného modlení v hrobce, kde byly pohřbeny sestry. Zahradník opatství zemřel šílenstvím. Jeho obydlí bez zdí bylo blízko klášterní kaple, kde musely \"Mesdames\" opakovat modlitby za zemřelé. Jejich modlitby byly několikrát přerušeny výkřiky umírajícího šílence\".\n\nDne 24. března 1748 napsala patnáctiletá Victoire, která již nebyla považována za dítě, králi žádost o návrat ke dvoru. Ludvík XV. jmenoval tři dvorní dámy, aby ji navštívily, poslal vévodkyni de Duras aby ji vyzvedla, aby se setkala se svým bratrem ve Sceaux. V roce 1750 se k ní připojily sestry Sofie a Luisa.\n\nSvé opomíjené vzdělání z kláštera se údajně snažily dohnat a po návratu ke dvoru pilně studovaly, podporované starším bratrem, se kterým se okamžitě sblížilyː \"Když se mladé \n\"Mesdames\" vrátily ke dvoru, těšily se z přátelství Monseigneur Dauphina. Horlivě se věnovaly studiu, kterým trávily téměř celý čas; naučily se správně psát francouzsky a získaly dobré znalosti z dějin. Své volné chvíle věnovaly postupně italštině, angličtině, vyššímu odvětví matematiky a soustružení.\"\n\nViktorie dosáhla u dvora úspěchu a svého otce zaujala svým sebevědomím a šarmem; byla také považována za krásku a byla popsána jako \"pohledná a velmi elegantní; její projev, vzezření a úsměv byly dokonale v souladu s dobrotou jejího srdce\", a \"její krásné, něžné, měkké hnědé oči, svěží pleť a jasný úsměv vyvolávaly dojem štěstí a zdraví, které spolu s její touhou potěšit vyzařovaly z celé její osobnosti.\" V roce 1753 se objevil návrh, že by se provdala za svého švagra Ferdinanda VI. Španělského, protože jeho manželka Marie Barbara z Braganzy byla v té době vážně nemocná a očekávalo se, že zemře. Španělská královna se však zotavila a žila dalších pět let. Nenašel se již žádný další možný partner vyhovující vyznáním a postavením, a tak zůstala Viktorie neprovdána; postupem času Viktorie velmi přibrala až měla nadváhu a její otec ji nazval \"Coche\" (prasátko), zatímco její sestru Marii Adélu \"Logue\" (hadry), sestru Sofii \"Graille\" (drobeček) a sestru Luisu \"Chiffie\" (nesmysl).\n\nViktorie, stejně jako její sestry, si byla blízká s bratrem, na matku pohlížela jako na vzor a následovala sestru Adélu v boji proti vlivu Madame de Pompadour a později Madame du Barry. Blízce se také přátelila se svou oblíbenou dvorní dámou markýzou de Durfort, která \"madame Victoire poskytoval příjemnou společnost. Princezna trávila s touto dámou téměř všechny večery a nakonec si s ní přála i bydlet.\" V kontrastu se svou sestrou Adélou byla Viktorie popisována jako \"dobrá, vlídná a přívětivá\" a měla ji ráda jak společnost, tak zaměstnanci.\n\nV roce 1761 Viktorie poprvé ve společnosti sestry Adély navštívila léčebné prameny v Lotrinsku, zatímco sestry Sofie a Luisa poprvé navštívily Paříž.\n\nMadame Campanová popsala sestry a jejich životy kolem roku 1770ː \"Ludvík XV. viděl jen velmi málo svou rodinu. Chodil každé ráno po soukromém schodišti do bytu madame Adély. Často si tam přinesl a vypil kávu, kterou si sám udělal. Madame Adéla zvonkem upozornila madame Victoire na královu návštěvu; madame Victoire, když vstávala a šla do bytu své sestry, zazvonila na madame Sofii, která zase zazvonila na madame Luisu. Byty Mesdames byly velmi velké. Madame Luisa bydlela v nejvzdálenější místnosti. Tato dáma byla znetvořená a velmi malá; chudák princezna vynaložila všechny své síly a běžela, aby se připojila ke každodennímu setkání, ale když už měla řadu místností za sebou, často navzdory svému spěchu měla čas jen na to, aby otce objala, než se vydal na hon. Každý večer, v šest, Mesdames přerušily mé čtení, aby doprovázely prince k Ludvíkovi XV.; tato návštěva byla nazývána královým odbočením, a byla příznačná jakousi etiketou. Mesdames si oblékly ohromnou obruč, která stanovila spodničku zdobenou zlatem nebo výšivkou; upevnily si kolem pasu dlouhou vlečku a svléknutí zbytku oblečení zakrývaly dlouhým pláštěm z černého taftu, který je obepínal až k bradě. Čestní rytíři, dvorní dámy, pážata a uvaděči nesoucí velké pochodně je pak doprovodili ke králi. V tu chvíli se celý zámek, obvykle klidný, rozpohyboval; král políbil každou princeznu na čelo a návštěva byla tak krátká, že čtení, které přerušila, bylo často obnoveno za čtvrt hodiny; Mesdames se vrátily do svých komnat a rozvázaly struny svých spodniček a vleček; pokračovaly se svými tapisériemi a já se svou knihou.\"\n\nV roce 1770 se novou dauphine stala čtrnáctiletá Marie Antoinetta, manželka Viktoriina synovce, dauphina Ludvíka, budoucího krále Ludvíka XVI. Protože si byl dauphin se svými tetami velmi blízký, sblížila se s Mesdames zpočátku i Marie Antoinetta, jako s hlavními královskými ženami u dvora. Mesdames byly užívány ke střídání s hraběnkou z Provence v doprovázení Marie Antoinetty při oficiálních příležitostech. Blízký vztah mezi Marií Antoinettou a Mesdames byl však přerušen v roce 1772, kdy byl zmařen plán nalákat Marii Antoinettu k ponížení Madame du Barry, který vedla madame Adéla s podporou madame Viktorie a madame Sofie.\n\nOd dubna 1774 navštěvovala Viktorie se sestrami otce u smrtelné postele až do jeho smrti na neštovice 10. května. Přestože Mesdames neštovice nikdy neměly a hrozilo jejich nakažení, bylo jim na rozdíl od mužským členům rodiny dovoleno být u krále do jeho smrti, protože nebyly jakožto ženské členky rodu kvůli sálskému zákonu politické důležité. Po králově smrti se stal jeho nástupcem jeho vnuk Ludvík August králem Ludvíkem XVI. Mesdames se od zemřelého krále nakazily neštovicemi a byly přesunuty o karantény v malém domě u zámku Choisy, do které se dvůr evakuoval po smrti krále.\n\nJejich synovec král jim dovolil užívat jejich komnaty v zámku Versailles a také se zúčastnit dvorských zvláštních událostí - například návštěvy císaře Josefa II., který údajně okouzlil Adélu. Ony samy se však od dvora distancovaly a často dávaly přednost pobytu v jejich vlastním zámku Bellevue v Meudonu; také každoročně jezdily do Vichy, vždy s družinou čítající alespoň tři sta osob. Mesdames byly i nadále důvěrnicemi Ludvíka XVI. a také udržovaly dobré vztahy s jejich neteří princeznou Alžbětou, kterou často navštěvovaly v Montreuil.\n\nMesdames nevycházely dobře s Marií Antoinettou. Když královna zavedla nový zvyk neformální rodinné večeře, stejně jako další neformální zvyky, které podkopávaly dvorskou etiketu, mělo to za následek odchod staré dvorské šlechty, která byla v opozici vůči královským reformám, a která se shromáždila v salonu Mesdames. Značně hostily jak v Bellevue, tak ve Versailles; jejich salon byl údajně pravidelně navštěvován ministrem Maurepasem, kterého Adéla pozvedla k moci, princem z Condé a princem z Conti, kteří byli oba členy protirakouské skupiny, stejně jako Beaumarchais, který nahlas četl své satiry o Rakousku a jeho panovnících. Rakousku velvyslanec Mercy podal zprávu, že jejich salon byl centrem intrik proti Marii Antoinettě a že Mesdames tolerovaly básně satirizující královnu. Mesdames shromáždily extrémně konzervativní stranu Dévots, která byla proti filozofům, encyklopedistům a ekonomům.\n\nMadame Viktorie a její sestry byly během pařížského pochodu žen 6. října 1789 ve Versailles a byly mezi těmi, kteří se po nočním útoku na ložnici Marie Antoinetty shromáždili v králových komnatách. Poté opustily zámek Versailles; na cestě se však ještě před Paříží jejich kočár oddělil od zbytku průvodu. Nikdy nežily s královskou rodinou v Tuileries, daly raději přednost odchodu do jejich zámku Bellevue v Meudonu.\n\nRevoluční zákony proti katolické církvi je přiměly, aby požádaly svého synovce krále o pasy, které jim umožnily pouť do baziliky svatého Petra v Římě. Ludvík XVI. jim vydal pasy a oznámil kardinálovi de Bernis, francouzskému velvyslanci v Římě, jejich nacházející příjezd. 3. února 1791, když se chystaly odjet, bylo Jakobínům zasláno anonymní oznámení o jejich úmyslech, což způsobilo protest proti Národnímu shromáždění. 19. února se v Palais Royal shromáždil dav žen, který oznámil, že bude pochodovat do Bellevue, aby zabránil Mesdames v jejich odchodu. Mesdames byly varovány a zanechaly zámek v rukou návštěvnic. 20. února 1791 odjely s velkým doprovodem v průvodu vozů do Itálie.\n\nJejich odchodu byla věnována pozornost v tisku. V \"Chroniqle de Paris\" se psaloː \"Dvě princezny, sedavé stavem, věkem i chutí, jsou najednou posedlé cestováním po světě. Jeo to jedinečné, ale možné. Budou, jak říkají lidé, líbat papežovy pantofle. Je to komické, ale vzdělávací. Dámy, a zejména madame Adéla, chtějí uplatnit lidská práva. To je přirozené. Cestovatelky jsou následovány družinou osmdesáti osob. To je pěkné. Odvážejí si však dvanáct milionů. To je ohavné.\" \"Sahhats Jacobites\" mezitím napsalː \"Dámy jedou do Itálie, aby vyzkoušely sílu svých slz a šarm princezen této země. Již maltézský velmistr způsobil, že byla madame Adéla informována, že jí dá srdce i ruku jakmile opustí Francii, a že může počítat s pomocí tří galejí a čtyřiceti osmi rytířů, mladých i starých. Náš Svatý otec se zavazuje oženit se s Viktorií a slibuje jí svou armádu tří seti mužů, aby provedla kontrarevoluci.\"\n\nJejich cesta byla ovlivněna špatnou publicitou; 21. února byly v Moret-sur-Loing dočasně zastaveny protesty proti jejich odchodu, několik dní byly drženy v taverně v Arnay-le-Duc, kde obec chtěla potvrzení o jejich povolení k odchodu od Národního shromáždění. V Paříži tato aféra způsobila nepokoje; demonstranti vtrhli do zahrad Tuileries a požadovali, aby král svým tetám nařídil návrat do Francie. Záležitost byla projednána v Národním shromáždění, kde M. de Narbonne jednal jako jejich mluvčí. Mirabeau přesvědčil Národní shromáždění, že \"blaho lidí nemůže záviset na cestě, kterou dámy podniknou do Říma; zatímco se promenují v blízkosti míst, kde kdysi stál Capitol, nic nebrání tomu, aby se budova naší svobody zvedla do nejvyšší výšky. Evropa bude bezpochyby ohromena, když se dozví, že francouzské národní shromáždění strávilo čtyři celé hodiny úvahami o odjezdu dvou dam, které by raději slyšely mši v Římě - než v Paříži.\" Veřejnost v Arnay-le-Duc však nebyla spokojena s rozhodnutím Shromáždění, a proto kvůli nepokojům, které zabránily jejich odchodu, nemohly sestry odejít až do 3. března.\n\nNěkolikrát byly mezi Lyonem a hranicemi vystaveny veřejným demonstracím. Nakonec však opustili Francii a překročili hranici u mostu Beauvoisin, kde byli výsměšně vyvedeny z francouzského pobřeží, zatímco salvy dělostřelectva z italského pobřeží je přivítaly v Savojsku. Setkaly se s královskou gardou a hlavními úředníky sardinského krále, kteří je doprovodili na zámek Chambéry. Pokračovaly do Turína, kde navštívily svou neteř Klotildu, zůstaly však jen čtrnáct dníː \"dokonce ani dojemné a milostivé přivítání, které jim nabídla královská rodina, náklonnost, kterou jim prokázal Comte d'Artois a princ a princezna z Piemontu, jejich synovec a neteř, je nemohli přimět, aby zapomněly na úzkost a rizika, která nechala za sebou a která obklíčila jejich rodinu a zemi. Madame Viktorie nepřetržitě plakala, madame Adéla sice neplakala, ale téměř ztratila schopnost řeči.\"\n\n16. dubna 1791 dorazily do Říma, kde zůstaly asi pět let. V Římě dostaly sestry ochranu papeže a sídlily v paláci kardinála de Bernis. O páteční recepci kardinála de Bernis je Cornelia Knightová popsalaː \"Madame Adéla si stále udržovala stopy té krásy, kterou byla proslulá v mládí, a ve výrazu její tváře byl velký klid. Madame Viktorie měla také příjemnou tvář, hodně dobrého zdravého rozumu a velmi sladkou povahu. Jejich šaty a šaty jejich družiny byly velmi staromódní, ale neobvyklé. Klenoty, které si s sebou přivezly, jeden po druhém prodávaly, aby mohly pomoci chudým migrantům, kteří se na ně v nouzi obrátili. Římané je velmi respektovali, a to nejen vysoce postavení, ale také obyčejní lidé, kteří měli hrůzu z francouzské revoluce.\" Když přišla zpráva, že Ludvík XVI. v červnu s rodinou opustil Paříž, nedorozumění nejprve vyvolalo dojem, že byl útěk úspěšný, \"celý Řím křičel radostí; dav se shromáždil pod okny princezen, které volalyː Ať dlouho žije králǃ\", Mesdames uspořádaly slavnostní hostinu pro římskou šlechtu. Hostina však musela být přerušena, když se ukázalo, že útěk ve skutečnosti selhal.\n\nPo invazi revoluční Francie do Itálie v roce 1796, opustily Adéla s Viktorií Řím a odjely do Neapole, kde byla královnou sestra Marie Antoinetty, Marie Karolína, a usadily se na neapolském dvoře na zámku Caserta. Královna Marie Karolína považovala jejich přítomnost v Neapoli za nepříjemnouː \"Mám hrozné trápení, že tu musím mít dvě staré francouzské princezny s jejich osmdesáti člennou družinou a každou představitelnou drzostí... V jejich komnatách jsou k vidění stejné obřadnosti, jak tomu bylo dříve ve Versailles.\"\n\nKdyž v roce 1799 Francie napadla i Neapol, odjely sestry na Korfu a nakonec se usadily v Terstu, kde Viktorie zemřela na rakovinu prsu. Adéla ji přežila o méně než rok. Jejich těla byla Ludvíkem XVIII. za restaurace Bourbonů navrácena do Francie a pochována v bazilice Saint-Denis.\n\n"}
{"id": "1538705", "url": "https://cs.wikipedia.org/wiki?curid=1538705", "title": "Adjutant", "text": "Adjutant\n\nAdjutant (česky \"pobočník\", někdy ekvivalent hodnosti rotmistra) je označení armádní hodnosti či funkce pro důstojníky, kteří asistují velícímu důstojníkovi s administrací vojenské jednotky, nejčastěji v oblasti personálu. \n\nVe frankofonních zemích se výrazu \"adjudant\" užívá pro označení poddůstojnické hodnosti podobné četařům, ta však není shodná s hodností adjutanta. \n\nPodobně generáladjutant je velitel armádní administrativy.\n\nVýraz adjutant pochází z latinského \"adiutāns\", příčestí slovesa \"adiūtāre\", čož je hovorová forma slovesa \"adiuvāre\" 'pomáhat'. Označení \"adiūtor\" užívali také staří Římané.\n"}
{"id": "1538711", "url": "https://cs.wikipedia.org/wiki?curid=1538711", "title": "Gotthard Zimmer", "text": "Gotthard Zimmer\n\nGotthard Zimmer (24. dubna 1847 České Žleby – 10. května 1886 Český Krumlov) byl český fotograf působící v Českém Krumlově.\n\nGotthard Zimmer přišel začátkem roku 1880 do Volar, podle vlastního prohlášení z Vídně. Ve Volarech působil jen krátce, záhy přesídlil do Českého Krumlova. Zde založil pravděpodobně první stálý fotografický ateliér. Ten sídlil v dřevěném zahradním domku v Linecké ulici čp. 64. Dochované ateliérové portréty dosvědčují skromné vybavení ateliéru. Kromě portrétní fotografie se věnoval také fotografování šumavské krajiny a vedut šumavských měst. V roce 1886 spáchal pod vlivem deliria tremens sebevraždu. Vdova Karolina Zimmer pak provozovala ještě dva roky ateliér pod názvem „G. Zimmer's W-twe Photogr. Anstalt“.\n\nPro vedení ateliéru zaměstnala Josefa Seidela, který zde od 1. srpna 1886 působil jako obchodní vedoucí. V roce 1888 pak od vdovy Zimmerové ateliér odkoupil. Později na místě původního ateliéru postavil secesní rodinný dům s fotoateliérem, kde se v 21. století nachází Muzeum Fotoateliér Seidel.\n\n"}
{"id": "1538712", "url": "https://cs.wikipedia.org/wiki?curid=1538712", "title": "Římskokatolická farnost Červené Janovice", "text": "Římskokatolická farnost Červené Janovice\n\nŘímskokatolická farnost Červené Janovice je územním společenstvím římských katolíků v rámci kutnohorsko-poděbradského vikariátu královéhradecké diecéze.\n\nPlebánie v Janovičkách, pozdějších Červených Janovicích, je doložena v roce 1352. Původní kostel se nezachoval. Farní kostel sv. Martina byl postaven jako novostavba v pseudorománském slohu počátkem 20. století. \n\nFarnost je spravována ex currendo ze Zbraslavic.\n\n"}
{"id": "1538720", "url": "https://cs.wikipedia.org/wiki?curid=1538720", "title": "Hopfner HS-8/29", "text": "Hopfner HS-8/29\n\nHopfner HS-8/29 (někdy též označovaný jako H. S-829) byl sportovně-turistický a cvičný hornoplošník vyráběný rakouskou společností Hopfner na konci 20. let. Vylepšená verze dvoumístného výcvikového / sportovního Hopfner HS-5/28 byla vyráběna pod označením HS-8/29. Tento letoun byl vybavován i sedmiválcovými vzduchem chlazenými hvězdicovými motory Walter NZ-85 a Walter Venus. \n\nTento letoun byl modernizovanou verzí svého předchůdce, typu Hopfner HS-5/28. První prototyp používal stejný motor Walter NZ-85 (1926), jaký byl použit u HS-5/28 resp. u modernizované varianty HS-5/28s. Později byl tento motor nahrazen nástupcem motoru NZ-85, sedmiválcovým vzduchem chlazeným hvězdicovým motorem Walter Venus (1929). Na tomto letounu se rovněž objevily německé motory Siemens Sh 14 a anglický de Havilland Gipsy III. \n\nPrototyp letounu s imatrikulací A-72, vybavený motorem Walter NZ-85, vzlétl poprvé v roce 1929. Po úspěšných zkouškách byla vyrobena malá šarže pěti letadel, které byly vybaveny motorem Siemens Sh 14 o výkonu 110 koní. V roce 1930 byla objednána další šarže 9 letadel. V roce 1932 byla postavena modernizovaná verze letounu HS-8/32 (A-130) s řadovým motorem de Havilland Gipsy III o výkonu 120 koní. Jediný vyrobený letoun této verze létal v rakouském Aero Clubu až do února 1935. \n\nByl to konvenční hornoplošník typu parasol pro dvoučlennou posádku v tandemových otevřených kokpitech se zdvojeným řízením. Konstrukce letounu byla smíšená — křídlo a ocasní plochy byly ze dřeva s kovovým vyztužením. Křídlo mělo dva dřevěné, skříňové nosníky s kovovým vyztužením a žebra z dýhy s přírubami ze smrkového dřeva. Trup, podvozek, kormidlo a křídlové vzpěry byly z ocelových trubek. Trup obdélníkového průřezu. Potah vesměs plátěný. Vzpěrový baldachýn z trubek nesl centrální část křídla s nádrží pohonných hmot (z mosazného plechu) o objemu 140 l. Konstrukce svislé ocasní plochy, výškového a směrového kormidla byla kombinována z ocelových a duralových trubek. Vodorovná ocasní plocha byla vyrobena stejně jako křídlo ze dřeva a byla pokryta překližkou s plátěným potahem.\n\nMotor od kokpitu oddělovala protipožární stěna. Motorové lože bylo vyrobeno z nýtovaných plechů a k trupu bylo připojeno pomocí čtyř šroubových čepů. Pevný beznápravový dělený podvozek se širokým rozchodem kol a s gumovými tlumiči nárazů. Ocelová trubková ostruha měla možnost stranového pohybu. Ostruha měla i možnost připojení transportního kolečka přes ložisko.\n\nHlavní předností letounu HS-8/29 oproti jeho předchůdci byla jednoduše sklopitelná křídla, jednoduchá montáž/demontáž motoru a jednotlivých částí draku.\nTento letoun byl především provozován v zemi svého původu tj. v Rakousku. Rakousko jako poražený stát v první světové válce mělo mírovou smlouvou zakázáno mít vojenské letectvo. Výcvik pilotů byl prováděn v soukromých leteckých školách, které byly určitou formou podporovány státem. Koncem 20. let byly takové školy OLAG celkem čtyři. A sice letecká škola rakouského Fliegerverbandu ve Vídni (letiště Aspern), pilotní škola štýrského Fliegervereinu ve Štýrském Hradci (na letišti Thalerhofu), škola tyrolského Fliegerverbandu v Innsbrucku (letiště Reichenau) a solnohradská Österreichische Fliegerschule (letiště Maxglan). Veškerá letadla provozovaná v Rakousku musela být tedy pouze civilní, což byla v podstatě kamufláž pro minimálně polovojenské letectvo. Stejně tak postupovalo např. Německo, Bulharsko a Maďarsko. \n\nPostupně bylo do rakouského leteckého rejstříku (1929-32) zaneseno 12 letounů s imatrikulacemi A-49, A-60, A-72, A-81, A-83, A-86, A-87, A-88, A-93, A-108, A-128 a A-130. Hlavním uživatelem byla letecká škola OLAG (Osterreichische Luftverkehrs AG, Rakouský letecký provoz a.s.) Letoun Hopfner HV 4/28 (A-49), používaný Theodorem Hopfnerem, byl později přestavěn na model HV 8/29 a prodán do Německa Maxi Olbrichovi, kde létal s imatrikulací D-ODDH. Po obsazení Rakouska Německem (Anšlus 1938) byl přemístěn do Erdingu v Bavorsku a používán na náhradní díly.\n\nS letounem HS-8/29 bylo zaznamenáno i několik leteckých havárií. Jedna si se odehrála 28.3.1934, když letoun imatrikulace A-83 byl poškozen během vynuceného přistání na vodě. Druhá nehoda se stala ve Vídeňském Novém Městě 31.3.1935. Letoun byl poškozen při přistání. Obě tyto nehody se obešly bez zranění.\n\n\nÚdaje dle\n\n\n\n\n\n\n"}
{"id": "1538734", "url": "https://cs.wikipedia.org/wiki?curid=1538734", "title": "Náměstí Václava Havla (Litomyšl)", "text": "Náměstí Václava Havla (Litomyšl)\n\nNáměstí Václava Havla je veřejné prostranství v Litomyšli na zámeckém návrší. Nachází se mezi Francouzskou zahradou zámeckého areálu, budovou zámeckého pivovaru, a areálem někdejšího piaristického kláštera. Prochází jím Jiráskova ulice. Zastupitelstvo města schválilo vznik náměstí na svém zasedání dne 12. září 2019 k výročí třiceti let od Sametové revoluce. O několik dní později v září roku 2019 vznikla Petice proti přejmenování Jiráskovy ulice na náměstí Václava Havla.\n\nProstor mezi litomyšlským zámkem, Fakultou restaurování Univerzity Pardubice a regionálním muzeem upravil architekt Josef Pleskot.\n\nKe slavnostnímu odhalení došlo 17. listopadu 2019 v rámci oslav 30 let od Sametové revoluce.\n\n"}
{"id": "1538738", "url": "https://cs.wikipedia.org/wiki?curid=1538738", "title": "Anna Marie z Erdődy", "text": "Anna Marie z Erdődy\n\nAnna Marie hraběnka z Erdődy \"rozená Niczky\" (maďarsky \"Erdődy Anna Mária\", 8. září 1779, Arad (Banát) – 17. března 1837, Mnichov) byla hraběnka z uherského šlechtického rodu Erdődyů.\n\n6. června 1796 se vdala za uherského hraběte Petra z Erdödy, spolu měli dvě dcery a syna.\n\nByla jednou z nejbližších důvěrnic Ludwiga van Beethovena. Poskytovala skladateli roční rentu získanou od členů vysoké rakouské šlechty. Beethoven hraběnce věnoval čtyři ze svých pozdějších komorních skladeb (Violoncellové sonáty č. 4 a 5).\n"}
{"id": "1538740", "url": "https://cs.wikipedia.org/wiki?curid=1538740", "title": "Josef Klobautschnik", "text": "Josef Klobautschnik\n\nJosef Klobautschnik (22. února 1820 v Rané u Loun - 1. února 1886 v Krupce) byl význačný krupský řídící učitel, ředitel kůru kostela Nanebevzetí Panny Marie v Husitské ulici, hudební skladatel a několikanásobný král střeleckého spolku.\n\nPocházel z rodiny krejčovského mistra. Do Krupky přišel v době, kdy se oženil s Marií Güttlerovou (14. října 1854). Stal se řídícím učitelem v církevní škole, kde měl vedle výuky na starosti chrámový sbor kostela Nanebevzetí Panny Marie. Byl jmenován čestným důstojníkem střeleckého spolku a vyhlášen Králem střelců v letech 1858,1860 a 1864.\n\nPři úklidu kostela Nanebevzetí Panny Marie byla nalezena skříňka plná rukopisných notových materiálů, čítajících nějakých 500 skladeb. Hudební tvorba Josefa Klobautschnika čítá 166 skladeb a obsahuje 8 mší, 1 rekviem a 1 pastorální mši, ostatní skladby jsou kratší, příležitostné.\n"}
{"id": "1538741", "url": "https://cs.wikipedia.org/wiki?curid=1538741", "title": "Vědecká knihovna Univerzity J. E. Purkyně v Ústí nad Labem", "text": "Vědecká knihovna Univerzity J. E. Purkyně v Ústí nad Labem\n\nVědecká knihovna Univerzity J. E. Purkyně v Ústí nad Labem (Vědecká knihovna UJEP) je univerzitní knihovna, která zajišťuje knihovnické a informační služby studentům a zaměstnancům univerzity, ale i široké veřejnosti. Sídlí v areálu kampusu. Knihovní fond se specializuje na dokumenty a zdroje odpovídající studijním oborům vyučovaným na Univerzitě J. E. Purkyně. Součástí knihovny je také Evropské dokumentační středisko zpřístupňující publikace Evropské unie, dále Rakouská knihovna obsahující knižní fond rakouské literatury a specializovaná knihovna CEPRONIV zaměřující se na podporu výuky německého jazyka.\n\nVědecká knihovna UJEP vznikla v roce 2013 sloučením knihovních fondů pěti fakultních knihoven. Ještě téhož roku získala zvláštní ocenění v soutěži Knihovna roku 2013 za vybudování multifunkčního informačního a vzdělávacího centra \"sloučením fakultních knihoven do efektivního celku v moderně koncipované budově knihovny\".\n\nVědecká knihovna UJEP poskytuje knihovnické a informační služby - výpůjční služby, reprografické služby, přístup k elektronickým databázím na univerzitě, bibliografické a rešeršní služby, meziknihovní výpůjční služby aj. Nabízí také řadu kulturních a vzdělávacích akcí. Půjčuje nejen knihy, ale také čtečky elektronických knih, deskové hry, deky, deštníky.\n\n"}
{"id": "1538743", "url": "https://cs.wikipedia.org/wiki?curid=1538743", "title": "Stacyini rytíři", "text": "Stacyini rytíři\n\nStacyini rytíři (v anglickém originále The Touch) je americký dramatický film z roku 1983. Režisérem filmu je Jim Wilson. Hlavní role ve filmu ztvárnili Kevin Costner, Andra Millian, Eve Lilith, Mike Reynolds a Garth Howard. \n\n\n"}
{"id": "1538744", "url": "https://cs.wikipedia.org/wiki?curid=1538744", "title": "Alix z Ibelinu", "text": "Alix z Ibelinu\n\nAlix z Ibelinu (1304/1306 – po 6. srpnu 1386) byla jako druhá manželka krále Huga IV. Kyperského kyperskou královnou a nominální královnou Jeruzaléma. Královnou byla od 31. března 1324 do Hugovy abdikace 24. listopadu 1358. Dva její synové, Petr a Jakub, vládli jako králové Kypru.\n\nAlix se narodila v Kypru mezi lety 1304 a 1306 jako jediné dítě Guye z Ibelinu, lorda z Nikósie, a jeho manželky Isabely z Ibelinu. Rod Ibelin byl šlechtickým francouzským rodem, který byl od 12. století prominentní v křižáckých státech Kypru a Jeruzalémě.\n\nAlix ztratila otce ještě jako malé dítě a matka zemřela v roce 1315, když nebylo Alix více než 11 let.\n\nV roce 1310 byla zasnoubena s Jindřichem z Lusignanu, synem Amauryho z Tyru. Zasnoubení bylo zrušeno ještě toho roku, když byl Amaury zavražděn a jeho rodina hledala útočiště v Arménii.\n\nDne 17. září 1318 bylo v \"Kronice z Amadi\" zaznamenáno, že se Alix provdala za Huga z Lusignanu, syna Guye z Lusignanu, konstábla Kypru. Potřebný papežský dispenz byl datován 18. červa 1318. Alix byla jeho druhou manželkou, první byla její příbuzná Marie z Ibelinu, která zemřela nezaznamenaného data před červnem 1318. Ještě toho roku se stal Hugo otcovým nástupcem jako kyperský konstábl a 31. března 1324 po svém strýci Jindřichovi II. usedl na trůn jako král Kypru a titulární král Jeruzaléma. S Hughovým vstupem na kyperský trůn začalo nejznámější období lusignanské dynastie na Kypru. Alixina korunovace byla spojena s korunovací manžela 15. dubna 1324 v katedrále svaté Sofie v Nikósii. Krátce po dvojité korunovaci byla katedrála vysvěcena latinským arcibiskupem Jeanem del Conte. 13. května byl Hugo ve Famagustě korunován jeruzalémským králem. \"Kronika z Amadi\" uvádí, že Alix měla malou vadu řeči, která byla vyléčena zázrakem Svatého kříže z Tochni, který byl znovuobjeven v roce 1340.\n\nHugo 24. listopadu 1358 abdikoval ve prospěch jejich syna Petra. Následujícího roku Hugo zemřel. Alix se v roce 1368 podruhé provdala za Filipa Brunšvicko-Grubenhagenského, konstábla Jeruzaléma, syna Jindřicha II. Brunšvicko-Grubenhagenského, který byl otcem její snachy Helvis. Stejně jako u prvního sňatku, i ke svatbě s Filipem bylo potřeba papežského povolení. Filip zemřel o rok později, 4. srpna 1369.\n\nAlix zemřela po 6. srpnu 1386 a byla pohřbena ve svatém Dominikovi v Nikósii. Její pravnučkou byla Anna Kyperská, manželka vévody Ludvíka Savojského.\n\nAlix měla s Hugem sedm dětíː\n\n\nAlix měla jednoho nevlastního syna, Guye z Lusignanu, jehož měl Hugo s první manželkou. Manžel měl také jednoho nemanželského syna Pierrota.\n"}
{"id": "1538745", "url": "https://cs.wikipedia.org/wiki?curid=1538745", "title": "Vítězové", "text": "Vítězové\n\nVítězové (v anglickém originále American Flyers) je americký dramatický film z roku 1985. Režisérem filmu je John Badham. Hlavní role ve filmu ztvárnili Kevin Costner, Rae Dawn Chong, Alexandra Paul, David Grant a Janice Rule. \n\n\n"}
{"id": "1538747", "url": "https://cs.wikipedia.org/wiki?curid=1538747", "title": "Alessandro Plizzari", "text": "Alessandro Plizzari\n\nAlessandro Plizzari (* 12. března 2000, Crema, Itálie) je italský fotbalový brankář hrající za klub AS Livorno Calcio na hostování z klubu AC Milán. Též je reprezentantem Itálie U21.\n\nV šesti letech přišel do akademie AC Milán, a poté co se etabloval jako jeden z nejlepších talentů školy AC Milán (první hráč narozený ve dvacátých letech, který byl povolán v lize), je na sezónu 2016/17 pozván do prvního týmu.\n\nPoté byl poslán na hostování do klubu Ternana Calcio který hrál v druhé lize. Dne 6. srpna 2017, ve věku 17 let, debutoval mezi profesionály, při zápasu italského poháru proti Trapani Calcio. V říjnu utrpěl zlomeninu na noze levé. Do konce sezony stihl ještě 19 zápasů, ale sestupu nezabránil.\n\nNa sezónu 2018/19 se vrací do Milána, kde je čtvrtý brankář.\n\nV roce 2016 se zůšastnil s Itálií U17 Mistrovství Evropy ve fotbale hráčů do 17 let.\n\nV roce 2017, pouhých 17 let je umístěn do mužstva Itálie U20 pro MS 20. Je vybrán do sestavy na utkání o 3. místo.\n\nDne 19. května 2018 obdržel prvně pozvánku do Itálie U21 na přátelské zápasy. Premiéru si odbyl 10. září 2019, když hrál v kvalifikační utkání proti Lucembursku.\n\n\n\n"}
{"id": "1538749", "url": "https://cs.wikipedia.org/wiki?curid=1538749", "title": "Veronika Černucká", "text": "Veronika Černucká\n\nVeronika Černucká (* 10. března 1979 Teplice) je česká spisovatelka detektivních románů.\n\nPo základní škole Maršovské v Teplicích začala studovat Gymnázium Teplice, kde maturovala. Obor Literatura a český jazyk na Pedagogické fakultě Univerzity Jana Evangelisty Purkyně v Ústí nad Labem zakončila titulem Mgr. a současně s ním vystudovala Bc. obor Základy humanitní vzdělanosti se zaměřením na politologii na Filozofické fakultě Univerzity Jana Evangelisty Purkyně.\n\nPozději vystudovala speciální pedagogiku a pracovala ve školství jako učitelka a v médiích coby novinářka. Během studií publikovala v regionálních periodikách, ženských i odborných časopisech.\n\nŽije v Oseku (okres Teplice) s manželem a dvěma dětmi.\n\nAutorčiny romány vychází v tzv. \"Zelené edici\" PČD - Původní česká detektivka v brněnském MOBA (nakladatelství). Hlavní postavou je soukromá detektivka Tara, která vyšetřuje vraždy odehrávající se na území Česka. Její prvotinou je sbírka detektivních povídek s názvem Noc, kdy jsem měla zemřít z roku 2011. V knize \"Naše heslo APOKALYPSA\" přijíždí hlavní hrdinka do severních Čech vyšetřovat několik vražd na fiktivním zámku na jezeře, přičemž navštíví lázeňské město s fontánami (Teplice), které se nachází nedaleko Oseka (okres Teplice), autorčina bydliště.\n\n"}
{"id": "1538751", "url": "https://cs.wikipedia.org/wiki?curid=1538751", "title": "Silverado", "text": "Silverado\n\nSilverado (v anglickém originále Silverado) je americký filmový western z roku 1985. Režisérem filmu je Lawrence Kasdan. Hlavní role ve filmu ztvárnili Kevin Kline, Scott Glenn, Kevin Costner, Danny Glover a Brian Dennehy.\n\nFilm byl nominován na dva Oscary, konkrétně v kategoriích nejlepší originální hudba a nejlepší střih. Ani jednu z nominací neproměnil. Kromě toho získal jedno další ocenění a na dvě byl nominován. \n\n\n"}
{"id": "1538755", "url": "https://cs.wikipedia.org/wiki?curid=1538755", "title": "Fandango", "text": "Fandango\n\nFandango (v anglickém originále Fandango) je americká filmová komedie z roku 1985. Režisérem filmu je Kevin Reynolds. Hlavní role ve filmu ztvárnili Kevin Costner, Judd Nelson, Sam Robards, Chuck Bush a Elizabeteh Daily. \n\n\n"}
{"id": "1538760", "url": "https://cs.wikipedia.org/wiki?curid=1538760", "title": "Rieckenova vila", "text": "Rieckenova vila\n\nRieckenova vila je památkově chráněná budova v Litvínově. Je součástí areálu bývalé textilní továrny Marbach & Riecken (vznik se datuje 1828–1831) v údolí Bílého potoka v litvínovské městské části Šumná. Spolu s celým areálem továrny je chráněna jako kulturní památka.\n\nVila je dnes nepřístupná, postupně chátrá, omítka je v dezolátním stavu, zahrada je zanedbaná a slouží jako pastva pro koně.\n\nTovárník Heinrich C. A. Riecken nechal kolem roku 1910 poblíž své textilní továrny upravit původní dům (historie nebo původní architekt nejsou známi, dům zde stál zaručeně před r. 1897, kdy na něm arch. Franz Nuska prováděl přístavbu verandy). Secesní přestavbu původně klasicistního domu a jeho adaptaci na moderní sídlo zadal továrník Riecken mosteckému architektu Adolfu Scharzerovi. Dům byl mj. vybaven podlahovým vytápěním, centrálním vysavačem  nebo moderní pračkou s odstředivkou. Roku 1926 nechali Rieckenovi zastřešit balkony dřevěnou přístavbou (litvínovský stavitel Rudolf Knie).\n\nHeinrich Riecken (1875–?) byl synem Konráda Rieckena. Rodina podnikala v textilním průmyslu, vlastnila přádelnu bavlny a tkalcovnu. Po studiích přebral rodinný podnik s celým názvem Marbach a Riecken. Tato firma otevřela bavlnářskému průmyslu cestu do Litvínova.\n\nPoslední záznamy o jeho působení jsou z roku 1946, takže je možné předpokládat, že došlo k jeho odsunu do Německa.\n"}
{"id": "1538761", "url": "https://cs.wikipedia.org/wiki?curid=1538761", "title": "Černající stíny", "text": "Černající stíny\n\nČernající stíny (v anglickém originále Shadows Run Black) je americký kriminální film z roku 1984. Režisérem filmu je Howard Heard. Hlavní role ve filmu ztvárnili Kevin Costner, William J. Kulzer, Elizabeth Trosper, Shea Porter a George Engelson. \n\n\n"}
{"id": "1538763", "url": "https://cs.wikipedia.org/wiki?curid=1538763", "title": "Julgok", "text": "Julgok\n\nJulgok (korejsky 율곡, v anglickém přepisu Yul-Gok) je tul, který se učí nositelé technického stupně 5. kup v bojovém umění taekwondo. Tul vytvořili v letech 1962–1964 podplukovník U Čonglim a seržant Kim Bokman.\n\nJulgok je pseudonym korejského neokonfuciánského filozofa z dynastie Čoson, zastánce nominalismu, kterému se říká \"korejský Konfucius\".\n\n38 pohybů odkazuje na jeho místo narození na 38° zeměpisné šířky.\n\nDiagram (čínský znak 士) znamená \"učenec\".\n\nVýchozí postoj: naranhi čunbi sogi\n\n\nZávěrečný postoj: naranhi čunbi sogi\n\n"}
{"id": "1538767", "url": "https://cs.wikipedia.org/wiki?curid=1538767", "title": "Antonín Gruncl", "text": "Antonín Gruncl\n\nAntonín Gruncl (11. listopadu 1905 Hostomice – 1. července 1942 Praha-Kobylisy) byl český hudebník a učitel. Zapojil se do protifašistického odboje a byl za tuto činnost v době heydrichiády popraven.\n\nJeho otec, který byl řídící učitel ve Světci, ho již od čtyř let učil hrát na housle. S matkou pak hrával na veřejných vystoupeních na sokolských a školních akademiích. Velmi talentovaný mladý muž zahájil studia na gymnáziu v Táboře, v roce 1919 pak přestoupil do nově založeného gymnázia v Duchcově. Zde byl jeho spolužákem básník Jindřich Černý. Pro kázeňské přestupky byl však vyloučen a od nového školního roku přestoupil na gymnázium v Mostě, kde odmaturoval. Také zde byl hudebně aktivní a měl se spolužáky orchestr.\n\nPo maturitě začal studia na filozofické fakultě v Praze, ale více než studiu se věnoval hraní po barech a kavárnách. Krátce zkusil i studia medicíny. Potom nějaký čas působil v Ostravě jako jazzový hráč v baru. Nakonec si ale doplnil pedagogické vzdělání a začal učit na pomocné škole v Hostomicích. Odtud přešel do Ledvic a koncem 30. let učil v Břežánkách. Kulturní rozhled a výrazné umělecké sklony jej nejprve přivedly do skupiny hostomických divadelních ochotníků, mezi nimiž nechyběl Oldřich Hoblík, výtvarník Jan Podracký, ani hostující student z Prahy, pozdější významný český divadelní režisér Ota Ornest. V květnu 1935 připravil v hostomické sokolovně premiéru hry Voskovce a Wericha Kat a blázen, v dubnu 1936 Baladu z hadrů a v září 1937 Rub a líc, jejichž reprízy proběhly také v Duchcově. Antonín Gruncl byl velkým ctitelem Jaroslava Ježka, se kterým se osobně znal a sám se uplatnil jako vynikající hudebník a skladatel zejména při inscenaci Balady z hadrů, kterou doplnil i vlastními skladbami se souhlasem autorů.\n\nPo okupaci severočeského pohraničí odešel do Radovesic u Libochovic a v březnu 1939 nastoupil jako učitel v Křesíně. V Roudnici nad Labem a Libochovicích spolupracoval s mladými divadelníky a uplatnil se i jako dirigent jazzového orchestru či hudební skladatel. Tady se také zapojil do odbojové činnosti proti německým okupantům. Byl příslušníkem rozsáhlé libochovické ilegální skupiny, navazující na celostátní Obranu národa. Učitel Antonín Gruncl byl dne 11. dubna 1942 odveden gestapem z křesínské školy přímo uprostřed vyučování a odvezen na kladenské gestapo. Během vyšetřování přišla heydrichiáda a po deseti týdnech, dne 1. července 1942, byl spolu s mnoha dalšími vlastenci popraven na střelnici gestapa v Praze–Kobylisích.\n\n"}
{"id": "1538776", "url": "https://cs.wikipedia.org/wiki?curid=1538776", "title": "Čil Ustun", "text": "Čil Ustun\n\nČiI Ustun je krasová jeskyně o délce 400 metrů, která se nachází v Ošské oblasti v jihozápadní části Kyrgyzstánu, poblíž hranic s Uzbekistánem. \n\nJeskyně Čil Ustun se nachází asi 23 km západně od města Oš, přibližně 3,5 kilometru od města Aravan. Z geografického hlediska leží jeskyně na přechodu z Ferganské kotliny, ve které se nachází město Oš, k Alajskému hřbetu, který charakterizuje jihozápadní Kyrgyzstán a příhraniční oblast v Tádžikistánu. V blízkosti jeskyně Čil Ustun se nachází několik dalších jeskyní, které jsou spolu s jeskyní Čil Ustun chráněny jako přírodní památka. \n\nČil Ustun je krasová jeskyně vytvořená rozrušením vápence. Vstup do jeskyně je na jižním svahu 1460 metrů vysoké hory nad strmou a šikmou skálou v nadmořské výšce 1100 metrů. Jeskyně má celkovou délku čtyři sta metrů a skládá se ze tří dómů různé velikosti, které jsou spojeny mezi sebou velmi úzkými chodbami. Největší komora má délku sto metrů, šířku padesát metrů a výšku dvacet metrů. Dómy jeskyní Čil Ustun se jsou vyzdobeny stalagmity, které vznikly srážením rozpuštěného CaCO vlivem změny tlaku a teploty, a stalaktity, které vyrůstají od stropu jeskyně. Stalagmity a stalaktity daly pravděpodobně jeskyni její název, jež pochází z tádžištiny (čil) a uzbečtiny (ustun), což znamená \"40 kůlů\". Interiér jeskyně je charakterizován různými druhy hornin a jedinečnými barvami, od světle krémových barev až po tmavě hnědé barvy. Staří jeskyně se odhaduje na 350 milionů let. \n\nJeskyně je ve zcela přírodním stavu, infrastruktura pro návštěvníky v okolí jeskyně a v jeskyni není k dispozici. Návštěvníci by si proto při návštěvě jeskyně měli najmout místního průvodce.\n\nUvnitř jeskyně jsou na zdech četné arabské nápisy, což naznačuje, že jeskyně byla známá již po mnoho staletí. První popis jeskyně Evropanem je z roku 1877 umělcem M. Müllerem, který přišel do regionu s francouzskou expedicí a popsal ve svých záznamech jeskyni Čil Ustun. \n\n"}
{"id": "1538779", "url": "https://cs.wikipedia.org/wiki?curid=1538779", "title": "Stihl", "text": "Stihl\n\nAndreas Stihl AG & Company KG () je německý výrobce řetězových pil a jiných ručních energetických zařízení včetně křovinořezů a dmychadel. Jejich sídlo je ve Waiblingenu v Bádensko-Württembersku poblíž Stuttgartu v Německu. Stihl založil v roce 1926 Andreas Stihl, významný inovátor ve výrobě řetězových pil. Stihl prohlašuje, že je nejprodávanější značkou motorových pil na světě a jediným výrobcem pil, který vyrábí vlastní pilové řetězy a vodicí lišty. Andreas Stihl AG je soukromá společnost vlastněná potomky Andreas Stihl. Stihl provozuje také soutěž Stihl Timbersports Series.  \n\nAndreas Stihl navrhl a ručně postavil první řetězovou pilu v roce 1926. Byla elektricky poháněna a vážila asi 64 kg. Název Stihl se brzy stal populárním a stal se také synonymem pro profesionální řetězové pily a brzy se stal jedničkou v prodeji pil na světě. Růst firmy Stihl byl zpočátku pomalý, protože řetězové pily zasáhly trh přibližně ve stejnou dobu jako velká hospodářská krize; s levnou pracovní silou a osvědčenými starými pilami nebylo motorové pily třeba. Byly také velmi těžké a často potřebovali dva muže, aby je ovládali. Pily Stihl používal Wehrmacht, zejména ve východní Evropě a Rusku, kde se řezalo dřevo pro obranné pozice. \n\nPo válce dostupnost levného, silného hliníku, lepších konstrukcí a výkonnějších motorů znamenala, že pila Stihl se začala osvědčovat. Mnoho vylepšení designu vedlo „řetězovou pilu“ k tomu, aby se stala nástrojem každého majitele domu. Na počátku 70. let bylo k dispozici jen několik modelů řetězových pil Stihl. Plastový vstřikovací systém v továrně ve Virginia Beach je provozován nepřetržitě, takže se forma nezanáší. Šarže plastové zátky jsou před použitím testovány na kvalitu s povětrnostní komorou, která simuluje horké a chladné a pily jsou upuštěny z výšky, aby se zjistilo, zda dojde k ohybu nebo zlomení. Lisy použité pro tuto operaci mají sílu 385 tun. \n\nBěhem 70. let při stavbě řetězových pil Stihl vstoupil na trh weedtrimmer \\ brushcutter, který na několik let uzavřel smlouvu s japonskou společností jako dodavatelem, dokud Stihl neměl svůj vlastní model. \n\nV polovině 70. let společnost Stihl rozšířila společnost o výrobní závody v Brazílii a ve Spojených státech. Velká část zvýšené poptávky pocházela ze stavebních a krajinářských trhů. Spolu s profesionálními trhy navrhl Stihl řadu zařízení pro domácí použití, jako jsou vyžínače a řetězové pily. V roce 2008 bylo v čínském Qingdao otevřeno nejnovější výrobní zařízení Stihl. V prosinci 2008 Stihl koupil výrobce karburátoru Zama, aby zajistil dodávku a vstoupil do nového obchodního segmentu s růstovým potenciálem.   \n\nStihl Inc. je americkou dceřinou společností Stihl International GmbH a sídlí ve Virginii Beach ve Virginii . Stavba zařízení tam začala v roce 1974. Spolu s výrobními zařízeními jsou v areálu o rozloze 150 hektarů také sklady a administrativní budovy. Společnost Stihl Inc. zaměstnává téměř 2 000 zaměstnanců na 2 milionech čtverečních stop budov. Stihl International GmbH je dceřinou společností Andreas Stihl AG & Company KG. \n\n"}
{"id": "1538802", "url": "https://cs.wikipedia.org/wiki?curid=1538802", "title": "Derivační kanál Kamjanicja-Užhorod", "text": "Derivační kanál Kamjanicja-Užhorod\n\nDerivační kanál Kamjanicja-Užhorod se nachází v okrese Užhorod v Zkarpatské Ukrajině. Začátek kanálu je na řece Uh v obci Kamjanicja nedaleko vlakové zastávky Nevicke-Pidzamok a ústí u města Užhorod zpátky do řeky Uh. \n\nV meziválečném období se podílela československá vláda na elektrifikaci Zakarpatské Ukrajiny. Byl vypracován zvláštní plán pro výstavbu elektráren, rozvoden a rozvodů elektřiny v roce 1922. Po první světové válce pouze města Užhorod, Mukačevo, Berehovo a Vynogradiv měly elektrárny, které ovšem měly zastaralé strojní vybavení nebo byly zastaveny pro nedostatek paliva. Z podnětu ministerstva veřejných prací v roce 1928 vykoupila Českomoravská Kolben Daněk (ČKD) akcie Užhorodské elektrárenské a. s. V roce 1929 byla vytvořena nová společnost Podkarpatské elektrárny v Užhorodě s účastí státu, soukromého kapitálu a měst Užhorodu, Berehova, Sevljuše, Mukačeva a země Podkarpatoruské. Byl navržen plán elektrifikace podle něhož byly zahájeny výstavby nových elektráren, trafostanic a rozvodných sítí. Např. v roce 1930 stavební firma Nekvasil z Prahy-Karlína postavila novou tepelnou elektrárnu v Užhorodu s výkonem 5 MW, která nahradila zastaralou elektrárnu z roku 1902 v továrně na nábytek \"Mundus\".\n\nPo prozkoumání geologických podmínek zakarpatských řek (např. Teresva, Terebla, Rika, Uh) bylo navrženo postavit 14 malých vodních elektráren s kapacitou 340 MWh za rok. Rozvoj výstavby byl přerušen druhou světovou válkou. Ve čtyřicátých letech 20. století podle českých plánů postavili Maďaři elektrárny na derivačním kanále Kamjanicja-Užhorod.\n\nKanál je dlouhý deset kilometrů a původně sloužil k plavení dříví k továrně Mundus. Výstavbou železnice v roce 1893 se dříví přestalo plavit. Výstavba byla zahájena celkovou rekonstrukcí kanálu, kterou provedla pobočka firmy Lanna v Užhorodu, byly postaveny i nové železobetonové mosty. V obci Kamjanicja byl v roce 1930 postaven na řece Uh jez dlouhý 124 metrů z betonu a lomového kamene a vpusť do kanálu. Stavidla vpustě jsou ovládány z dřevěného zastřešení. Po rekonstrukci byl výškový rozdíl mezi vodní hladinou na jezu v Kamjanici a ústím do řeky Uh v Užhorodě 18 metrů. Tento výškový rozdíl byl rozdělen do dvou přepadů o výšce 9,5 a 7,5 metrů. Na každém z nich byla postavena vodní elektrárna. První elektrický proud byl dodán až v roce 1942.\n\nKanál slouží jako zásobárna pitné vody pro obyvatele regionu. Protože byl zanesen a kvalita vody se zhoršila byl v roce 2018 vyčištěn.\n\nElektrárna je vzdálená 4,3 km od vpusti do derivačního kanálu. Stavbu tvoří budova elektrárny s výrobní plochou je 650 m² a betonová 25 metrů dlouhá hráz s povodňovým přepadem vody. Mezi budovou a přepadem je bezpečnostní pěti metrový přeliv. Budova postavená z pálené cihly stojí na železobetonových základech (část pod hladinou vody). Strojní vybavení (vertikální vysokorychlostní turbíny a generátory) dodala česká firma Kolben a Daněk z Prahy. Výkon elektrárny je 2,65 MW. \n\nNachází se na konci derivačního kanálu asi šest kilometrů od elektrárny v Onokivci na území města Užhorod. Stavbu tvoří budova elektrárny s výrobní plochou 960 m² a povodňového a nouzového přelivu. Budova postavená z pálené cihly stojí na železobetonových základech (část pod hladinou vody). Strojní vybavení (vertikální vysokorychlostní turbíny a generátory) dodala česká firma Kolben a Daněk z Prahy. Výkon elektrárny je 1,9 MW.\n\n"}
{"id": "1538803", "url": "https://cs.wikipedia.org/wiki?curid=1538803", "title": "Čáp pestrý", "text": "Čáp pestrý\n\nČáp pestrý (\"Ciconia stormi\") je druh brodivého ptáka z čeledi čápovití (Ciconiidae). Druh poprvé popsal německý vědec August Wilhelm Heinrich Blasius roku 1896 jako \"Melanopelargus episcopus stormi\". Čáp pestrý byl často považován za populaci čápa bělokrkého (\"Ciconia episcopus\"), ale v současnosti jsou oba druhy považovány za samostatné, přičemž areály výskytu těchto druhů se kříží. Čáp pestrý se vyskytuje v Indonésii na ostrově Borneo a na jihovýchodní Sumatře, zřídka se objevuje také na Malajském poloostrově nebo v Thajsku. Co do počtu jedinců patří čáp pestrý mezi nejohroženější druhy čápů na světě. Na Malajském poloostrově je populace odhadovaná na 150 ptáků, na Kalimantanu a Sumatře pod 250 jedinců. Celková velikost populace byla odhadnuta na 400–500 jedinců, z toho asi 260–330 dospělců. Trend celkové populace je klesající. Hlavním důvodem tohoto poklesu je ztráta přirozeného prostředí. Jen mezi lety 1985–1997 došlo ke zničení jedné čtvrtiny lesů na Kalimantanu a od roku 1985 zmizelo téměř 30 % původních lesů na Sumatře. Důvodem je především těžba dřeva a uvolňování půdy pro pěstování palem olejných (\"Elaeis guineensis\"). V menší míře se objevuje také lov. Jako chráněný druh je čáp pestrý hodnocen v Indonésii, Thajsku a v Sarawaku, ale skutečné vymáhání ochrany nebo ochranné akce nejsou realizovány. Čáp pestrý se ale vyskytuje ve více než deseti chráněných areálech. Mezinárodní svaz ochrany přírody (IUCN) druh hodnotí jako ohrožený.\n\nČáp pestrý dosahuje výšky 75–91 cm. Zbarvení je na hrudníku, zádech, křídlech a koruně černé, na krku, šíji a břiše bílé. Kolem očí se rozprostírají výrazné žluté kruhy. Zobák je červený, také končetiny mají matně červené zbarvení. Neobjevuje se výrazný pohlavní dimorfismus, i když samci bývají pravděpodobně o něco větší než samice. Čáp pestrý se vyskytuje v původních hustých bažinatých nebo říčních lesích. Žije převážně samotářsky. O rozmnožování existuje dosud jen málo informací. První hnízdo tohoto druhu bylo objeveno v Thajsku 27. září 1986. Mláďata se vyklubala asi 21. až 24. října, ale 22. listopadu bylo hnízdo zničeno jedním vesničanem. Druhé známé hnízdo bylo nalezeno na jihu Sumatry v oblasti Sembilang 26. dubna 1989, přičemž bylo získáno jedno vejce bílé barvy (které se dnes nachází v bogorském muzeu). Rodiče mláďata krmili několikrát denně rybami, žábami a červy. Očekává se, že mláďata jsou schopna létat po asi 90 dnech.\n\n"}
{"id": "1538805", "url": "https://cs.wikipedia.org/wiki?curid=1538805", "title": "Bez východiska", "text": "Bez východiska\n\nBez východiska (v anglickém originále No Way Out) je americký akční film z roku 1987. Režisérem filmu je Roger Donaldson. Hlavní role ve filmu ztvárnili Kevin Costner, Gene Hackman, Will Patton, Sean Young a George Dzundza. \n\n\n"}
{"id": "1538815", "url": "https://cs.wikipedia.org/wiki?curid=1538815", "title": "USS Apogon (SS-308)", "text": "USS Apogon (SS-308)\n\nUSS \"Apogon\" (SS-308), patřící do třídy Balao, byla ponorka amerického námořnictva. Zkonstruována by 9. prosince 1942, 10. března 1943 byla spuštěna na vodu a 16. července téhož roku byl jejím velením pověřen leutenant commander Walter Paul Schoeni. Zasáhla do bojů v Tichomoří za druhé světové války. Z provozu byla vyřazena 1. října 1945. Potopena byla u Bikini Atolu 25. července 1946 během operace Crossroads, která testovala použití podvodních jaderných zbraní.\n"}
{"id": "1538816", "url": "https://cs.wikipedia.org/wiki?curid=1538816", "title": "Mediální franšíza", "text": "Mediální franšíza\n\nMediální franšízou, nebo též multimediální franšízou, je označována skupina souvisejících médií, která byla odvozena z původního díla. Lze mezi ně řadit filmy, literaturu, televizní seriály nebo videohry. Duševní vlastnictví díla může být poskytnuto k licencování jinými stranami a společnostmi a může tak být rozšířeno skrze řadu různých odvětví pro účely tzv. merchandisingu.\n\nV mediální franšíze dochází většinou ke kooperaci mezi společnostmi a jejich tvorbou. Vlastnící se mohou snažit o zvýšení ziskovosti díky rozmanitosti nabízené tvorby. Franšíza tak může rozšířit svoji ziskovost v komerčních odvětvích a vytvořit silnou základnu pro své zákazníky (fandom).\n\nDlouhotrvající filmové franšízy byly běžné na počátku studiové tvorby, kdy měla hollywoodská studia s herci a režiséry dlouhodobé smlouvy. Příkladem jsou fiktivní postavy Andy Hardy, Bulldog Drummond, Superman, Tarzan či Batman. Mezi nejdéle trvající moderní filmové franšízy lze zařadit Jamese Bonda, Godzillu a King Konga, \"Pátek třináctého\", \"Noční můru v Elm Street\" nebo \"Star Trek\". V takovýchto případech mohou být herci hlavních rolí nahrazeni nebo jejich postavy zabity, protože jsou na roli moc staří nebo o ni ztratili zájem.\n\nMediální franšízy mají tendenci měnit formáty nových děl. V literárních franšízách, jako je Nancy Drew nebo Jane Marplová, může dojít k filmové adaptaci. Televizní a filmové franšízy jsou pak mnohdy rozšířeny o knižní tvorbu. Například série \"The Twilight Zone\", \"Pán času\" či \"Star Wars\".\n\n"}
{"id": "1538817", "url": "https://cs.wikipedia.org/wiki?curid=1538817", "title": "Petr Novák (generál)", "text": "Petr Novák (generál)\n\nPetr Novák (18. října 1895 nebo 19. října 1891, Menhartice – 4. srpna 1976, Strakonice) byl český voják a účetní.\n\nPetr Novák se narodil v roce 1895 nebo 1891 v Menharticích nedaleko Jemnice. V roce 1910 absolvoval důstojnickou školu ve Vídni. Bojoval v první světové válce v rakouské armádě, ze které dezertoval a připojil se do československých legií v Rusku. Do legií vstoupil v Kyjevě v roce 1916, následně pak působil snad až do roku 1920. V Rusku se oženil a vrátil se zpět do Jemnice, kde po roce 1920 žil v Pánkově továrně. Před začátkem druhé světové války byl v Bratislavě, kde jako voják spolupracoval s generálem Vojtou. Následně se Petr Novák v Hradci Králové připojil k odbojové skupině Obrana národa, stal se velitelem pro kraj Čechy-severozápad a spolupracoval s dalšími skupinami. Petr Novák pak během zatýkání členů odbojových skupin gestapem odešel od rodiny a skrýval se. Dostal rozkaz, aby odešel do zahraničí. Poprvé emigroval přes Maďarsko, kde však byl zatčen, následně se mu povedlo utéct do Francie, kde vstoupil do československé armády. Posléze působil ve Velké Británii.\n\nPo skončení druhé světové války se vrátil do Brna, kde pokračoval v práci pro armádu až do roku 1950, kdy byl propuštěn. Nastoupil tak na pozici účetního v zemědělském družstvu. Po roce 1968 byl rehabilitován a povýšen do hodnosti generálmajora. Zbytek života prožil u dcery ve Strakonicích, kde zemřel v roce 1976.\n"}
{"id": "1538824", "url": "https://cs.wikipedia.org/wiki?curid=1538824", "title": "Grigorij Grigorjevič Orlov", "text": "Grigorij Grigorjevič Orlov\n\nGrigorij Grigorjevič Orlov ( \"Григорий Григорьевич Орлов\", 17. října 1734, Ljutkino, Tverská gubernie – 24. dubna 1783, Moskva) byl důstojník ruské carské armády z hraběcího rodu Orlovů. Byl znám především jako favorit ruské carevny Kateřiny II.\n\nGrigorij Orlov se narodil do šlechtické rodiny Orlovů. Jeho rodiči byli Grigorij Ivanovič Orlov (1685–1746), gubernátor Velikého Novgorodu a jeho manželka, Lukerja Ivanovna Zinovjevová (* 1710). Měl čtyři bratry: Alexeje (1737–1808), Ivana (1733–1791), Fjodora (1741–1796) a Vladimíra (1743–1831).\n\nGrigorij byl adjutantem velitele dělostřelectva, polního maršála hraběte Pjotra Ivanoviče Šuvalova. Během sedmileté války byl zraněn v bitvě u Srbínova (Zorndorfu). Následně byl vyslán do Petrohradu jako eskortní důstojník zajatého generála hraběte Zvěřínského. Zde svým zevnějškem zaujal panovnici Kateřinu II., která jej učinila svým milencem. Pro Kateřinu se svými bratry provedl 9. července 1762 atentát na carevnina manžela Petra III. Grigorij se sice nestal, jak doufal, manželem carevny, byl však bohatě odměněn a jmenován do funkce generálního zbrojmistra.\n\nZ důvodu upevňování dobrých prusko-ruských vztahů mu pruský král Fridrich II. Veliký roku 1771 propůjčil Řád černé orlice a carevna Kateřina pro něho v témže roce nechala jako památku za jeho činy při morovém povstání v Moskvě zhotovit čestnou medaili.\n\nGrigorij byl v roce 1762 i se svými bratry povýšen do hraběcího stavu, a v roce 1772 rakouským císařem Josefem II. dokonce na říšského knížete. \n\nByl rovněž původcem myšlenky vpadnout do týla prostřednictvím výpravy do tureckého středomoří v letech 1769 a 1770.\n\nCoby ruský vyslanec při mírovém kongresu ve Focșani roku 1772 kvůli svému arogantnímu vystupování vůči Turkům dosáhl jen nevelkého užitku pro Rusko. Po zprávě, že carevna Kateřina svou přízeň věnuje knížeti Potěmkinovi, spěchal do Petrohradu. Dříve, než tam dorazil, však obdržel příkaz, aby se odebral do Gatčinského paláce. Tam jej carevna zahrnula novými velkolepými dary a brzy nato mu předala i Mramorový palác v Petrohradě.\n\nGrigorij Orlov žil nadále částečně na cestách, částečně v Moskvě. Později se oženil se svou neteří. Nakonec onemocněl choromyslností a 24. dubna 1783 zemřel ve svém moskevském domě. \n\nJeho vztah s Kateřinou II. měl pokračování v rodě hrabat Bobrinských a jejich dcery Natálie, která se vdala za baltského hraběte Friedricha von Buxhoeveden.\n"}
{"id": "1538830", "url": "https://cs.wikipedia.org/wiki?curid=1538830", "title": "Zenerovy karty", "text": "Zenerovy karty\n\nZenerovy karty se používají při experimentech s telepatií. Vytvořili je v roce 1920 psycholog Karl Zener (1903–1964) a biolog Joseph Banks Rhine (1895–1980). Karty obsahují pět jednoduchých symbolů: kruh, kříž, vlnky, čtverec a hvězdu.\n\nPrincip experimentů s těmito kartami je následující: v balíčku je 5 karet od každého symbolu. \"Vysílatel\" tento balíček zamíchá a určitou dobu se postupně soustředí na každou kartu. \"Příjímatel\" zaznamenává, na který symbol se podle něj vysílatel právě soustředí. Vysílatel a přijímatel by měli být vizuálně odděleni, například v sousedních místnostech.\n\nV padesátých letech 20. století údajně experimentovalo s telepatickým přenosem informací americké námořnictvo na palubě atomové ponorky. V Severní Karolině bylo zařízení na míchání Zenerových karet, dvakrát denně z něj bylo několik karet vyhozeno a pokusná osoba v roli vysílatele se postupně na každou z nich soustředila. Dva tisíce kilometrů daleko a stovky metrů pod hladinou se druhá osoba v roli přijímatele na palubě atomové ponorky snažila uhodnout, na který list kolega v Severní Karolíně právě myslí. Námořník údajně správně určil v průměru sedm karet z deseti.\n\nNapř. podle názoru skeptiků ze sdružení Sysifos jsou ale výsledky podobných experimentů sporné a statisticky neprůkazné.\n"}
{"id": "1538836", "url": "https://cs.wikipedia.org/wiki?curid=1538836", "title": "Marcián z Konstantinopole", "text": "Marcián z Konstantinopole\n\nSvatý Marcián z Konstantinopole byl kněz žijící v 5. století.\n\nNarodil se v bohaté rodině římského původu. \n\nNejprve patřil do sekty Novatianistů a poté se stal přitelem svatého Auxentia. Stal se tak horlivým právověrným křesťanem že mu patriarcha Anatolius dovolil kněžské svěcení i přes jeho mladý věk. \n\nPozději jej patriarcha Gennadius I. jmenoval pokladníkem chrámu Hagia Sofia. \n\nPo smrti svých rodičů se rozhodl zasvětit své jmění stavbě kostelů. Začal s kostelem zasvěceném svaté Anastázii (Domninos), poté pokračoval s kostelem svaté Ireny (Perama), s kostelem svatého Isidora a několika dalších. \n\nZemřel asi roku 480. Pohřben byl v klášterním kostele svatého Jana Křtitele v Konstantinopoli.\n\nJeho svátek se slaví 10. ledna.\n\nV Martyrologiu Romanum je psáno;\n"}
{"id": "1538842", "url": "https://cs.wikipedia.org/wiki?curid=1538842", "title": "Debian GNU/NetBSD", "text": "Debian GNU/NetBSD\n\nDebian GNU/NetBSD byl port operačního systému Debian na bázi jádra NetBSD. Nový operační systém měl zahrnovat standardní nástroje specifické pro Debian:\n\n\nProč vzniknul port Debian GNU/NetBSD:\n\n\nZákladní systémové komponenty obsahovaly GNU Compiler Collection (GCC), GNU C Library (glibc) a GNU Core Utilities (coreutils), ale také GNU Debugger (GDB), GNU binutils (binutils), Bash (příkazový shell) a GNOME Desktopové prostředí. Port měl být k dispozici pro procesorové platformy Intel (netbsd-i386) a Alpha (netbsd-alpha). Port nebyl nikdy uvolněn a následně byl jeho vývoj opuštěn.\n\nNa vývoji portu Debian GNU/NetBSD se podíleli zejména:\n\n\nObdobný osud, jako port Debian GNU/NetBSD, potkal i port Debian GNU/OpenBSD na bázi jádra OpenBSD (openbsd-i386). I tento projekt byl vývojáři nakonec opuštěn a vývoj portu Debian GNU/OpenBSD byl ukončen.\n\n\n\n"}
{"id": "1538843", "url": "https://cs.wikipedia.org/wiki?curid=1538843", "title": "Intel Management Engine", "text": "Intel Management Engine\n\nIntel Management Engine je subsystém obsažený v čipových sadách společnosti Intel, umožňující vzdálený přístup k počítači i bez toho, aby na něm byl nainstalovaný operační systém. V principu je to jakýsi vnitřní počítač běžící pod úrovní všeho. Subsystém je také známý pod názvy Server Platform Services a Trusted Execution Engine. Název Server Platform Services se používá v případě serverových čipsetů a název Trusted Execution Engine se používal u zařízení s procesory Intel Atom. Tyto systémy se od Intel Management Enginu mohou lišit poskytovanými funkcemi, ale v principu jsou všechny tři systémy totožné.\n\nKromě lidí z Intelu a pravděpodobně i lidí z některých agentur, jako NSA nikdo neví, co Intel Management Engine umí a jak jsou jeho funkce reálně používány.<ref name=\"root.cz/clanky/minix-je-zrejme-nejrozsirenejsim-systemem-je-ukryty-v-procesorech-intel\"></ref> Intel Management systém má přístup ke všem datům na discích, připojeným flash diskům i k síti.<ref name=\"svethardware.cz/intel-konecne-opravil-zavazne-chyby-v-management-engine/45558\"></ref>\n\nProcesory AMD mají podobný systém AMD Secure Technology.\n\nIntel Management Engine se poprvé objevil v severním můstku čipové sady 975× a od roku 2015 je součástí všech čipových sad Intel.\n\nIntel se prostřednictvím svého týmu inženýrů zajímal o MINIX 3. Kromě technických dotazů se inženýři Intelu dotazovali autora MINIXu Andrewa Tanenbauma i na množství úprav MINIXu, např. na snížení paměťové náročnosti, přidání #ifdefs do částí kódu, aby byly označitelné v konfiguračních souborech. Tyto úpravy se dostaly do kódu MINIXu 3. Po té Tanenbaumova spolupráce s Intelem na několik let ustala. Později se ukázalo, že MINIX 3 byl využit jako operační systém v rámci 11. generace Intel Management Engine.\n\nNa jaře 2017 byla v Intel Management Engine u procesorů s technologií vPro objevena chyba, která počítače s těmito procesory vystavila nedetekovatelným útokům. Tato chyba byla opravena až v listopadu 2017. V době mezi nalezením chyby a opravením této chyby Intel prováděl analýzu, která měla odhalit i další případné chyby. V Intel Management Engine, v \"Trusted Execution Engine\" a v \"Server Platform Services\" bylo nalezeno celkem osm chyb. Tyto chyby mohly být tyto chyby využity k instalaci rootkitů, spuštění kódu nedetekovatelným způsobem a samotný Intel Management Engine bylo možné zneužít k lokálnímu i vzdálenému spuštění kódu pomocí přetečení bufferu.\n\nElectronic Frontier Foundation v roce 2017 označila Intel Management Engine jako bezpečností riziko a požádala o možnost ho vypnout.<ref name=\"theregister.co.uk/2018/10/03/intel_management_engine_hole\"></ref> Později v témže roce společnost Positive Technologies publikovala informaci, že Intel Management Engine lze vypnout změnou jediného bitu ve firmware, který tam byl přidán nejspíše na žádost NSA.<ref name=\"diit.cz/clanek/intel-management-engine-jde-vypnout-diky-zadnim-vratkum-nsa\"></ref>\n\nV roce 2018 se zjistilo, že Apple v počítačích s procesory Intel ponechal u Management Engine zapnutý výrobní režim (Manufacturing Mode).\n\n\nPomocí změny hodnoty bitu, označovaného jako reserve_hap s popiskem High Assurance Platform (HAP) enable je možné Intel Management Engine přepnout do stavu, kdy po inicializaci počítače a předání řízení hlavnímu operačnímu systému se Intel Management Engine zcela vypne.\n\nIntel Management Engine má výrobní režim, který je určen ke konfiguraci nastavení v jednorázově programovatelné paměti a konfiguraci vyjmenovaných proměnných v SPI flash paměti a k testování platformy v průběhu výroby. Výrobní režim je přístupný pouze pomocí nástroje obsaženého v programovém balíku Intel ME System Tools, který není dostupný veřejnosti. Tento režim by tedy měl být ukončen (uzavřen) před dodáním zákazníkům. Výrobní režim a jeho možná rizika nejsou popsány ve veřejné dostupné dokumentaci Intelu.\n\nIntel Management Engine je kritizován Free Software Foundation kvůli tomu, že majitel počítače nemá kontrolu nad tím, co se v počítači děje.<ref name=\"linuxexpres.cz/novinky/intel-management-engine-je-uzavreny-a-proto-bezpecny\"></ref>\n\nSpolečnost Intel se k bezpečnosti svého Management Engineu prostřednictvím svého mluvčího vyjádřil: \n\n"}
{"id": "1538845", "url": "https://cs.wikipedia.org/wiki?curid=1538845", "title": "Kostel svatého Václava (Brumov-Bylnice)", "text": "Kostel svatého Václava (Brumov-Bylnice)\n\nKostel svatého Václava v Brumově, části města Brumov-Bylnice, pochází ze 14. století. Farní kostel byl vystaven na místě, kde stával malý gotický kostel, který byl ale během staletí přebudován a rozšířen až získal dnešní podobu. Kostel zdobí nástěnné malby a fresky, které pochází od vídeňského malíře J. Reinera. Zvon z roku 1671 je zasvěcen Nejsvětější Trojici. Na dřevěné polychromované kazatelně byly původně umístěny sošky evangelistů, které ale byly v roce 1997 ukradeny. V roce 2005 je nahradily kopie.\n\n"}
{"id": "1538851", "url": "https://cs.wikipedia.org/wiki?curid=1538851", "title": "Náměstí Václava Havla", "text": "Náměstí Václava Havla\n\nNáměstí Václava Havla může být:\n"}
{"id": "1538854", "url": "https://cs.wikipedia.org/wiki?curid=1538854", "title": "Válka o planetu opic", "text": "Válka o planetu opic\n\nVálka o planetu opic (v anglickém originále War for the Planet of the Apes) je americký sci-fi film z roku 2017, který režíroval Matt Reeves. Na scénáři se podíleli Matt Reeves a Mark Bomback. V hlavních rolích se objevili Andy Serkis, Woody Harrelson a Steve Zahn. Jedná se o sequel k filmu \"Úsvit planety opic\" a třetí snímek rebootované série společnosti 20th Century Fox.\n\n\"Válka o planetu opic\" měla premiéru dne 10. července 2017 ve městě New York a do amerických kin byla uvedena 14. července 2017 společností 20th Century Fox. Film byl komerčně úspěšný a vydělal přes 490 milionů dolarů. Kritici chválili zejména vystoupení herců (hlavně Serkiseho), vizuální efekty, příběh a jeho směřování, kameru a hudbu. Byl nominován na 71. ročníku udílení cen BAFTA za nejlepší vizuální efekty a během 90. ročníku udílení Oscarů taktéž za nejlepší vizuální efekty. Film se dočkal dvou nominací ceny Saturn v kategoriích nejlepšího režiséra (Matt Reeves) a nejlepšího herce (Andy Serkis).\n\nDva roky po událostech filmu \"Úsvit planety opic\" jsou opice a lidé ve válce. Jejich osudy se však rozhodnou až ve chvíli, kdy proti sobě vstanou Caesar, vůdce opic, a Kolonel, jenž vede armádu lidí.\n\n\n\nNatáčení začalo dne 14. října 2015 v oblasti oblokupjící Vancouver Lower Mainland pod pracovním názvem \"Hidden Fortress\". Očekávalo se, že se tam bude natáčet až do března 2016. Některé scény filmu byly pořízeny v pohoří Kananaskis na konci ledna a začátku února. V březnu Serkis potrvdil, že dokončil filmování scén své postavy.\n\nNa vizuálních efektech filmu pracovalo novozélandské studio Weta Digital, stejně jako na předešlých dvou. Opice byly ztvárněny lidmi a zachyceny technologií motion capture a vymodelovány pomocí CGI a key-frame.\n\nDne 17. října 2015 bylo potvrzeno, že na filmové hudbě bude pracovat skladatel Michael Giacchino, jenž složil hudbu i k předešlému filmu. Soundtrack byl vydán digitálně na iTunes a Amazonu dne 7. července 2017 a fyzicky společností Sony Masterworks dne 21. července 2017.\n\nPůvodní uvedení filmu do amerických kin bylo naplánováno na 29. červenec 2016. V roce 2015 však Fox posunul vydání na 14. červenec 2017.\n\nV říjnu 2016 bylo oznámeno, že tvůrci diskutovali o možném vývoji čtvrtého filmu. Matt Reeves se před vydáním filmu \"Válka o planetu opic\" krátce vyjádřil, že by rád natočil další filmy, a Steve Zahn, jenž v trilogii ztvárnil Zlou opici, měl připravené příběhy pro budoucí sequely. Scenárista Mark Bomback taktéž naznačil, že existuje varianta, že se nové snímky dočkají realizace. V dubnu 2019, během akvizice společností Disney, uvedlo studio Fox, že budoucí filmy ze světa \"Planety opic\" jsou ve vývoji. V srpnu 2019 bylo potvrzeno, že nové filmy franšízy budou spadat pod rebootovanou sérii, která započala v roce 2011 filmem \"Zrození Planety opic\". Dne 3. prosince 2019 bylo ohlášeno, že by se režisérem dalšího filmu \"Planety opic\" měl stát Wes Ball. Dne 17. února 2020 bylo oznámeno, že se rolí producentů ujmou Joe Hartwick Jr. a David Starke. Později téhož dne Ball potvrdil, že bude režírovat nadcházející film, jehož děj by se měl odehrávat po filmu \"Válka o planetu opic\" a měl by se zaměřovat na „Caesarův odkaz“.\n\n"}
{"id": "1538855", "url": "https://cs.wikipedia.org/wiki?curid=1538855", "title": "Vlčnovské búdy", "text": "Vlčnovské búdy\n\nVlčnovské búdy (Vesnická památková rezervace Vlčnov-Kojiny) jsou vesnickou památkovou rezervací nacházející se severně od obce Vlčnov. Tvoří ji souhrn třiceti pěti nadzemních vinohradnických staveb (búd), což ji v tomto druhu činní největší v Česku. Třicet těchto staveb spolu s územím rezervace jsou také památkově chráněné.\n\nPrvní zmínka o vlčnovských búdách pochází z roku 1544, které ale byly všechny postupně nahrazeny tzv. „tlučenicemi“. Od 19. století se začal stavět třetí druh búd. Do vesnické památkové rezervace byly zapsané v roce 1995. \n\nJedná se o klasické jihomoravské vinohradnické stavby, které jsou výjimečné v tom, že jsou nadzemní. Proto se jim také neříká sklepy, ale byl zaveden název búdy.\n\n"}
{"id": "1538858", "url": "https://cs.wikipedia.org/wiki?curid=1538858", "title": "Gatčinský palác", "text": "Gatčinský palác\n\nGatčinský palác či palác Gatčina ( \"Гатчинский дворец\", často též s přívlastkem \"Большой\" – velký) je velkolepé sídlo ve stylu raného ruského klasicismu z let 1766–1781. Palác nechala vystavět ruská carevna Kateřina II. Veliká pro svého favorita Grigorije Orlova. Budova se nachází ve stotisícovém městě Gatčina v Leningradské oblasti Severozápadního federálního okruhu Ruska. Gatčinský palác se zapsal do historie architektury jako vynikající příklad stylu raného klasicismu. Palácový komplex se zahradami je od roku 1990 zapsán na seznamu Světového dědictví UNESCO spolu s řadou dalších staveb a sídel v celé Leningradské oblasti a Petrohradu pod společnou položkou „Historické centrum Petrohradu a související skupiny památek“.\n\nV 18. století, po vítězství Ruska nad Švédskem a výstavbě Petrohradu, se v Gatčinském statku začaly stavět nové stavby na zbytcích švédských obydlí. Při stavbě byly použity starší základy a stavební materiál, tak vznikla např. sušárna pro uchovávání obilí s věží a cimbuřím a budova bývalé soukenické továrny, které dnes připomínají ony časy.\n\nDoba vlády Kateřiny II. a krátkého panování jejího syna Pavla I. (1796–1801) podstatně změnily budoucnost osady Gatčina. V té době zde vedle sebe pracovali ruští, italští, angličtí a francouzští umělci. Mnozí z nich jenom v Rusku dostali příležitost použít svých získaných zkušenosti. \n\nArmádní důstojník, účastník sedmileté války, hrabě Grigorij Orlov, byl vlivný oblíbenec panovnice. Kateřina II. mu darovala Gatčinský statek na břehu jezera, kde si hrabě vybudoval venkovský zámek, obklopený malebnými parky a rozsáhlými lesy určenými pro zábavu a lov. Autorem projektu byl italský architekt Antonio Rinaldi, který v Rusku pracoval 40 let. \n"}
{"id": "1538863", "url": "https://cs.wikipedia.org/wiki?curid=1538863", "title": "James Wilson (obchodník)", "text": "James Wilson (obchodník)\n\nJames Wilson (3. června 1805 − 11. srpna 1860) byl skotský obchodník, ekonom, zakladatel časopisu The Economist a rovněž zakladatel Chartered Bank of India, Australia and China, která je od roku 1969 známá jako Standard Chartered.\n\nNarodil se 3. června 1805 ve městě Hawick na jihu Skotska. Narodil se do silně věřící rodiny quakerů Williama a Alison Wilsonových jako jejich čtvrté dítě z celkových patnácti (jen deset se jich dožilo dospělosti). Od mala byl učen velké šetrnosti, ačkoli byl z bohaté rodiny. Jeho otec byl majitel malé ovčí farmy a měl továrnu na zpracování ovčí vlny, které se poměrně dobře dařilo. Wilsonova matka zemřela, když byl ještě velmi mladý.\n\nJako dítě byl samouk a byl veden k tomu, aby se stal učitelem, což ho ale nebavilo a říkal, že by byl raději tím nejpodřadnějším dělníkem v továrně jeho otce, než aby dělal učitele. Zvažoval, že by šel studovat právo na Faculty of Advocates, ale nakonec se rozhodl, že se vyučí v oboru ekonomie. V 16 letech tedy začal své učení v jedné kloboučnické továrně. Po této zkušenosti odešel i se svým bratrem do Londýna, kde začal své první podnikání.\n\nKdyž Wilson a jeho bratr odcházeli do Londýna, každý od otce dostal 2000 liber jako dar na cestu a z těchto peněz založili svou první továrnu Wilson, Irwin & Wilson. Tu v roce 1831 zrušili, ale Wilson sám dále pokračoval velmi úspěšně v obchodech až do roku 1837, kdy nastala krize a on přišel o téměř všechno své jmění, když prudce klesla cena indiga. Aby se vyhnul bankrotu, byl nucen prodat většinu svého majetku. Dalším významným krokem v jeho obchodní kariéře bylo založení banky, která se tehdy jmenovala Chartered Bank of India, Australia and China. Z této se později stala Standard Bank, která dala v roce 1969 za vznik dnešní Standard Chartered.\n\nV roce 1843 Wilson založil týdeník The Economist, kterého byl 16 let i šéfredaktorem a výhradním vlastníkem. Původně se časopis zabýval hlavně zprávami ze světa obchodu a politiky. The Economist je vydáván týdně do dneška a kromě původních témat se v něm najdou i články zaměřené na vědu a techniku, případně také rubriky zabývající se knihami a uměním.\n\nVzhledem ke zkušenostem, které měl James Wilson při svém působení v Britské východoindické společnosti, byl vybrán tehdejším ministerským předsedou britské vlády lordem Johnem Russellem, aby se staral o záležitosti ohledně Indie. Wilson ještě předtím, než se stal tímto, dá se říci, ministrem pro indické záležitosti, působil již několik let v britském parlamentu za Liberální stranu, jejímž členem byl. V roce 1859 opustil své úřady na Britských ostrovech a na žádost královny Viktorie odešel do Indie, kde měl pomoci restrukturalizovat finanční systém. Měl vytvořit nový daňový systém. Jeho úkolem bylo rovněž vytvořit novou měnu.\n\nJames Wilson si v roce 1832 vzal Elizabeth Prestonovou, s níž měl šest dcer. Nejstarší si vzala za muže Waltera Bagehota, který byl mj. jedním z prvních editorů časopisu The Economist.\n\nV Indii moc dlouho neúřadoval, jelikož se v létě roku 1860 nakazil úplavicí a 11. srpna jí podlehl. Ačkoli byl ve své době relativně známá a vážená osoba, byl pohřben v neoznačeném hrobě na hřbitově v Kalkatě.\n\n\n"}
{"id": "1538867", "url": "https://cs.wikipedia.org/wiki?curid=1538867", "title": "Bezpečné cesty do školy", "text": "Bezpečné cesty do školy\n\nBezpečné cesty do školy je program realizovaný spolkem Pražské matky z.s. v součinnosti s Magistrátem hlavního města Prahy zaměřený na zvyšování bezpečnosti (především v souvislosti s dopravou) v širším okolí vybraných škol. \n\nZa projekt obdržely Pražské matky od Evropské komise ocenění (česky zhruba \"Cena bezpečných silnic\"). V rámci projektu Pražské matky ve spolupráci s konkrétními školami a s Nadací Partnerství vyhledávají cesty, kudy chodí děti do škol. Na nich se pak zaměří na nebezpečná místa (obvykle přechody) a snaží se nalézt a realizovat jejich možná bezpečnější řešení.\n\nPodle samotných Pražských matek jsou cíle programu následující:\n\n"}
{"id": "1538868", "url": "https://cs.wikipedia.org/wiki?curid=1538868", "title": "Symphony of Destruction", "text": "Symphony of Destruction\n\nSymphony of Destruction je píseň americké thrashmetalové kapely Megadeth, která vyšla roku 1992 jako první singl z jejich alba \"Countdown to Extinction\". Autorem hudby i textu je frontman skupiny, Dave Mustaine. Text popisuje hypotetickou situaci, ve které se průměrný občan ocitá v pozici vůdce země ovládané loutkovou vládou. Píseň byla často hrána v rádiích a umístila se na poměrně vysokých příčkách mnoha hudebních žebříčků, díky čemuž se stala jednou z nejznámějších písní skupiny.\n\nKritici celkově píseň přijali kladně a klip byl hojně vysílán na MTV, ale postupně vyvolal jistou kontroverzi (scéna s atentátem se MTV zdála „příliš drsná“). Video zobrazuje jednotlivé hrající členy kapely, tyto záběry jsou prokládány převážně černobílými scénami z atentátu na politického kandidáta a vzniklých nepokojů a anarchie. Píseň byla několikrát zmiňována v médiích a mnoho hudebních skupin nahrálo její coververzi.\n\nDave Mustaine popsal vznik „Symphony of Destruction“ jako šťastnou náhodu. Jednou ho při cestě domů v Los Angeles rozbolela hlava, což ho inspirovalo k napsání části textu písně na zadní stranu účtenky: „My metal brains corroding, my head is going to explode“. V roce 1992 skupina nahrála demo, z něhož se po několika úpravách stala „Symphony of Destruction“. Původně byla píseň delší, ale v předprodukci alba \"Countdown to Extinction\" byla upravena a podstatně zkrácena.\n\nText písně napsal Dave Mustaine podle toho, jak vnímal manipulaci mas lidí významnými politiky. Text písně zmiňuje legendu krysaře z Hameln, která s tématem přímo souvisí. V legendě měl krysař schopnost přimět krysy a poté i děti, aby ho bezhlavě následovaly, stejně jako mají političtí vůdci schopnost zmanipulovat širokou veřejnost.\n\n„Symphony of Destruction“ je 4 minuty a 7 sekund dlouhá. Úvodních pět sekund tvoří klasická hudba – instrumentální úvod skladby „The Sacrilege of Fatal Arms“ od skupiny Devil Doll a zpěv z „Offertorium, Domine Jesu Christe“ z \"Requiemu\" W. A. Mozarta. Následuje zvuk orchestru ladícího své nástroje\na pak již hutný kytarový riff, který je v písni několikrát opakován. Ve srovnání s mnohými písněmi Megadeth s komplexnější strukturou, jako například „Holy Wars… The Punishment Due“ či „Hangar 18“, je struktura písně popisována jako chytlavá a více „běžná“ (mainstreamová) Možná právě tato skutečnost přinesla skladbě i samotné skupině větší popularitu.\n\nV roce 1992 natočilo vydavatelství Capitol Records videoklip za účelem další propagace tohoto komerčně úspěšného singlu. Režisérem byl Wayne Isham, který již dříve režíroval klipy k písním „Train of Consequences“ a „99 Ways to Die“. Video začíná záběrem na hořící americkou vlajku, na které je nápis „For the People“ (lze přeložit jako \"pro lidi\" či \"pro národ\"), následuje záběr stisknuté spouště zbraně a nehybného mužského oka, což symbolizuje atentát, který se má později stát. V klipu se objevují postupně všichni členové kapely, každý hrající na svůj hudební nástroj, avšak nikdy ne spolu. Je použit ostrý kontrast anarchie a protestujících davů se záběry smějících se politiků. Následuje scéna, ve které prezident a první dáma vystupují z limuzíny vstříc jásajícímu davu, ve kterém se objeví muž s pistolí a prezidenta zastřelí. Zbylou část videa tvoří prostřihy hrajících členů kapely a chaosu mezi lidmi, vyvolaného atentátem.\n\nPůvodně byl klip běžně vysílán na MTV, po nějaké době však byla scéna s atentátem vystřižena, protože byla považována za „příliš drsnou“. Takto upravená verze byla na MTV hrána nadále, avšak méně než předtím. Dave Mustaine později kontroverzi hájil se slovy: „Myslím si, že je důležitější, že se nám podařilo vyjádřit smysl písně než to, jestli jsme museli upravit nebo vystřihnout nějakou scénu.“\n\nExistuje mnoho coververzí písně od různých skupin, například Distant Sun, Alghazanth, Black Warrant na albu \"Electric\", Fury na albu \"Megaded – A Tribute to Megadeth\", Paul Di'Anno na svém kompilačním albu \"The Living Dead\", skupina Seeds of Sorrow. Německá skupina JBO vytvořila parodii s názvem „Symphonie der Verstopfung“ (\"symfonie zácpy\"). Coververze skladby v podání ruské deathmetalové kapely Metalepsy se objevuje pod názvem S.O.D. na jejím albu \"Musick Brings Injuries\".\n\nMezi coververze od známějších interpretů patří například ta od skupiny Arch Enemy pro album britského magazínu \"Kerrang!, High Voltage! A Brief History of Rock.\" Ukazuje současné kapely, které budou na dalších 25 let utvářet rockovou a heavymetalovou scénu a které pro album nahrály coververzi nějaké skladby od kapel, které je ovlivnily. Píseň se objevila také na EP \"Dead Eyes See No Future\". Coververzi nahrála také skupina Nightwish, živý záznam skladby vyšel na singlech „The Siren“ a „Kuolema Tekee Taiteilijan“. Skupina nadále hrála skladbu na koncertech, tuto verzi však již nikdy nevydala. Nine Inch Nails a Trent Reznor nahráli coververzi pod názvem „The Gristle Mix“.\n\nHudebník Michael Angelo Batio vydal spolu s Vinniem Moorem a Georgem Ballasem coververzi písně na svém albu \"Hands Without Shadows Pt.2: Voices\" z roku 2009. Coververzi „Symphony of Destruction“ nenahrály jen heavymetalové skupiny, ale například i indierocková skupina Hellsongs na albu \"Hymns in the Key of 666\" či rocková kapela 3 Doors Down, která spolu s kapelou Nightwish hrála coververzi naživo nejčastěji.\n\nSkladba se objevila v mnoha videohrách, například jako coververze ve hře \"Guitar Hero\" na konzoli PlayStation 2, jako stahovatelný obsah ke hrám \"Guitar Hero 5\" a \"Rock Band 3\" a spolu se skladbami „Hangar 18“ a “Public Enemy No. 1.“ jako stahovatelný obsah ke hře \"Rocksmith\". Remix skladby byl použit ve hrách \"WWE SmackDown! vs. Raw 2006\" a \"\". Dále se objevila ve hrách \".\", \"NFL Street 3\" a \"FlatOut 2\". Hrdina Mordekaiser z multiplayerové hry \"League of Legends\" míval schopnost „Siphon of Destruction“, jejíž název byl odkazem na skladbu.\n\nNázev skladby byl inspirací pro instruktážní sloupek Dava Mustaina v časopisu \"Guitar World\" s názvem „Symphony of Instruction“. Videoklip ke skladbě se objevil mj. v epizodě „Blood Drive“ amerického animovaného sitcomu \"Beavis and Butt-head\".\n\nBěhem hraní skladby na koncertě publikum obvykle skanduje „Megadeth, Megadeth, aguante Megadeth“, což lze volně přeložit jako „Megadeth, Megadeth, do toho Megadeth“. „Aguante“ je slangový výraz původem z Argentiny, odkud také pochází tento pokřik, běžně používaný při sportovních utkáních. Když Dave Mustaine slyšel pokřik poprvé, byl nadšený. Argentina se díky tomu stala jednou z jeho nejoblíbenějších zemí pro živá vystoupení, což zmínil na DVD \"\", které se natáčelo právě v Argentině.\n\n„Symphony of Destruction“ zůstává jednou z nejznámějších skladeb Megadeth a od svého vydání ji skupina hraje na téměř každém živém vystoupení. Proto se také vyskytuje na mnoha koncertních či kompilačních albech skupiny:\n\n\n\n\n\n\n\n\n"}
{"id": "1538870", "url": "https://cs.wikipedia.org/wiki?curid=1538870", "title": "Bitva u Korsakova", "text": "Bitva u Korsakova\n\nBitva u Korsakova bylo námořní střetnutí rusko-japonské války, které se odehrálo 20. srpna 1904. Bitva zabránila chráněnému křižníku \"Novik\" uniknout z Port Arthuru, aby se připojil k ruské křižníkové eskadře ve Vladivostoku poté, co byla ruská tichomořská eskadra rozehnána v bitvě ve Žlutém moři.\n\n\"Novik\" náležel k tichomořské flotile, která byla od vypuknutí války v únoru 1904 blokována japonským námořnictvem v Port Arturu. Když se ruská flotila pokusila prorazit blokádu, aby se spojila s křížníkovou eskadrou ve Vladivostoku, byla 10. srpna poražena v bitvě ve Žlutém moři. Během střetu se ruská formace rozpadla, přičemž se některé lodě vracely do Port Arthuru a další prchaly na jih do Žlutého moře, aby vyhledaly útočiště v čínských přístavech. Novik byl mezi loděmi, které směřovaly k jihu.\nO pohybu \"Noviku\" měli Japonci málo informací až do 14. srpna, kdy dostali zprávy, že za úsvitu 13. srpna opustil Kiau-čou a že loď vypadající jako \"Novik\" byla spatřena neutrální obchodní lodí ve Východočínském moři na půl cestě ze Šanghaje do Nagasaki 13. srpna v 10:15 a zjevně míří do Van Diemenovy úžiny jižně od Kjúšú. Japonci zprvu nařídili chráněným křižníkům \"Niitaka\" a \"Cušima\" plout do Cugarského průlivu, kdyby se pokusil doplout touto cestou do Vladivostoku. Pak ale rozkaz zrušili, neboť lodě bylo třeba nasadit v oblasti Šanghaje při hledání chráněného křižníku \"Askold\". Toto rozhodnutí poskytlo \"Noviku\" příležitost plout nerušeně na sever. V 05:30 14. srpna proplul jižně od Jakušimy v souostroví Ósumi a směřoval Pacifikem na sever.\n"}
{"id": "1538872", "url": "https://cs.wikipedia.org/wiki?curid=1538872", "title": "Čečenská hymna", "text": "Čečenská hymna\n\nHymna Čečenska, autonomní republiky Ruské federace, je Píseň národní radosti.\n\n"}
{"id": "1538874", "url": "https://cs.wikipedia.org/wiki?curid=1538874", "title": "Debian GNU/OpenBSD", "text": "Debian GNU/OpenBSD\n\nDebian GNU/OpenBSD byl port operačního systému Debian na bázi jádra OpenBSD. Nový operační systém měl zahrnovat standardní nástroje specifické pro Debian:\n\n\nProč vzniknul port Debian GNU/OpenBSD:\n\nZákladní systémové komponenty obsahovaly GNU Compiler Collection (GCC), GNU C Library (glibc) a GNU Core Utilities (coreutils), ale také GNU Debugger (GDB), GNU binutils (binutils), Bash (příkazový shell) a GNOME Desktopové prostředí. Port měl být k dispozici pro procesorové platformu Intel (openbsd-i386). Port nebyl nikdy uvolněn a následně byl jeho vývoj opuštěn.\n\nNa vývoji portu Debian GNU/OpenBSD se podílel zejména Andreas Schuldei (openbsd-i386 port).\n\nObdobný osud, jako port Debian GNU/OpenBSD, potkal i port Debian GNU/NetBSD na bázi jádra NetBSD (netbsd-i386 / netbsd-alpha). I tento projekt byl vývojáři nakonec opuštěn a vývoj portu Debian GNU/NetBSD byl ukončen.\n\n\n\n"}
{"id": "1538884", "url": "https://cs.wikipedia.org/wiki?curid=1538884", "title": "Římskokatolická farnost – děkanství Čáslav", "text": "Římskokatolická farnost – děkanství Čáslav\n\nŘímskokatolická farnost – děkanství Čáslav je územním společenstvím římských katolíků v rámci kutnohorsko-poděbradského vikariátu královéhradecké diecéze.\n\nPůvodním farním kostelem Čáslavi byl již nedochovaný románský kostelík. Ten byl koncem 13. století nahrazen gotickým kostelem. K němu byla v letech 1461–1505 přistavěna zvonice. Roku 1553 byl vystavěn hřbitovní kostelík svaté Alžběty Uherské. Původní budova fary byla postavena kolem roku 1500, později byla několikrát přestavována a adaptována, naposledy ještě po roce 1990.\n\nČáslavská farnost má sídelního duchovního správce, který je zároveň ex currendo administrátorem farnosti Chotusice.\n\n"}
{"id": "1538893", "url": "https://cs.wikipedia.org/wiki?curid=1538893", "title": "Valdemar Ethen", "text": "Valdemar Ethen\n\nŠtěpán Pavel Kožušníček, píšící pod pseudonymem Valdemar (též Waldemar) Ethen (23. ledna 1883 Prostějov – 24. srpna 1949 Brno) byl český (moravský) literární historik, básník a publicista.\n\nNarodil se v rodině prostějovského měšťana Štěpána Kožušníčka jeho manželky Anežky, rozené Šindlerové. Otec byl majitelem hostince v domě \"Pod žudrem\" v Mlýnské ulici, ve kterém se scházeli hanáčtí spisovatelé.\n\nVystudoval gymnázium v Uherském Hradišti a po vojenské službě studoval klasickou filologii, filozofii, psychologii a světové literatury na univerzitách v Praze, Vídni a Berlíně. Titul doktora filosofie získal na Univerzitě Karlově v roce 1910. Od roku 1909 učil řečtinu, latinu, češtinu, psychologii a logiku na gymnáziích v Prostějově, od roku 1913 v Kyjově. V Prostějově byli jeho studenty mj. Jiří Wolker a spisovatelka Herma Svozilová–Johnová. Jeho přípravu na habilitaci přerušila 1. světová válka. Na haličské frontě byl zraněn, po vyléčení sloužil na srbské a rumunské frontě.\n\nPo válce už dlouhodobě neučil. V letech 1921– 1926 byl stálým delegátem při \"Československé společnosti pro Svaz národů\" v Praze a zúčastnil se odzbrojovacích konferencí ve Vídni (1923) a v Lyonu (1924).\n\nDne 29. prosince 1927 se v Prostějově oženil (civilní sňatek) s Marií Janečkovou (1898–??). Manželka byla odborná učitelka, publikovala práce z oboru pedagogiky.\n\nLiterární studii \"Ondřej Přikryl, básník a politik\" ocenil pozitivně v Lidových novinách Arne Novák.\nMimo pseudonymu Valdemar Ethen psal též pod pseudonymy a šiframi \"Kristina Ráthová\", \"Pellides\", \"Štěpán Prostějovský\", \"Waldemar\", \"-es\", \"Ps\".\n\n\nV roce 1904 informoval tisk, že Štěpán Kožušníček, tehdejší student berlínské univerzity, zachránil hocha tonoucího v řece Sprévě.\n\n"}
{"id": "1538897", "url": "https://cs.wikipedia.org/wiki?curid=1538897", "title": "Myski", "text": "Myski\n\nMyski (, ) je město v Kemerovské oblasti, Rusku. Protéká jím řeka Tom a její levostranný přítok Mras Su. Žije zde obyvatel.\n\nV 70. letech 18. století se na vysokém mysu u soutoku řek Kijzak a Mras Su usadili první Šorcové, kteří toto místo nazvali ulus Tomazak (lze přeložit jako osikový les na vyvýšenině). Ruské označení znělo selco na Myskach (). V roce 1826 byl ulus zapsán do rejstříku carské kanceláře pod názvem ulus Myski. V této dobětvořil hlavní obživu obyvatelstva lov, rybolov, chov skotu, sběr piniových oříšků a kovářství.\n\nPodnětem k rozvoji kraje se stalo vytvoření Gorno-Šorského národního rajonu roku 1926 s centrem v Myskách. V roce 1939 vznikl Myskovský rajon. Na přelomu 40. a 50. let 20. století zde byl vybudován závod na výrobu syntetického benzínu.\n\nBouřlivý rozvoj ekonomiky začal s objevem Tom-Usinského uhelného ložiska v roce 1948. Vznikl trust „Tomusašachtostroj“, dřevozpracující kombinát, cihelný i asfaltový závod. Parelerně s budováním závodů probíhala i stavba obytných objektů a objektů sociálně-kulturního významu.\n\n8. května 1956 získaly Myski status města.\n\nRecese ekonomiky země na začátku 90. let 20. století se negativně podepsala i na městě Mysky, mnoho podniků zkrachovalo.\n\nMěsto se nachází v nadmořské výšce od 196 do 249 m n. m a leží v časovém pásmu MSK +4 (krasnojarském časovém pásmu, UTC +7:00). Je vzdáleno 212 km od Kemerova (jižně), 359 km od Tomska a 410 km od Krasnojarsku. Vzdálenost Moskvy a města Myski je 3 170 km.\n\nVývoj počtu obyvatel znázorňuje následující graf:<graph>{\n}</graph>Co st týká počtu obyvatel zaujímá město Myski 375. místo z 1115 měst v Rusku.\n\nVe městě se nachází 4 vlakové zastávky a 2 nádraží, ze kterých je jeden zakonzervován, a 2 autobusová nádraží.\n\nVe městě se nacházejí školky, školy a Tom-Usinská energeticko-dopravní průmyslová škola.\n\n\n"}
{"id": "1538898", "url": "https://cs.wikipedia.org/wiki?curid=1538898", "title": "Pekwachnamaykoskwaskwaypinwanik", "text": "Pekwachnamaykoskwaskwaypinwanik\n\nPekwachnamaykoskwaskwaypinwanik je jezero v severovýchodní Manitobě. Jeho název v jazyce Kríů znamená „kde jsou divocí pstruzi loveni na háčky“ a jedná se o nejdelší místní název v Kanadě (celkem má 31 písmen). Nachází se poblíž hranic s Ontáriem jihovýchodně od jezera Red Sucker. Je 8,9 km dlouhé a 1,6 km široké.\n"}
{"id": "1538900", "url": "https://cs.wikipedia.org/wiki?curid=1538900", "title": "Tošio Sakai", "text": "Tošio Sakai\n\nTošio Sakai (japonsky 酒井 淑夫, \"Sakai Tošio\"; 31. března 1940, prefektura Tokio – 21. listopadu 1999, Kamakura) byl japonský fotograf pracující pro United Press International a absolvent Univerzity Meidži. V roce 1968 získal Pulitzerovu cenu za fotografii \"Dreams of Better Times\" pořízenou během vietnamské války. Byl prvním člověkem, který získal toto ocenění.\n\nTošio Sakai zemřel 21. listopadu 1999 ve věku 59 let.\n\n"}
{"id": "1538901", "url": "https://cs.wikipedia.org/wiki?curid=1538901", "title": "Latinxua Sin Wenz", "text": "Latinxua Sin Wenz\n\nLatinxua Sin Wenz (, také Sin Wenz, \"nové písmo\", Zhungguo Latinxua Sin Wenz \"čínské latinizační nové písmo\", Latinxua, \"latinizace\") je historická romanizace pro čínské jazyky užívaná v 30. a 40. letech 20. století. Systém počítal s odlišnými přepisy podle výslovností znaků jednotlivých čínských dialektů, výraz Latinxua Sin Wenz tak obvykle odkazuje na Beifangxua Latinxua Sin Wenz, který byl navržen pro standardní čínštinu. Systém neumožňoval zvláštní značení pro tóny (znal pouze několik nepravidelných případů, kde značení tónů bylo možné), což sice zajistilo jednoduchost systému (a zprvu velkou oblibu), v důsledku to byl jeden z důvodů opuštění systému. \n\nLatinxua Sin Wenz je historicky pozoruhodná jakožto první romanizační systém používaný místo čínských znaků rodilými čínskými mluvčími. Původně byla vytvořena čínskými a ruskými vědci v Sovětském svazu a používána tamními čínskými imigranty, dokud většina z nich neopustila zemi. Později byl systém po nějakou dobu oblíbený v severní Číně, kde byl použit ve více než 300 publikacích, než bylo jeho používání ukončeno Čínskou lidovou republikou. \n\nPráce na vytvoření systému Beifangxua Latinxua Sin Wenz (北方話拉丁化新文字) začaly v Moskvě již v roce 1928, kdy se sovětský vědecký výzkumný ústav o Číně snažil vytvořit prostředek, pomocí něhož by velká čínská komunita (převážně dělníci ve Vladivostoku a Chabarovsku) žijící na dálném východu SSSR mohla být gramotná, což by usnadnilo jejich další vzdělávání. \n\nU systému Latinxua Sin Wenz se od počátku počítalo, že jakmile bude zaveden, nahradí čínské znaky. Použití latinky namísto cyrilice souviselo s obecnou latinizací (latinizace v Sovětském svazu), proto se vědci domnívali, že latinizace čínštiny přinese lepší výsledky než její cyrilizace. Systém byl na rozdíl od Gwoyeu Romatzyh méně jednoznačný kvůli absenci značení tónů, ale díky tomu se ho mohly rychle učit široké vrstvy mluvčích. \n\nPrůkopníky systému byl moskevský čínský literát a politik Čchü Čchiou-paj (Qu Qiubai, 1899–1935) a ruský lingvista V. S. Kolokolov (1896–1979), kteří první návrh předložili roku 1929. \n\nNásledně v roce 1931 díky koordinovanému úsilí mezi sovětskými sinology V. M. Alexejevem, A. A. Dragunovem a A. G. Šrprincinem a moskevskými čínskými vědci Čchü Čchiou-paj, Wu Jü-čangem, Lin Po-čchüem, Siao Sanem, Wang Siang-paem a Sü Tche-lim byl systém Latinxua Sin Wenz dokončen. Systém byl podporován řadou čínských intelektuálů, jako Kuo Mo-žo a Lu Sün, následující čtyři roky byly s tímto systémem prováděny testy mezi 100 000 čínskými přistěhovaleckými dělníky a později, v letech 1940–1942, na komunistickém severu Číny. Ještě v listopadu 1949 přijaly železnice na severovýchodě Číny systém Latinxua Sin Wenz pro všechny své telekomunikace. \n\nOvšem se vznikem samostatné Čínské lidové republiky začalo docházet k útlumu používání systému Latinxua Sin Wenz a byl postupně nahrazen systémem pchin-jin (pinyin).\n\n"}
{"id": "1538908", "url": "https://cs.wikipedia.org/wiki?curid=1538908", "title": "Jasmínová rýže", "text": "Jasmínová rýže\n\nJasmínová rýže (thajsky: \"ข้าวหอมมะลิ,\" přepis do latinky: \"Khao hom mali\", čínsky: 茉莉香米, přepis do latinky: \"Tchaj-kuo siang-mi\") je jedním z nejznámějších druhů rýže. Je to jeden z druhů rýže seté (latinsky \"Oryza sativaI).\" Je to dlouhozrnná rýže, která má jemné aroma připomínající oříšky nebo popcorn. Toto aroma způsobuje chemická látka 2AP (2-acetyl-1-pyrrolin), která patří mezi ketony. \n\nV typickém balení a skladování se ovšem vůně do několika měsíců ztrácí. Po uvaření je jasmínová rýže měkká, mírně lepkavá a nasládlá. Má glykemický index okolo 68–70, kdežto rýže basmati jen 59. Jasmínová rýže se běžně podává ve formě hnědé rýže.\n\nPěstuje se především v jihovýchodní Asii (nejvíce v Thajsku, ale i v Kambodži, Laosu a Vietnamu). Též se používá v západní Africe. Známým pokrmem, který se z ní někdy dělá, je jollof rice, rýžová směs z Ghany a Nigérie rozšířená po celé západní Africe.\n\nJasmínová rýže má více variant, rozlišuje se jasmínová rýže z Thajska a jasmínová rýže z Kambodži. Varianty kambodžské rýže nesou názvy \"phka rumduol\", \"phka romeat\", a \"phka rumdeng\". Ve světě se nejčastěji setkáme s thajskou variantou, naprostá většina exportu jasmínové rýže do Evropy a Severní Ameriky je z Thajska (zřídka také z Vietnamu). Thajská jasmínová rýže se rozlišuje na bílou a hnědou variantu. Říká se, že kvalitní jasmínová rýže pochází jen z thajských provincií Surin, Buriram a Sisaket.\n\nJasmínová rýže se používá jako příloha k mnoha různým pokrmům, používá se též v polévkách. Jasmínová rýže ale není dobrá na smažení, protože když je teplá, tak je příliš měkká.\n\nV roce 2017, na světové rýžové konferenci v Macau vyhrála thajská jasmínová rýže \"hom mali\" \"105\" ocenění \"nejlepší rýže na světě,\" soutěžilo celkem 21 druhů rýže. Kritéria pro výhru byla tvar a chuť rýže, porotou byli kuchaři z různých restaurací v Macau.\n"}
{"id": "1538910", "url": "https://cs.wikipedia.org/wiki?curid=1538910", "title": "Symboly slovenských krajů", "text": "Symboly slovenských krajů\n\nSymboly slovenských krajů jsou dle zákona o samosprávních krajích č. 302/2001 Zb.z. znak (ve slovenštině erb), vlajka a pečeť. Vedoucí představitel kraje (předseda) užívá vlastní vlajku, která však není symbolem kraje. \n\nÚzemí samosprávních krajů jsou identická s územím krajů.\n\nNe ve všech krajích proběhl postup schvalování formálně korektně, tj.\n\nVlajky slovenských krajů jsou tvořeny obdélníkovým listem o poměru stran 2:3, na rozdíl od vlajek komunálních, které tvoří cípaté gonfanony, tedy obdélníky, jejichž vlající část je rozdělena do několika protáhlých pruhů (viz např. vlajka hlavního města Bratislavy).\n\nVlajka předsedy kraje je ve všech krajích tvořena (podle jednotného vzoru) listem o poměru stran výšky ku šířce znaku, jeho obsahem je znak kraje převedený do obdélníkové podoby a lemovaný barvami kraje. V \"Heraldickém registru Slovenské republiky\" nejsou definovány rozměry krajských znaků, v nařízeních jednotlivých krajů mají poměr šířky a výšky znaku definovány jen některé (Bratislavský a Trnavský) a to 100:115. Není definována ani šířka lemu, ani rozměry proužků z krajských barev v něm.\n\nVlajka: List o poměru stran 2:3, čtvrcený skandinávským způsobem, barvy modrá, bílá, bílá a červená.\n\nZnak: Čtvrcený štít, první pole modro-stříbrně dělené, vždy se dvěma smrky střídavých tinktur, druhé červené se zlatovlasým rytířem ve stříbrném brnění s mečem se zlatou rukovětí v (heraldicky) pravé ruce a opírající se o levou rukou o červený, zlatě okovaný štít se stříbrným dvojitým křížem, třetí pole červené se stříbrným břevnem pokosem a se stříbrným půlměsícem v horním a zlatou, šesticípou hvězdou ve dolním poli. Ve čtvrtém, modrém poli stříbrný hrad s jednou věží a s otevřenou modrou bránou.\n\nVlajka: List o poměru stran 2:3, čtvrcený skandinávským způsobem, barvy žlutá, modrá, modra a bílá.\n\nZnak: V modrém štítu zlatý jelen se stříbrnou zbrojí, rostoucí ze stříbrného kola, vystupujícího ze zlatého, zvlněného pruhu.\n\nVlajka: List o poměru stran 2:3, čtvrcený skandinávským způsobem, barvy žlutá, červená, modrá a žlutá.\n\nZnak: Čtvrcený štít, první pole červeno-modře dělené, v horním dvě stříbrná břevna, v dolním stříbrný, stojící, vzlétající pták se zlatou zbrojí, ve druhém, červeném poli zlatý, dvouocasý lev ve skoku, třetí pole dělené s horním zlatým polem s rostoucí zelenou, dvoulistou ratolestí révy s nahoru rostoucím červeným hroznem, dolní třikrát stříbrně-červeně dělené. Ve čtvrtém, modrém poli stříbrný hrad s jednou věží a s otevřenou modrou bránou. Čtvrté pole je shodné se čtvrtým polem znaku Banskobystrického kraje.\n\nVlajka: List o poměru stran 2:3, čtvrcený skandinávským způsobem, barvy modrá, žlutá, červená a modrá.\n\nZnak: V modrém štítu na zeleném pažitu zlatě oděný, ležící Kumán, opírající se o loket se stříbrným šípem a držící, ve zdvižené (heraldicky) levé ruce, zlatý luk. Nad ním, s pravou nohou na něm, stojící rytíř oděný ve stříbrném brnění, červené suknici a opásaný zlatým opaskem se zlatým mečem. Rytíř má na hlavě zlatou, uzavřenou korunu, zlatý plnovous, na krku zlatý řetěz a v (heraldicky) pravé ruce stříbrnou, bojovou sekyru se zlatou rukojetí. Levou rukou se opírá o červený štít se stříbrným dvojramenným křížem.\n\nVlajka: List o poměru stran 2:3, tvořený čtyřmi vodorovnými pruhy v poměru šířek 2:1:1:2, bílým, žlutým, modrý a červeným.\n\nZnak: Polcený štít, první pole červené, se třemi stříbrnými, zvlněnými břevny s modrou hlavou se zlatou, perlami zdobenou korunou. Druhé pole červeno-modře dělené, v horním poli zlatý lev se stříbrnou zbrojí, v dolním tři stříbrné ryby se zlatou zbrojí, horní větší, dolní menší.\n\nVlajka: List o poměru stran 2:3, tvořený čtyřmi vodorovnými pruhy v poměru šířek 1:2:2:1, modrým, bílým, červeným a modrým.\n\nZnak: Dělený štít, první pole stříbrno-červeně polcené, v prvním poli ze zlaté, safíry zdobené koruny vyrůstá červený, obrácený jelen se zlatou zbrojí, ve druhém na zlaté, perlami zdobené koruně stojící zlatý orel se stříbrnou zbrojí. V dolním, modrém poli stříbrná halapartna, se zlatou rukovětí vyrůstají z dolního okraje, přeložená stříbrným lukem se zlatou tětivou.\n\nVlajka: List o poměru stran 2:3, tvořený sedmi vodorovnými pruhy v poměru šířek 2:1:1:1:1:1:2, střídavě modrými a žlutými.\n\nZnak: Dělený štít, první pole modré, polcené, v prvním poli zlaté kolo se šesti paprsky, nad ním zlatá, perlami zdobená koruna. Ve druhém poli zlatý jelen se stříbrnou zbrojí, vyrůstající ze stříbrného kola se šesti paprsky, vystupujícího ze zeleného, doleva ustupujícího trojvrší. Dolní, zlaté pole se třemi, modrými, zvlněnými pruhy.\n\nVlajka: List o poměru stran 2:3, čtvrcený skandinávským způsobem, barvy žlutá, modrá, zelená a červená.\n\nZnak: Čtvrcený štít, v prvním, zeleném poli zlatý dvojramenný kříž s kořeny, provázený po stranách dvěma zlatými jedlovými ratolestmi. Druhé pole modré, se stříbrným smrkem, vyrůstajícím ze stříbrného skaliska, přes kmen stromu položená zlatá koruna. Třetí pole modré, se třemi růžemi. Čtvrté pole zelené se stříbrným zvlněným pruhem, nad ním zlatý, kráčející medvěd se stříbrnou zbrojí.\n\n"}
{"id": "1538915", "url": "https://cs.wikipedia.org/wiki?curid=1538915", "title": "Alexandr z Ferma", "text": "Alexandr z Ferma\n\nSvatý Alexandr z Ferma byl biskup Ferma a mučedník žijící ve 3. století.\n\nPravděpodobně byl biskupem města Fermo mezi lety 246 a 250. Jeho život však není historicky podložen. Stejný případ je i u biskupa stejného města svatého Filipa.\n\nPodle dostupných zdrojů byl umučen asi roku 250 za pronásledování křesťanů císařem Deciem.\n\nJeho svátek se slaví 11. ledna.\n\nV Martyrologiu Romanum je psáno; \nDo Martyrologia byl přidán kardinálem Caesarem Baroniem.\n\n"}
{"id": "1538917", "url": "https://cs.wikipedia.org/wiki?curid=1538917", "title": "Banjarmasin", "text": "Banjarmasin\n\nBanjarmasin je hlavním městem Jižního Kalimantanu v Indonésii. Nachází se na ostrově v soutoku řek Barito a Martapura. Kvůli tomu je Banjarmasin někdy nazýván „říční město“. V městě žije , podle sčítání lidu v roce 2010 to bylo přesně 625 395.\n\nPodle Köppenovy klasifikace má Banjarmasin rysy tropického a savanového klimatu. Teploty jsou v průběhu roku stálé, průměrně se pohybují kolem 27 °C. Ve městě není nic jako období sucha, ale objevují se zde pravidelná vlhčí a sušší období. Od listopadu do května trvá vlhčí část roku, kdy měsíčně spadne i přes než 200 milimetrů srážek, zatímco od června do října spadne za měsíc asi 120 milimetrů vody. Ročně tak ve městě spadne téměř 2 600 milimetrů dešťových srážek.\n\nNejstarší doložená civilizace na ostrově je z doby existence království Nan Serunai. Tato pohanská říše ale zanikla a byla vystřídána buddhistickým královstvím Tanjungpuri. Ve čtrnáctém století byl Banjarmasin součástí hinduistického království Negara Dipa. V 15. století se sem rozšířil Islám. Nizozemci zapojili město do své obchodní sítě v roce 1606. Britská Východoindická společnost (EIC) začala obchodovat s městem v 1614. V 1703 tam EIC vystavěla velkou továrnu, kterou ale místní obyvatelé zničili o čtyři roky později. Společnost EIC se znovu pokusila navázat s městem obchodní vztahy v rozmezí let 1736 a 1746, ale pokusy byly neúspěšné. Navíc tehdejší sultán podepsal v roce 1747 smlouvu s Nizozemci, která jim přiřkla obchodní monopol. V roce 1787 se město stalo holandským protektorátem. Banjarmasin zůstal hlavním městem regionu (i Nizozemského Bornea) až do začátku války v Banjarmasinu v roce 1859, kdy se nizozemské ředitelství raději přestěhovalo do města Martapura, aby se vyhnulo nepokojům. Dějiny města popisuje kronika Hikayat Banjar.\n\nV roce 1930 bylo ve městě 66 000 obyvatel a v roce 1990 se toto číslo vyšplhalo na 444 000.\n\nMěsto se stalo hlavním cílem Japonců během japonské okupace Indonésie za druhé světové války. Banjarmasin byl obsazen 10. února 1942, na konci války byl osvobozen.\n\nMěsto Banjarmasin je rozděleno do pěti okrsků (\"kecamatanů\").\n\n\nPřibližně 96 % populace jsou muslimové. V menšině jsou protestanti, katolíci, hinduisté a buddhisté. Ve městě také sídlí římskokatolická diecéze Banjarmasin.\n\nMezi hlavní ekonomická odvětví patří doprava (26,1 % HDP města), zpracovatelský průmysl (24,9 %) a obchod (16,5 %). Hlavními odvětvími ve zpracovatelském průmyslu je výroba překližky, zpracování ratanu a výroba gumy. Banjarmasin je také již dlouho znám jako centrum obchodu s drahokamy, zejména s diamanty a rubíny.\n\nPod Banjarmasin spadá letiště Syamsudin Noor, které leží asi 25 km od města. Město je také napojeno na přístav Trisakti, který umožňuje vývoz gumy, pepře, dřeva, zlata a diamantů. Z tohoto přístavu také vyplouvají trajekty.\n\nMěsto je lemováno vodními kanály, které slouží primárně k zavlažování, ale které místní využívají i k dopravě s malými veslicemi. Kanály jsou náchylné k záplavám. Mnoho zdejších domů je postaveno na kůlech přímo nad vodou.\n\nBanjarmasin je nejbližším městem od velkého přístavu Taboneo. Spolu s přístavem Tanjung Bara představují největší přístavy pro nakládání uhlí v Indonésii.\n\nMešita Sabilal Muhtadin, stojící na nábřeží, je dominantou města. Byla postavena v roce 1979 a při páteční modlitbě pojme několik tisíc věřících.\n\nVe městě se nachází také státní univerzita (Universitas Lambung Mangkurat, UNLAM).\n\nNa západním okraji města se nachází plovoucí tržiště, kde se nakupující i prodávající pohybují na lodích. Je to tradiční trh a je považován za jeden z městských identifikačních znaků.\n\nMěsto má profesionální fotbalový klub, který hraje v 1. lize, PS Barito Putera.\n\nTypické místní jídlo je „soto banjar“, polévka podávaná s limetkou. Dalším tradičním jídlem je „ketupat kandangan“, polévka z kokosového mléka podávaná často s kuřecím nebo rybím masem.\n"}
{"id": "1538918", "url": "https://cs.wikipedia.org/wiki?curid=1538918", "title": "Šigeru Tamura", "text": "Šigeru Tamura\n\nŠigeru Tamura (japonsky: 田村 茂, 28. února 1909 Sapporo - 16. prosince 1987) byl japonský fotograf známý svou prací v módě a fotožurnalistice.\n\nTamura se narodil v Sapporu na ostrově Hokkaidó. Šigeru bylo předpokládané jméno; Tamurovo osobní jméno bylo pravděpodobně Torašige. Studoval fotografii na Orientální škole fotografie (オリエンタル写真学校, \"Orientaru šašin gakkó\") a promoval v roce 1929. S Jošiem Watanabem založil v roce 1935 v Ginze v prefektuře Tokio studio pro reklamu a jinou fotografii. Jako módní fotograf byl velmi úspěšný, zejména v práci pro časopis \"Fujin Gahō\" od roku 1937. Spolu s Kenem Domonem a dalšími založil v roce 1938 společnost Young Press Photo Study Group (Seinen Hódóšašin Kenkjúkai). \n\nTamura se vyprofiloval z války jako fotograf sociálních otázek v Japonsku a přistupoval k nim z pacifistického a levicového úhlu. Také cestoval a produkoval knihy o arabském světě a severním Vietnamu. V roce 1963 založil Japonskou asociaci realistických fotografů (Nihon Riarizumu Shashin Shūdan). \n\nV 70. letech dokumentoval Tamura topografii a kulturní dědictví Japonska. \n\nŠigeru Tamura zemřel 16. prosince 1987 ve věku 78 let.\n\n\n\n\n"}
{"id": "1538924", "url": "https://cs.wikipedia.org/wiki?curid=1538924", "title": "Anastasius ze Suppentonia", "text": "Anastasius ze Suppentonia\n\nSvatý Anastasius ze Suppentonia byl benediktinský mnich a opat žijící v 6. století.\n\nStal se mnichem v klášteře v Suppentonia (dnešní Castel Sant'Elia). Za nějaký čas byl zvolen opatem kláštera. \n\nPapež Řehoř I. Veliký měl sen kdy anděl svolává Anastásia a jeho mnichy, kteří během následujících osmi dnů rychle za sebou zemřeli. Jeden z jeho mnichů byl svatý Nonnosus z Monte Soratte.\nZemřel roku 570, jeho svátek se slaví 11. ledna.\n\n"}
{"id": "1538927", "url": "https://cs.wikipedia.org/wiki?curid=1538927", "title": "Dokud se tančí", "text": "Dokud se tančí\n\nDokud se tančí (\"And Then We Danced\") je švédsko-gruzínský hraný film z roku 2019, který režíroval Levan Akin podle vlastního scénáře. Snímek měl světovou premiéru na Filmovém festivalu v Cannes 16. května 2019. V ČR byl uveden v roce 2019 na filmovém festivalu Mezipatra.\n\n16letý Merab už od dětství tančí v gruzínském národním souboru. Tanci podřizuje všechno a usiluje stát se profesionálním tanečníkem. Jednoho dne se v souboru objeví nový tanečník Irakli. Pro Meraba to znamená nejen nového konkurenta, ale uvědomuje si, že se do Irakliho zamiloval.\n\n"}
{"id": "1538932", "url": "https://cs.wikipedia.org/wiki?curid=1538932", "title": "Boadin", "text": "Boadin\n\nSvatý Boadin byl irský benediktinský mnich.\n\nNarodil se v Irsku a odešel do Francie, kde vstoupil do benediktinského kláštera. Dodržoval přísnou řeholi svatého Benedikta. Byl znám svou laskavostí.\n\nVíce informací o něm není známo. V současné době nevíme, ani kdy žil.\n\nJeho svátek se slaví 11. ledna.\n\n"}
{"id": "1538937", "url": "https://cs.wikipedia.org/wiki?curid=1538937", "title": "Chrám svatého Mikuláše (Izky)", "text": "Chrám svatého Mikuláše (Izky)\n\nDřevěný chrám svatého Mikuláše (ukrajinsky:\"Церква Святого Миколи Чудотворця\") se zvonicí se nachází v obci Izky v okrese Mižhirja v Zakarpatské Ukrajině. Náleží do skupiny kostelů tzv. verchovynského baroka. Je památkou architektury 18. století pod evidenčním číslem 21-224-0005.\n\nV roce 1751 v obci Izky stály tři kostely a Mikulášský byl opravován, takže mohl být postaven na začátku 18. století nebo dříve, podle dendrochronologie z roku 1767. Výsledky průzkumu naznačují, že kostel byl postaven v 17. století, ze kterého se dochovaly stěny centrálního srubu, spodní a vrchní věnce stavby a další stopy po přestavbách.\n\nPůvodní dřevěný chrám byl postaven se třemi věžičkami ze smrkového dřeva v bojkovském stylu. V roce 1798 byl přestavěn do barokní podoby. Na centrální širokou část byla položena nová sedlová střecha. K centrální části přilehlá z východní strany úzké kněžiště a ze západní úzký babinec. K západní stěně babince je připojena na šesti vyřezávaných sloupech otevřená dvouřadá galerie. Nad babincem se tyčí na čtvercovém půdorysu hranolová věž zvonice, která je zakončena cibulovou plechovou bání s lucernou ukončenou opět cibulovou bání. Věž je členěna římsou na dvě části, v horní jsou umístěny na všech čtyřech stranách ciferníky věžních hodin. Pod přesahující šindelovou střechou kostela vznikl arkádový ochoz. Smrkové stěny jsou pobity šindelem. \n\nV interiéru se dochovala ikona tzv. Zakarpatské Madony z 16. století a ikonostas z 18. století.\n\nZvonice pochází z 18. století. Vzhledově má odlišný výraz, ale patří do skupiny hornotiských štenýřových zvonic jako je zvonice v obci Heten a Četfalva.\n\nZ dubového trámového roštu vyrůstá štenýřový hranol o čtyrech rohových štenýřích, doplněný čtyřmi mezilehlými a jedním středovým štenýřem. Půdorys je čtvercový. Konstrukce je zpevněna důkladným zavětrováním. Na přesahujících částech trámového roštu jsou vztyčeny opěrné sloupky, na kterých je šikmá spodní obvodová střecha. Věž je zakončena zvonovým patrem s okny s okenicemi a ukončena s jehlanovou střechou. Zvonice je bedněná v dolní části střechy jsou plechové, boky věže jsou pokryté dubovým šindelem. \n\nZavěšené zvony byly odlity českou zvonařskou firmou Manoušek a spol. Zvony se nazývají: svatý Ivan, svatý Jiří a svatý Mikuláš. který je zdoben reliéfem svatého Mikuláše.\n"}
{"id": "1538941", "url": "https://cs.wikipedia.org/wiki?curid=1538941", "title": "Tituly a vyznamenání Mahathira Mohamada", "text": "Tituly a vyznamenání Mahathira Mohamada\n\nMahathir Mohamad, malajský politik, předseda vlády a ministr, obdržel během svého života mnoho národních i zahraničních vyznamenání a ocenění. Obdržel také čestné doktoráty jak na univerzitách v Malajsii tak v zahraničí.\n\nMahathir Mohamad obdržel řadu vyznamenání Malajsie i jednotlivých malajsijských států:\n\n\n\n\n"}
{"id": "1538945", "url": "https://cs.wikipedia.org/wiki?curid=1538945", "title": "Jollof rice", "text": "Jollof rice\n\nJollof rice (též \"benachin\") je rýžový pokrm ze západní Afriky. Jedná se o pokrm z dlouhozrné rýže (nejčastěji jasmínové nebo basmati) smíchané s rajčaty, rajčatovým protlakem, olejem (převážně palmovým), cibulí, kořením, solí a chilli papričkami. Existují dvě verze receptu: ghanská a nigerijská. Často se přidává také zelenina a maso (hovězí, kozí nebo rybí). Podobnými pokrmy jsou paella ze španělské kuchyně nebo jambalaya z americké kuchyně.\n\n\"Jollof rice\" se skládá ze dvou slov: slovo \"jollof\" je odvozeno od národa Wolofů, od nichž tento pokrm zřejmě pochází, \"rice\" je anglické označení pro rýži. Anglický název se používá především v anglicky mluvících zemích, jako je Ghana nebo Nigérie. Wolofský název tohoto pokrmu je však \"ceebu jën\" nebo \"benachin\". V Mali se pokrm označuje bambarským názvem \"zaamè\". Francouzský název je \"riz au gras.\"\n"}
{"id": "1538951", "url": "https://cs.wikipedia.org/wiki?curid=1538951", "title": "Strahlerovo číslo", "text": "Strahlerovo číslo\n\nStrahlerovo číslo (někdy také Horton–Strahlerovo číslo) se v matematice používá k označení jednotlivých větví ve stromových digramech. \n\nPoprvé čísla použili Robert E. Horton a Arthur Newell Strahler pro označení vodních toků v hydrologii. Podle Strahlerovy klasifikace vodních toků jsou přítoky hierarchicky číslovany podle velikosti. Metoda se také využívá při analýze L-systémů a hierarchicky uspořádaných biologických struktur, jako jsou dýchací a oběhové soustavy živočichů, při alokaci registrů pro kompilaci vysokoúrovňových programovacích jazyků a při analýze sociálních sítí. Alternativní systémy klasifikace vodních toků vyvinuli R. L. Shreve a J. H. Hodgkinson a kol. J. S. Smart předložil statistické srovnání Strahlerova a Shreveho systému, spolu s analýzou délek toků a internetových odkazů. \n\nVšechny stromové diagramy jsou v tomto kontextuorientované grafy větvené od kořene k listům. Stupeň vrcholu (uzlu) v diagramu odkazuje na počet jeho dceřiných větví. Strahlerovo číslo je uzlům v grafu přiřazeno ve vzestupném pořadí dle následujícího klíče: \n\n\nStrahlerovo číslo stromového diagramu je číslo jeho kořenového uzlu. \n\nAlgoritmicky se čísla přiřazují metodou prohledávání do hloubky a následným procházením stromu. Stejná čísla mohou být také generována pomocí procesu prořezávání, během kterého dochází v několika fázích k zjednodušení stromu. V každé z fází jsou odstraněny všechny listové uzly a větve všech jednostupňových uzlů vedoucích k listům. Strahlerovo číslo uzlu je pořadí fáze, kterou by během tohoto procesu došlo k jeho odstranění. Číslo celého diagramu je počet fází potřebných k odstranění všech jeho uzlů. Strahlerovo číslo stromového diagramu je odpovídajícím způsobem možné definovat jako výšku největšího úplného binárního stromu, který může být homeomorficky vložen do daného stromu. Strahlerovo číslo uzlu ve stromovém diagramu obdobně odpovídá výšce největšího úplného binárního stromu, který lze vložit pod tento uzel. \n\nKaždý uzel se Stráhlerovým číslem \"i\" se musí skládat alespoň ze dvou uzlů s číslem \"i-1\", čtyř uzlů s číslem \"i-2\" atd., a alespoň 2 listů. Nejvyšší hodnota Strahlerova čísla pro stromový diagram s \"n\" uzly je proto log \"n\" + 1. Pokud však diagram nevytvoří úplný binární strom, bude číslo nižší. U náhodně vybraného s \"n\" uzly se předpokládaná hodnota indexu kořenu nejpravděpodobněji blíží log\"n.\"\n\nV hydrologii se Strahlerovo číslo používá ke klasifikaci vodních toků. Každý tok v povodí je vnímán jako uzel stromového diagramu. Soutokem dvou toků prvního řádu vzniká tok druhého řádu. Dva toky druhého řádu tvoří po soutoku tok třetího řádu atd. Po soutoku toku vyššího s tokem nižšího řádu se řád hlavního (vyššího) toku nemění. Pokud se tedy do toku druhého řádu vlévá tok prvního řádu, je tok nadále označován je tok druhého řádu. Ke změně řádu dochází teprve po soutoku dvou toků druhého řádu. V hydrologii musí být stejně jako v případě stromových diagramů tok \"i\"-tého řádu napájen alespoň 2 různými přítoky prvního řádu. R. L. Shreve vyslovil hypotézu, podle které lze Horton–Strahlerovu klasifikaci uplatnit na všechny toky na Zemi. Pozdějším potvrzením hypotézy bylo také dokázáno, že neexistuje vysvětlení pro vznik systémů povodí a skladbu vodních toků v nich. \n\nHydrologie se zabývá stálými a občasnými vodními toky. Občasné vodní toky (také označované jako periodické) jsou takové, v jejichž přirozeném vodním režimu se vyskytuje období, ve kterém korytem neprotéká voda a tok není napájen podzemní vodou. Řád vodního toku může dosahovat hodnot od 1 (pro toky, které nemají přítoky) do 12 (ústí nejdelší a nejvodnatější řeky světa Amazonky). Největší řeky v České republice jsou sedmého až devátého řádu. Až 80 % všech světových řek spadá do skupin řek prvního až třetího řádu.\n\nStupeň rozvětvení říční sítě udává bifurkační poměr povodí. Pokud je jeho hodnota nízká, znamená to, že je voda koncentrována v jednom či několika málo korytech. V takovýchto povodích nastávají povodně s vyšší pravděpodobností než v povodích s vyšším bifurkačním poměrem, ve kterých je voda rovnoměrně rozložena do více koryt. Bifurkační poměr může také ukázat náchylnost k povodním v rámci jednoho povodí. \n\nStrahlerova klasifikace může být využita ve statistické analýze jakéhokoliv hierarchického systému: \n\n\nMinimální počet registrů procesoru nutných k vyhodnocení binárního stromu při překladu vyššího programovacího jazyka do jazyka symbolických adres, je roven Strahlerovu číslu daného stromu. V tomto kontextu je Strahlerovo číslo nazýváno také číslo registru. \n\nV některých případech binární strom vyžaduje více registrů, než je k dispozici. K jeho překladu do sledu příkazů pak může být použit Sethi–Ullmanův algoritmus, který maximálně využívá registry a minimalizuje využívání hlavní paměti a celkový počet příkazů ve finálním kódu. \n\nS použitím Strahlerova čísla pro označení větví ve stromovém diagramu souvisí \"bifurkační poměr\", který udává vyváženost diagramu. Pro každý řád \"i\" v hierarchii diagramu lze \"i\"-tý bifurkační poměr určit dle vzorce: \n\nkde \"n\" označuje počet uzlů \"i\"-tého řádu. \n\nV hydrologii poměr udává počet toků určitého řádu (formula_2) ku počtu toků o řád vyšší (formula_3). \n\nBifurkační poměr celého diagramu lze určit jako průměr bifurkačních poměrů jednotlivých řádů. Bifurkační poměr úplného binárního stromu je roven dvěma, u ostatních stromů je poměr menší. Bifurkační poměr je veličina bez jednotky. \n\nŠířku cesty libovolného neorientovaného grafu \"G\" můžeme definovat jako nejmenší existující číslo \"w\", pro které platí: neorientovaný podgraf \"G\" je podgrafem intervalového grafu \"H\", jehož maximální klika má \"w\"+1 vrcholů. \n\nStromový diagram můžeme považovat za neorientovaný graf, pokud nebereme v potaz jeho kořeny a orientaci. Šířka cesty stromových diagramů se liší od jejich Strahlerova čísla, úzce s ním však souvisí. Pro šířku cesty \"w\" a Strahlerovo číslo \"s\" stromového diagramu platí nerovnost: \n\nNa rozdíl od Strahlerova čísla se šířka cesty vztahuje i na cyklické grafy. Nelze ji však definovat pro jednotlivé uzly grafu, ale pouze pro graf jako celek. \n\n\n"}
{"id": "1538952", "url": "https://cs.wikipedia.org/wiki?curid=1538952", "title": "Formule 3 v roce 2019", "text": "Formule 3 v roce 2019\n\nFormule 3 v roce 2019 je první sezónou závodní série Formule 3. Šampionát je nový coby mistrovství světa vznikl spojení Evropské F3 a GP3 Series.\n"}
{"id": "1538956", "url": "https://cs.wikipedia.org/wiki?curid=1538956", "title": "ASK Slavia Praha", "text": "ASK Slavia Praha\n\nASK Slavia Praha, celým názvem Atletický sportovní klub Slavia Praha je lehkoatletický sportovní klub se sídlem v Edenu, Praze 10-Vršovicích.\n\nNení přesně známo, kdy byl založen atletický oddíl Slavia, ale byl založen za Rakouska-Uherska a (společně s klubem Sparta - tehdy \"Athletic Club Královské Vinohrady\") patří mezi první čtyři spolky v Českém království. Jeho vznik má zřejmě souvislost s českým literárním spolkem Slávia a spolkem velocipedistů, založeným na přelomu 19. a 20. století. Na pražské Letné byl tehdy otevřen atletický stadion nazvaný \"Slávie\" s běžeckou dráhou.\n\nV roce 1901 do spolku přešli někteří vynikající atleti např. František Janda-Suk, stříbrný medailista na Olympijských hrách v Paříži. I po vzniku Československa se Atletický oddíl Slavia se pravidelně umisťoval na nejvyšších příčkách sportovních soutěžích. Za klub startovala řady významných atletů i olympioniků, jako např. Luděk Bohman , Evžen Rošický, Tomáš Jungwirth, František Douda, či Slováci Peter Nemšovský, Ján Čado a další.\n"}
{"id": "1538957", "url": "https://cs.wikipedia.org/wiki?curid=1538957", "title": "Dikson (ostrov)", "text": "Dikson (ostrov)\n\nDikson () je ostrov v ústí Jenisejského zálivu v Karském moři. Leží na Severní mořské cestě ve vzdálenosti 1,5 km od pevniny, asi dvě hodiny letu od Severního pólu. Rozloha ostrova je 25 km², nejvyšší bod nepřevyšuje 50 m. Je tvořen převážně diabasy.\n"}
{"id": "1538966", "url": "https://cs.wikipedia.org/wiki?curid=1538966", "title": "Tituly a vyznamenání Wojciecha Jaruzelského", "text": "Tituly a vyznamenání Wojciecha Jaruzelského\n\nWojciech Jaruzelski, polský generál a politik, během svého života získal řadu ocenění a vyznamenání jak polských tak zahraničních.\n\n\n"}
{"id": "1538977", "url": "https://cs.wikipedia.org/wiki?curid=1538977", "title": "Hopfner HS-5/28", "text": "Hopfner HS-5/28\n\nHopfner HS-5/28 byl sportovně-turistický a cvičný hornoplošník vyráběný rakouskou společností Flugzeugbau Hopfner GmbH na konci 20. let. 20. století. Tento letoun byl vybavován vzduchem chlazenými hvězdicovými motory Walter NZ-60 (pětiválec) a Walter NZ-85 (sedmiválec).\nTheodor Hopfner po zrušení zákazu výroby letadel v Rakousku (1922) založil leteckou továrnu Flugzeugbau Hopfner GmbH se sídlem a výrobou na vídeňském letišti v Aspernu. Byla to první rakouská společnost, která po první světové válce vyrobila letadlo. V roce 1928, současně s vývojem dopravních letadel, Theodor Hopfner vyvíjel projekt lehkého víceúčelového letadla s názvem Hopfner HS-5/28 (HS.528). První let nového stroje se uskutečnil v červenci 1928. Hned v roce 1928 byly postaveny dva letouny s motory Walter NZ-60 a následující rok další dva s výkonnějším motorem Walter NZ-85, které byly určeny k používání švýcarským aeroklubem. Jeden z těchto posledně jmenovaných letounů zůstal v provozu až do roku 1934. O rok později, v roce 1929 byla postavena modernizovaná verze, typ Hopfner HS-8/29.\nHopfner HS-5/28 byl lehký sportovně-turistický a cvičný letoun postavený v Rakousku na konci 20. let. Byl to konvenční hornoplošník typu parasol. Byl to dvoumístný monoplán se sedadly v tandemových otevřených kokpitech. Letoun byl smíšené konstrukce. Křídlo a ocasní plochy byly ze dřeva s potahem vesměs plátěným. Trup, podvozek, kormidlo a vzpěry křídel byly z ocelových trubek. Trup byl potažen vpředu dýhou, jinak plátnem. Obě poloviny křídla byly neseny baldachýnem z trubek a lehce zdviženy do tvaru V. Vodorovná a svislá ocasní plocha byly ze dřeva, potaženy dýhou a polepeny plátnem.\n\nMotorové lože bylo vyrobeno z ocelových, nýtovaných plechů. K trupu bylo připevněno čtyřmi čepy. Benzínová nádrž byla v baldachýnu, olejová nádrž v trupu letounu za motorem. Přistávací podvozek byl pevného typu s koly se širokým rozchodem a byl vybaven tlumiči se stlačeným vzduchem. Ostruha měla svislé pérování a byla podepřena k trupu dvěma šikmými vzpěrkami.\n\nByly vyrobeny pouze 4 letouny. Dva letouny imatrikulované v Rakousku pod označením A-50 a A-60 (OE-DLD) byly vybaveny motorem NZ-60. Letadlo OE-DLD létalo až do roku 1936 v Motorfliegergruppe Wien Nr. 51 (Vídeňská letecká skupina č. 51).\n\nKromě toho byly vyrobeny dvě modernizované verze letadla, označené jako Hopfner HS-5/28a (HS.528a). Tyto stroje byly vyvinuty speciálně pro Švýcarsko a byly poháněny motorem Walter NZ-85 o výkonu 85 koní. První letadlo přestavěné v listopadu 1928 z A-50 dostalo ve Švýcarsku imatrikulaci CH-231. Ten byl používán až do roku 1934. Druhý letoun imatrikulovaný CH-209 byl dodán v březnu 1929. Nejprve jej využíval Zürcher Flug Club a později Aero Club Suisse rovněž v Curychu. Nakonec byl tento letoun v roce 1935 opět prodán zpět do Rakouska, kde dolétal s imatrikulací OE-DOB.\n\nPůvodní verze tohoto letounu přestavěná na HS-5/28a (po instalaci nového motoru Walter NZ-85) někdy bývá označována jako HS-8/29. Oba typy totiž měly stejný motor. Podle jiného zdroje se jednalo o skutečnou přestavbu na HS-8/29.\n\n\nRozdílné hmotnosti a rychlosti jsou dány různými motory. Nižší čísla platí pro NZ-60. Údaje dle\n\n\n\n\n\n\n"}
{"id": "1538979", "url": "https://cs.wikipedia.org/wiki?curid=1538979", "title": "Fluorid fosforečný", "text": "Fluorid fosforečný\n\nFluorid fosforečný je chemická sloučenina se vzorcem PF. Je to bezbarvý, toxický plyn, který na vzduchu dýmá.\n\nFluorid fosforečný je možné připravit fluorací chloridu fosforečného pomocí AsF nebo CaF, příp. rozkladem Na[PF] nebo Ba[(PF)]:\n\nRentgenová strukturní analýza prokázala, že má fluorid fosforečný geometrii trigonální bipyramidy. Má tedy dva typy fluoridových atomů, axiální a ekvatoriální, jejich vazebné délky se mírně liší v pevné fázi, ale v plynné a kapalné jsou, díky Berryho pseudorotaci, stejné.\n\nF NMR nedokáže rozlišit, ani při teplotě -100 °C, axiální a ekvatoriální fluoridy, důvodem je rychlost výměna těchto ligandů, která je vyšší než snímkovací frekvence NMR.\n\nFluorid fosforečný je Lewisova kyselina, proto tvoří různé adukty s bázemi. Velmi studované jsou adukty s pyridinem. Adukty s primárními a sekundárními aminy samovolně přecházejí na dimerní struktury s můstkovými atomy dusíku, které lze popsat vzorcem [PF(NR)].\n"}
{"id": "1538981", "url": "https://cs.wikipedia.org/wiki?curid=1538981", "title": "Josef Chabroň", "text": "Josef Chabroň\n\nJosef Chabroň (* 15. prosince 1955) je bývalý český hokejový útočník. \n\nV československé lize hrál za CHZ Litvínov a TJ Vítkovice. Nastoupil ve 404 ligových utkáních, dal 153 gólů a měl 95 asistencí. V nižších soutěžích hrál během vojenské služby za Duklu Jihlava „B“. Začínal v Opavě.\n\n\n"}
{"id": "1538982", "url": "https://cs.wikipedia.org/wiki?curid=1538982", "title": "DB Cargo Czechia", "text": "DB Cargo Czechia\n\nDB Cargo Czechia s.r.o. (DBCCZ) je český železniční dopravce se sídlem v Ostravě. Jedná se o dceřinou společnost německého dopravce DB Cargo, která byla založena v roce 2016 odkoupením společnosti Arriva CR (původně dcera firmy Arriva Transport Česká republika). Vznik společnosti byl reakcí na prodej významného českého dopravce Advanced World Transport polské firmě PKP Cargo.\n\nSpolečnost dostala k dispozici 32 lokomotiv EuroSprinter. Nákladní vlaky pro tuto společnost všek zpočátku provozoval dopravce Arriva vlaky (rovněž ze skupiny Deutsche Bahn), první vlak na vlastní licenci odvezla společnost DBCCZ 10. září 2017. Na jaře 2019 zahrnoval provoz této společnosti (na vlastní licenci i licenci Arriva vlaky) zhruba 7 párů vlaků týdně v tranzitu přes ČR. Od dubna 2019 DBCCZ začalo přes Česko (v úseku Horní Lideč - Děčín) přepravovat pneumatiky z výrobního závodu v Púchově do logistického skladu v Hannoveru. Původně (od roku 2001) tyto vlaky přepravovalo ČD Cargo, nový dopravce DBCCZ vlaky začal vozit s pomocí lokomotiv řady 363 pronajatých od ZSSK Cargo. V roce 2019 se společnost podílela rovněž na přepravách železné rudy z polského přístavu Świnoujście do železáren ArcelorMittal Ostrava. Od začátku platnosti GVD 2019/2020 společnost převzala od dopravce Arriva vlaky přepravy ocelových svitků v české části relaci Ziltendorf - Senica, na této relaci také na počátku roku 2020 zahájila pravidelný provoz lokomotiv Siemens Vectron DB Cargo na síti Správy železnic.\n\nV únoru 2019 společnost získala rovněž bezpečnostní osvědčení, část B, od slovenského Dopravného úradu, takže může působit jako dopravce také na síti ŽSR.\n\n"}
{"id": "1538983", "url": "https://cs.wikipedia.org/wiki?curid=1538983", "title": "Health Level Seven International", "text": "Health Level Seven International\n\nHealth Level Seven International (zkráceně HL7 International nebo jen HL7) je nezisková organizace zabývající se vývojem standardů HL7. Většina standardů produkovaných HL7 Int. má ANSI nebo ISO certifikaci.\n\nByla založena v roce 1987 a její sídlo je v Ann Arbor, v americkém státě Michigan. Do HL7 Int. je zapojeno více než 500 firem z více jak 50 zemí světa. \n\nMise Health Level Seven International je poskytovat standardy, které umožní globální interoperabilitu zdravotnických dat.\n\nHL7 International je tvořena pracovními skupinami sestávajících z dobrovolníků z celého světa. V čele organizace je představentstvo. Výsledná práce pracovních skupin poté podléhá hlasování komunity.\nK organizaci HL7 International jsou přidružené mezinárodní organizace – národní pobočky (international affiliates), jejichž posláním je prosazování standardů a jejich přizpůsobení. Pobočkou pro Česko je HL7 Česká republika.\n\n"}
{"id": "1538987", "url": "https://cs.wikipedia.org/wiki?curid=1538987", "title": "Šigenobu Ókuma", "text": "Šigenobu Ókuma\n\nŠigenobu Ókuma (大隈 重信, 11. března 1838, Saga – 10. ledna 1922, Tokio) byl japonský politik, 5. premiér Japonska v roce 1898 a v letech 1914–1916. Byl znám jako propagátor západní kultury a westernizace Japonska. Byl liberálem a anglofilem.\nByl synem samuraje z klanu Saga. Již v mládí, krátce po smrti svého otce, zavrhl tradiční japonské vzdělání a zvolil vzdělání evropské, především za pomoci Guido Verbacka, nizozemského misionáře působícího v Nagasaki. V politice se začal angažovat jako podporovatel přesunu moci od klanu Tokugawa zpět k japonskému císaři (hnutí \"sonno joi\"). Když císař Meidži roku 1868 skutečně získal moc pro císařský dvůr a zároveň se rozhodl pro modernizaci Japonska (reformy Meidži), byl krátce poté Ókuma povolán do vlády. Patřil pak ke hlavním architektům reforem, především v ekonomické oblasti. Za fiskální politiku vlády byl odpovědný v letech 1869–1881. V závěru této etapy byl i ministrem financí (\"okurakjo\"). Proslul tím, že když byli členové vlády požádáni, aby navrhli novou japonskou ústavu, Ókuma přišel s nejradikálnějším návrhem, podle nějž by se do roka konaly první demokratické volby, vznikl by parlament a nový vládní kabinet by podle britského vzoru odpovídal tomuto parlamentu. Tento návrh nebyl přijat a stál Šigenobu ministerské křeslo, po konfliktu s Hirobumi Itóem, centrální osobností vlády, jakkoli stále ještě nikoli premiérem (tento post byl ustaven až roku 1885). Spor odhalil Ókumu jako zdaleka \"nejzápadnějšího\" a nejdemokratičtějšího japonského politika své doby a vyvolal velký ohlas na japonské politické scéně, takže Šigenobu po odchodu z kabinetu založil novou politickou stranu \"Rikken Kaišintó\" (Progresivní stranu), která britský parlamentní model dále propagovala, byť ne zcela úspěšně, neboť císař vyhlásil roku 1889 ústavu mnohem konzervativnější, ukotvující spíše panující oligarchii. Po odchodu z kabinetu, roku 1882, založil Šigenobu Univerzitu Waseda v Tokiu, soukromou vysokou školu, která patří dodnes k nejprestižnějším v císařství. Roku 1888 se do vlády vrátil a zaujal post ministra zahraničí (1888–1889, 1896–1897), později i ministra zemědělství a obchodu (1897). V roce 1898 svou stranu spojil se stranou \"Jijutó\" (Liberální stranou), první japonskou politickou stranou, založenou Itagaki Taisukem. Nová strana nesla název \"Kenseitó\" (Konstituční strana). Spojení s Taisukem mu vyneslo i premiérský post, byť jen nakrátko. V roce 1907 odešel z politiky, chtěl se věnovat plně univerzitě a také žurnalistice a vydavatelské činnosti, vlastnil či vedl významné liberální noviny – \"Hoči Šimbun\", \"Šin Nippon\" a \"Taikan\". Avšak v roce 1914 mu byl nabídnut znovu post premiéra a přijal. Přibral si brzy i resorty zahraničních věcí (1915) a vnitra (1914–1915). Vedl tak Japonsko v době první světové války, což byla ovšem pro Japonsko doba rozkvětu, neboť se války účastnilo spíše symbolicky (na straně Trojdohody) a především bohatlo na obchodu. Šigenobu ovšem v úřadě zhoršil vztahy s Čínou, na níž vyvinul značný tlak. V roce 1916 ze zdravotních důvodů rezignoval a definitivně odešel z politiky. \n"}
{"id": "1538995", "url": "https://cs.wikipedia.org/wiki?curid=1538995", "title": "Karel Obršlik", "text": "Karel Obršlik\n\nKarel Obršlik (někdy také Obršlík nebo Oberšlík, 29. prosince 1888, Třebíč – 1973) byl český lékař. \n\nKarel Obršlik se narodil v roce 1888 v Třebíči, studoval na gymnáziu v Třebíči za podpory JUDr. Karla Přerovského, patřil k nejlepším žákům a tak po maturitě nastoupil na fakultu medicíny ve Vídni. Po začátku první světové války nastoupil jako vojenský lékař do rakouské armády a pracoval v jugoslávských zemích. Tam se také v roce 1917 oženil a po skončení války se vrátil do Třebíče za matkou a představil ji svoji ženu, se kterou následně odešel do Jugoslávie. V druhé světové válce pak pomáhal jugoslávských partizánům v Národně osvobozenecké armádě Jugoslávie a časem se stal i osobním lékařem Josipa Brože Tita.\n\nPo skončení druhé světové války pracoval i nadále v jugoslávské armádě, zemřel v roce 1973.\n"}
{"id": "1539000", "url": "https://cs.wikipedia.org/wiki?curid=1539000", "title": "Antonio Rinaldi", "text": "Antonio Rinaldi\n\nAntonio Rinaldi (1709, Palermo – 10. dubna 1794, Řím) byl italský architekt působící v ruských carských službách.\n\nRinaldi se vyučil v rodném Římě u Lugiho Vanvitelli. V roce 1751 jej hetman Razumovský povolal do Baturynu, aby zde v letech 1752 až 1753 vystavěl jeho sídlo. Od roku 1755 Rinaldi pracoval v Petrohradu. V roce 1756 se stal dvorním architektem následníka carského trůnu, Petra III., v jehož službách vystavěl několik budov v Oranienbaumu. Jeho architektura až doposud pokračovala v tradici rokoka, prvním impulsem k jeho příklonu ke klasicismu byl teprve vliv ruských architektů. \n\nV dalších letech získal ohromné zakázky od Kateřina II. a Grigorije Grigorjeviče Orlova. Vystavěl tak například Kateřinskou katedrálu v tehdejším Jamburgu (dnešní Kingisepp) a pro Orlova Mramorový palác v Petrohradu a rozlehlý palácový komplex v Gatčině. \n\nRoku 1784 se Rinaldi vrátil zpět Itálie. Roku 1764 započatou výstavbu katedrály svatého Izáka v Petrohradu nedokončil a po roce 1798 projekt převzal jeho krajan Vincenzo Brenna, avšak již roku 1818 byl chrám nahrazen novou monumentální stavbou. \n\nZa své architektonické zásluhy byl Rinaldovi v Gatčinském paláci kolem roku 1782 odhalen mramorový medailon od Fedota Ivanoviče Šubina. \n\n"}
{"id": "1539013", "url": "https://cs.wikipedia.org/wiki?curid=1539013", "title": "Zener", "text": "Zener\n\nZener je příjmení více osobností:\n\n\nPodobné: \n\n"}
{"id": "1539023", "url": "https://cs.wikipedia.org/wiki?curid=1539023", "title": "Breandan", "text": "Breandan\n\nSvatý Breandan byl irský benediktinský mnich a opat, žijící v 5. století.\n\nNarodil se v Irsku. Stal se mnichem a odešel do Británie. Byl pronásledován pelagianisty a hledal útočiště v klášteře v Gálii, zde se stal opatem. Více informací není známo.\n\nJeho svátek se slaví 11. ledna.\n\n"}
{"id": "1539027", "url": "https://cs.wikipedia.org/wiki?curid=1539027", "title": "Čunggun", "text": "Čunggun\n\nČunggun (korejsky: 중근, v anglickém přepisu Jung-Geun nebo Joong-Gun) je tul, který se učí nositelé technického stupně 4. kup v bojovém umění taekwondo. Tul vytvořili v letech 1962–1964 podplukovník U Čonglim a seržant Kim Bokman.\n\nAn Čung-gun byl korejský národní hrdina, který zlikvidoval japonského protektora Hirobumi Ita, který sehrál hlavní roli v připojení Koreje k Japonsku. 32 pohybů symbolizuje věk, ve kterém byl popraven ve vězení v čínském městě Lü-šun.\n\nVýchozí postoj: moa čunbi sogi B\n\n\nZávěrečný postoj: moa čunbi sogi B\n\n"}
{"id": "1539031", "url": "https://cs.wikipedia.org/wiki?curid=1539031", "title": "Johann Heinrich Gottlob von Justi", "text": "Johann Heinrich Gottlob von Justi\n\nJohann Heinrich Gottlob Justi (1720, Brückenu, Durynsko – 21. července 1771, Kostřín, Lubušské vojvodství), byl otcem zakladatelem kameralistické vědy a významný německý myslitel politické vědy a ekonomie v 18 století.\n\nJohann Heinrich Gottlob von Justi byl synem saského inspektora pro potravní daň na čáře. Absolvoval Gymnásium v Quedlinburgu a v Sasku roku 1741 vojenskou službu. Mezi lety 1742 s 1744 studoval právo a kameralistiku na Univerzitě ve Wittenbergu, v Jeně a v Lipsku, kde také odpromoval. Po ukončení studia sloužil během Druhé slezské války v Pruské armádě. V roce 1750 konvertoval ve službách jako právník vévodkyně Sasko-Eisenachské ke katolické víře. Později obdržel profesorský titul za své dílo v oblasti kameralistiky na v té době nově založené Tereziánské akademii ve Vídni, na které mezi lety 1750 a 1753 přednášel. Ve stejném období se snažil přesvědčit rakouskou vládu investovat do masové výroby hedvábí a porcelánu, vybudovat rakousko nezávislost na těchto typicky čínských exportech. V pozdější době získal titul profesora rétoriky. \n\nPo krátkém pobytu v Erfurtu a Lipsku započal Justi v roce 1755 v Göttingenu kariéru policejního ředitele. Během tohoto působení, přednášel Justi na Göttingenské univerzitě o státním hospodářství, přičemž zároveň i působil v Göttingenské akademii věd. V roce 1757 přijal Justi pozvání dánského ministra Bernstorffa, a až do roku 1960, kdy se přestěhoval do Berlína, působil jako jeho poradce. V roce 1765 byl Justi jmenován ředitelem pruské Správy dolů. V této funkci byl také roku 1768 zatčen pro zneužívání vládních dotací. Až do své smrti 21. července 1771 byl vězněn v Kostříni. \n\nDílo Johanna Heinricha Gottloba von Justiho se skládá z přibližně 50 jednotlivých publikací, ve kterých se zabývá folosofií, literární teorií, technologiemi, geologií, chemií, fyzikou, politikou a především ekonomií.\n\nJedním z nejvýznamnějších Justiho děl z oblasti ekonomie je dvousvazková \"Státní ekonomika neboli Pojednání o všech hospodářských či ekonomických záležitostech neboli Kameralistická věda\" (1755, \"Staatswirtschaft oder Systematische Abhandlung aller ökonomischen oder Cameralwissenschaften\"), které se stalo výchozím dílem pro výuku kameralistické vědy v Rakousku. Nejenom tímto dílem Johann Heinrich Gottlob von Justi přispěl k reformě rakouského vzdělávání za císařovny Marie Terezie. Justi se v díle vymezuje vůči snahám mnohých evropských státníků o výstavbu systému hospodářské politiky pouze na základě ekonomických teorií, zdůrazňuje odlišnost zemí a především odlišné historické zkušenosti s finančními nástroji v rukách státu. Každý stát by podle Justiho měl k hospodářské politice přistupovat pragmaticky s přihlédnutím k historickým zkušenostem daného státu. \n\n\"Ucelené pojednání o manufakturách a fabrikách\" (1758, \"Vollständige Abhandlung von denen Manufakturen und Fabriken, I., II.)\" Toto pojednání je rozděleno do šesti oddílů a pěti hlavních částí (\"Hauptstück),\" což jsou vlastně jednotlivé pododdíly. V prvním oddíle se Justi zabývá hutěmi zpracovávajícím zlato a stříbro. Druhý oddíl je věnován hutím zpracovávajícím zbylé kovy, kromě železa a oceli, těm je věnován třetí oddíl. Ve čtvrtém oddíle se Justi zabývá porcelánkami a sklárnami, v pátém oddílu fabrikami zpracovávajícími sůl a barvy a v posledním šestém oddílu zpracování kůže, papíru a dalšími odvětvími průmyslu.\n\n\"Finanční systém\" (1766, \"System des Finanzwesens\")\n\n\"Základy politické vědy\" (1756, \"Grundsätze der Polizeiwissenschaft\")\n\n\"Základní rys dobré vlády\" (1759, \"Der Grundriß einer guten Regierung\")\n\n\"Přirozenost a bytí států, jakožto základ státnictví, politiky a starších vládnutím se zabývajících věd, taktéž jako zdroj všech zákonů\" (1760, \"Die Natur und das Wesen der Staaten, als die Grundwissenschaft der Staatskunst, der Polizey, und alter Regierungswissenschaften, des-gleichen als die Quelle aller Gesetze\")\n"}
{"id": "1539034", "url": "https://cs.wikipedia.org/wiki?curid=1539034", "title": "Karel Sedláček (motocyklový závodník)", "text": "Karel Sedláček (motocyklový závodník)\n\nKarel Sedláček (* 4. listopadu 1939) je bývalý český silniční motocyklový závodník. \n\nV Mistrovství Československa silničních motocyklů startoval v letech 1969–1979. Začínal ve třídě do 125 cm³ na motocyklu ČZ. V roce 1969 skončil celkově na 13. místě. V následujícím roce skončil celkově na 7. místě, ale vyhrál první mistrovský závod v Gottwaldově. V roce 1971 skončil celkově na 3. místě (na motocyklu MZ). V roce 1972 obhájil na stejném motocyklu 3. místo a vyhrál závod v Písku. Startoval i ve třídě do 250 cm³ na Jawě. V roce 1974 skončil na 21. místě na motocyklu MZ Delfín 125 cm³ při závodě Grand Prix Československa v Brně. Dalším úspěchem bylo celkové třídě místo ve třídě do 125 cm³ a vyhraný závod České Třebové v roce 1975. Jeho nejlepším výsledkem jsou v celkovém pořadí dvě druhá místa ve třídě do 125 cm³ z let 1976 a 1978, první na MZ, druhé již na Morbidelli, koupené od Vladimíra Šamšeňáka. Závodní kariéru ukončil po těžké havárii při třetím mistrovském závodě roku 1979 ve Velkém Meziříčí.\n\n\n\n"}
{"id": "1539035", "url": "https://cs.wikipedia.org/wiki?curid=1539035", "title": "David Babka", "text": "David Babka\n\nDavid Babka (* 13. dubna 1978 Praha) je český kytarista, hrající rock a country. Koncem devadesátých let spolupracoval s Joe Karafiátem. V letech 2002 až 2006 hrál na pedálovou steel kytaru v kapele Greenhorns zpěváka Honzy Vyčítala. Později vystupoval například s Philem Shoenfeltem, Kamilem Střihavkou, Tomášem Linkou či Anetou Langerovou. Od roku 2015 hraje ve skupině Tučňáci. Počínaje rokem 2016 působí v undergroundové kapele The Plastic People of the Universe. Také působí ve skupině November 2nd. Do roku 2006 působil v kapele Selfbrush. Roku 2016 hostoval na albu \"Vařím si čaj\" kapely Blue Rocket. Také skládá hudbu k divadelním inscenacím.\n\n"}
{"id": "1539039", "url": "https://cs.wikipedia.org/wiki?curid=1539039", "title": "Debian GNU/w32", "text": "Debian GNU/w32\n\nDebian GNU/w32 (nebo také Debian GNU/Win32) byl port prostředí a funkcionality operačního systému Debian GNU/Linux, který byl určen pro jakoukoliv implementaci win32. Mezi některé z těchto implementací win32 patří systémy, které jsou zdarma (například Wine, ReactOS, ...), a nebo jsou komerční (Microsoft Windows, IBM OS/2). Projekt zahrnoval přenesení prostředí operačního systému Debian GNU/Linux primárně do POSIX prostředí Cygwin. Nový port měl zahrnovat standardní nástroje specifické pro Debian:\n\nProč vzniknul port Debian GNU/w32 (Debian GNU/Win32):\n\n\nZákladní systémové komponenty obsahovaly GNU Compiler Collection (GCC), GNU C Library (glibc) a GNU Core Utilities (coreutils), ale také GNU Debugger (GDB), GNU binutils (binutils), Bash (příkazový shell). Port měl být k dispozici pro procesorovou platformu Intel (w32-i386 nebo win32-i386). Port nebyl nikdy uvolněn a následně byl jeho vývoj opuštěn.\n\nNa vývoji portu Debian GNU/w32 (Debian GNU/Win32) se podíleli zejména:\n\n\nKoncepčně byly rozpracovány ještě dva další obdobné porty prostředí Debian GNU/Linux na platformy Microsoft Windows a IBM OS/2:\n\nOba projekty byly pouze ve fázi myšlenkových konceptů a vývojáři byly nakonec opuštěny. Vývoj obou portů se nikdy nedostal do fáze realizace. Oba uvedené porty měly být k dispozici pro procesorovou platformu Intel. Oficiální označení nebylo nikdy zavedeno. Lze ale přdpokládat, že by byly tyto porty ve své době označeny jako mingw-i386 a posix2-i386 (případně posix-2-i386).\n\n\n\n"}
{"id": "1539049", "url": "https://cs.wikipedia.org/wiki?curid=1539049", "title": "Pieta z Nesvačil", "text": "Pieta z Nesvačil\n\nPieta z Nesvačil (kolem 1410–1415) je považována za dílo řezbáře označovaného jako Mistr nesvačilských soch, který se patrně vyučil v dílně Mistra Týnské Kalvárie. Socha pochází z kostela Nalezení svatého Kříže v Nesvačilech a je vystavena v expozici středověkého umění Národní galerie v Praze. \nSocha z lipového dřeva, vzadu vyhloubená, s původní polychromií, výška 97 cm. Roku 1930 byly doplněny chybějící nohy Krista, při restaurování sochy opět odstraněny. Roku 1946 sochu restauroval F. Kotrba. \n\nPieta z Nesvačil se řadí k symetrickým pietám vrcholného krásného slohu. Kompaktností vychází z tradice parléřovských piet, odkud převzala horizontální polohu Kristova těla s rukama přeloženýma přes sebe i úzkou trnovou korunu. Z této předlohy pochází i kompozice Mariina šatu pod koleny, ale schématem mísovitých záhybů a postranních kaskád drapérie již tato pieta patří k období poklasického krásného slohu. Tradičním českým motivem je plochý lem, položený přes pravé koleno Marie i límcovité uspořádání šatu nad pasem. Některými rysy se shoduje s jinými díly Mistra Týnské Kalvárie a okruhu jeho dílny, zejména s Pietou z Litoměřic nebo Madonou z františkánského kostela v Plzni, ale odlišuje ji typika tváří a chybí expresivní náboj. Oproti blízké Pietě z Jedlky je nesvačilská socha masivnější a oživena vzájemným nakloněním hlav Marie a Krista. Delikátní gesto Marie, která levou ruku klade na bezvládnou ruku syna a sklání k němu tvář navozuje psychickou atmosféru tichého smutku. \n\nTzv. Mistr nesvačilských soch je autorem kvalitní Madony z Nesvačil. S atribucí Piety stejnému sochaři se neztotožnili Jiří Fajt a Jan Royt. Také Jan Mikeš nalezl předlohy nesvačilské Piety spíše ve skupině soch zahraničního původu, zejména Pietě z Nonnbergu a Pietě z Lienz. Ty jsou typické tím, že Marie sedí poměrně nízko a prodloužením jejího těla sochař vyrovnává proporčně dlouhé tělo Krista. Mariina rouška splývá vpravo v bohatých kaskádách a na levé straně je podstrčena pod klopou pláště. Pro celou skupinu těchto piet je typickým rysem až přehnané nakupení skladů Mariina pláště pod Kristovou ranou nad jejím pravým kolenem. Může jít o detail s ikonografickým významem, který odkazuje ke korporálu – přehozu pod mešní víno a hostie. \n\n"}
{"id": "1539053", "url": "https://cs.wikipedia.org/wiki?curid=1539053", "title": "Hirving Lozano", "text": "Hirving Lozano\n\nHirving Rodrigo Lozano Bahena (* 30. července 1995 Ciudad de México) je mexický fotbalista. Od roku 2019 je hráčem italského prvoligového klubu SSC Neapol.\n\nHraje nejčastěji na pozici levého křídla. Je všestranným hráčem, který se díky dobré kondici zapojuje do obranné i útočné činnosti. Byl vyhlášen nejlepším hráčem zóny CONCACAF za rok 2018.\n\nJe odchovancem klubu CF Pachuca. Vyhrál s ním Ligu MX v roce 2016 a Ligu mistrů CONCACAF 2017. V roce 2017 odešel do nizozemského klubu PSV Eindhoven, s nímž vyhrál v roce 2018 Eredivisie. Do Neapole přestoupil za čtyřicet milionů eur, což je rekordní částka v historii klubu.\n\nJe vítězem mistrovství CONCACAF hráčů do 20 let 2015. V seniorské mexické reprezentaci debutoval v roce 2016 a ve 38 mezistátních zápasech vstřelil 10 branek. Startoval na Letních olympijských hrách 2016, Copa América Centenario, Konfederačním poháru 2017 a mistrovství světa ve fotbale 2018. Na MS 2018 vstřelil jedinou branku ve vítězném utkání Mexičanů s obhájcem titulu z Německa. \n\nJe známý pod přezdívkou Chucky.\n"}
{"id": "1539054", "url": "https://cs.wikipedia.org/wiki?curid=1539054", "title": "Bitva u Srbínova", "text": "Bitva u Srbínova\n\nBitva u Srbínova též \"bitva u Zorndorfu\" z 25. srpna 1758 byl jeden ze střetů sedmileté války. \n\nStály proti sobě pruské armády vedená králem Friedrichem II. a ruská carská armáda pod velením Wilhelma von Fermor. \n\nDíky porážce Rusů se Fridrichovi podařilo zastavit průnik ruských sil do Braniborska, které tvořilo jádro Pruského císařství.\n"}
{"id": "1539062", "url": "https://cs.wikipedia.org/wiki?curid=1539062", "title": "Alpha Code", "text": "Alpha Code\n\nAlpha Code je připravovaný koprodukční americko-český sci-fi romantický filmový thriller. Snímek byl natáčen mimo jiné v Atom Muzeu ve vojenském újezdu v Brdech a v Praze. Premiéra se má uskutečnit v roce 2020. V hlavních rolích hrají Denise Richards, Randy Couture, Bren Foster.\n\n"}
{"id": "1539071", "url": "https://cs.wikipedia.org/wiki?curid=1539071", "title": "Puejové", "text": "Puejové\n\nPuejové jsou etnikum žijící především v jižní Číně. Podle sčítání lidu z roku 2010 žije v Číně 2,9 milionu Puejů, což z nich činí jedenáctou největší z 56 etnických skupin oficiálně uznaných Čínskou lidovou republikou. Žijí především v provincii Kuej-čou, která je proslulá svou etnickou pestrostí (národnostní menšiny zde tvoří více než 37 % obyvatelstva). Menší část čínských Puejů žije v provinciích Jün-nan a S’-čchuan. Někteří Puejové žijí také ve Vietnamu, kde jsou jednou z 54 oficiálně uznaných etnických skupin. Hovoří puejštinou, která patří mezi tajsko-kadajské jazyky. Tento jazyk má blízko k čuangštině, oficiálnímu jazyku provincie Kuej-čou, ovšem liší se psanou formou. Ta byla vytvořena lingvisty v 50. letech 20. století a je založena na latince (zatímco čuangština užívá čínské znaky). V roce 1995 se čínská vláda rozhodla přerušit vzdělávání v puejštině a nyní je veškerá výuka vedena v čínštině. Puejové jsou jedním z nejstarších národů Číny a žijí na jihu Číny více než 2000 let. V Kuej-čou jsou považováni za „domorodce“. Je pravděpodobné, že původně vytvářeli jediné etnikum společně s Čuangy. Kolem roku 900 již byly ovšem odděleni. Někteří Puejové se nicméně za Čuangy považují. Do čínské civilizace byli Puejové zapojeni za dynastie Tchang. Politicky ztratili Puejové autonomii za dynastie Čhing (od 17.–18. století), která začala do oblasti vysílat vojenské správce a přestala respektovat tradiční místní vládce. Pueje to vedlo k povstání (tzv. Nanlongské povstání z roku 1797), které prohráli a čelili následně řadě represí, což mnoho z nich vedlo k odchodu do Vietnamu. Polotropické podnebí náhorní plošiny, kde většina Puejů žila, z nich učinilo v minulosti zvláště pěstitele kakaa, bavlny a čiroku. Z řemesel převládalo tkalcovství a barvení tkanin. Mnoho Puejů tímto tradičním stylem žije dodnes. K tomu přispívá i nízká míra vzdělanosti, pouze 12 % Puejů navštěvovalo střední školu, což je jedna z nejnižších úrovní mezi všemi etnickými menšinami v Číně. Puejové jsou povětšinou polyteisté. Jejich tradiční víra má též blízko k šamanismu. Praktikují i starou formu exorcismu zvanou \"nuo\", jejíž součástí je i chůze po žhavých uhlících či skleněných střepech. Křesťanské misie neuspěly, počet křesťanů mezi Pueji je odhadován mezi 5 000–24 000.\n"}
{"id": "1539084", "url": "https://cs.wikipedia.org/wiki?curid=1539084", "title": "Řád kultury", "text": "Řád kultury\n\nŘád kultury (: 文化勲章) je japonské státní vyznamenání založené roku 1937. Udílen je v jediné třídě za zásluhy o japonské umění, literaturu, vědu, technologii a další oblasti blízké kultuře. Hlavou řádu je japonský císař, který jej osobně udílí v Den kultury.\n\nŘád byl založen Hirohitem císařským výnosem č. 9 dne 11. února 1937. Původní návrh odznaku ve tvaru květu sakury byl císařem zamítnut z důvodu, že květy sakury, které rychle opadají, jsou vhodnější pro vojenská vyznamenání která se řídí zásadami bušidó. Pro kulturní ocenění se jako vhodnější jevila mandarinka, která je stálezeleným stromem symbolizujícím věčnost, stejně jako kulturní činnost, která má trvalý, věčný význam.\n\nŘád je udílen mužům i ženám v jediné třídě za zásluhy o japonské umění, literaturu, vědu, technologii a další oblasti blízké kultuře. Je udílen každoročně japonským císařem v Den kultury, který je japonským státním svátkem slaveným 3. listopadu. Císař jej vyznamenaným předává osobně během zvláštního ceremoniálu, který se koná v Císařském paláci.\n\nKandidáti na udělení Řádu kultury jsou vybíráni ministrem školství, kultury, sportu, vědy a technologií z \"osob se zvláštními kulturními zásluhami.\" Ministr nejdříve vyslechne názory všech členů výběrové komise pro osoby se zvláštními kulturními zásluhami. Následně pak vybrané nominace přednese předsedovi vlády, aby o nich mohl rozhodnout vládní kabinet. Udílen je především občanům Japonska, pouze ve výjimečných případech může být udělen i cizincům. Mezi vyznamenanými cizinci byli američtí astronauti Neil Armstrong, Michael Collins a Buzz Aldrin, kteří řád obdrželi v roce 1969.\n\nPodle japonského zákona není možné udělení Řádu kultury kombinovat s peněžní odměnou. Proto byl v roce 1951 ustanoven systém \"Osob se zvláštními kulturními zásluhami\" a to \"Zákonem o penzích osob se zvláštními kulturními zásluhami\". Účelem bylo ocenit osoby za kulturní zásluhy přiznáním speciální vládou vyplácené renty. Zpětně byla tato roční penze přiznána i osobám oceněným Řádem kultury do roku 1950. Od roku 1955 byli nově ocenění lidé vyhlašováni v Den kultury, tedy ve stejný den, kdy je udílen Řád kultury. Od roku 1979 je řád obecně udílen osobám, kterým již byl udělen titul \"Osoby se zvláštními kulturními zásluhami\". Z nich přibližně polovina se dočká i ocenění Řádem kultury. Výjimečně je titul i řád udělen najednou, obvykle se tak stává až po letech.\n\nŘádový odznak má tvar bíle smaltovaného květu \"Citrus tachibana\". Uprostřed je kulatý červeně smaltovaný medailon s modrým lemováním. V medailonu jsou tři jadeity ve tvaru magatama. Tento symbol se v Japonsku objevuje od období Džómon do období Kofun, tedy přibližně od roku 1000 př. n. l. do 6. století n. l. Ke stuze je odznak připojen přechodovým článkem v podobě zeleně smaltovaného věnce spleteného z listů mandarinky obecné a zdobeného jejími plody. Na zadní straně je nápis \"Řád za zásluhy\".\n\nStuha je jasně fialová.\n\nŘád se nosí na stuze kolem krku.\n\n"}
{"id": "1539090", "url": "https://cs.wikipedia.org/wiki?curid=1539090", "title": "Debian GNU/FreeDOS", "text": "Debian GNU/FreeDOS\n\nDebian GNU/FreeDOS (nebo také Debian GNU/DJGPP) byl myšlenkový koncept přenosu prostředí a funkcionality operačního systému Debian GNU/Linux na jádro operačního systému FreeDOS. Nápad vznikl na základě projektu Debian GNU/w32 (Debian GNU/Win32), což byl v té době vznikající port Debian GNU/Linux do POSIX prostředí Cygwin pro Microsoft Windows. Nový port měl zahrnovat standardní nástroje specifické pro Debian:\nPort Debian GNU/FreeDOS (Debian GNU/DJGPP) měl být 32bitový a měl běžet nad 16bitovým jádrem operačního systému FreeDOS s patřičným DOS rozšířením. Později se počítalo s přechodem na plně 32bitové jádro FreeDOS-32. \n\nProč vzniknul port Debian GNU/FreeDOS (Debian GNU/DJGPP):\n\n\nZákladní systémové komponenty obsahovaly DJ's Gnu Programming Platform (DJGPP), GNU C Library (glibc) a GNU Core Utilities (coreutils), ale také GNU Debugger (GDB), GNU binutils (binutils), Bash (příkazový shell). Port měl být k dispozici pro procesorovou platformu Intel (freedos-i386 nebo djgpp-i386). Port nebyl nikdy uvolněn a následně byl jeho vývoj opuštěn.\n\nNa vývoji portu GNU/FreeDOS (Debian GNU/DJGPP) se podílel zejména Jérémie Koenig.\n\n\n\n"}
{"id": "1539092", "url": "https://cs.wikipedia.org/wiki?curid=1539092", "title": "Sezimovo Ústí (železniční zastávka)", "text": "Sezimovo Ústí (železniční zastávka)\n\nSezimovo Ústí je železniční zastávka v jihovýchodní části města Sezimovo Ústí v okrese Tábor v Jihočeském kraji nedaleko řeky Lužnice. Leží na dvoukolejné elektrizované trati 220 (25 kV, 50 Hz AC).\n\nŽelezniční stanici dle typizovaného stavebního vzoru vybudovala soukromá společnost Dráha císaře Františka Josefa (\"KFJB\") na trase nově budovaného spojení Vídně a Prahy s dočasnou konečnou stanici v Čerčanech, první vlak projel stanicí při zprovoznění úseku z Českých Velenic 3. září 1871. K otevření zbývající trasy do Prahy došlo 14. prosince téhož roku po dokončení železničního mostu přes Sázavu. Ten byl zpočátku provizorně postaven ze dřeva.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nKoncem 70. let 20. století byla trať procházející zastávkou elektrizována. Přibližně v této době byla původní staniční budova nahrazena novostavbou lépe vyhovující požadavkům osobní dopravy. Nové podoby se dočkala při rekonstrukci traťového úseku v roce 2009.\n\nZastávkou prochází Čtvrtý železniční koridor, vede tudy dvoukolejná trať. Roku 2009 byla zastávka upravena dle parametrů na koridorové stanice: byla přidána druhá traťová kolej, byla zvýšena průjezdová rychlost stanicí na 160 km/h, vznikla dvě bezbariérová vyvýšená nástupiště s podchodem.\n\n"}
{"id": "1539101", "url": "https://cs.wikipedia.org/wiki?curid=1539101", "title": "Jošio Watanabe", "text": "Jošio Watanabe\n\nJošio Watanabe (japonsky: 渡辺 義雄, 21. dubna 1907 prefektura Niigata – 21. července 2000) byl japonský fotograf a průkopník zpravodajské fotografie. Je držitelem ocenění Japonské fotografické společnosti z roku 1957.\n\nNarodil se 21. dubna 1907 v Sanjo-cho, v prefektuře Niigata (současné město Sanjo). V roce 1925 vstoupil na fotografickou školu Koniši (později Tokijská fotografická škola). V roce 1928 promoval na Tokijské vysoké škole fotografie (nyní na Polytechnické univerzitě v Tokiu). Pracoval jako inženýr pro „Orientální fotografický průmysl“ („Osha“, nyní Cyber ​​Graphics) po dobu 6 let. V roce 1930 se účastnil „Emerging Photography Study Group“ od Senichi Kimury. V roce 1931 se stal členem reklamního oddělení Oriental Photo Industry Advertising a podílel se na fotografování a úpravách pro Photo Times. V éře orientálního fotoprůmyslu Hiroshi Sugaya sloužil jako asistent. Fotografoval Ochanomizu, která byla v té době tématem moderní architektury, s návrhem uměleckého kritika Takaho Itagakiho a architekta Sumi Horiguchi. S kolegou Šigerem Tamurou založil v roce 1935 v Ginze v prefektuře Tokio studio pro reklamu a jinou fotografii.\n\nPřed válkou se proslavil snímky pomocí malých fotografických kamer, jako je Leica. Pracoval pro časopis „NIPPON“. Působil také v Mezinárodní tiskové asociaci. Stal se průkopníkem zpravodajských fotografů. Po válce se stal předním odborníkem na architektonickou fotografii s využitím velkých fotografických kamer a vynikajícím pedagogem fotografie. Je čestný občanem města Sanjo. \n\nPřišel o všechny předválečné negativy a tisky během náletu v Tokiu. V roce 1950, po válce, se stal zakladatelem a prezidentem „Japonské asociace fotografů“ a od roku 1958 byl předsedou 23 let. V roce 1958 se stal profesorem na Nihon University College of Art, Katedra fotografie, pod vedením Šigenori Kanamaru. V roce 1956 působil jako předseda výkonného výboru pro japonské turné výstavy \"Lidská rodina\" Edwarda Steichena. Kromě toho se od prvního otevření v roce 1990 stal ředitelem Metropolitního muzea fotografie v Tokiu. Působil jako „prezident Japonské společnosti pro fotografii“, „prezident Japonské fotografické asociace“, „čestný ředitel salonu Nikon“, „prezident Japonské asociace novinářské fotografie“ a „zástupce Japonské asociace pro autorská práva“. Mezi ceny a ocenění patří „Cena Japonské společnosti fotografů“, „Cena ministra školství za výtvarné umění“, „Ministra mezinárodního obchodu a průmyslu“, „Cena za zásluhy“, „Akira Murasaki“ nebo „Cena třetího řádu“. Ve světě japonských fotografů je známý po celém světě jako mistr po boku Kimury Ihei.\n\n\n\n"}
{"id": "1539102", "url": "https://cs.wikipedia.org/wiki?curid=1539102", "title": "Tchoegje", "text": "Tchoegje\n\nTchoegje (korejsky: 퇴계, v anglickém přepisu Toi-Gye) je tul, který se učí nositelé technického stupně 3. kup v bojovém umění taekwondo. Tul vytvořili v letech 1962–1964 podplukovník U Čonglim a seržant Kim Bokman.\n\nTchoegje je pseudonym korejského neokonfuciánského filozofa z dynastie Čoson, zastánce realismu.\n\n37 pohybů odkazuje na jeho místo narození na 37° zeměpisné šířky.\n\nDiagram (čínský znak 士) znamená \"učenec\".\n\nVýchozí postoj: moa čunbi sogi B\n\n\nZávěrečný postoj: moa čunbi sogi B\n\n"}
{"id": "1539110", "url": "https://cs.wikipedia.org/wiki?curid=1539110", "title": "Josef Špíral", "text": "Josef Špíral\n\nJosef Špíral, pokřtěn jako Josef Špilar (30. ledna 1845 Šťáhlavy – 26. března 1886 říše Barotsů, dnes Zambie) byl synovec Emila Holuba, účastník jeho druhé cesty do Afriky, při které zemřel.\n\nJosef Špíral, pokřten jako Josef Špilar se narodil v rodině zámečnického mistra Václava Špilara a jeho manželky Barbory, rozené Holubové. Matka Barbora byla sestra Emila Holuba, Josef Špíral byl tedy synovcem cestovatele Emila Holuba.\n\nVyučil se truhlářem a koncem roku 1883 vyplul s Emilem Holubem, jeho manželkou Rosou a pěti dalšími spolupracovníky na druhou Holubovu africkou cestu. Špíral se zajímal o sběr hmyzu, kterého nalovil během cesty 22 000 exemplářů. Již v roce 1885 onemocněl malárii, záchvat choroby se vrátil a třetímu záchvatu podlehl. Dr. Holub a spolupracovníci ho pohřbili v místě úmrtí, „...v údolí lešumském“. Po Špíralově smrti opustil výpravu nemocný Antonín Halouška, který v Čechách informoval o krajanově úmrtí. Dr. Holub se zbytkem doprovodu pokračoval v cestě dál na sever.\n\n"}
{"id": "1539121", "url": "https://cs.wikipedia.org/wiki?curid=1539121", "title": "Alkalizace", "text": "Alkalizace\n\nAlkalizace (nebo také odkyselení) je proces spočívající ve snížení kyselosti půdního nebo vodního prostředí či roztoku, respektive zvýšení jeho zásaditosti. Alkalizace se projeví zvýšením pH. Jejím opakem je acidifikace. Rozlišují se dva druhy alkalizace půdy, a to pozitivní – úmyslná, a negativní – neúmyslná. Pozitivní alkalizace se provádí například záměrnou aplikaci vápence při likvidaci následků acidifikace (což se nazývá vápnění). Negativní alkalizace nastává například npři úletech z cementáren a závodů na zpracování magnezitu.\n\nPozitivní alkalizace půdy se často provádí za účelem:\n\nAlkalizací vody lze vodu obohatit o vápník a hořčík a také zachytit mechanické nečistoty.\n\n\n"}
{"id": "1539124", "url": "https://cs.wikipedia.org/wiki?curid=1539124", "title": "Cardiff City Stadium", "text": "Cardiff City Stadium\n\nCardiff City Stadium je víceúčelový stadion sloužící zejména pro fotbal a ragby ve velšském městě Cardiff. Využívá se především pro fotbalová utkání místního klubu Cardiff City FC a pro velšskou fotbalovou reprezentaci. Kapacita stadionu je 33 280 diváků. Kromě toho stadion slouží jako kulturní zařízení s možností pořádání koncertů. Tento stadion využívá při koncertních turné mnoho zpěváků a hudebníků.\n\nV roce 2002 bylo rozhodnuto postavit nový stadion pro Cardiff City FC. V roce 2003 bylo řečeno, že Cardiff City FC by mohlo pokračovat v zápasech na stadionu Millennium Stadium, protože dva stadiony v Cardiffu s kapacitou více než 50 000 diváků by nebyly životaschopné. Přes tyto zvěsti místní radní 20. srpna 2003 výstavbu nového stadionu jednomyslně schválili. Špatná finanční situace klubu ale zpozdila zahájení prací až do 21. února 2007 a kapacita stadionu byla snížena s tím, že v budoucnu bude navýšena.\n\nV červnu 2009 byla dokončena výstavba nového stadionu s kapacitou 26 500 diváků. Je postaven na místě zbouraného stadionu Ninian Parku. Byl slavnostně otevřen 22. července 2009 v přátelském zápasu proti Celtic FC. Dne 14. června 2012 stanovil malajský spolumajitel společnosti Cardiff City FC Vincent Tan plány na další investici ve výši 35 milionů liber do fotbalového klubu. Tato investice měla splatit dluhy, modernizovat školicí zařízení podle standardů Premier League a zvýšit kapacity stadionu o 8 000 míst z 26 828 na přibližně 35 000 za 12 milionů liber za upgrade. Během prvních několika měsíců sezóny 2013–2014 byla kolem stadionu přidána další sedadla, čímž se kapacita zvýšila na přibližně 28 000. \n\nV srpnu 2013 klub oznámil, že předložil žádost o územní plánování na první fázi rozšíření stadionu. První fáze bude zahrnovat přidání druhého patra, čímž se kapacita zvýší na přibližně 33 280. Musí být zajištěno 5 150 míst navíc, včetně dalších komerčních a pohostinských zařízení s kapacitou přibližně pro 1 500 diváků. \n\nDne 9. října 2013 bylo uděleno stavební povolení pro tuto první fázi. Rozšíření stadionu bylo dokončeno začátkem srpna, několik týdnů předtím, než stadion hostil Superpohár UEFA 2014.\n"}
{"id": "1539126", "url": "https://cs.wikipedia.org/wiki?curid=1539126", "title": "Římskokatolická farnost Chotusice", "text": "Římskokatolická farnost Chotusice\n\nŘímskokatolická farnost Chotusice je územním společenstvím římských katolíků v rámci kutnohorsko-poděbradského vikariátu královéhradecké diecéze.\n\nVes Chotusice je doložena již v roce 1142. Místní plebánie je doložena v roce 1352. Původní gotický kostelík byl později nahrazen kostelem barokním, při zachování některých starších konstrukcí. Kostel byl klasicistně upraven v roce 1825. Ve 20. století přestal být do farnosti ustanovován sídelní duchovní správce. Farnost pak byla do roku 2014 spravována z Týnce nad Labem a později z Čáslavi.\n\n"}
{"id": "1539139", "url": "https://cs.wikipedia.org/wiki?curid=1539139", "title": "Astola", "text": "Astola\n\nAstola, známý také jako \"Jezira Haft Talar\" (balúčsky: زروان ءِ هفت تلار) nebo jako „Ostrov sedmi kopců“. Je malý neobydlený ostrov v Arabském moři, který patří Pákistánu. Nachází se přibližně 25 km jižně od nejbližšího úseku pobřeží a 39 km jihovýchodně od rybářského přístavu Pasni. Astola je největší pákistánský pobřežní ostrov. Je dlouhý asi 6,7 km a v nejširším místě měří 2,3 km. Rozkládá se zhruba na 6,7 km. Nejvyšší bod je 75 m nad hladinou moře.\n\nAdministrativně náleží Astola k podoblasti Pasni spadající pod okres Gwádar v provincii Balúčistán. Na ostrov se dá dostat motorovým člunem z Pasni za pět hodin.\n\nPákistán prohlásil Astolu v červnu 2017 za chráněnou mořskou oblast jako součást plnění mezinárodních závazků vůči Úmluvě o biologické rozmanitosti a cílům Nagojského protokolu.\n\nNejstarší zmínka o ostrově je v Arriánově zprávě o admirálu Nearchovi, kterého v roce 325 př. n. l. Alexandr Veliký vyslal, aby prozkoumal pobřeží Arabského moře a Perského zálivu. Námořníci byli „vyděšení z podivných příběhů vyprávěných o neobývaném ostrově jménem Nosala.“\n\nZ doby Alexandra Velikého pochází také spis \"Indie\" (Indica) od samotného Arriána, v němž je popsáno přistání flotily admirála Nearcha u ostrova, který je v tomto dokumentu nazván Carnine. V díle stojí, že ostrov obývají Ichthyophagové (v řečině pojídači ryb) a že na tomto ostrově „i skopové maso mělo rybí chuť“. Perská fráze mahi khoran (jedlíci ryb) přetrvala a je od ní odvozen dnešní název pobřeží v oblasti Makrán. Někteří učenci předpokládali, že Carnine je právě Astola, aniž ale vzali v úvahu nedostatek pitné vody, který činí místo prakticky nevyužitelné pro dlouhodobý pobyt i chov zvířat. Se vší pravděpodobností byl ostrov Carnine ve skutečnosti ostrovem Khor Kalmat. Tato druhá teorie je podpořena faktem, že Nearchos se měl držet pobřeží (tedy daleko od ostrova Astola) a nevzdalovat se od břehů, po kterých pochodoval zbytek Alexandrovy armády.\n\nOstrov je tvořen velkou plošinou a sedmi malými kopci (odtud též pochází místní název \"Haft Talar\" neboli Sedm kopců.) Na povrchu se nachází četné hluboké štěrbiny a propasti, které jsou i několik metrů široké. Na ostrovně je také několik přírodních jeskyní a zátok. Jižní strana ostrova pozvolna klesá a pod nízkým úhlem mizí v moři, zatímco severní strana je plná útesů s ostrými zlomy a do moře spadá svisle.\n\nIzolace pomohla udržet na ostrově Astola několik endemických forem života. Například zde žije ohrožená kareta obrovská (\"Chelonia mydas\") nebo kareta pravá (\"Eretmochelys imbracata\") hnízdí pravidelně na pláži na úpatí útesů. Ostrov je také důležitou oblastí pro endemické plazy, jako je jeden poddruh zmije paví (\"Echis carinatus\") konkrétně \"Echis carinatus astolae\". O ostrově se také často uvádí, že na něm hnízdí velké množství vodních ptáků, včetně několika druhů racků. Jsou zde také divoké kočky, které sem původně přivezli rybáři, aby snížily počet zdejších hlodavců, kteří by při přemnožení mohli ohrozit ostatní živočichy žijící na ostrově. Např. racek arabský (\"Ichthyaetus hemprichii\") měl na ostrově velké zázemí, ale octl se na pokraji vyhynutí kvůli krysám. \n\nVegetace na ostrově málo a je z většiny složená z křovin a větších keřů. Největším keřem na ostrově je naditec jehnědokvětý (\"Prosopis juliflora\") který byl přivezen do jižní Asie v roce 1877 z Jižní Ameriky. Na ostrově nejsou žádné stromy. Zároveň se na Astole nenachází žádný zdroj vody, takže je rostlinstvo závislé na občasných deštích a vlhkosti půdy.\n\nU ostrova Astola se také nachází korálový útes.\n\nV roce 1982 vláda Pákistánu instalovala na ostrov maják pro bezpečnost projíždějících lodí. Ten byl o pět let později (v roce 1987) nahrazen modernějším na solární baterie. \n\nKaždoročně se ostrov od září do května stává dočasnou rybářskou základnou. Loví se zde hlavně humři a ústřice. Od června do srpna, tedy mimo rybářskou sezónu a období bouří, je ostrov neobývaný. \n\nNachází se zde malá mešita zasvěcená muslimskému světci Pir Khawaja Khizrovi, kterou používají právě rybáři během sezóny rybolovu. \n\nNa ostrově Astola byly také objeveny ruiny starověkého hinduistického chrámu zasvěceného bohyni Kálí. Ostrov byl Hindům znám jako Satadip a v některých hinduistických textech jsou o něm zmínky.\n\n"}
{"id": "1539140", "url": "https://cs.wikipedia.org/wiki?curid=1539140", "title": "Småland", "text": "Småland\n\nSmåland () je historická provincie (\"landskap\") v jižním Švédsku. Småland hraničí s provinciemi Blekinge, Scania (švédsky: \"Skåne\"), Halland, Västergötland, Östergötland a ostrovem Öland v Baltském moři. Jméno Småland znamená v doslovném překladu \"Malé země\". Latinská forma názvu \"Smolandia\" byla používána v jiných jazycích. Nejvyšší bod v Smålandu je Tomtabacken s výškou 377 metrů. \n\nTradiční provincie Švédska již neslouží žádnému vládnímu účelu, ale zůstávají důležité z historického a kulturního hlediska. Provincie Småland je dnes téměř zcela rozdělena do tří správních hrabství Jönköping, Kalmar a Kronoberg. Několik malých částí historického Smålandu se nachází v okresech Halland a Östergötland. \n\nObyvatelstvo Smålandu čítalo k 31. prosinci 2016 754 535 obyvatel a bylo rozděleno do pěti okresů: \n\nV půdě dominuje zalesněná vysoká planina, ve které je půda smíchána s pískem a malými balvany, takže je ve všech kromě pobřežních oblastí neplodná a nevhodná pro zemědělství s výjimkou určitých míst, zejména Kalmarských plání. Provincie je bohatá na jezera a rašeliniště. Pobřeží je na severu označeno zátokami (s ostrovním souostrovím na moři) a na jihu obdělávanými plochými plochami. Celkově pokrývá obdělávaná půda 14 %, louky 7 % a lesy 50 % povrchu provincie. Kromě nedostatku hlubokých údolí je krajina podobná norrlandskému terénu, který se nachází ve Švédsku dále na sever. \n\nNejvětšími městy jsou Jönköping na severozápadě, Växjö na jihu a Kalmar na východním pobřeží poblíž ostrova Öland. \n\nKlima je rozděleno mezi oceánské klima pobřežních oblastí, například ve městě Kalmar a vlhké kontinentální klima vnitřních vyšších oblastí, jako je Jönköping. Jižní vnitřní oblasti, jako je Växjö, mají podobné oceánské podnebí, jako je na pobřeží. Průměrné teplotní rozdíly mezi oblastmi jsou však relativně malé, protože Småland leží v přechodové zóně kontinentální / oceánské. Letní denní průměry jsou v celé provincii podobné – 21°C. V zimě se denní teploty pohybují kolem bodu mrazu. Mírně chladnější noci, v průměru -5°C v Jönköpingu činí jeho kontinentální klasifikaci. Lokalita Målilla má vůbec nejvyšší naměřenou teplotu ve Švédsku a Skandinávii s 38° C z 1. června 1947. \n\nOblast byla pravděpodobně osídlena již v době kamenné od jihu lidmi pohybujícími se podél pobřeží až do Kalmaru. Småland byl obydlen lidmi z doby kamenné nejméně 6000 let před naším letopočtem, protože je známo, že lidé v té době překročili ledový most přes Kalmarskou úžinu. \n\nOblast se Småland („malé země“), protože se jednalo o skupinu tuctu malých (ale do značné míry nezávislých) území: Kinda (dnes část Östergötlandu), Tveta, Vista, Vedbo, Tjust, Sevede, Aspeland, Handbörd, Möre, Värend, Finnveden a Njudung. Každá „malá země“ měla svůj vlastní zákon v éře Vikingů a raného středověku a mohla se prohlásit za neutrální ve válkách, do nichž se Švédsko zapojilo – alespoň pokud král neměl v parlamentní rozpravě přítomnou armádu. Kolem roku 1350, za vlády Magnuse Erikssona, byl ve Švédsku zaveden první zákon o národním právu a historické provincie ztratily většinu své staré autonomie. \n\nMěsto Kalmar je jedno z nejstarších měst Švédska. Ve středověku to bylo nejjižnější a třetí největší město ve Švédsku, když bylo centrem pro export železa, který byl, v mnoha případech, ovládán německými obchodníky. V té době nebyli Scania a Blekinge součástí Švédska. \n\nSmåland byl středem několika rolnických povstání. Nejúspěšnější byl \"Dackefejden\" vedený Nilsem Dackem v letech 1542 a 1543. Když byli úředníci krále Gustava Vasy napadeni a zavražděni, král vyslal malé výpravy, aby tuto oblast uklidnil, ale všechny selhaly. Dacke byl během té zimy virtuálním vládcem velkých částí Smålandu, než byl nakonec poražen většími silami útočícími z Västergötlandu a Östergötlandu. Skvěle bránil hrad Kronoberg (nyní zničený), ale byl zastřelen, zatímco se pokoušel uniknout tehdejšímu dánskému vládci Blekinge. \n\nČást Smålandu zvaná Království křišťálu je známá mnoha sklárnami a její historii lze vysledovat až do 18. století. \nV 19. století byl Småland zasažen sociální a ekonomickou turbulencí a chudobou a měl značnou emigraci do Severní Ameriky. 4 300 švédských emigrantů bylo přijato, aby se usadili ve Stamfordu v Texasu, díky rodinné síti prvního švédského emigranta do Texasu Swante M. Swensona, který přišel z Jönköpingu. \n\nVe městě Älmhult ve Smålandu byla založena známá nábytkářská společnost IKEA. \n\nPřes noc mezi 8. a 9. lednem 2005 provincie utrpěla vážné škody způsobené bouří Gudrun. \n\nMěsta s bývalým statutem města byla: Eksjö (kolem roku 1400), Gränna (1652), Huskvarna (1911), Jönköping (1284), Kalmar (přibližně 1100), Ljungby (1936), Nybro (1932), Nässjö (1914), Oskarshamn (1856), Sävsjö (1947), Tranås (1919), Vetlanda (1920), Vimmerby (přibližně 1400), Värnamo (1920), Västervik (přibližně 1200), Växjö (1342) \n\nSmåland má tři národní parky: \n\n\nVe srovnání s velkou částí Švédska má Småland vyšší míru věřících. \n\nPokud jde o luteránské církevní hranice, většina provincie zahrnuje diecézi Växjö. Části severního Smålandu jsou v diecézii Linköping. \n\nSmåland je také známý svými volnými kostely, i když svobodné církevní kongregace jsou soustředěny v kraji Jönköping. Většina z Kalmar County a Kronoberg County má málo nebo žádné svobodné církevní shromáždění. \n\nSmåland je politicky nejsilnější provincií pro švédskou křesťansko-demokratickou stranu a oba poslední dva vůdci strany – Göran Hägglund a Alf Svensson žijí v obci Jönköping v severním Smålandu. \n\nŠvédský botanik Carl von Linné, často nazývaný otec taxonomie nebo „Král květin“, se narodil v obci Älmhult v Smålandu. Pojmenoval po sobě rostlinu zmijozel (). Květina se stala jedním ze symbolů provincie. \n\nDalší pozoruhodnou osobou je Ingvar Kamprad, zakladatel globální společnosti IKEA. Název „Småland“ se v některých obchodech IKEA používá jako pojmenování pro dětské koutky. \n\nSmåland je domovem Linného univerzity, úmístěné ve městech ve Växjö a Kalmar, a Jönköpingské univerzitě. \n\nŠvédská emigrace do Severní Ameriky během 19. století je nejlépe znázorněna v soupravě románů od autora Vilhelma Moberga, který je také základem pro muzikál \"Kristina from Duvemålal\" vytvořenou Benny Anderssonem a Björnem Ulvaeusem ze skupiny ABBA. \n\nAutorka dětských knih Astrid Lindgrenová, vyrůstající na farmě v Smålandu, často ve svém díle zobrazovala scény z vlastního dětství. \n\nVe 20. století byl Småland známý svou vysokou úrovní podnikání a nízkou nezaměstnaností, zejména v regionu Gnosjö. \n\nStará švédská encyklopedie Nordisk familjebok popisuje obyvatele Smålandu následovně: \n\nŠvédským stereotypem je, že Smålandians jsou velmi ekonomičtí, od \"skromně skromných\" až po \"naprosto levné\". Ingvar Kamprad, zakladatel IKEA, řekl, že Smålandians jsou považováni za skotské švédy. \n\nMístní jazyk je švédský dialekt známý jako Småländska (\"Smalandian\"). Může být rozdělen do dvou hlavních větví, se severní příbuzné Götalandským dialektům a jižní k Skandinávským dialektům. \n\n\nPo sjednocení Švédska, kolem roku 800–1200, byl Småland pro soudržnost rozdělen do pronajatých měst a na setiny. \n\nHistorické dělení všech švédských provincií bylo přes setiny (\"härad\"). \n\n\nFotbal v provincii spravuje organizace Smålands Fotbollförbund. \n"}
{"id": "1539144", "url": "https://cs.wikipedia.org/wiki?curid=1539144", "title": "Podhájska", "text": "Podhájska\n\nPodhájska je obec na Slovensku v okrese Nové Zámky. Vznikla spojením obcí Belek a Svätuša v roku 1960. Žije zde  obyvatel. Od roku 1973 je zde v provozu termální koupaliště. Areál koupaliště zahrnuje devět bazénů a několik tobogánů. Místem prochází několik cyklotras. \n\nPrvní písemná zmínka o obci pochází z roku 1075. V obci se nachází římskokatolický kostel Narození Panny Marie z roku 1904 a kostel Nanebevzetí Panny Marie z roku 1905.\n\nNárodnostní složení: národnost slovenská 99 %. \n\n"}
{"id": "1539150", "url": "https://cs.wikipedia.org/wiki?curid=1539150", "title": "Lerkendal Stadion", "text": "Lerkendal Stadion\n\nLerkendal Stadion je víceúčelový stadion sloužící zejména pro fotbal v norském městě Trondheim. Využívá se především pro fotbalová utkání místního klubu Rosenborg BK. Kapacita stadionu je 21 405 diváků. Kromě toho stadion slouží jako kulturní zařízení s možností pořádání koncertů. Tento stadion využívá při koncertních turné mnoho zpěváků a hudebníků.\n\nStavba stadionu byla plánována v roce 1933, ale teprve po druhé světové válce v roce 1947 byl stadion postaven a otevřen 10. srpna 1947 jako fotbalový a atletický stadion. V letech 1961 až 1963 byly postaveny nové tribuny se střechou a v roce 1968 byl stadion renovován a vybaven světlomety.\n\nStadion prošel renovací během roku 1995 a 1996, kdy byla postavena východní tribuna s VIP boxy a výhradně se sedadly. V letech 2000 až 2002 byl stadion přestavěn na čistě fotbalový stadion. Běžecké dráhy byly odstranění a tři ze čtyř tribun byly obnoveny a rozšířeny. Stadion pořádal Superpohár UEFA 2016.\n"}
{"id": "1539160", "url": "https://cs.wikipedia.org/wiki?curid=1539160", "title": "Morové povstání v Moskvě", "text": "Morové povstání v Moskvě\n\nMorové povstání v Moskvě (rusky \"Чумной бунт\") bylo spontánní lidové povstání proti úřadům, lékařům i církvi, které vypuklo v roce 1771 v Moskvě za velké morové epidemie, při níž jen v samotné Moskvě zemřelo snad až sto tisíc lidí. V důsledku povstání zahynulo více než tisíc osob.\n\nPři návratu z rusko-turecké války přinesla ruská armáda z Balkánu a od Černého moře morovou nákazu do Ruska a jen v armádě maršála Rumjanceva zemřelo na mor přes 11 tisíc mužů. Karanténní opatření na hranicích sice epidemii zadržela, roku 1770 však epidemie propukla v Brjansku a brzy nato i v Moskvě. K šíření nemoci přispělo ostré rozdělení ruské společnosti na úzkou vrstvu vzdělanců, kteří měli povědomí o západní medicíně, a na masy nevzdělaných a pověrčivých lidí, kteří hledali pomoc jen v kostelích. Při prvních výskytech lékaři chorobu také špatně diagnostikovali a celkově podcenili.\n\nKoncem roku 1770 onemocněla řada vojáků ve vojenské nemocnici u Moskvy a zemřela řada dělníků textilní továrny. Zjara 1771 zemřelo několik tisíc lidí, ale epidemie se dál nešířila, proto nebyla přijata žádná hygienická opatření. Carevna Kateřina II. chtěla vytvořit kolem města 30 km širokou karanténní zónu, pověřený hygienik Pjotr Jeropkin to však odmítl, protože se obával hladomoru ve městě. Zato zakázal obchod s hadry, zavřel veřejné lázně a zakázal veškerá shromáždění. Řada klášterů se přeměnila na nemocnice a mniši buď sloužili nemocným, nebo přešli do jiných klášterů. Mrtví byli pohřbíváni do hromadných hrobů za městem, což vedlo k tomu, že lidé raději uchovávali své zemřelé doma. Arcibiskup Amvrosij zakazoval pohřby a procesí, čímž na sebe přivolal nenávist davů, které ho nakonec zabily. Přes všechna opatření se však epidemie šířila a v srpnu 1771 zemřelo přes 20 tisíc lidí. Mor propukl i v dalších ruských městech. \n\nZe strachu o zdraví i před násilím opustila město většina vyšších vrstev, včetně vyšších úředníků, takže ve městě propukala anarchie. Dav lynčoval arcibiskupa Amvrosije, který se snažil bránit shromažďování u slavných obrazů a chrámů, a obrátil se i proti lékařům, o nichž se šuškalo, že v nemocnicích pacienty sami zabíjejí. Dav vtrhl do Kremlu a začal zvonit na poplašný zvon, k němuž se připojily všechny moskevské zvony. Při jednání s posádkou požadovali vzbouřenci vypovězení všech lékařů, povolení pohřbů na hřbitovech ve městě a zrušení karanténních opatření. Když nedošlo k dohodě, vytlačili vojáci vzbouřence z Kremlu, asi 100 lidí bylo zastřeleno a revoluční vlna opadla.\n\n26. září 1771 vyslala Kateřina II. do Moskvy svého milence, hraběte Grigorije Orlova, s doprovodem mnoha lékařů a čtyřmi regimenty vojáků. Orlov město rozdělil na 14 obvodů, podřízených velitelům a hygienikům. Rozšířil nemocnice a vylepšil jejich pověst, nemocní dostávali zdarma najíst a při propuštění peněžité odškodnění. Plundrování opuštěných domů se trestalo smrtí. Od října 1771 počet zemřelých klesal, v březnu 1772 zemřelo na mor 30 lidí.\n\nProfesor medicíny Alexandr Sudakov roku 1897 uvedl, že celkem v Moskvě při morové epidemii v letech 1770–1772 zemřelo 56 907 osob, podle odhadu z roku 1960 z 300 tisíc obyvatel tehdejší Moskvy cca polovina uprchla, a ze zbylých 150 tisíc při úmrtnosti 60 %, typické pro mor, zahynulo 60–70 tisíc osob. Při vzpouře zahynulo více než tisíc lidí.\n"}
{"id": "1539163", "url": "https://cs.wikipedia.org/wiki?curid=1539163", "title": "La Romareda", "text": "La Romareda\n\nLa Romareda je víceúčelový stadion sloužící zejména pro fotbal ve španělském městě Zaragoza. Využívá se především pro fotbalová utkání místního klubu Real Zaragoza. Kapacita stadionu je 33 608 diváků. Kromě toho stadion slouží jako kulturní zařízení s možností pořádání koncertů. Tento stadion využívá při koncertních turné mnoho zpěváků a hudebníků.\n\nStadion La Romareda se začal stavět díky úsilí starosty Luise Gómeze Laguny a jeho nástupce Cesáreo Alierty, který byl prezidentem klubu Real Zaragoza. Jejich předchozí domácí stadion Estadio Torrero s kapacitou 20 000 byl považován za příliš malý. Věc byla předložena městské radě, která dne 9. února 1956 plány na výstavbu stadionu schválila. Byl slavnostně otevřen po patnácti měsících 8. září 1957 zápasem mezi Real Zaragoza a CA Osasuna.\n\nStadion prošel různými přestavbami, a to v roce 1977 a v roce 1982, kdy se stal jedním ze stadionů, které hostily Mistrovství světa ve fotbale 1982. Při letních olympijských hrách v roce 1992 v Barceloně se zde konaly zápasy ve fotbale. V roce 1994 prošel další rekonstrukcí, při které byla zrušena místa na stání. Konal se zde i Superpohár UEFA 1995.\n\nKdyž Jaca podala nabídku na pořádání zimních olympijských her v roce 2014, měl tento stadion být hlavním centrem her. Pořádání ale bylo uděleno Soči.\n\nPotřeba, aby Zaragoza měla nový stadion, vznikla po návštěvě delegace UEFA v La Romareda dne 20. ledna 1999 v rámci hodnocení kandidatury Španělska na zorganizování Mistrovství Evropy ve fotbale 2004, které odhalilo významné nedostatky v pořádání sportovní akce na vysoké úrovni. Práce na rozšíření La Romareda na stadion s kapacitou 43 000 míst měly začít 17. dubna 2006 a skončit včas na Expo 2008 v Zaragoze. Žalobu však podala politická strana (PAR) a prohlásila, že rozšíření stadionu by bylo na úkor obyvatelstva a plánované práce je třeba zastavit. Soudce nařídil pozastavení, což se stalo. Město oznámila v únoru 2008 výstavbu nového stadionu v městské části San José. Výstavba měla být zahájena v polovině roku 2009 a měla být hotova do 24 měsíců. V únoru 2011 bylo ale oznámeno odložení výstavby nového stadionu v San José.\n"}
{"id": "1539166", "url": "https://cs.wikipedia.org/wiki?curid=1539166", "title": "Svaz mládeže českomoravského venkova", "text": "Svaz mládeže českomoravského venkova\n\nSvaz mládeže českomoravského venkova (JUVENA) byl mládežnickou organizaci sdružující děti a mládež na vesnicích a v menších městech. Juvena byla založena v říjnu roku 1968 a samostatnou činnost vyvíjela do roku 1970, kdy byla sloučena do nově ustanoveného Socialistického svazu mládeže. Činnost organizace byla zaměřena především na uspokojování potřeb mladých lidí ve volném čase. Konkrétně tedy pořádala volnočasové aktivity, zájmové a folklórní činnosti nebo organizovala dětské tábory. Organizace JUVENA - unie zemědělské a venkovské mládeže navazující na činnost spolku z konce 60. let byla znovu založena po sametové revoluci, 2. srpna 1990.\n\nSvaz mládeže českomoravského venkova byl ustanoven na národní konferenci vesnické a zemědělské mládeže konané od 25. do 26. října 1968 ve Slovanském domě v Praze. V průběhu roku 1968 totiž došlo k rozpadu Československého svazu mládeže, jehož předseda Zbyněk Vokrouhlický, který byl do čela ČSM zvolen na počátku roku 1968, založení samostatného Svazu mládeže českomoravského venkova podporoval. Předsedou Juveny, která byla registrována 19. listopadu, byl zvolen I. Vytlačil a tajemnicí se stala Z. Dupalová. Na konci roku 1968 se Juvena zařadila mezi členy Sdružení organizací dětí a mládeže ČSR. Tehdy sdružovala přibližně 30 000 členů. \n\nPo roce fungování měla organizace již 48 300 členů sdružujících se v 3060 kolektivech a zastřešovala i 108 vlastních jezdeckých klubů. Peníze si svaz kromě členských příspěvků vydělával i prostřednicvím vlastních podniků - například závodu Juvenostav, který vyráběl stavební materiál, nebo podniku Jukov produkujícího kovové konstrukce. Svým členům zajišťovala Juvena zahraniční zájezdy, pracovní tábory ale též kulturní nebo sportovní akce.\n\nJuvena zanikla v létě 1970, kdy v rámci centralizace došlo k opětovnému sjednocení domácích mládežnických organizací pod hlavičkou nově založeného Socialistického svazu mládeže. Závěrečné zasedání národní rady Juveny se uskutečnilo v červnu roku 1970.\n\nPo sametové revoluci a zániku SSM v lednu 1990 došlo k obnovení samostatné činnosti spolku. Založen byl 2. srpna 1990 pod názvem Juvena - unie zemědělské a venkovské mládeže. Vedoucí organizace, která sídlila v Praze, byla Alexandra Havránková.\n\n\n\n"}
{"id": "1539167", "url": "https://cs.wikipedia.org/wiki?curid=1539167", "title": "Ledové království II", "text": "Ledové království II\n\nLedové království II (v originále \"Frozen II\") je americký počítačově animovaný hudebně-fantastický film z roku 2019 od režisérů Chrise Bucka a Jennifer Leeová, navazující na film Ledové království, inspirovaný pohádkou Sněhová královna od Hanse Christiana Andersena. Film obsahuje 3D efekty. Leeová se také vrací jako scenáristka.\n\n\"Ledové království II\" mělo světovou premiéru v kině Dolby Theatre v Hollywoodu dne 7. listopadu 2019 a Walt Disney Studios Motion Pictures uvedlo film do ostatních kin ve Spojených státech 22. listopadu 2019. Všeobecně získal pozitivní recenze od kritiků, kteří ocenili animaci, hudbu a písně, vizuální a vokální výkon, ale získal určitou kritiku za rozvláčný děj a za do jisté míry tmavší tón filmu.\n"}
{"id": "1539171", "url": "https://cs.wikipedia.org/wiki?curid=1539171", "title": "Katedrála ve Strängnäsu", "text": "Katedrála ve Strängnäsu\n\nKatedrála ve Strängänsu je gotický cihlový kostel a královská nekropole u jezera v městečku Strängnäs v kraji Södermanland v jižním Švédsku. Je katedrálním chrámem Strängnäské diecéze Švédské církve. \n\nDřevěný kostelík Vikingů stál na tomto místě již ve 12. století. Cihlovou chrámovou stavbu založili v 50. letech 13. století dominikáni na památku anglosaského misionáře svatého Eskila. První katedrálu vysvětil biskup Anund Jonsson roku 1291. Současná stavba je cihlové síňové trojlodí zaklenuté křížovými klenbami s hranolovou věží v západním průčelí a pochází z 1. poloviny 15. století, byla přestavěna po požáru ve 2. polovině 15. století a během následujících století postupně upravována až do roku 1971, kdy byly rekonstruovány varhany. \n\nZ 15. století doby pocházejí gotické nástěnné malby a chórová lavice s šablonovou malbou. Zbytky původního vchodu se dochovaly ve stěně mezi lodí a věží. Na hlavním oltáři je pozdně gotický retábl s Kristovými pašijemi, bruselská dřevořezba z let 1480–1490. Umělecké vybavení interiéru patří k nejvýznamnějším ve Švédsku.\n\nKrál Karel IX. si vybral katedrálu za královskou nekropoli. V následujících letech a stoletích zde byli pohřbíváni také členové významných švédských aristokratických rodin.\n\n\nObsahuje liturgické předměty (preciosa a paramenta) a pohřební korunovační klenoty krále Karla IX. z roku 1611. Koruna a jablko, oceněné na 6 milionů EUR, byly uloupeny v červenci roku 2018 a v únoru 2019 nalezeny ve Stockholmu v popelnici.\n\nKnihovnu v roce 1316 založili biskupové Kort Rogge a Johannes Matthiae. Významný soubor knih do ní předala královna Kristina z válečné kořisti, získané za třicetileté války švédským vojskem v Praze, Olomouci a Mikulově.\n\n"}
{"id": "1539180", "url": "https://cs.wikipedia.org/wiki?curid=1539180", "title": "Edgeův ostrov", "text": "Edgeův ostrov\n\nEdgeův ostrov (norsky Edgeøya) je ostrov v Severním ledovém oceánu, který náleží Norsku. Leží v jihovýchodní části souostroví Špicberky. Má rozlohu 5073 km² (třetí největší ostrov Špicberků) a je bez stálého lidského osídlení. Od Západního Špicberku ho odděluje průliv Storfjorden. Nejsevernějším bodem je Heuglinův mys.\n\nOstrov je tvořen skalami z období triasu. Krajinu pokrývá tundra, kde roste suchopýr a lomikámen. Na Edgeově ostrově žije medvěd lední, sob polární a mrož lední. Ve východní části ostrova se nacházejí ledovce Edgeøyjøkulen a Stonebreen. Nejvyšší horou je Caltexfjellet s 572 metry nad mořem.\n\nOstrov je pojmenován podle anglického velrybáře Thomase Edge, který oznámil jeho objev v roce 1616 (pravděpodobně jej už ale předtím navštěvovali Pomorové). V roce 1743 zde ztroskotala čtveřice ruských námořníků, kterým se zde podařilo přežít šest let; jejich příhody inspirovaly film Jurije Jegorova \"Studené moře\" (1954). Na místě zvaném Dolerittneset vznikla v letech 1899 až 1904 vědecká základna, později opuštěná. V roce 1973 se ostrov stal součástí přírodní rezervace Søraust-Svalbard a jeho návštěva musí být ohlášena úřadu guvernéra. \n"}
{"id": "1539181", "url": "https://cs.wikipedia.org/wiki?curid=1539181", "title": "Charles Chellapah", "text": "Charles Chellapah\n\nCharles Chellapah (14. března 1939 - 14. února 1966) byl singapurský fotožurnalista indického původu, který byl zabit při plnění úkolu během vietnamské války. \n\nCharles Chellapah (také známý jako Canagaratnam Chellappah) se narodil v Indonésii v roce 1939. Nemohl najít odpovídající práci fotožurnalisty, tak emigroval do Singapuru. Dva roky pracoval pro dnes (2019) již zaniklé noviny \"Malay Times\" v Jesseltonu, na Borneu. Potom 21. ledna 1966 dorazil do Saigonu. Na volné noze pro Associated Press cestoval na americké stanoviště přezdívané „Hell's Half Acre“. Asi 25 kilometrů severně od Saigonu se jednalo o hustou džungli s tunely Vietkongu a přeplněné ostřelovači. Kvůli jeho dramatický detailním snímkům obětí a bojů, jej fotoeditor AP Horst Faas opakovaně nabádal, aby byl opatrnější. \n\nDne 14. února 1966 Chellapah zahynul při výbuchu nášlapné miny, když chtěl dokumentovat záchranu amerických vojáků zraněných při výbuchu min.\n\nHorst Faas v následujících letech stále více tyto situace kritizoval. Chellappah byl třetím fotografem AP, kteří v rychlém sledu v roce 1966 zemřeli. Společnost Associated Press vydala veřejné prohlášení a slíbila, že v budoucnu nebude fotografy využívat ve zvláště nebezpečných bojových situacích.\n\n\n"}
{"id": "1539182", "url": "https://cs.wikipedia.org/wiki?curid=1539182", "title": "Vaudoise aréna", "text": "Vaudoise aréna\n\nVaudoise aréna je víceúčelová hala a hokejová aréna v Prilly, předměstí Lausanne. Leží na předměstí západně od politické komunity Lausanne ve švýcarském kantonu Vaud. Byla postavena na místě Patinoire de Malley, který byl slavnostně otevřen v roce 1987, pro pořádání zimních olympijských her mládeže 2020 a HC Lausanne. Výstavba proběhla v sedmi měsících a vzniklo kluziště s 6 700 místy. Vaudoise aréna je centrem sportovního a rekreačního komplexu Centre sportif de Malley (CSM). Má tři kluziště (hlavní, cvičné a pod širým nebem). Plány dále zahrnují šermířské centrum, halu na stolní tenis a bazén se třemi bazény a 1 000 diváckými sedadly. To by mělo být dokončeno v roce 2021. \n\n"}
{"id": "1539189", "url": "https://cs.wikipedia.org/wiki?curid=1539189", "title": "Henrik Steffens", "text": "Henrik Steffens\n\nHenrik (Henrich) Steffens (2. května 1773, Stavanger – 13. února 1845, Berlín) byl dánsko-německý filosof, přírodovědec, profesor a spisovatel jehož přednášky se staly inspiračním zdrojem dánského literárního romantismu..\n\nNarodil se v norském Stavangeru německému otci a dánské matce. Ve čtrnácti letech odešel se svými rodiči do Kodaně, kde studoval nejprve teologii a pak přírodní vědy na Kodaňské univerzitě. Roku 1796 přednášel na univerzitě v Kielu a o dva roky později odešel do Jeny, kde studoval přírodní filosofii Friedricha Schellinga. V roce 1800 odešel do Freibergu studovat mineralogií u Abrahama Gottloba Wernera.\n\nRoku 1802 se navrátil do Kodaně a uspořádal zde řadu přednášek o přírodní filosofii, ve kterých shrnul myšlenky německých romantiků o jednotě přírody, umění a dějin a ostře kritizoval převládající racionalismus. Mezi jeho posluchači byli mimo jiné i Adam Oehlenschläger, Steen Steensen Blicher a Nikolai F. S. Grundtvig, kteří se pod jejich vlivem stali představiteli první vlny dánského literárního romantismu.\n\nRoku 1804 se stal profesorem na univerzitě v Halle a roku 1811 na Vratislavské univerzitě. Během bitvy u Lipska roku 1813 vstoupil jako dobrovolník do pruské armády a následující rok se zúčastnil obsazení Paříže. Pak se vrátil do Vratislavi, kde byl V letech 1821-1822 a 1829-1830 rektorem univerzity. Roku 1832 se stal profesorem na Berlínské univerzitě a v letech 1834-1835 byl na univerzitě rektorem. V roce 1835 byl zvolen řádným členem Pruské akademie věd. Zemřel roku 1845 v Berlíně a byl pochován na hřbitově v Kreuzbergu.\n\nSteffens je představitelem idealistické, spekulativní přírodní filozofie. Nevyhýbal se ani náboženským otázkám. Byl přívržencem staroluteránů a odpůrcem pruské církevní unie. Stavěl se také proti tehdy vznikajícímu turnerství. S jeho náboženskými názory úzce souvisí jeho činnost beletristická vyznačující se mistrným líčením norské přírody. Je rovněž autorem obšírné autobiografie. Své práce psal hlavně německy.\n\n\n\n"}
{"id": "1539208", "url": "https://cs.wikipedia.org/wiki?curid=1539208", "title": "Jaroslav Havel", "text": "Jaroslav Havel\n\nJaroslav Havel (* 21. ledna 1974) je český advokát a zakládající společník česko-slovenské advokátní kanceláře HAVEL & PARTNERS.\n\nJe absolventem Právnické fakulty Univerzity Karlovy v Praze, kde získal titul Mgr. (1996) a následně titul JUDr. (2000). \n\nV roce 2001 založil advokátní kancelář HAVEL & PARTNERS, která se postupně stala největší nezávislou advokátní kanceláří v regionu střední Evropy.\n"}
{"id": "1539210", "url": "https://cs.wikipedia.org/wiki?curid=1539210", "title": "Hopfner HV-6/28", "text": "Hopfner HV-6/28\n\nHopfner HV-6/28 byl malý dopravní letoun vyráběný rakouskou společností Flugzeugbau Hopfner GmbH na konci 20. let. 20. století. Tento letoun byl vybaven vzduchem chlazeným hvězdicovým motorem Walter Castor. \nTheodor Hopfner po zrušení zákazu výroby letadel v Rakousku (1922) založil leteckou továrnu Flugzeugbau Hopfner GmbH se sídlem a výrobní halou na vídeňském letišti v Aspernu. Byla to první rakouská společnost, která po první světové válce vyrobila letadlo. V roce 1928 současně s vývojem cvičných víceúčelových letadel HS-5/28 a HS-8/29 vyvíjel Theodor Hopfner projekt malého dopravního letadla s názvem Hopfner HV-6/28 (HV.628). První let nového stroje se uskutečnil v roce 1929. Letoun byl osazen novým motorem Akciové továrny automobilů Josef Walter a spol. Walter Castor, který byl ve výrobě právě od roku 1928. \n\nO 8 let později (1936) se k této konstrukci vrátil a postavil dopravní letoun Hopfner HV-8/29GR, který byl vybaven podstatně silnějším motorem Gnome et Rhône Jupiter.\n\nHopfner HV-6/28 byl malý dopravní letoun postavený v Rakousku na konci 20. let. Byl to konvenční hornoplošník s mohutnými vzpěrnými výztuhami křídla a s plně uzavřenou kabinou pro 6 osob. Svými hlavními rozměry a vzhledem připomínal italský dopravní letoun Caproni Ca.97 (rovněž 1929). Jeho konstrukční prvky byly velmi jednoduché a účelně propracované, což skýtalo výhody při opravách a servisu v provozu letadla.\n\nLetoun byl smíšené konstrukce - křídla byla dřevěná, zatímco trup, kormidla a podvozek byly u ocelových trubek. Potah křídel a trupu vesměs z plátna. Vnitřní konstrukce křídla se skládala ze dvou žeberníků, s rozpínacím vyztužením. Přední partie, až k zadnímu žebrování byla zesílena dýhovým pásem. Křídlo bylo na obou stranách připojeno k trupu dvěma čepy a uprostřed své délky bylo podepřeno odspodu šikmo umístěnými vzpěrami z ocelových, válcovitých trubek. Trubky byly opatřeny aerodynamickým opláštěním. Křidélka byla svařena z ocelových trubek a neměla prvky vyvážení. Vodorovná ocasní plocha byla nastavitelná za letu a byla podepřena od trupu dvěma vzpěrkami. Nevyvážené výškové kormidlo bylo vyrobenu v celku. Svislá ocasní plocha s vyvažováním byla nastavitelná pouze na zemi.\n\nNosná konstrukce trupu byla rovněž svařena z trubek. Před přední hranu křídla vybíhala krytá kabina pro pilota s otevíratelným oknem. To bylo opatřeno z části sklem Triplex a z části celuloidovými průhlednými deskami. Vchod do kokpitu pilotů byl dveřmi z kabiny pro cestující. Kabina byla vybavena 4 nebo 6 sedadly. Vytápění kabiny zabezpečovaly výfukové plyny od motoru. Vedle každého sedadla bylo poměrně velké, otevíratelné okno se sklem Triplex. Kabina mohla být variantně rozdělena. Skládací stěna mohla dělit kabinu na dvě části. Buď sloužila pro dopravu osob a ve druhé části přeprava zboží. Za kabinou pro cestující byl prostor pro zavazadla.\n\nKolový podvozek měl nápravu lomenou ve středu její délky. Odpružení nárazů gumovými provazci, které byly v postranních vzpěrách. Všechny vzpěry byly přimontovány k trupu prostřednictvím kardanových závěsů. Každý závěsný kloub byl vybaven maznicemi Técalemit. Standardní ostruha trubkové konstrukce.\n\nMotorové lože bylo vyrobeno z ocelových, nýtovaných plechů a bylo připojeno k draku čtyřmi čepy. Kryt motoru byl snadno odklopitelný pro zajištění dobrého přístupu k motoru. Za motorem se nalézala olejová nádrž, zatímco palivové nádrže byly umístěny po obou stranách trupu.\nByl vyroben pouze 1 letoun, který byl 24.4.1929 imatrikulován ve Švýcarsku (CH-186). Byl v provozu v letech 1929-1931. Po 23.4.1931 jeho imatrikulace nebyla obnovena. \n\n\nÚdaje dle\n\n\n\n\n\n\n"}
{"id": "1539217", "url": "https://cs.wikipedia.org/wiki?curid=1539217", "title": "Emanuel Quirenz (1929)", "text": "Emanuel Quirenz (1929)\n\nEmanuel Quirenz (4. května 1929 – 30. listopadu 2000) byl český silniční motocyklový závodník. V závodech mistrovství Československa startoval i jeho syn Emanuel Quirenz mladší. \n\nV Mistrovství Československa silničních motocyklů startoval v letech 1959–1979. Jezdil ve třídách do 125 cm³, 250 cm³ a 350 cm³ na motocyklech ČZ, Jawa a Yamaha. \n\n\n\n\n"}
{"id": "1539220", "url": "https://cs.wikipedia.org/wiki?curid=1539220", "title": "Jaroslav Klát (1962)", "text": "Jaroslav Klát (1962)\n\nJaroslav Klát (* 27. dubna 1962, Karlovy Vary) je český akademický malíř, výtvarník a pedagog. Jeho otcem je český karlovarský malíř Jaroslav Klát. \n\nJaroslav Klát se narodil 27. dubna 1962 v Karlových Varech do rodiny malíře Jaroslava Kláta. V Karlových Varech dokončil základní školu a zahájil středoškolské studium na zdejším gymnáziu. Během gymnazijních studií (v letech 1978 a 1979) byl soukromým žákem akademického malíře Miloše Maliny, který Jaroslava Kláta připravil k přijímacím zkouškám na Akademii výtvarných umění v Praze (AVU). Na AVU v letech 1980 až 1987 studoval Jaroslav Klát malbu v ateliéru figurální a krajinářské malby a to nejprve u profesora Jana Smetany a poté (po roce 1985) u profesora Václava Pospíšila. Znalost francouzského jazyka a politické ovzduší uvolňování normalizace byly dva faktory, které umožnily Jaroslavu Klátovi získat stipendium francouzské vlády pro studijní pobyt v Paříži na Université de Paris I. – Sorbonne. Po příjezdu do Paříže (v roce 1986) zjistil, že se stipendium týká studia dějin moderního umění u profesorky F. Roche a nikoliv studia malby. Jaroslav Klát v období od roku 1986 do roku 1987 studoval ve Francii dvě školy. Kromě již zmíněných dějin moderního umění ještě navíc studoval malbu na École Nationale des Beaux-Arts (u profesora Pierra Alechinského). Po třech měsících studia u profesora Pierra Alechinského začal studovat malbu u profesora Antonio Seguí, protože jeho pedagog Pierre Alechinsky odjel do New Yorku osobně podpořit výstavu svých děl. \n\nZa utržené peníze z prodeje svých akvarelů podnikl Jaroslav Klát v roce 1987 svoji první třítýdenní cestu na ostrov Martinik v Karibském moři. V letech 1987 až 1993 podnikl řadu dalších cest. V roce 1990 to byla jeden měsíc trvající cesta do USA a v následujícím roce (1991) dokonce dvouměsíční cesta do USA. (V USA navštívil především Nové Mexiko a Arizonu.) V letech 1990 a 1991 navštívil rovněž francouzskou Provence. Za podpory francouzského galeristy, kterému musel přenechat polovinu svých akvarelů vytvořených na ostrově Svatý Martin, podnikl Jaroslav Klát v roce 1992 cestu na karibský ostrov Svatý Martin. Jaroslav Klát podnikl rovněž cesty do severní Afriky do Alžírska a Tuniska. \n\nPo návratu z Francie vystudoval Jaroslav Klát na Akademii výtvarných umění v Praze čtyři semestry pedagogického minima se zaměřením na výtvarné umění. (pod vedením Prof. PhDr. Jaromíra Uždila, DrSc.) V roce 1993 se naplnila Klátova touha být učitelem a Jaroslav Klát se stal pedagogem na \"Soukromé střední umělecké škole designu\" v Praze, kde učí doposud (2019). \nDějiny moderního umění učil deset let (roku 2004 do roku 2013) rovněž na \"Soukromé vyšší odborné škole umění a reklamy, s.r.o.\", \"Orange Factory\". Od roku 1994 až do současnosti je Jaroslav Klát také odborným lektorem \"Asociace starožitníků ČR\", kde v rámci \"Rudolfínské akademie\" také přednáší dějiny umění. \n\nV roce 1991 se Jaroslav Klát v Praze seznámil s francouzským umělcem Gérardem Garoustem (* 1946), který Kláta v letech 1994 až 1996 přizval k účasti na programu „La Source“ ve francouzské obci Verneuil-sur-Avre. Obsahem projektu byla vzdělávací a sociální akční skupina („La Source“) – škola na pomoc s uměním – jakási „akademie“ pro děti, které se ocitly ve špatné sociální situaci. Jaroslav Klát byl prvním cizincem, který na škole (akademii) „La Source“ vyučoval tři týdny. \n\nHlavním zdrojem obživy Jaroslava Kláta je pedagogickou činnost, kterou se zabývá i v současnosti. Ve svém volném čase se věnuje malování obrazů, jenž prezentuje čas od času veřejnosti na samostatných i společných výstavách. \n\nJaroslav Klát byl od útlého dětství obklopen obrazy a to nejen díly otcovými, ale i akvarely otcových přátel sochaře, malíře a pedagoga Bořivoje Žufana (1904–1942) a sběratele, grafika a malíře Miloše Maliny (1904–1991). Klátův otec měl rád krajinu a počátky tvorby jeho syna byly tudíž zejména krajinářské. Spolu s otcem chodil jeho syn malovat do plenéru různé krajinné motivy a to především z okolí Karlových Varů (například Cihelny nebo Andělskou Horu). Jaroslav Klát byl v této rané tvorbě inspirován lesy a solitérními starými stromy. V prvních letech studia na AVU v Praze se sice věnoval i jiným motivům, ale krajinářství převažovalo. Nejinak tomu bylo i na stáži v jižní Francii v roce 1987, kde se věnoval realistickému ztvárnění krajiny v Provence technikou akvarelu. \n\nNáhodná návštěva skleníku v Karlových Varech v roce 1981, když Jaroslav Klát studoval prvním rokem na AVU v Praze, podnítila jeho zájem o detailní motivy z oblasti flory. Ve svých dalších dílech se Jaroslav Klát soustředil na práci s jednotlivými přírodními fragmenty, snažil se o jakési obecnější „vhledy do přírody“, pokoušel se zachytit „rytmus“ rostlin a do svých obrazů začal vkomponovávat jejich různé detaily. Později do svých kompozic začleňoval i faunu – ptáky, hmyz a ryby což nakonec vyůstilo v propojování jednotlivých fragmentů (částí) flory a fauny v jeden celek. \nV Klátovo obrazech jsou patrné i figurativní náznaky (např. hlava a tělo složené z ptačích per či částí rostlin umístěné na symbolickém podstavci) nebo malby světských oltářů, k nimž se ve svých obrazech relativně často vrací. Současná Klátova tvorba je výrazem jakési syntézy, kdy autor mísí jednotlivé fragmenty rostlin, zvířat i lidí do jednoho celku s tím, že volnsot tvarů a fragmentů evokuje dojem lidského těla. \n\nKromě obrazů inspirovaných přírodou se Jaroslav Klát nechává ovlivňovat i historickými a architektonickými motivy. V 90. letech 20. století začal tvořit cykly koncentrující se na manýristickou, barokní a surreální Prahu. Inspirativním zdrojem pro něj je i Praha rudolfínská s tajemnem, magií a bizarností obdobně tak, jak ji zobrazoval ve své tvorbě třeba malíř Giuseppe Arcimboldo. Klátovi je organicky nejbližší baroko (i z hlediska dějin umění) s jeho duchovním klimatem a atmosférou, která „sálá“ z barokních budov. Ve své tvorbě Klát proto využívá barokní tvarový princip, barevnost, umístění prvků a také nejrůznější barokní motivy. Metodou fragmentace (obdobně jako u přírodních motivů) zpracovává Klát i historická témata, což je patrné například z jeho cyklu obrazů „Fragmenty z Čech“. Tady zpracoval různé historické události nebo zachytil portréty historických postav spolu s fragmenty zásadních historických souvislostí. \n\nMonumentální tvorbu, která zahrnuje velkorozměrové malby např. na stěnách a stropech budov, si Jaroslav Klát otestoval ve velkém soukromém bytě na Vinohradech v Praze, kde na stropní omítku vymaloval olejomalbu (na ploše 56 m) v barokním pojetí. Druhým takovým dílem byl monumentální nástěnný dekorativní obraz (tzv. panó) vysoký přes 3 m, nazvaný „Tajemství zrození“ a určený pro vestibul International Medical Services s.r.o. v Praze. \n\nJaroslav Klát tvoří v tematických cyklech. Takový cyklus trvá Jaromíru Klátovi obvykle dva až tři roky a v jeho rámci pracuje vždy na několika obrazech zároveň (pro dokonalé proschnutí olejových barev). Původní malbu akvarelem využívá jen na svých cestách k rychlému zachycení tématu či motivu, ale jeho současnou hlavní technikou je „ateliérová“ olejomalba, umožňující mu práci s barevnou hloubkou, využití krycích schopností olejových barev, jejich vrstvení, jasnosti a barevné stálosti. Využívá rovněž transparentních vlastností barev a možnost práce s lazurou. Schnutí barev urychluje přidáváním písku či kobaltového sikativu. Při práci doma používá akrylové barvy, které nevyžadují použití terpentýnu. Jaroslav Klát nemaluje pastelem ani netvoří grafiku. Prvotní námět obrazu rozkreslí Jaroslav Klát primárně uhlem, kresbu zafixuje a poté aplikuje na obraz olejové barvy, které občas mísí s pískem, čímž barevná vrstva obrazu získá zajímavou patinu (a urychlí se schnutí barev na plátně). \n\nVe všech svých dílech využívá Jaroslav Klát metody fragmentace, ať už se jedná o fragmenty přírodní nebo historické. Klát usiluje o to, aby v jeho obrazech byly jednotlivé rozpoznatelné reálné prvky spojeny do fantaskně pojaté celkové kompozice díla a tato byla přenesena až do imaginární roviny. V jeho obrazech se zdánlivě protikladně setkávají realisticky propracované a namalované detaily (objekty reálného světa) s celkovou fantaskní kompozicí díla. V Klátovo obrazech lze najít prvky fauvismu, kubismu nebo surrealismu, ale i vazby na Francii a malíře francouzského postimpresionismu Paula Gauguina, Vincenta van Gogha nebo Paula Cézanna. Jaroslav Klát tvrdí, že klasické obrazy stále mají jak oslovit současného diváka a že tradiční malba může nacházet i v současnosti stále nové a neotřelé způsoby vyjadřování.\n\n\n\n\n \n"}
{"id": "1539225", "url": "https://cs.wikipedia.org/wiki?curid=1539225", "title": "Tungové", "text": "Tungové\n\nTungové jsou etnikum žijící především na jihu Číny, kde obývají provincie Kuej-čou, Kuang-si a Chu-nan. Podle sčítání lidu v roce 2010 jsou dvanáctou největší z 56 národnostních menšin oficiálně uznaných Čínskou lidovou republikou, s populací 2,9 milionu lidí. Malá skupina Tungů žije i ve Vietnamu. \n\nRané dějiny jsou nejasné, Tungové mají řadu legend o příchodu do oblasti na jihu Číny, ale dosti se od sebe liší. První písemná zmínka o Tunzích se vyskytuje až v úředních listinách dynastie Ming. Patrně za její vlády byli Tungové ovládnuti čínským dvorem a integrováni do čínské civilizace. Je známo, že během mingské vlády se odehrálo mnoho tungských povstání, ale žádné nebylo úspěšné. Dynastie Čching se pak pokusila Tungy získat a upokojit, do značné míry úspěšně, vybudováním rozsáhlých zavlažovacích systémů, které výrazně zvýšily sklizně rýže. \n\nPo opiových válkách měli Tungové pocit, že jsou obětí příkoří ze strany západních sil, což je radikalizovalo a po roce 1921 hodně z nich vstupovalo do komunistické strany. Během Dlouhého pochodu (ústupu čínské rudé armády před Národní revoluční armádou Kuomintangu během čínské občanské války ve 30. letech 20. století) Tungové plnili funkci zásobovačů jídla rudých povstalců. Po vítězství komunistů v roce 1949 tudíž měla oblast, kde žili, přednost při budování infrastruktury. Někteří Tungové také získali významné vládní posty. Tento vývoj snížil historické napětí mezi Chany a Tungy, čehož následkem však byla a je vyšší asimilace a \"chanizace\" Tungů. Ta je tradičně vyšší u Tungů žijících více na severu; nejvíce osobitých tradic, včetně specifického jazyka, se zachovává na jihu. \n\nTungština (či kamština) patří mezi tajsko-kadajské jazyky a má vlastní písmo, byť se používají k zápisu i čínské znaky. Tungové jsou polyteisté, jejich víra má blízko k animismu a šamanismu. Nejvýznamnějším z bohů je bohyně Sa-suej, jež zajišťuje dobrou úrodu. To také dokazuje přežívající matriarchát. Kontakt s Chany (a tedy zejména konfucianismem) posílil kult předků a ovlivnil zvláště pohřební rituály a některé festivaly. Typickým architektonickým prvkem tungských vesnic jsou tzv. mosty větru a deště, kryté pagodami. Originální jsou také tzv. bubnové věže, kde bývá buben, jímž se obyvatelé vesnic svolávají k důležitým svátkům a událostem. Tungský folklór je stále velmi živý a tungské sborové písně (tzv. velký chór) byly roku 2009 zapsány na seznam světového kulturního dědictví UNESCO, do kategorie Mistrovská díla ústního a nehmotného dědictví lidstva. \n\nSpecialitou tungské kuchyně je tzv. olejový čaj, což je spíše polévka uvařená z oleje ze semen čajovníku, čajových listů, rýže, arašídů, sójových bobů a vepřového. Tungští zemědělci v minulosti vyšlechtili zvláštní druh rýže, která je mnohem lepivější než druhy vyšlechtěné Chany.\n"}
{"id": "1539249", "url": "https://cs.wikipedia.org/wiki?curid=1539249", "title": "Josef Šídlo", "text": "Josef Šídlo\n\nJosef Šídlo byl český cyklista, který se zúčastnil individuálních a týmových silničních závodů na Letních olympijských hrách 1928.\n\nIng. Josef Šídlo byl roku 1928 Mistrem republiky na 50 km na dráze a Mistrem republiky do vrchu, trojnásobným mistrem ve sprintu a držitelem rekordu v jízdě na 1 km s letmým startem v letech 1929 až 1937.\n\nPo skončení závodní kariéry se roku 1941 stal jedním z partnerů při stavbě velodromu na Třebešíně ve Strašnicích. \n"}
{"id": "1539253", "url": "https://cs.wikipedia.org/wiki?curid=1539253", "title": "Kutnohorské Předměstí", "text": "Kutnohorské Předměstí\n\nKutnohorské Předměstí může označovat předměstí ležící směrem na Kutnou Horu.\n\n"}
{"id": "1539259", "url": "https://cs.wikipedia.org/wiki?curid=1539259", "title": "Tibor Mekyňa", "text": "Tibor Mekyňa\n\nTibor Mekyňa (26. dubna 1942 – 8. prosince 2011) byl československý hokejový obránce. \n\nV československé lize hrál za CHZ Litvínov. V nižších soutěžích hrál i za VTJ Dukla Košice a TJ VŽKG Ostrava. Odehrál 5 ligových sezón, nastoupil ve 111 ligových utkáních a dal 9 gólů.\n\n\n"}
{"id": "1539266", "url": "https://cs.wikipedia.org/wiki?curid=1539266", "title": "Noel Brotherston", "text": "Noel Brotherston\n\nNoel Brotherston (18. listopadu 1956 Dundonald – 6. května 1995, Blackburn) byl severoirský fotbalista, záložník.\n\nHrál v anglických ligových soutěžích za Tottenham Hotspur FC, Blackburn Rovers FC, Bury FC a Scarborough FC. Byl členem severoirské reprezentace na Mistrovství světa ve fotbale 1982, nastoupil ve 2 utkáních. Za reprezentaci Severního Irsko nastoupil v letech 1980–1985 ve 27 utkáních a dal 3 góly. \n\n"}
{"id": "1539276", "url": "https://cs.wikipedia.org/wiki?curid=1539276", "title": "Shabani Nonda", "text": "Shabani Nonda\n\nShabani Christophe Nonda (* 6. března 1977, Bujumbura, Burundi) je bývalý konžský profesionální fotbalista, který hrál na postu útočníka. Ačkoliv se narodil v Burundi, reprezentoval Konžskou demokratickou republiku, se kterou se účastnil Afrického poháru národů 2002. Dvakrát se stal nejlepším střelcem ligové soutěže, v roce 1998 ve švýcarské lize a v roce 2003 ve francouzské lize. V ročníku Zlaté kopačky 2002/2003 se umístil třetí za Makaayem a Kežmanem.\n\nNonda se narodil v Burundi, jeho rodina však ze země utekla do Tanzanie, neboť v jejich rodné zemi vypukla občanská válka. Stal se občanem Demokratické republiky Kongo, kterou reprezentoval i ve fotbale.\n\nV letech 1996 až 1998 hrál ve Švýcarsku za FC Zürich. Během sezóny 1997/1998 se stal nejlepším střelcem ligy (24 gólů). Celková bilance činila 36 gólů ve 75 zápasech.\nTo neušlo pozornosti větších klubů včetně Rennes z Francie, které jej přivedlo roku 1998. Za Rennes odehrál dva roky.\n\nZ Rennes ho za částku 13 milionů liber odkoupilo bohaté Monaco\njakožto náhradu za Davida Trezegueta. První sezónu za Monaco vstřelil 12 branek v lize, kde jeho tým skončil na 11. místě. Stal se tak hlavní ofenzivní zbraní vlastního mužstva a jeho nejlepším střelcem. Nastoupil do pěti zápasů v Lize mistrů, kde vstřelil 3 branky, Monaco ale nakonec ze skupiny neprošlo dál. Jeho branka ve finále Ligového poháru proti Lyonu nestačila na zisk tohoto poháru. Lyon zvítězil 2:1 v prodloužení.\nDalší rok se Monaco opět pohybovalo mimo příčky zajišťující evropské poháry a skončilo až na příčce patnácté. Za 30 ligových zápasů dal Nonda 14 gólů.\n\nNonda prožil úspěšný ročník 2002/2003, kdy jej jeho 26 branek pasovalo na nejlepšího kanonýra Ligue 1 před takovými jmény jako Pauleta nebo Drogba.\nAni tato potence nestačila na mistrovský titul, který uzmul o jeden bod před Monacem Olympique Lyon. Útočný trojzubec ve složení Giuly, Nonda, Pršo ale v květnu 2003 vybojoval Ligový pohár proti Sochaux výhrou 4:1.\n\nNásledující dva roky byl ale sužován zraněními,\ncož klubové představitele přimělo vyjednat náhradu v podobě hostujícího Fernanda Morientese z Realu Madrid.\nMonacký celek skončil v ligové tabulce sezony 2003/04 na třetím místě. Nonda se prosadil v prvním zápase semifinále Ligy mistrů na domácí půdě proti Chelsea, když jako střídající v 83. minutě navýšil vedení na konečných 3:1.\nNastoupil také na závěr odvety v Londýně, kde monacký klub uhrál remízu 2:2 a postoupil do finále proti Portu. Do finále vkročil v 64. minutě namísto Cissého, nezabránil však prohře 0:3.\nZranění jej limitovala i nadále a v ročníku 2004/05 soutěžní branku nevstřelil.\n\nV roce 2005 jej přivedl italský velkoklub AS Řím, ale zdravotní problémy mu zabránily více se v sezoně 2005/2006 prosadit.\n\nTrenér Mark Hughes si vypůjčil málo využívaného Nondu na hostování z Říma na sezonu 2006/07.\nV září dal hlavou branku na hřišti Middlesbrough, která rozhodla o výhře Blackburnu 1:0.\nV únoru se 29letý Nonda z voleje trefil na hřišti Leverkusenu při prohře 2:3, a to v samotném závěru zápasu, čímž připravil Blackburnu dobrou startovní pozici do odvety na domácí půdě.\nOdveta však skončila nerozhodně 0:0 a anglický tým se s Pohárem UEFA musel rozloučit. Rovněž v únoru se Nonda dvakrát prosadil v zápase Premier League proti Portsmouth FC, kdy rozhodl o vítězství 3:0. Ve zkompletování hattricku mu chycenou penaltou zabránil brankář hostí David James.\n\nNonda se na Africkém poháru národů 2002 ocitl v roli kapitána.\nVe třetím zápase skupiny přispěl jednou trefou k výhře 3:1 nad Pobřežím slonoviny. Do čtvrtfinále proti pozdějšímu vítězi Senegalu kvůli zranění nezasáhl a tak ho nahradil Lomana Lua-Lua. Po prohře 0:2 se Kongo s turnajem rozloučilo.\n\nBěhem kvalifikace na MS 2010 vstřelil proti Džibutsku hattrick.\n\nZdroj:\n\n\n\n\n\n"}
{"id": "1539278", "url": "https://cs.wikipedia.org/wiki?curid=1539278", "title": "NetDirect", "text": "NetDirect\n\nNetDirect s.r.o. je ostravská softwarová společnost, kterou na jaře roku 2002 založil Jan Svoboda s dalšími společníky. NetDirect se zabývá tvorbou e-shopových, SaaS a portálových řešení, tvorbou webových stránek a online marketingem. Mezi klíčové produkty firmy patří systém ShopCentrik, který obchodníkům umožňuje dodat e-shop na míru. ShopCentrik v roce 2019 přešel pod brand NetDirect. Pro menší hráče zase společnost nabízí „krabicové“ řešení FastCentrik.\n\nV roce 2009 se zástupci firmy zúčastnili soutěže WPC09 Awards ve Washingtonu D. C. a zvítězili hned ve třech kategoriích. V roce 2015 společnost uspořádala největší e-commerce konferenci ve střední Evropě \"SHOPEXPO\".\n\nV současné době je CEO společnosti Daniel Lupinski.\n\nNetDirect svým klientům nabízí jednak modulové řešení \"FastCentrik\", ale především vytvoření personalizovaného e-shopu takříkajíc od nuly. Mimo jiné klientům dodává komplexní řešení s napojením na CRM/IS/ERP systémy či API (EDI, fullfilment, platební brány, apod.). Umí se postarat o celý business koncept projektu od personalizace, automatizace, sběru big dat až po digitální marketing.\n\n"}
{"id": "1539280", "url": "https://cs.wikipedia.org/wiki?curid=1539280", "title": "Geografie zemědělství", "text": "Geografie zemědělství\n\nGeografie zemědělství je obor, který spadá do ekonomické geografie. Jedná se také mimo jiné i o nejstarší obor z řad ekonomické geografie a zasahuje z velké části do oborů jako je biologie nebo ekologie.Předmětem studia je převážně rozmístění, jednotlivé formy, jejich zaměření, struktura a intenzita zemědělství. Setkáváme se zde s několika přístupy, jako například s geoekologickým, ekonomickým či sociologicko-psychologickým. Tyto přístupy mají různé metodologické postupy, avšak všechny si kladou za cíl objasnit zákonitosti zemědělsko-geografického členění.\n\nPočátky jsou datovány již ke konci 18. století. Mezi zakladatele patří Johann Heinrich von Thünen, který je znám především díky svému prostorovému modelu hospodářství. Další významnou osobností byl Alexander von Humboldt, který byl pro své mimořádné nadání a přínos vědě, přezdíván „nový Aristoteles“. V 70. letech 19. století se postupně objevují celistvé metodické postupy a první využití statistických údajů z hospodářské oblasti. Začátkem 20. století se začínají zkoumat přírodní vlivy na zemědělskou produkci a podmínky rozmísťování zemědělské výroby. Po první světové válce se objevují diskuse na téma výživa pro všechny a ničení přírodních zdrojů. Po druhé světové válce založena organizace FAO, která se těmto tématům věnuje.\n\nZemědělská výroba je jedním ze sektorů materiální výroby, jejíž výsledné produkty vznikly působením člověka na přírodu. V souvislosti s průmyslovou revolucí obecně klesá podíl zemědělství v celkové světové produkci materiálních statků. Význam zemědělské výroby je přikládán jako hlavní příjem potravy pro celou světovou populaci (zdrojem obživy může být dále rybářství). Kvůli podílu zaměstnanců v zemědělské sféře lze obecně rozdělovat státy na vyspělé a rozvojové, protože ve vyspělých státech se podíl zaměstnanců pohybuje mezi 2–10 %, zatímco v některých rozvojových zemích je to až 75 %. Indikátorem pokrokového zemědělství v dané zemi je především převaha živočišné výroby nad rostlinnou.\n\nNa celém světě tvoří zemědělská půda celkem 48 milionů km². V některých zemích je půda dělena podle své kvality. V ČR získává každá půda agroekologickou a ekonomickou charakteristiku a dělí se dále do bonitovaných půdně ekologických jednotek.\n\nJe pěstování zemědělských plodin za účelem výroby potravin, nikoli krmiva pro zvířata. Typická je rostlinná výroba v zemích, které se nacházejí v mírném pásu (USA, většina Evropy, Rusko, Austrálie). Tento typ zemědělské výroby je mimořádně náročný na prostor - je potřeba mnoha tisíc hektarů orné půdy, aby mohlo být vyprodukováno dostatečné množství plodin pro uspokojení poptávky. K obdělávání takto obrovských oblastí je také zapotřebí velmi nákladná těžká technika. Kvůli vysoké ceně těchto strojů je pro zemědělské podniky výnosnost plodin na prvním místě. Často se proto uchylují k používání chemických přípravků na podporu růstu rostlin, nebo herbicidů, které však mohou negativně ovlivňovat zdraví konzumentů. K nejčastěji pěstovaným plodinám patří například pšenice (exportní plodina č. 1), ječmen, oves a žito, brambory, nebo řepka olejná. Kromě těchto plodin je také rostlinná výroba zdrojem některých surovin pro farmaceutický průmysl (např. pěstování ostropestřce mariánského).\n\nJe zaměřena jednak na chov dobytka a jednak na pěstování plodin, které slouží jako krmivo pro dobytek (např. krmná kukuřice). Živočišná výroba může mít podobu pastevectví (zejména v rozvojových zemích). Produkuje maso, vlnu, kůže, mléko a další komodity, které jsou spjaté s chovem různých zvířat. Chov zvířat tak není koncentrován pouze na produkci masa. Živočišná výroba je zastoupena v místech, kde není dostatek úrodné půdy pro uspokojení potřeb rostlinné výroby. Typickými oblastmi, kde chov hospodářských zvířat převažuje nad rostlinnou výrobou jsou například státy Středního východu, Argentina, Uruguay, jižní Afrika, nebo Nový Zéland. Chov dobytka a turu je o poznání méně náročný na prostor, než pěstování plodin, protože v podstatě je nutná pouze budova na jeho ustájení. Na druhou stranu je finanční náročnost navyšována náklady, které souvisí s péčí o dobytek (krmivo, očkování proti nemocem, likvidace mrvy, atd).\n\nAgrární politika (nebo také zemědělská politika) je zaměřena na produkci potravin, zvyšování zemědělské produkce co do kvality i množství a zabezpečení životní úrovně zemědělců. Mimo to také kontroluje pohyb potravin na mezinárodní úrovni a zajišťuje jejich cenové mantinely. Tyto uměle vytvořené mantinely jsou zemědělským podnikům kompenzovány formou dotací, které se i přes jejich obrovskou finanční náročnost stále využívají.\n\nPodle aktuálních statistik je na světě přibližně 821 milionů podvyživených lidí. Mnohem vyšší počet lidí, konkrétně 1,2 miliardy lidí, nemá přístup ke kvalitní pitné vodě. Tato problematika je spojena především s obrovským nárůstem světové populace a neefektivním hospodářstvím v rozvojových zemích. S tím je spojena i vysoká úmrtnost novorozenců, pro které je výživa obzvláště důležitá. Tímto globálním problémem se zabývá řada organizací, například FAO.\n"}
{"id": "1539295", "url": "https://cs.wikipedia.org/wiki?curid=1539295", "title": "Macrogryphosaurus", "text": "Macrogryphosaurus\n\nMacrogryphosaurus („velký záhadný ještěr“) byl rod středně velkého ornitopodního dinosaura z kladu Elasmaria, žijícího v období rané svrchní křídy (stupeň coniac, asi před 93 až 89 miliony let) na území současné Argentiny (souvrství Sierra Barrosa). Formálně popsán byl roku 2007.\n\nHolotyp nese označení \"MUCPv-321\" a jedná se o částečně zachovanou postkraniální kostru. Patřila jedinci o délce kolem 6 metrů, přitom ještě nebyl plně dorostlý. Jedná se tedy o jednoho z největších iguanodontních ornitopodů, známých z území Jižní Ameriky. Chodil převážně po všech čtyřech, i když se mohl postavit i na zadní. Byl to býložravec, žijící zřejmě ve stádech a spásající nízko rostoucí vegetaci.\n\nFylogenetická analýza neumožnila zjistit přesnější příbuzenské vazby tohoto ornitopoda. Poměrně blízce příbuznými rody však mohli být ornitopodi \"Notohypsilophodon\", \"Talenkauen\", \"Trinisaura\", \"Gasparinisaura\", \"Morrosaurus\", \"Anabisetia\" a další.\n\n"}
{"id": "1539300", "url": "https://cs.wikipedia.org/wiki?curid=1539300", "title": "Inovativní ekonomika", "text": "Inovativní ekonomika\n\nInovativní ekonomika je rostoucí směr v ekonomické teorii, který zdůrazňuje význam inovace a podnikavosti. Ve své knize z roku 1942 Kapitalismus, Socialismus a demokracie, ekonom Josef Schumpeter představuje ideu inovativní ekonomiky. Přestože Schumpetrovo dílo je z první poloviny dvacátého století, inovativní ekonomie se dostává do hlavního proudu ekonomie až v prvním desetiletí po roce 2000.\n\nJosef Schumpeter byl jeden z prvních a nejdůležitějších ekonomů, kteří se rozsáhle zabývali otázkou ekonomické inovace. Na rozdíl od svého současníka Johna Maynarda Keynese, Schumpeter tvrdil že evoluce institucí, podnikatelé samotní a technologická změna stojí v jádru ekonomického pokroku. Podle Schumpetera lze kapitalismus chápat jen jako evoluční proces neustálé inovace a kreativní destrukce.\n\nV 21. století vzniká teorie ekonomického růstu zaměřená na inovaci, vycházející z idejí Josefa Schumpetera. Inovační ekonomie se pokouší nalézt odpověď na zásadní problém v růstu souhrnné produktivity faktorů. Pokračující nárůst výstupů již nemohl být vysvětlen pouze nárůstem vstupů používaných v procesech industriální výroby. Inovační ekonomie se soustředila na teorii ekonomické kreativity, která měla mít dopady na teorii firmy. Inovační ekonomie kombinuje přístup heterodoxní ekonomie, která se vymezuje vůči tradičním ekonomickým konvencím, a ortodoxní ekonomie, která naopak těmto konvencím důvěřuje.\n\nTeoretiky inovativní ekonomie jsou například Paul Romer, Elhanan Helpman, Bronwyn Hall, W. Brian Arthur, Robert Axtell, Richard R. Nelson, Richard Lipsey, Michael Porter, Keun Lee a Christopher Freeman.\nInovativní ekonomové se domnívají, že to, co primárně řídí ekonomický růst v dnešní znalostní ekonomice, není akumulace kapitálu, jak tvrdí neoklasická ekonomika, ale inovativní kapacita podporovaná přiměřenými znalostními a technologickými externalitami. Ekonomický růst v inovativní ekonomice je konečným produktem:\n\n\nV roce 1970 ekonom Milton Friedman  v New York Times řekl, že jediným účelem podnikání je generovat zisky pro jejich akcionáře. A společnosti, které sledovaly jiné zájmy, by byly méně konkurenceschopné, což by vedlo k menším výhodám pro vlastníky, zaměstnance a společnost. Přesto údaje za posledních několik desetiletí ukazují, že zatímco na zisku záleží, dobré firmy dodávají mnohem více, zejména při uvádění inovací na trh. To podporuje ekonomický růst, růst zaměstnanosti a další přínosy pro celou společnost. Profesor obchodní školy David Ahlstrom tvrdí, že „hlavním cílem podnikání je vyvíjet nové a inovativní zboží a služby, které vytvářejí ekonomický růst, čímž přinášejí výhody společnosti“.\n\nNa rozdíl od neoklasické ekonomiky nabízí inovační ekonomika odlišné pohledy na hlavní zaměření, důvody ekonomického růstu a předpoklady kontextu mezi hospodářskými subjekty:\nPřes rozdíly v ekonomickém myšlení jsou obě perspektivy založeny na stejném základním předpokladu, a to že základem veškerého ekonomického růstu je optimalizace využití faktoru a měřítkem úspěchu je to, jak dobře je využití faktoru optimalizováno. Bez ohledu na tyto faktory to však vede ke stejné situaci zvláštních dotací, měnícím se relativním cenám a výrobním procesům. Tudíž, zatímco se tyto dva proudy liší v teoretických pojmech, inovační ekonomika muže nalézt úrodnou pudu v hlavním proudu ekonomie, spíše než zůstat v diametrálním sporu.\n\nEmpirické důkazy celosvětově poukazují na korelaci mezi technologickou inovaci a ekonomickými výsledky. Například úspěch biotechnických firem v Německu byl zapříčiněn zejména dotacemi na VaV pro společné projekty, kolaborací firem a jejich společnými cíli. Tyto faktory zvýšily kvalitu a počet patentů v biotechnickém průmyslu. \n\nInovativní kapacita vysvětluje růst HDP v Indii a Číně mezi lety 1981 - 2004, ale zejména v letech devadesátých. Rozvoj jejich národního inovačního systému díky velkým investicím do VaV, personálu, patentů, a export technologií a služeb posílil jejich inovativní kapacitu. Propojením vědeckého sektoru s obchodním sektorem, zavedením incentiv pro inovativní aktivitu a vyvážením importu technologií a vlastním VaV, obě země zažily rapidní ekonomický růst. Council on Foreign Relations (americká nevládní organizace) tvrdí, že od konce 70. let USA získala nepřiměřený podíl na světovém bohatství díky agresivnímu úsilí o technologické změny, což dokazuje, že technologické inovace jsou ústředním katalyzátorem stálé ekonomické výkonnosti. Důkazy jasně ukazují, že inovace přispívají ke stálému hospodářskému růstu a růstu příjmů na hlavu. \n\nNěkteré empirické studie zkoumající propojení inovace a výkonu však vedou k poměrně smíšeným výsledkům a naznačují, že vztah je jemnější a složitější, než se běžně předpokládá. Zejména se zdá, že vztah mezi inovativností a výkonem se liší v intenzitě a významu v empirických kontextech, okolních podmínkách a koncepčních dimenzích.\n"}
{"id": "1539305", "url": "https://cs.wikipedia.org/wiki?curid=1539305", "title": "Eithne a Fidelmia", "text": "Eithne a Fidelmia\n\nSvatá Eithne a Fidelmia byly irské křesťanky žijící v 5. století.\n\nNarodily se jako dcery krále Lóegaire mac Néilla. \n\nJednoho dne potkaly u fontány Clebach svatého Patrika. Ten jim vyprávěl o křesťanství a ony se rozhodly konvertovat. Svatý Patrik je obě pokřtil a obě z jeho rukou přijaly První svaté přijímání.\n\nObě zemřeli roku 433 v pokoře a lásce. Nad jejich hrobem byl postaven chrám. \n\nJejich svátek se slaví 11. ledna.\n\n"}
{"id": "1539323", "url": "https://cs.wikipedia.org/wiki?curid=1539323", "title": "Igor II. Olegovič", "text": "Igor II. Olegovič\n\nIgor II. Olegovič (; 1096−1147) byl kníže Kyjevské Rusi. Pravoslavná církev ho ctí jako svatého, jeho svátek slaví 5. června.\n\nJako svého nástupce na trůně ho označil jeho bratr Vsevolod II. Olegovič. I když ho poddaní a šlechtici přijali, Igor i jeho rodina Olegovičů (konkurující si s oblíbenou a spřízněnou rodinou Mstislavičů) byli značně nepopulární a Igorova vláda se rychle setkala s odporem. Kroniky obviňují Igora z nečestnosti, chamtivosti, podvodů a násilí. Vládl necelé dva týdny, když Kyjevané požádali Izjaslava Mstislaviče, jeho bratrance a soupeře, aby převzal trůn. Izjaslav se vzdal nedávného slibu, že nebude o kyjevský trůn usilovat, a napadl a porazil Igora a jeho bratra Svjatoslava.\n\nSvjatoslav uprchl, ale Igor na útěku uvízl v bažinách, kvůli čemuž byl zajat a uvězněn v jámě, kde trpěl až do konce roku 1146, kdy vážně nemocný požádal o povolení stát se mnichem. Izjaslav ho propustil a Igor se skutečně stal mnichem v klášteře sv. Fjodora v Kyjevě, když přijal jméno Ignatius.\n\nV roce 1147 byl však Igor napaden davem Kyjevanů, kteří se obávali, že se chystá vrátit na trůn. Bratr Vladimír III. Mstislavič se ho pokusil zachránit, ale marně. Igor byl zahnán na balkón, který se pod vahou davu utrhl a Igor zemřel. Jeho tělo bylo vystaveno na Tržním náměstí, než bylo pohřbeno bratrem Vladimírem Mstislavičem. Zázraky, které se měly dít kolem Igorova mrtvého těla, z něj udělaly světce. Tři roky po smrti nechal jeho bratr ostatky převézt do Černihivu.\n"}
{"id": "1539327", "url": "https://cs.wikipedia.org/wiki?curid=1539327", "title": "Turistická značená trasa 7535", "text": "Turistická značená trasa 7535\n\nTuristická trasa má svůj počátek v centru Nedvědice na rozcestí se zde průchozí červeně značenou trasou 0501 z Víru do Tišnova, modře značenou trasou 2006 z Bystřice nad Pernštejnem, na kterou zde přímo navazuje stejně značená trasa 2069 do Doubravníku a zde průchozí zeleně značenou trasou 4536 z Hlubokého u Kunštátu do Lomnice. S ní vede trasa 7535 v souběhu kolem nádraží na západní okraj městyse, dále pokračuje již samostatně západním směrem přes osadu Pernštejn na stejnojmenný hrad resp. jeho dolní nádvoří. Z něj poté stoupá po lesních pěšinách na vyhlídku Mariino loubí a dále loukami na jižní okraj Smrčku. Střídavě po lučních a lesních cestách odtud trasa pokračuje stále přibližně západním směrem do Věžné, v jejímž centru končí. Přímo zde na ní navazuje stejně značená trasa 7639 do Olešínek, výchozí je zde modře značená trasa 2042 rovněž tam, ale jižnější trasou.\n\nPřed vyznačením trasy 7639 pokračovala trasa 7535 na vlakovou zastávku ve Věžné po trase dnešní 2042, kde končila. Trasa 2042 zde v té době měla svůj počátek.\n\n"}
{"id": "1539343", "url": "https://cs.wikipedia.org/wiki?curid=1539343", "title": "Branovo", "text": "Branovo\n\nBranovo je obec na Slovensku v okrese Nové Zámky ležící v plytkém údolí Podunajské nížiny. Žije zde  obyvatel.\n\nPrvní písemná zmínka o obci pochází z roku 1410. V obci se nachází barokní římskokatolický kostel svaté Anny z roku 1739.\n\n"}
{"id": "1539347", "url": "https://cs.wikipedia.org/wiki?curid=1539347", "title": "Most přes řeku Lenu", "text": "Most přes řeku Lenu\n\nMost přes řeku Lenu () je plánovaný silniční a železniční most přes řeku Lenu v Jakutsku. Má propojit federální dálnice Viljuj s dálnicemi Lena a Kolyma. Spojí nejkratší cestou Východní Sibiř s přístavy v Ochotském moři dopravním koridorem od Irkutska po Magadan. Rusko tak získá přístup k Ochotskému moři a na pobřeží východních moří nejen podél jižní hranice, Transsibiřskou magistrálou a Bajkalsko-amurskou magistrálou do Vladivostoku a Chabarovsku, ale mnohem severněji.\n\nHlavními překážkami při stavbě mostu jsou vysoké náklady (odhady se různí od 60 miliard do 100 miliard rublů) a složitost výstavby. Konečné rozhodnutí ruské vlády o stavbě mostu dosud nebylo učiněno, ale myšlenku již podpořil Vladimir Putin a podle některých předběžných odhadů je plánováno most postavit do roku 2024.\n\nPlán spojit břehy Leny v blízkosti hlavního města Jakutska se datuje k počátku 80. let, kdy byla budována Bajkalsko-amurská železnice. Od roku 1986 byly zvažovány tři možnosti umístění mostu, posléze bylo zvoleno místo ve vzdálenosti 38 km proti proudu Leny nad Jakutskem, poblíž sídla městského typu Nižnij Besťach. Tato varianta byla zdůvodněna blízkostí Amursko-jakutské magistrály, která spojuje s Nižnij Besťach s Berkakitem.\n\nV červenci 2013 Federální dálniční agentura vyhlásila otevřené výběrové řízení na právo uzavřít koncesní smlouvu na výstavbu a provozování dálničního mostu přes řeku Lenu v Jakutsku. Realizace projektu by umožnila zavedení nepřetržité dodávky zboží na Dálný východ. Soutěž, oficiálně vyhlášená 19. července, předpokládá výstavbu silničního mostu a přístupů k němu o celkové délce více než 21 tisíc metrů. Podle odborníků by cena stavby nepřekročila 40 miliard rublů. V březnu 2014 bylo zadání přezkoumáno.\n\nVítězem soutěže se v březnu stalo konsorcium \"Transportnyje koncessii (Sacha)\", která vytvořily banka VTB, \"OAO «USK»\", \"«Most»\", \"OAO «Bamstrojmechanizacija»\", \"OAO Institut «Strojprojekt»\".\n"}
{"id": "1539351", "url": "https://cs.wikipedia.org/wiki?curid=1539351", "title": "Medaile cti (Japonsko)", "text": "Medaile cti (Japonsko)\n\nMedaile cti (: 褒章) je japonské státní vyznamenání udílené japonskou vládou. Medaile jsou udíleny občanům Japonska, kteří vykonali záslužné činy a také těm, kteří dosáhli vynikajících výsledků ve své práci či v akademické nebo umělecké oblasti.\n\nPodle usnesení Státní rady č. 125 z července 1875 mělo dojít k oceňování mimořádných osobností a dobrodinců. Za tímto účelem byla v roce 1876 zřízena \"Cena úřadu\" (\":\" 賞勲局). Medaile cti byly založeny 7. prosince 1881 a poprvé uděleny následujícího roku. Původně byly udíleny pouze medaile na červené, zelené a modré stuze. Tento systém byl rozšířen v roce 1887 císařským výnosem č. 16, kdy přibyla medaile se žlutou stuhou. V roce 1918, během období Taišó, byla císařskou vyhláškou č. 349 přidána medaile s tmavě modrou stuhou.\n\nV roce 1927 byla zavedena zlatá spona, která byla určena jedincům, kteří stejné vyznamenání obdrželi minimálně pětkrát. Po druhé světové válce bylo usnesením vlády č. 4 ze 3. května 1947 rozhodnuto o zrušení císařského výnosu č. 16 z roku 1887 a tak byla zrušena i medaile se žlutou stuhou. Tento typ byl obnoven v roce 1955 vládním nařízením č. 7, kterým byl také zaveden nový typ medaile s fialovou stuhou.\n\nV roce 2003 byly čestné medaile reformovány.\n\nMedaile (kromě medaile s tmavě modrou stuhou) jsou udíleny pravidelně dvakrát ročně vždy 29. dubna (v den narozenin císaře Hirohita) a 3. listopadu (v den narozenin císaře Meidžiho). Udělení medaile je možné pouze fyzickým osobám. Pokud by měla být vyznamenána právnická osoba nebo kolektiv, udílí se místo medaile osvědčení (\"\": 褒状), které je označeno příslušnou barvou podobně jako medaile.\n\nV případě že vyznamenaná osoba zemře před slavnostním předáním medaile, je ocenění předáno do rukou pozůstalých (s výjimkou medaile s tmavě modrou stuhou).\n\nMedaile jsou udíleny za vykonané záslužné skutky a také za vynikající výsledky v práci. Každoročně je těmito medailemi oceněno přibližně 800 lidí.\n\nMedaile kulatého tvaru o průměru 30 mm je vyrobena ze stříbra. Na přední straně na pozlaceném středovém kotouči jsou stylizované znaky 褒章. Středový kotouč je obklopen stříbrný prstencem s motivem třešňových květů. Na zadní straně je (s výjimkou medaile s tmavě modrou stuhou) jméno příjemce. Provedení je shodné u všech typů, liší se pouze barvou stuhy, která je z hedvábného moaré. Šířka stuhy je od roku 2003 přesně 36 mm.\n\nNa stuze je stříbrná spona s uvedeným datem udělení medaile. V případě opětovného udělení se na sponu doplní další datum. Pokud je medaile udělena stejné osobě pětkrát či vícekrát je stříbrná spona nahrazena sponou zlatou. Spona je od roku 1927 zdobena vzorem třešňových květů.\n\nTento typ byl poprvé udělen v roce 1882 a to za záchranu rybářů, kteří ztroskotali. Je udílen osobám, které riskovaly svůj život při záchraně života ostatních. Po druhé světové válce byl tento typ udílen čím dál méně. Po reformě v roce 2003 byl počet příjemců zvýšen. Od roku 2011 je minimální věková hranice pro udělení medaile snížena na 13 let.\n\nTento typ byl poprvé udělen v roce 1882. Původně byl udílen dětem, vnoučatům, ženám a služebníkům za projevené pozoruhodné skutky zbožnosti a dále osobám, za jejich pečlivost a vytrvalost při svém zapojení do pracovní činnosti a osobám, které se staly svým chováním vzorem pro veřejnost.\n\nPoté co se po druhé světové válce změnily společenské hodnoty, přestal být tento typ medaile po roce 1950 udílen. Po roce 1955 byl do jisté míry nahrazen typem se žlutou stuhou. V roce 2003 bylo udílení medaile se zelenou stuhou obnoveno. Od tohoto roku je udílena morálně skvělým jedincům, kteří se aktivně zapojili do služby veřejnosti.\n\nTento typ byl poprvé udělen v roce 1887. Medaile se žlutou stuhou byla zrušena v roce 1947 a obnovena roku 1955. Udílena je osobám, které se staly vzorem veřejnosti svou pečlivostí a vytrvalostí, s jakou plní své povinnosti pro veřejné blaho.\n\nTento typ byl poprvé udělen v roce 1955. Udílen je za akademické a umělecké úspěchy. Reforma v roce 2003 odstranila věkovou hranici a umožnila tak ocenění i mladých objevitelů nových technologií, umělců a sportovců. Automaticky je také udílena japonským olympijským vítězům.\n\nTento typ byl poprvé udělen v roce 1882 a to za zlepšení zavlažování vyprahlých oblastí, které umožnilo rozšíření zemědělství do těchto míst a zlepšila tak život mnoha vesničanů. Udílen je osobám, které dosáhly významných úspěchů v oblasti veřejného blahobytu a veřejné služby. Reforma z roku 2003 rozšířila podmínky pro udělení tohoto typu medaile.\n\nTento typ byl poprvé udělen v roce 1919. Udílen je osobám, které mimořádně štědře podpořily komunitu.\n"}
{"id": "1539359", "url": "https://cs.wikipedia.org/wiki?curid=1539359", "title": "Charles Saunders", "text": "Charles Saunders\n\nSir Charles Saunders (3. července 1715, Londýn, Anglie – 7. prosince 1775, Londýn, Anglie) byl britský admirál. V královském námořnictvu sloužil od dvanácti let a zúčastnil se dynastických válek 18. století. Vyznamenal se v sedmileté válce v Kanadě (1759). V roce 1766 byl krátce britským ministrem námořnictva, mimo aktivní službu dosáhl v roce 1770 hodnosti admirála, mezitím byl v roce 1761 povýšen do šlechtického stavu. \n\nPocházel z obchodnické rodiny, byl synem Jamese Saunderse. Do námořnictva vstoupil v roce 1727 s podporou strýce, admirála Sira Georga Saunderse (1671–1734). Již v roce 1734 byl poručíkem, v letech 1740–1743 se zúčastnil Ansonovy plavby kolem světa a stal se jeho blízkým přítelem. V roce 1741 byl povýšen na kapitána, pod Ansonovým velením se zúčastnil bitvy u Finisterre v rámci války o rakouské dědictví (1747). V letech 1750–1775 byl členem Dolní sněmovny (ve svém prvním mandátu do roku 1754 zastupoval přístav Plymouth). V letech 1755–1756 byl inspektorem námořnictva, na začátku sedmileté války znovu vstoupil do aktivní služby s hodností kontradmirála (1756). Nejprve byl velitelem ve Středomoří (1757) a vrchním velitelem v Lamanšském průlivu (1758–1759). V severní Americe se zúčastnil bojů proti Francii, v roce 1759 z moře významným způsobem podporoval aktivity pozemních vojsk a měl podíl na konečném britském vítězství v Kanadě (bitva na Abrahamových pláních). Spolu s generálem Townshendem podepsal francouzskou kapitulaci a téhož roku byl povýšen na viceadmirála. Poté se vrátil do Evropy a znovu převzal velení ve Středomoří. \n\nV roce 1761 byl jako rytíř Řádu lázně povýšen do šlechtického stavu, koupil panství v hrabstvích Suffolk a Norfolk. V letech 1765–1766 byl lordem admirality a nakonec v roce 1766 krátce ministrem námořnictva, zároveň se stal členem Tajné rady. Vládu však musel opustit již po třech měsících kvůli nesouhlasu s jeho jmenováním ze strany Williama Pitta (funkci prvního lorda admirality převzal Pittův přítel admirál Edward Hawke). V roce 1770 již mimo aktivní službu dosáhl hodnosti admirála. Zemřel ve svém domě v Londýně a byl pohřben ve Westminsterském opatství. \n\nJeho jméno nese Saundersův mys na Novém Zélandu, pojmenování pochází od objevitele Jamese Cooka, který pod Saundersem za sedmileté války sloužil v Kanadě).\n"}
{"id": "1539361", "url": "https://cs.wikipedia.org/wiki?curid=1539361", "title": "George Anson", "text": "George Anson\n\nGeorge Anson, 1. baron Anson (\"Geoge Anson, 1st Baron Anson of Soberton\") (23. dubna 1697, Staffordshire, Anglie – 6. června 1762, Moor Park, Anglie) byl britský admirál. Od mládí sloužil u královského námořnictva a zúčastnil se válek v Evropě a koloniích. V letech 1740–1743 podnikl zeměpisnou plavbu kolem světa. V roce 1747 byl s titulem barona povolán do Sněmovny lordů, od roku 1748 byl admirálem. S krátkou přestávkou byl více než deset let britským ministrem námořnictva (1751–1756, 1757–1762). Kromě reforem v námořnictvu měl významný podíl na strategii tažení proti Francii za sedmileté války a patřil k významným osobnostem uplatnění britského vlivu v Kanadě.\n\nPocházel z drobné šlechtické rodiny ze Staffordshire, byl mladším synem Williama Ansona, po matce Janet Carrier byl synovcem významného právníka 1. hraběte z Macclesfieldu. V námořnictvu sloužil od roku 1712 a zúčastnil se závěrečných operací války o španělské dědictví. Již v roce 1716 byl poručíkem a pod velením admirála Norrise se zúčastnil bitvy u Passara, později sloužil pod admirálem Byngem a v roce 1722 byl samostatným velitelem lodi, v roce 1723 dosáhl hodnosti kapitána. Jako komodor (1737) se zúčastnil války o Jenkinsovo ucho. \n\nV letech 1740–1743 vedl zeměpisnou expedici kolem světa, cesta se potýkala s nepřízní počasí (Mys Dobré naděje), neochotou navštívených zemí (Čína) i s úbytkem námořníků kvůl nemocem. Plavbu se mu podařilo dokončit a významným způsobem obohatil zeměpisné poznatky o Zemi a kartografii. Během cesty kolem světa byl v roce povýšen 1741 na kontradmirála, po návratu do Anglie byl jmenován viceadmirálem. (1744). V letech 1744–1751 byl zároveň lordem admirality a v letech 1744–1747 poslancem Dolní sněmovny. Za války o rakouské dědictví dosáhl vítězství nad Francouzi v bitvě u Finisterre (1747), načež byl povýšen na barona a povolán do Sněmovny lordů. V roce 1748 byl povýšen na admirála a v letech 1749–1762 zastával čestnou hodnost viceadmirála Velké Británie. \n\nV roce 1750 byl jmenován členem Tajné rady a v době nepřítomnosti Jiřího II. v Británii byl též členem místodržitelského sboru (1752). Namísto hraběte Sandwiche byl v roce 1751 povolán do Pelhamovy vlády jako ministr námořnictva a tuto funkci zastával i v následujícím kabinetu Pelhamova bratra vévody z Newcastle do roku 1756. Na začátku sedmileté války se premiérem nakrátko stal vévoda z Devonshire a ve funkci prvního lorda admirality se vystřídali George Grenville a hrabě z Winchilsey Díky průběhu války se ale v létě 1757 premiérem stal znovu vévoda z Newcastle a lord Anson s podporou svého tchána hraběte z Hardwicke znovu obdržel funkci ministra námořnictva, vykonával ji až do smrti v roce 1762. Snažil se o řadu reforem, mimo jiné zlepšení zdravotní péče, sjednocení uniforem pro důstojníky nebo nový systém rozdělení lodí podle počtu zbraní. Méně úspěšný byl v odstranění korupce mezi podnikateli spolupracující s královským námořnictvem, s tímto problémem se potýkala řada jeho nástupců až do 19. století. Během sedmileté války ještě jednou osobně převzal velení v Lamanšském průlivu (1758) a v letech 1761–1762 kromě funkce ministra námořnictva zastával post vrchního velitele Royal Navy (1761–1762).\n\nBěhem válek značně zbohatl převzetím nákladů nepřátelských lodí a postupně koupil dva zámky. Po vymření rodu Pastonů (1732) získal panství \"Paston Hall\" (Norfolk), jeho hlavním sídlem se později stal zámek \"Moor Park\" (Hertfordshire), který koupil v roce 1752. Zde také zemřel náhle při procházce v parku 6. června 1762 ve věku 65 let. \n\nV roce 1748 se oženil s Elizabeth Yorke (1725–1760), dcerou lorda kancléře 1. hraběte z Hardwicke. Jejich manželství zůstalo bez potomstva, bezdětný zemřel i Georgův starší bratr Thomas (1695–1774), dlouholetý člen Dolní sněmovny. Jméno a majetek pak převzal jejich synovec George Adams (1731–1789), který od roku 1774 užíval příjmení Anson. Jeho potomstvo později získalo titul \"hrabat z Lichfieldu\". \n\nJméno admirála Ansona neslo v 18.–20. století celkem devět válečných lodí královského námořnictva. \n\n\n"}
{"id": "1539370", "url": "https://cs.wikipedia.org/wiki?curid=1539370", "title": "Klanění tří králů (Dürer, 1504)", "text": "Klanění tří králů (Dürer, 1504)\n\nKlanění tří králů je obraz malíře Albrechta Dürera (1471–1528). Obraz si objednal saský kurfiřt Fridrich III. Saský pro oltář kostela Všech svatých, zvaného také Schlosskirche, ve Wittenbergu. Dílo je považováno za jedno z Dürerových nejlepších a nejdůležitějších z období mezi jeho první a druhou cestou do Itálie (1494–5 a 1505).\n\nDílo skromné ​​co do velikosti, pouze něco přes metr široké, nicméně má velký význam v Dürerově tvorbě a v dějinách umění. Před namalováním obrazu spočívaly Dürerovy úspěchy hlavně v jeho kariéře grafika nebo v jeho autoportrétu. Dürer v \"Klanění tří králů\" používá jemnou rovnováhu severního a italského stylu. Heinrich Wölfflin označil toto dílo za „první zcela přehledný obraz v dějinách německého umění“.\n\nV běžném evropském pojetí motivu uctívání či klanění tří králů (Adoration of the Magi) je běžnou konvencí prezentovat třetího krále jako postavu s tmavou pletí. V Dürerově kompozici tato postava dominuje pravé části obrazu a vyvažuje tak skupinu dalších čtyř postav vlevo (uspořádaných do pyramidové struktury). Malíř záměrně zdůrazňuje rozdíl. Je to klíčový prvek na obraze, protože divákovo oko je přitahováno ke třetímu králi, a následně je pohled veden po celé scéně. Rozdíl mezi postavami je zvýrazněn i členěním prostoru. Černý král stojí vně skupiny postav, obklopen spíše přírodou než architektonickými prvky, které jsou v pozadí ostatních figur.\n\nNa Dürerově díle je také zajímavý druhý král. Dürer je známý autoportréty, a jeho tvář je vskutku rozeznatelná ve zpodobnění tváře druhého krále. Má Dürerův vous a dlouhé zlaté vlasy. To je zásadní rozdíl v díle Albrechta Dürera oproti jiným umělcům. Jeho podoba je dále zvýrazněna vysokou postavou druhého krále a umělcovým slavným monogramem na kameni v popředí. Není ovšem nic neobvyklého v těchto kompozicích zobrazit jednoho z mágů jako portrét skutečné osoby. Je to tradice, trochu diplomacie a poukázání na dynastický obřad. Je to stejná konvence na obrazech uctívání jako zobrazení třetího mága jako černou postavu. Dürer zdůrazňuje svou konstrukci kompozice pomocí tradičních i imaginovaných stylistických detailů. Přesto je obraz vysoce kvalitní a velmi podrobný. Představuje jemnou stylistickou rovnováhu jako důsledek Dürerových let strávených cestováním a studiem teorie. \nV roce 1603 saský vévoda a kurfiřt Kristián II. Saský daroval obraz císaři Svaté říše římské Rudolfu II. V císařské sbírce ve Vídni zůstal až do roku 1792, kdy jej Luigi Lanzi, ředitel Gallerie degli Uffizi, získal výměnou za obraz Fra Bartolomea \"Vítání Krista v chrámu\". \nPodobně jako pozdější antverpské obrazy „Klanění“, Dürer buduje složení kompozice fúzí stylistické inkluzivity kombinující severní naturalismus s italskou renesancí použitím perspektivy, ideálních proporcí a barev. Lze zde najít čistě červenou, zelenou a modrou barvu a jasně zlaté prvky osvětlující bohatství a exotiku objektů v obrazovém prostoru. Klade důraz na exotické prvky, které připomínají obrazy kabinetů kuriozit, kterými se v práci inspiroval. Obrazy uctívání často fungovaly jako připomenutí mysticismu a také bohatství. Obrazy stávaly na domácích trezorech či pokladnách. Pozoruhodný příklad takového detailu v kompozici je cizí sluha černého mága, jehož turban připomíná Turka. Exotika a bohatství se také odráží na detailech oděvů králů a na jejich špercích a ozdobách. \n\nObraz byl dokončen ve stejném roce jako jeho slavná rytina \"Adam a Eva\" (1504). Dürer včleňuje stylistické prvky z jeho konstrukce postavy Adama do druhého a třetího mága. Ve vykreslení černého krále použil Dürer figurálního kontrastu se zvláštním upřesněním anatomie nohou a polohy chodidel. Druhý mág si půjčuje Adamův sestupný pohled a idealizovaný normativní profil. \n\nKlíčovou součástí kompozice je její prostorová a strukturální formace, která je přesně popsána pomocí perspektivy. V pozadí se vytvářejí architektonické oblouky, včetně některých, které jsou rozbité a některé, které jsou pro oko pozorovatele viditelné jen částečně. Tím malíř zabránil tomu aby struktura byla ve složení trvale definována, což přírodě umožňuje organizovat i rozlehlost obrazového prostoru. Dürerovy rozsáhlé dovednosti jsou také zužitkovány v jemnějších detailech, včetně zvířat ve stájích, jakož i rostlin, které jsou rozptýleny po spodní a horní části obrazu.\n\nDürerova malířská tvorba nebyla tak kritizována jako jeho grafická díla. Kvůli jeho geografické poloze a dovednostem v jiných uměleckých oborech jsou Dürerovy obrazy pokládány za kvalitativně horší v porovnání s jeho tisky a kresbami.\n\nNěkteří historici umění navrhují, že tento obraz mohl být plánován jako ústředním panel oltářního obrazu „Jabach Altarpiece“. Dva panely, jeden ve Frankfurtu a jeden v Kolíně nad Rýnem, představující příběh utrpení proroka Jóba mají stejné rozměry a byly vytvořeny ve stejné době jako \"Klanění tří králů\". Někteří znalci, včetně Erwina Panofského, uvádějí, že tyto tři obrazy mohly být určeny k vytvoření triptychu s Klaněním jako jeho středem. \n\nPo celou dobu své kariéry vytvořil Dürer dvě díla, která s tímto obrazem přímo souvisejí, přinejmenším v námětu. Existuje studie postavy muže afrického typu z roku 1508, \"Portrait of an African\". Mohla by to být studie k pozdějšímu obrazu Klanění tří králů. \n\n\n"}
{"id": "1539376", "url": "https://cs.wikipedia.org/wiki?curid=1539376", "title": "Palác Oranienbaum", "text": "Palác Oranienbaum\n\nPalácový komplex Oranienbaum ( \"Ораниенбаум (дворцово-парковый ансамбль)\" je rozsáhlý palácový a parkový areál z 18. století. Palácový komplex se zahradami je od roku 1990 zapsán na seznamu Světového dědictví UNESCO spolu s řadou dalších staveb a sídel v celé Leningradské oblasti a Petrohradu pod společnou položkou „Historické centrum Petrohradu a související skupiny památek“. Od roku 2007 jsou paláce a park také součástí Památníku «Petrodvorec».\n\nRozlehlý areál zahrnující paláce a parky se nachází na území města Lomonosova (do roku 1948 \"Oranienbaum\") asi 40 km západně od Petrohradu na jižním břehu Finského zálivu. \n\nKníže Alexandr Danilovič Menšikov zadal výstavbu italskému architektovi Giovannimu Marii Fontanovi a německému mistru Gottfriedu Johannu Schädelovi.\n\nUnikátní uměleckou památkou Venkovské sídlo carevny (rusky Дача императрицы / \"Dača imperatricy\") v Oranienbaumu. Jsou v ní zahrnuty všechny prvky originální interiérové tvorby italského mistra Giambattisty Pittoniho, jednoho z nejvýznamnějších malířů 18. století. \n\n\"Oranienbaum\" je starší název města Lomonosova. Německý název města \"Oranienbaum\" odkazuje na symbol dynastie Oranžských, avšak ve znaku města je vyobrazen pomerančovník - něm. \"Orangenbaum\", je zjevně následek chybného překladu. \n\n\n"}
{"id": "1539379", "url": "https://cs.wikipedia.org/wiki?curid=1539379", "title": "Seznam velodromů v Česku", "text": "Seznam velodromů v Česku\n\nSeznam velodromů v Česku obsahuje kryté, polootevřené a otevřené velodromy a velodromy zrušené či zaniklé. Seznam nemusí být úplný.\n\n\n\n"}
{"id": "1539383", "url": "https://cs.wikipedia.org/wiki?curid=1539383", "title": "Pippa Norris", "text": "Pippa Norris\n\nPippa Norris (* 10. července 1953 Londýn) je britsko-americká politoložka. Je držitelkou bakalářského titulu v oblasti politologie a filozofie na [University of Warwick]]. A na School of Economics v Londýně získala magisterský a doktorský titul v oblasti politologie. Ve svém výzkumu se zabývá zejména tématy veřejného mínění a volebních systémů a genderových studií. Její výzkumy mají celosvětový význam s přesahem do dalších sociálních věd. Je lektorkou současné politiky na Kennedy School of Government, Harvard University\n\nPippa Norris je držitelkou mnoha mezinárodních ocenění. V roce 2018 byla jmenována členkou Americké akademie věd a umění. V roce 2017 obdržela cenu Sir Isiah Berlin Award za celoživotní přínos politologii asociace politických studií ve Velké Británii. V roce 2016 byla australskou asociací politických studií za akademické vedení v politických vědách. Je také držitelkou čestných doktorátů od Edinburgh University a Leuphan University v Lüneburgu. Již od roku 2011 je také držitelkou čestného uznání od asociace politických studií ve Velké Británii.\n\nVeřejná služba Pippy Norris zahrnuje práci pro Rozvojový program OSN (UNDP, United Nations Development Programme). Zároveň pracovala jako expertní poradkyně pro několik mezinárodních organizací včetně OSN, UNESCO, Radu Evropy, Národní nadaci pro demokracii a britskou volební komisi. Její práce byly publikovány v mnoha světových jazycích, například ruština, němčina, francouzština, španělština, italština, portugalština, holandština, švédština, ale i mimo evropských jako čínština, arabština, japonština a mnoho dalších. Její články byly publikovány v European Journal of Political Research, the International Political Science Review, Political Studies, Political Communication, British Journal for Political Science, Electoral Studies and Legislative Studies. Je také zakladatelkou The Harvard International Journal of Press/Politics.\n\nByla jmenována do koncilu Americké asociace politických věd (American Political Science Association). Je také vysokou činitelkou International Political Science Association (IPSA) a Political Science Association of the UK (PSA). Pippa Norris je také prezidentkou výzkumné skupiny zaměřující se na genderová studia při American Political Science Association. Také přednáší obor politologie na Edinburgh University.\n\nV roce 2012 provedla výzkum týkající se integrity voleb. Především se zaměřila na otázky proč volby selhávají, jaký to má význam a co udělat pro to, aby byly volby méně nelegálně ovlivnitelné. Na projektu se podílelo i několik týmů výzkumníků z Mexika, Ruska a Indie. Výzkum vyvolal diskuzi mezi politiky a politology.\n\nDále se podílela například na výzkumu TrustGov, který se zaměřil na upadajíci důvěru společnosti v demokratické vlády a instituce. Hlavními cíly bylo rozšířit znalost ohledně toho, co ovlivňuje důvěryhodnost lidí a vyvinout způsoby, jakými rozšířit vědecké důkazy týkající se důvěry ve vládu a různé instituce.\n\nPippa Norris napsala téměř 50 knih, většina se týká jejích výzkumů ohledně politiky. Například kniha Critical Citizens se vztahuje k jejímu výzkumu TrustGov.\n\nJejí poslední kniha Cultural Backlash: Trump, Brexit, and Authoritarian Populism popisuje nástup populistických lídrů v několika zemích včetně USA a Velké Británie. V knize rozšiřuje obecnou teorii tichého nástupu politických populistů a jejich podpory mezi voliči. Nakonec shrnuje nebezpečí spojené s tímto nástupem a jak se pokusit o snížení rizika ohrožení liberální demokracie. Též je velmi aktivní na sociální síti Twitter, kde vyjadřuje svůj názor k aktuálním tématům.\n\n1. Globální digitální propast: Popisuje především rozdíly mezi přístupem k internetu ve vyspělých a v rozvojových zemích. Kvůli nemožnosti připojení v chudších částech světa přetrvává rozdíl mezi vyspělými chudými státy. Chudé státy tak stále zůstávají nejchudšími.\n\n2. Sociální digitální propast: Je měřítko, které ukazuje rozdíl v přístupu k informacím mezi lidmi s různým socioekonomickým statusem. Podle Pippy Norris sociální digitální propast nezmizí ani s internetem, protože ani ten nesmaže stálé sociální rozdíly. Na vzdělání, příjmu a pracovním statusu stále záleží.\n\n3. Demokratická digitální propast: Určuje to, jak lidé využívají informační technologie a zapojují se pomocí nich do veřejného života.\n\n"}
{"id": "1539388", "url": "https://cs.wikipedia.org/wiki?curid=1539388", "title": "Jan Koum", "text": "Jan Koum\n\nJan Koum (ukrajinsky Ян Кум; * 24. února 1976 Kyjev) je ukrajinský programátor. Je spoluzakladatelem a byl CEO společnosti WhatsApp, známé jako mobilní aplikace pro zasílání zpráv, kterou společnost Facebook Inc. získala v únoru 2014 za 19,3 miliardy USD.\n\nV roce 2019 se nachází na 47. příčce v seznamu Forbes 400 nejbohatších Američanů s odhadovanou hodnotou více než 10 miliard dolarů. \n\nKoum se narodil v Kyjevě, na Ukrajině. Je židovského původu. Vyrostl ve Fastivu u Kyjeva. Pochází z chudého prostředí, například navštěvoval školu, ve které se ani nenacházely toalety. V roce 1992, ve věku 16 let, emigroval se svou matkou a babičkou do Mountain View v Kalifornii, kde za pomoci programu sociální podpory pomohl rodině získat malý byt. Jeho otec měl v úmyslu se připojit k rodině později, ale nikdy neopustil Ukrajinu a zemřel v roce 1997. Koum a jeho matka zůstali v kontaktu se svým otcem až do jeho smrti. Koumova matka pracovala jako opatrovnice dětí, zatímco on sám pracoval v obchodě s potravinami jako uklízeč. Jeho matka zemřela v roce 2000 po dlouhé bitvě s rakovinou. \n\nKoum se začal zajímat o programování ve svých 18 letech. Začal studovat na Státní univerzitě v San Jose a současně pracoval v Ernst & Young jako tester softwaru. Také se připojil ke skupině hackerů, zvané w00w00, kde se setkal s budoucími zakladateli projektu Napster, Shawnem Fanningem a Jordanem Ritterem.\n\nV únoru 1996 stanul Koum u státního soudu v San Jose v Kalifornii, odkud odešel se zákazem přibližování ke své bývalé přítelkyni, kterou prokazatelně slovně i fyzicky napadal. V říjnu 2014 Koum řekl o svém rozsudku: „Stydím se za to, jak jsem jednal a stydím se, že moje chování ji donutilo podniknout právní kroky“. \n\nV roce 1997 se Koum setkal s Brianem Actonem při práci ve společnosti Ernst & Young, se kterým později založili společnost WhatsApp.\n\nPozději v roce 1997 byl Koum najat Yahoo! jako inženýr infrastruktury a krátce nato opustil školu. Během následujících devíti let tam Koum a Acton pracovali společně, a to až do října 2007, kdy oba opustili Yahoo!. Následující rok si užívali volna, cestovali po Jižní Americe a hráli Ultimate Frisbee. Poté se oba ucházeli o pozici ve společnosti Facebooku, ale oba byli odmítnuti. \n\nV lednu 2009 si Koum koupil iPhone a uvědomil si, že tehdy sedm měsíců starý obchod s aplikacemi App Store přináší zcela nový a zásadní průlom v odvětví mobilních aplikací. Navštívil svého přítele Alexe Fishmana a dvě hodiny u čaje debatovali o Koumově nápadu na nový komunikační nástroj. Koum se rozhodoval mezi dvěma názvy pro svou aplikaci, WhatsApp, znějící jako \"what's up (co se děje)\" a nebo Zap. O týden později, v den jeho narozenin, 24. února 2009, založil akciovou společnost WhatsApp Inc. v Kalifornii. To, že Koum s matkou emigrovali do USA z komunistické Ukrajiny, kde se v té době běžně odposlouchávaly hovory, bylo pro něj zásadní motivací pro kariéru v komunikační oblasti. Takže když ve svých 31 letech opustil práci v Yahoo! s dostatkem hotovosti na zahájení vlastního podnikání, dávalo absolutní smysl, že bude pracovat na demokratizaci telefonické komunikace. Na začátku nastolil tři základní pravidla:\n\n\nWhatsApp nebyl zpočátku příliš populární, ale jeho úspěch začal přicházet poté, co Apple v červnu 2009 představil nový operační systém iOS 3.0 s push notifikační funkcí, která spočívá v okamžitém upozornění uživatele, aniž by musela být daná aplikace právě aktivní. To Kouma přimělo přehodnotit WhatsApp jako plnohodnotnou aplikaci napříč platformami, která by používala kontakty v telefonu jako \"předem vytvořenou sociální síť\" a telefonní číslo namísto přihlášení. Brzy poté začali WhatsApp používat uživatelé v Rusku jako nástroj pro zasílání zpráv, místo v té době nejvyužívanějších SMS. Aplikace tak získala velkou uživatelskou základnu a Koum přesvědčil Briana Actona, který byl v té době nezaměstnaný, aby se připojil ke společnosti. Koum udělil Actonovi status spoluzakladatele poté, co se podařilo získat počáteční kapitál ve výši 250 000 dolarů. \n\n9. února 2014 Mark Zuckerberg pozval Kouma na večeři a formálně mu navrhl dohodu, aby se připojil k jeho společnosti Facebook. O 10 dní později Facebook oznámil, že získává WhatsApp za více než 19 miliard USD. \n\nBěhem první poloviny roku 2016 Koum prodal akcie Facebooku v hodnotě přesahující 2,4 miliardy USD, což byla asi polovina jeho celkového podílu. Odhaduje se, že stále vlastní další akcie společnosti Facebook s hodnotou 2,4 miliardy dolarů. \n\nV dubnu 2018 Koum oznámil, že kvůli sporům s Facebookem odchází z WhatsAppu a z představenstva Facebooku. Původně se předpokládalo, že jeho odchodem propadl jeho neinvestovaný majetek v hodnotě téměř 1 miliardy dolarů. Nicméně o několik měsíců později bylo zjištěno, že byl ve společnosti stále formálně zaměstnán, a tak prostřednictvím metody nazvané „rest and vest (odpočinek a vesta)“ vydělal na burze až 450 milionů dolarů. \n\nV listopadu 2014 věnovala jeden milion dolarů Nadaci FreeBSD a v témže roce téměř 556 milionů dolarů Komunitní nadaci Silicon Valley (SVCF). V prosinci 2016 daroval Jan Koum Nadaci FreeBSD dalších 500 tisíc dolarů. \n"}
{"id": "1539394", "url": "https://cs.wikipedia.org/wiki?curid=1539394", "title": "George Taylor (politik)", "text": "George Taylor (politik)\n\nGeorge Taylor (1716 Irsko – 23. února 1781 Pensylvánie) byl politik státu Pensylvánie. Jako delegát se zúčastnil kontinentálního kongresu za stát Pensylvánie a byl signatářem Deklarace nezávislosti za tento stát. Dnes je jeho bývalý domov, George Taylor Haus v Catasauqua v Lehigh County v Pensylvánii národní kulturní památka vlastněná čtvrtí Catasauqua.\n\nGeorge Taylor se narodil v Irsku. Když mu bylo dvacet let emigroval do Ameriky. Do Filadelfie se dostal v roce 1736. Podle biografií z počátku 18. století signatářů Deklarace nezávislosti byl synem protestantského duchovního. Aby zaplatil za svůj lodní lístek, pracoval u Samuela Savage jako dělník v železárnách Warwick Furnace a Coventry Forge. Nastoupil jako dělník, ale pravděpodobně když Savage zjistil, že Taylor není nevzdělaný, povýšil ho na účetního.\n\nV roce 1742 Savage zemřel a později toho roku se Taylor oženil s jeho vdovou Ann Taylor Savage. Během následujících deseti let Taylor řídil obě železárny. Když Savageův syn Samuel dosáhl zákonného věku v roce 1752, syn převzal vlastnictví továren podle podmínek poslední vůle jeho otce.\n\nTaylor zůstal ve Warwick Furnace do roku 1755. Pronajal si Durham Furnace v Upper Bucks County. Železárny, postavené v roce 1727, byly založeny skupinou investorů, kteří patřili mezi nejbohatší a nejvlivnější muže v Pensylvánii, včetně Jamese Logana, čtrnáctého starosty Filadelfie a Williama Allena, později hlavního soudce Pennsylvánie a zakladatele Allentownu (tehdy Northampton Town).\n\nKrátce poté Taylor vstoupil do veřejného života a pracoval jako smírčí soudce v Bucks County v letech 1757–1763. Když vypršela doba pronájmu Durham Furnace, Taylor se s rodinou přestěhoval do Eastonu v Pensylvánii, krajského města Northampton County. V roce 1761 získal Bachmann's Tavern, později známou jako Easton Haus. V roce 1764 byl Taylor byl pověřen funkcí smírčího soudce v Northampton County a s podporou Williama Allena byl zvolen do \"Pennsylvania Provincial Assembly\" (Národní shromáždění Pennsylvánie). Během tohoto období, Taylor koupil 331 akrů (1.34 km) poblíž Allentownu v Biery's Port (nyní část čtvrti Catasauqua). Postavil impozantní dvoupatrový georgiánský kamenný dům na útesu s výhledem na řeku Lehigh. Dům byl dokončen v roce 1768, ale krátce po nastěhování rodiny jeho žena Ann zemřela.\n\nTaylor zde nadále žil dalších několik let a na nějaký čas si půdu pro farmaření. V roce 1776, dva roky poté, co se přestěhoval zpět do Durhamu, svůj majetek prodal. O dvě století později, 17. července 1971, byl dům George Taylora označen za národní kulturní památku. Taylor věřil, že ideologie nikoli ekonomika je určujícím faktorem politického chování. Věřil, že rok 1789 přijde politická revoluce se sociálními důsledky.\n\nV roce 1774 stále žil v Biery's Port. Získal další smlouvu na pronájem provozu v železárnách v Durhamu, které právě získal Joseph Galloway, filadelfský právník a mluvčí \"Pennsylvania Assembly\" (1766–74). Poté, co nedokázal získat podporu ve \"First Continental Congress\" prvním kontinentálním kongresu pro svůj plán odvrátit odloučení od Británie, Galloway rezignoval jako mluvčí a odmítl se zúčastnit druhého kontinentálního kongresu v roce 1775.\n\nV roce 1775 byl Taylor znovu zvolen do shromáždění \"Provincial Convention\" a zúčastnil se jednání z 23. ledna. V červenci, jako významný člen pensylvánské kolonie připravující se na válku byl ustanoven do funkce plukovníka ve třetím praporu pennsylvánské milice.\n\nO dva týdny později, 2. srpna, Taylor získal smlouvu s pennsylvánským výborem bezpečnosti \"Committee of Safety\" na dodávku dělostřelecké munice. 25. srpna, s dodávkou 258 dělových koulí vážících od 18 do 32 liber, se Durham Furnace stala první železárnou v Pensylvánii, která zásobovala municí kontinentální armádu.\n\nDne 2. července 1776, kontinentální kongres hlasoval pro nezávislost a o dva dny později, 4. července 1776 přijal Deklaraci nezávislosti. Před hlasováním o nezávislosti bylo pět pennsylvánských delegátů, všechno loajalisté, nuceno rezignovat. 20. července byl Taylor mezi náhradníky jmenovanými Shromážděním.\n\nJednou z jeho prvních povinností jako člena Kongresu bylo připojit svůj podpis k Deklaraci nezávislosti, což udělal 2. srpna, spolu s dalšími delegáty. Z 56 signatářů byl jedním z pouhých osmi, kteří se narodili v cizině.\n\nTaylorova služba v Kongresu byla krátká, něco přes sedm měsíců. 17. února 1777, když Shromáždění jmenovalo novou delegaci z Pensylvánie, byl Taylor jedním ze sedmi pensylvánských signatářů kteří nebyli znovu jmenováni. Místo toho byl v březnu jmenován do Pensylvánské nejvyšší výkonné rady, \"Supreme Executive Council\", která podle nové ústavy převzala vládu nad provincií. Taylor se zúčastnil schůzí rady od 4.března do 5. dubna, ale onemocněl a byl upoután na lůžku déle než měsíc. Následně z výkonné rady odešel, čímž ukončil svou veřejnou kariéru..\nTaylor nadále vyráběl střelivo pro kontinentální armádu a námořnictvo. Nedlouho poté, co byla vyhlášena nezávislost, však Joseph Galloway uprchl z Filadelfie. Nejprve hledal útočiště u britského gen. Williama Howa a později uprchl do Anglie. Galloway byl následně usvědčen Shromážděním jako zrádce a jeho majetek, včetně Durham Furnace byl zabaven.\n\nTaylor podal odvolání k Nejvyšší výkonné radě, která mu umožnila dalších pět let jeho pronájmu, ale v roce 1779 byl Durham Furnace jako majetek propadlý prodán novému majiteli. Taylor si našel dalšího společníka a pronajal si Greenwich Forge, nyní Warren County, New Jersey. Jeho zdraví se zhoršilo, v dubnu 1780 se vrátil se zpět do Eastonu, kde zemřel 23. února 1781, ve věku 65.\n\nO jeho životě před příchodem do Filadelfie v roce 1736 není známo mnoho. Obecně se má za to, že se narodil v Severním Irsku, možná v Ulsteru. Rodina jeho ženy Ann přišla do Pensylvánie z anglického Wiltshire v roce 1684. Rodina patřila do kvakerského spolku \"Society of Friends\". V roce 1733 byla Ann ze spolku vyloučena pro její sňatek se Samuelem Savageem, tedy mimo kvakerskou společnost.\n\nGeorge a Ann Taylor měli dvě děti: dceru Ann, která byla nazvána Nancy a zemřela někdy v dětství, a syna Jamese, který se narodil ve Warwick Furnace v roce 1746. James studoval právo poté, co se jeho rodiče přestěhovali do Eastonu v roce 1763. V roce 1767 se oženil se s Elizabeth Gordonovou, sedmnáctiletou dcerou právníka Lewise Gordona. Pár zpočátku žil ve Eastonu, ale přestěhoval se do Allentownu, kde James praktikoval právo až do své smrti v roce 1775. Taylorové měli pět dětí: George, Thomas, James, Jr., Ann a Mary.\n\nZávěť byla podána v lednu 1781, měsíc před jeho smrtí. Taylor odkázal ₤ 500 Georgeovi, jeho nejstaršímu vnukovi, a dalších ₤ 500 Naomi Smithové, jeho hospodyni, “ oceňujíc její velkou péči a starost o mne po několik let.“\n\nZbytek Taylorova majetku měl být rozdělen rovnoměrně mezi vnoučata a pět dětí, které zplodil s Naomi Smithovou v letech následujících po smrti jeho manželky: Sarah, Rebecca, Naomi, Elizabeth a Edward. Zdá se, že tyto odkazy nebyly nikdy splněny. Taylor měl v posledních letech finanční potíže a právní spletence nad Durhamovými a Greenwichskými železárnami se táhly až do roku 1799, kdy byl jeho majetek posouzen jako insolventní.\n\nGeorge Taylor byl pohřben na hřbitově St. John's Lutheran Church v Eastonu. Dům, který si pronajal v posledních dnech, se nyní nazývá Parsons-Taylorův dům. Byl postaven zakladatelem Eastonu Williamem Parsonsem v roce 1753 a dnes je nejstarším městským domem. V roce 1870 byl kostel i s pozemky prodán pro stavbu veřejné školy, Taylor byl znovu pohřben na Eastonském hřbitově. V roce 1855 mu tam místní obyvatelé postavili pomník.\n\nNejvyšší výkonná rada společenství v Pensylvánii byla výkonnou pobočkou státní vlády v Pensylvánii mezi lety 1777 a 1790. V jejím čele stál prezident a viceprezident. Nejznámějším členem Rady byl Benjamin Franklin, který byl také jejím šestým prezidentem.\n\n"}
{"id": "1539399", "url": "https://cs.wikipedia.org/wiki?curid=1539399", "title": "Gabriela Cimmermannová", "text": "Gabriela Cimmermannová\n\nGabriela Cimmermannová (13. srpna 1934 Banská Bystrica – 3. března 2000 Bratislava) byla slovenská architektka.\n\nArchitektonické studium na Slovenské technické univerzitě v Bratislavě ukončila v roce 1958. Poté začala pracovat ve Stavoprojektu v Žilině. V roce 1963 se přestěhovala do Bratislavy. V této době se začala věnovat hlavně tvorbě interiérů.\n\n\n"}
{"id": "1539409", "url": "https://cs.wikipedia.org/wiki?curid=1539409", "title": "Sawahlunto", "text": "Sawahlunto\n\nSawahlunto je město v Západní Sumatře v Indonésii, 90 km od Padangu. Město se nachází v úzkém údolí podél pohoří Barisanského pohoří. Založeno bylo v roce 1882 Nizozemci společně se zřízením uhelných dolů Ombilin v okolí města. Je známé jako jedno z nejstarších míst těžby uhlí v jihovýchodní Asii. Největšího rozmachu dosahovala těžba uhlí v pozdním 19. století a na začátku 20. století. Stavby ve městě spojené s totou činností, samotný důl Ombilin ale i části železnici spojující důl s přístavem v Padangu byly v roce 2019 zapsány na seznam světového kulturního dědictví UNESCO.\n"}
{"id": "1539413", "url": "https://cs.wikipedia.org/wiki?curid=1539413", "title": "Honoráta z Pavie", "text": "Honoráta z Pavie\n\nSvatá Honoráta z Pavie byla Bohu zasvěcená panna, žijící ve 5. století.\n\nByla to sestra svatého biskupa Epifania a svaté Liberáty. V Pavii se zasvětila Bohu a žila ve společenství se svou sestrou Liberátou a se svatou Luminosou a Speciosou.\n\nJednoho dne byla zajata germánských králem Odoakerem a poté vykoupena svým bratrem.\n\nZemřela v Pavii asi roku 500. \n\nJejí svátek se slaví 11. ledna.\n\nV Martyrologiu Romanum je psáno;\n"}
{"id": "1539418", "url": "https://cs.wikipedia.org/wiki?curid=1539418", "title": "Plomin Luka", "text": "Plomin Luka\n\nPlomin Luka (, do roku 1971 Plomin-Luka, mezi lety 1880 a 1910 Porto) je vesnice a přímořské letovisko v Chorvatsku v Istrijské župě, spadající pod opčinu Kršan. Nachází se asi 5 km jihovýchodně od Kršanu a asi 26 km jihovýchodně od Pazinu. V roce 2011 zde trvale žilo 173 obyvatel.\n\nSousedními vesnicemi jsou Plomin a Vozilići.\n"}
{"id": "1539419", "url": "https://cs.wikipedia.org/wiki?curid=1539419", "title": "Herák", "text": "Herák\n\nPříjmení Herák nosí více významných osobností:\n\n"}
{"id": "1539420", "url": "https://cs.wikipedia.org/wiki?curid=1539420", "title": "Juřík", "text": "Juřík\n\nPříjmení Juřík nosí více významných osobností:\n\n"}
{"id": "1539422", "url": "https://cs.wikipedia.org/wiki?curid=1539422", "title": "Pomník padlým vojínům husitským", "text": "Pomník padlým vojínům husitským\n\nPomník padlým husitským vojínům stojí na okraji lesa u rybníka Bor, západně od obce Horní Dubenky v okrese Jihlava. Byl zhotoven v roce 1923 a je věnován památce padlých husitských vojáků, kteří zde prolili svou krev. \n\nDne 1. ledna 1911 byl v Horních Dubenkách založen Spolek pro zbudování pomníku v lese „Vršku“. Zakládajícími členy byli lékárník Josef Pancíř (místopředseda) a místní spolek ev. Matice. Jejími přispívajícími členy byli farář Pavel Ferdinand Lanštják (předseda), c. k. poštmistr Josef Drápal, učitel Antonín Harcuba (jednatel), Jan Strádal a Bartoloměj Mrvka (předseda), malíř Josef Krejčí (pokladník), holič Jan Štolba a rolník Antonín Bodlák.\n\nKrvavá bitva se odehrála roku 1423, tradovalo se, že rybník Bor se z krve vojáků zbarvil do ruda a proto byl také nazýván Krvavec. Pomník měl být vystavěn k jejímu 500. výročí. Spolek k této vzpomínce vydal brožurku „\"Dějepisná vzpomínka v paměť 500. výročí husitské bitvy u Horních Dubenek\"“ a „\"Turistický průvodce po Horních Dubenkách a okolí\"“.\n\nMísto pro vztyčení pomníku věnoval ze svých pozemků poštmistr Josef Drápal, a také velký kámen, ze kterého je pomník zhotoven.Spolek usiloval i o nalezení kostí padlých husitů, a proto provedl výzkum na mnoha místech v této oblasti, která se podobala pohřebišti. \"Podle dobových zpráv měl být hrob 100 kroků od Vlčí jámy, nevědělo se však, kde Vlčí jáma byla.\" Hrob ovšem nenalezli.\n\nKámen byl vztyčen dne 28. června 1923. Kamenolom v Mrákotíně zdarma zapůjčil nářadí na dopravu a obstaral kamenické práce. Písmo i tvar kalicha odpovídají husitské době. Nápis zhotovila slečna Krknková ze Žižkova. Kalich vyrobila levně firma bratří Rybářů.\n\nOdhalení proběhlo 15. července 1923. O rozsahu příprav na dvanáct let očekávaný den svědčí i zápis z poslední schůze výboru spolku před odhalením pomníku. \"Krásný, parný den umožnil, že z dalekého okolí pěšky, povozy a drahu sešlo se přemnoho lidí.\" Slavnostní řeč pronesl bratr farář K. P. Lanštják ze Žižkova, v níž popsal historický děj. Po něm promluvil br. farář Štulc z Velké Lhoty a mnoho dalších, nakonec br. předseda P. F. Lanštják, který popsal přípravu a stavbu pomníku. Zazněla hymna Táborů a národní hymna.\n\n"}
{"id": "1539424", "url": "https://cs.wikipedia.org/wiki?curid=1539424", "title": "Gorol", "text": "Gorol\n\nGorol může být:\n\n\n"}
{"id": "1539425", "url": "https://cs.wikipedia.org/wiki?curid=1539425", "title": "Krejza", "text": "Krejza\n\nPříjmení Krejza nosí více významných osobností:\n\n"}
{"id": "1539426", "url": "https://cs.wikipedia.org/wiki?curid=1539426", "title": "Krejčiřík", "text": "Krejčiřík\n\nPříjmení Krejčiřík nosí více významných osobností:\n\n"}
{"id": "1539428", "url": "https://cs.wikipedia.org/wiki?curid=1539428", "title": "Zaoral", "text": "Zaoral\n\nPříjmení Zaoral nosí více významných osobností:\n\n"}
{"id": "1539429", "url": "https://cs.wikipedia.org/wiki?curid=1539429", "title": "Mikulec", "text": "Mikulec\n\nPříjmení Mikulec nosí více významných osobností:\n\n"}
{"id": "1539430", "url": "https://cs.wikipedia.org/wiki?curid=1539430", "title": "Krajča", "text": "Krajča\n\nPříjmení Krajča nosí více významných osobností:\n\n"}
{"id": "1539431", "url": "https://cs.wikipedia.org/wiki?curid=1539431", "title": "Grepl", "text": "Grepl\n\nPříjmení Grepl nosí více významných osobností:\n\n"}
{"id": "1539432", "url": "https://cs.wikipedia.org/wiki?curid=1539432", "title": "Rybka (rozcestník)", "text": "Rybka (rozcestník)\n\nRybka může být:\n\n\n"}
{"id": "1539434", "url": "https://cs.wikipedia.org/wiki?curid=1539434", "title": "Eldarion", "text": "Eldarion\n\nEldarion je fiktivní postava z díla J. R. R. Tolkiena, objevuje se v dodatcích k Pánu prstenů. V příběhu je prvorozeným a jediným synem Aragorna \"(Elessara)\" a Arwen (a také jediným potomkem, jehož jméno je uvedeno – je také známo, že měl neupřesněný počet sester). Narodil se v Minas Tirith počátkem čtvrtého věku. Ačkoli Sauron pominul, Eldarionův otec Aragorn musel pokořit mnoho dalších temných tvorů a lidí, kteří Válku o Prsten přežili.\n\nEldarion se stal po smrti svého otce Aragorna v roce 120 Č. v. králem Obnoveného království. Podle Tolkiena pak Eldarion vládl asi 100 let.\n\n"}
{"id": "1539435", "url": "https://cs.wikipedia.org/wiki?curid=1539435", "title": "Ryšánek", "text": "Ryšánek\n\nPříjmení Ryšánek nosí více významných osobností:\n\n"}
{"id": "1539437", "url": "https://cs.wikipedia.org/wiki?curid=1539437", "title": "Kadlčík", "text": "Kadlčík\n\nPříjmení Kadlčík nosí více významných osobností:\n\n"}
{"id": "1539439", "url": "https://cs.wikipedia.org/wiki?curid=1539439", "title": "Vykydal", "text": "Vykydal\n\nPříjmení Vykydal nosí více významných osobností:\n\n"}
{"id": "1539443", "url": "https://cs.wikipedia.org/wiki?curid=1539443", "title": "Vojenský zeměpisný ústav (Bělehrad)", "text": "Vojenský zeměpisný ústav (Bělehrad)\n\nVojenský zeměpisný ústav (srbsky Војногеографски институт/Vojnogeografski institut) sídlí v srbské metropoli Bělehradě na adrese \"Mije Kovačevića 5\". Slouží pro potřeby srbské armády. \n\nÚstav sídlí v modernistické budově, která vznikla v letech 1950 až 1954 podle projektu architekta Milorada Macury. Stavba je některými srbskými, resp. jugoslávskými architekty považována za první brutalistický objekt v zemi. Objekt v podobě třípatrového bloku spojeného s dalšími oddělenými celky a dvěma atrii vznikla z železobetonu, není obložená žádnými materiály a její fasáda je rozčleněná nápadně umístěnými balkony v pravé části. Architekt Macura se však při projektování objektu inspiroval spíše švýcarským architektem Le Corbusierem. Areál je zcela oddělen od okolní zástavby zelení, zasazena je do svahu a její monumentálnost je zdůrazněna přístupovým mostem orientovaným na jižní fasádu.\n\nStavba je unikátní použitím stínících lamel u oken, jako první na území tehdejší Jugoslávie nimi byla vybavená. \n\nPůvodní dvě části objektu měly sloužit pro vojenskou tiskárnu (severní část s konkávním průčelím) a pro vojensko zeměpisný institut (jižní třípatrová část). \n\nStavební práce na objektu byly zahájeny v roce 1950, probíhaly čtyři roky a kanceláře byly nastěhovávány až do roku 1956. \n\n"}
{"id": "1539450", "url": "https://cs.wikipedia.org/wiki?curid=1539450", "title": "Gymnázium Uničov", "text": "Gymnázium Uničov\n\nGymnázium Uničov je všeobecné gymnázium poskytující osmileté a čtyřleté vzdělávací programy zakončené maturitní zkouškou.\nUničovské reálné gymnázium bylo zřízeno ministerským výnosem v říjnu 1870 a stalo se tak jednou z prvních škol tohoto typu na území Moravy. Jejím prvním ředitelem se stal Johann Dassenbacher, avšak již v roce 1875 se vedení školy ujal František Otakar Novotný. Tento klasický filolog předtím působil na gymnáziu v Praze na Malé Straně, poté v Sučavě na Bukovině, odkud se vrátil do Prahy, načež roku 1875 požádal o ředitelský post v Uničově. Za Novotného direktoriátu škola rychle vzkvétala, jeho zásluhou byla pro gymnázium vystavěna nová budova v sousedství uničovského kostela, do níž se gymnázium přestěhovalo roku 1880. \n\nAž do roku 1894 byla škola tvořena pouze nižším gymnáziem, takže následující čtyři ročníky studia i závěrečnou maturitní zkoušku museli do té doby zdejší studenti absolvovat jinde. Po rozšíření o vyšší stupeň proběhly v Uničově první maturity v roce 1898. Škola tehdy nesla název Zemské nižší a komunální vyšší gymnázium v Uničově; to znamenalo, že zřizovatelem nižšího stupně byla Moravská země, zatímco vyšší stupeň náležel do správy obce. Od prosince 1908 převzal celé gymnázium do své správy stát.\n\nStudenti a absolventi školy vytvořili feriální (prázdninový) spolek Marsignia, který udržoval vzájemné vazby mezi všemi, kdo v Uničově prošli gymnaziálním studiem. Ve válečném roce 1915 abiturienti založili fond na výstavbu tělocvičny. Během první světové války počet studentů klesl na polovinu, takže ve škole v průměru studovalo okolo 110-120 žáků. Učitelský sbor tvořilo cca dvanáct kantorů a maturity se v těchto letech většinou skládaly předčasně, aby oktaváni mohli co nejdříve narukovat a posílit frontové útvary. Do války byli povoláni i někteří z profesorů, několik z nich se už do školy nevrátilo.\n\nPo vyhlášení samostatného Československa se počet studentů dále výrazně snížil. Ministerstvo školství a národní osvěty proto rozhodlo, že od roku 1919 bude gymnázium postupně rušeno; obsazené ročníky měly dokončit studium, ale nové ročníky už nebyly otevírány. Pro obyvatelstvo města i blízkého okolí to představovalo velký problém, neboť zdejší mládež by musela za středoškolským studiem dojíždět do jiných měst. Městské zastupitelstvo společně s rodiči studentů a zástupci okolních vesnic prosadilo i přes nesouhlas ministerstva školství zřízení komunálního gymnázia, které postupně nahradilo zanikající gymnázium státní. Škola pod novým názvem existovala dál a od roku 1928 v ní byly opět skládány maturity. Provoz školy financovalo město a okolní obce, část nákladů hradili i studenti, kteří tak museli platit školné. Celé Uničovsko školu podporovalo: zámožnější rodiče dobrovolně platili vyšší školné, než bylo stanoveno, byl založen Spolek pro udržení německé střední školy v Uničově, chudým studentům pomáhal Studentský podpůrný spolek a několik nadací, soukromníci dokonce darovali potřebným studentům obědy.\n\nPo obsazení Uničova wehrmachtem a začlenění města do Velkoněmecké říše v říjnu 1938 se gymnázium přeměnilo na Oberschule für Jungen, tj. vyšší školu pro chlapce. Uničovští maturanti (nyní však téměř výhradně Němci, neboť naprostá většina českého obyvatelstva byla po Mnichovu vyhnána) opět rukovali k frontovým útvarům a mnozí zahynuli na bojištích. Během války byl pověřen řízením školy profesor matematiky a deskriptivy Franz Siegel, jenž byl od roku 1944 též uničovským starostou. Z titulu své funkce byl nucen počátkem května 1945 vyjednávat s generálem Schörnerem o osudu města. Schörner ustupující před Rudou armádou chtěl Uničov opevnit a bránit proti útoku Sovětů, což by pro město mělo ničivé důsledky. Siegel tento požadavek odmítl, čímž velmi pravděpodobně zachránil město před totální devastací, a jednotky wehrmachtu ihned pokračovaly dál na západ. Starosta si však byl vědom, že přicházející Rusové s ním jakožto s Němcem nebudou mít zřejmě slitování, a po návratu z radnice proto nejprve zastřelil svoji manželku a pak se sám oběsil.\n\nV září 1945 byla ve škole obnovena výuka pod vedením ředitele Josefa Pokorného; vyučovacím jazykem nyní samozřejmě byla čeština. Naprostá většina uničovských Němců byla z města v následujících měsících odsunuta. Reálné gymnázium v dosavadní podobě fungovalo jen do roku 1948. Po únorovém převratu byli žáci prvních tří ročníků převedeni na měšťanské školy a v následujících letech počet studentů natolik klesl, že škola byla roku 1952 zrušena. Právě v té době však začali do města hromadně přicházet noví obyvatelé, kteří zde našli zaměstnání v nově otevřeném strojírenském podniku. Brzy se proto objevila potřeba střední školu obnovit, k čemuž došlo již roku 1954, kdy byla otevřena Jedenáctiletá střední škola v Uničově. Jejím ředitelem se stal Rudolf Malina. V následujícím roce byla dokončena stavba nové moderní školní budovy na třídě Pionýrů a jedenáctiletka se sem v září 1955 přestěhovala.\n\nOd září 1960 získala škola nové vedení v osobě ředitele Dr. Jana Březiny, který zde již dříve působil jako učitel češtiny a filozofie. Za jeho působení potkala školu roku 1963 další školská reforma, v jejímž důsledku se nejvyšší tři ročníky oddělily jako Střední všeobecně vzdělávací škola a přesídlily do budovy prvorepublikové české měšťanské školy v Nemocniční ulici. Další změna přišla s rokem 1968, kdy se škola stala čtyřletým gymnáziem. Dr. Březina si svou erudicí i charakterem získával obdiv a sympatie mezi svými kolegy i studenty. Roku 1968 se aktivně zapojil do obrodného procesu, což po srpnové okupaci a nástupu normalizace znamenalo jeho suspendování a odchod na šternberské gymnázium, kde v 70. a 80. letech působil jako řadový učitel.\n\nV letech normalizace vedl školu Jiří Drvota, pod jehož vedením si škola stále držela vysoký kredit. Jeho dvacetileté působení přineslo škole výraznou modernizaci a areál školy byl rozšířen o druhou, novou budovu. Roku 1990 se ředitelkou stala Mgr. Hana Šipulová. Polistopadové změny umožnily rozšířit gymnázium o sedmileté a později osmileté studium, které škola zajišťuje dosud. V roce 2000 byla ve škole vybudována studovna a ve spolupráci s městem Uničovem vyrostla o rok později v areálu školy moderní sportovní hala.\n\nOd roku 2008 vede školu ředitel Mgr. Roman Riedl.\n\n"}
{"id": "1539453", "url": "https://cs.wikipedia.org/wiki?curid=1539453", "title": "Šimuni", "text": "Šimuni\n\nŠimuni () je malá vesnice a přímořské letovisko v Chorvatsku v Zadarské župě, spadající pod opčinu města Pag. Nachází se na ostrově Pag, asi 9 km severozápadně od města Pagu. V roce 2011 zde trvale žilo 165 obyvatel.\n\nSousedními vesnicemi jsou Kolan, Košljun a Mandre, sousedním městem Pag.\n"}
{"id": "1539455", "url": "https://cs.wikipedia.org/wiki?curid=1539455", "title": "Gajac", "text": "Gajac\n\nGajac () je malá vesnice a přímořské letovisko v Chorvatsku v Licko-senjské župě, spadající pod opčinu města Novalja. Nachází se na ostrově Pag, asi 2 km jihovýchodně od Novalje. V roce 2011 zde trvale žilo 84 obyvatel. Spolu s vesnicí Kolanjski Gajac \"de facto\" tvoří jednu vesnici, rozdělenou hranicí mezi Zadarskou a Licko-senjskou župou.\n"}
{"id": "1539457", "url": "https://cs.wikipedia.org/wiki?curid=1539457", "title": "Kolanjski Gajac", "text": "Kolanjski Gajac\n\nKolanjski Gajac je malá vesnička a přímořské letovisko v Chorvatsku v Zadarské župě. Je součástí opčiny Kolan. Nachází se na ostrově Pag, asi 20 km severozápadně od města Pagu. V roce 2011 zde trvale žilo 17 obyvatel. Spolu s vesnicí Gajac tvoří \"de facto\" jedinou vesnici, rozdělenou hranicí mezi Zadarskou a Licko-senjskou župou. Vznikla v roce 2001, když se tyto dvě vesnice od sebe odtrhly.\n"}
{"id": "1539458", "url": "https://cs.wikipedia.org/wiki?curid=1539458", "title": "Lun", "text": "Lun\n\nLun () je vesnice a přímořské letovisko v Chorvatsku v Licko-senjské župě, spadající pod opčinu města Novalja. Nachází se na severu nejseverozápadnějšího výběžku ostrova Pag, asi 17 km severozápadně od Novalje. V roce 2011 zde trvale žilo celkem 307 obyvatel.\n\nCentrum Lunu nemá přístup k moři; ten má několik připadajících vesniček, jako jsou Jakišnica, Mulobedanj nebo Tovarnele. Nejbližší přístup k moři má skrze vesničku Tovarnele.\n"}
{"id": "1539459", "url": "https://cs.wikipedia.org/wiki?curid=1539459", "title": "Gulistánská dohoda", "text": "Gulistánská dohoda\n\nGulistánská dohoda (, ) byla mírová smlouva podepsaná mezi carským Ruskem a Persií 24. října 1813 ve vsi Gulistán (nyní v Ázerbájdžánu). Ukončila rusko-perskou válku, která trvala od roku 1804 do roku 1813. Podpis smlouvy byl uspíšen dobytím Lenkoranu generálem Kotljarevským 1. ledna 1813.\n\nSmlouva potvrdila postoupení Dagestánu, východní Gruzie, většiny Ázerbájdžánu, částí severní Arménie Persií Ruské říši.\n\nText připravil britský diplomat Gore Ouseley, který působil jako prostředník a měl na perském dvoře značný vliv. Za ruskou stranu smlouvu podepsal Nikolaj Fjodorovič Rtiščev, za perskou stranu podpis připojil Mirza Abulhasan Chan Širazi.\n\nVýsledkem smlouvy bylo nucené postoupení většiny íránských území na Kavkaze Rusku. Rovněž přímo přispěla k vypuknutí rusko-perské války (1826–1828), další války 19. století.\n\n\nDokonce i dnes Írán oficiálně nazírá tuto smlouvu i následnou Turkmenčajskou dohodu jako nejvíce ponižující dohody, které kdy podepsal.\nSmlouva se nezabývala zásadními problémy a nestanovila, zda má být perská armáda odzbrojena či zda má být reorganizována. Oběma stranám bylo jasné, že Persie se s porážkou nesmíří a znovu zasáhne v oblastech, které považuje za své a kde se obyvatelstvo protiví ruskému vlivu.\n\nSlabina Gulistánské smlouvy byla zřejmá již od jejího uzavření, neboť možnost budoucího konfliktu ponechávala otevřenu.\nPrioritou Ruska byla porážka Napoleona, proto na ruské straně bojovala relativně malá armáda, a Gulistánská smlouva poskytla oběma bojujícím stranám „příležitost nadechnout se“, ukončit válku a řešit jiné problémy. Po podpisu smlouvy začala Persie znovu rychle budovat armádu, protože Fát Alí Šáh byl rozhodnut získat zpět ztracená území. Proto nikoho nepřekvapilo, když Šáh nařídil v roce 1823 vrchnímu veliteli, kterým byl Abbás Mirza, zahájit výcvik nové armády. Dokonce i duchovní v Persii veřejně vyhlásili, že džihád proti Rusku neskončil. Persie napadla Rusko znovu v roce 1826 (s britskou podporou). Druhá rusko-perská válka trvala dva roky a Persie v ní ztratila 35 tisíc mužů oproti ruským osmi tisícům. Drtivou porážku zpečetil podpis Turkmenčajské dohody, kterou Persie přišla o dnešní Arménii a zbylá území nynějšího Ázerbájdžánu.\n\n\n"}
{"id": "1539463", "url": "https://cs.wikipedia.org/wiki?curid=1539463", "title": "Hřebíčkovec jávský", "text": "Hřebíčkovec jávský\n\nHřebíčkovec jávský (\"Syzygium samarangense\") je tropický strom plodící obvykle světle červené plody hruškovitého tvaru. Tento druh, příslušející s asi tisícovkou dalších do rodu hřebíčkovec, je původním druhem v jihovýchodní Asii. Je po více než dvě tisíciletí pěstovanou rostlinou a proto se za místo jeho původu považuje poměrně široká oblast od jižní Indie na západě, včetně ostrovů Andamany, Nikobary a Maledivy, přes Bangladéš, Čínu, Thajsko, Laos, Vietnam, Malajsii, Indonésii (včetně Bornea), Filipíny až po Novou Guineu a Šalomounovy ostrovy na východě. Počátkem 20. století byl hřebíčkovec jávský zaveden do kultury ve Střední Americe, hlavně na ostrovy Jamajka, Aruba, Bonaire, Curaçao, Guadeloupe, Martinik i Trinidad a Tobago a do Guatemaly a Panamy.\n\nDřevina nejlépe roste ve vlhkých tropickým nížinách, ve vhodných podmínkách se však pěstuje až do nadmořské výšky 1200 m n. m. Není odolná vůči suchu a proto se v oblastech s delším obdobím sucha vysazuje na místa, kde si kořeny spolehlivě najdou vodu, např. podél potoků nebo v blízkosti jezer. Pro produkci kvalitního ovoce musí být půda úrodná, jinak jsou plody malé a nevalné chuti, obvykle se dává přednost těžkým půdám před lehkými, kde bývá voda velmi hluboko.\n\nRostou při průměrné teplotě nejméně +18 °C, netoleruje dlouhodobý pokles teploty pod +7 °C. Zajímavé je, že při nižších teplotách plody rostou pomaleji a ve zralosti jsou více červené, než plody dozrávající při vyšších teplotách.\nNevysoký strom dorůstající do výšky 5 až 12 m s krátkým, často křivým a nízko větveným kmenem tlustým nejvýše 25 cm a s nepravidelnou korunou. Jeho kůra je v mládí nazelenalá a později hnědavá, větévky jsou tlusté 3 až 4 mm. Je porostlý vstřícnými listy s nejvýše 5 mm dlouhými řapíky a s tenkou, téměř průsvitnou čepelí velkou 10 až 25 × 5 až 10 cm. Čepel je eliptická, podlouhlá či kopinatá, na bázi je zaoblená až slabě srdčitá, vrcholek má tupý či zašpičatělý, střední žebro je na líci vpadlé a na rubu vystouplé. Po rozemnutí listy silně voní.\n\nKvětenství je terminální nebo úžlabní svěšený vrcholík či lata, je tvořeno třemi až třiceti bělavými nebo nažloutlými, voňavými květy velkými asi 3 cm. Čtyřčetné, oboupohlavné květy mají češuli velkou zhruba 7 mm, vytrvalý kalich s krátkou trubkou má čtyři polookrouhlé lístky dlouhé asi 5 mm, koruna má čtyři okrouhlé až vejčité lístky velké 10 až 15 mm. V květu je větší počet asi 2 cm dlouhých tyčinek s prašníky a 3 cm dlouhá čnělka s bliznou, v semeníku květu bývá okolo 30 vajíček. Květy nejsou samosprašné, k opylení potřebují pyl z jiného květu, nejčastěji přenesený hmyzem.\n\nPlod je bobule dozrávající za 40 až 50 dnů po opylení, je hruškovitého, zvonkovitého nebo jiného kónického tvaru. Má voskovitou, slupku (exokarp), která ve zralosti bývá světle červená, růžová, fialová, bílá nebo krémová. V závislosti na tvaru je bobule dlouhá 3 až 8 cm a široká 4,5 až 5,5 cm a váží od 30 do 100 g, na vrcholu má čtyři zdužnatělé kališní laloky. Má tenkou, jemnou slupku náchylnou na poškození, pod kterou je bílá dužina (mezokarp), obsahuje jedno či dvě kulovitá semena asi 8 mm velká, která slouží k rozmnožování. Dužina plodu je bílá, houbovité struktury, je velmi šťavnatá, sladkokyselá a má jemnou chuť. Přestože bývá přirovnávaná k jablku a v mnoha jazycích má po něm i jméno, nemá po jablku chuť ani jeho hustou, má řídkou konzistenci podobnou melounu. Semeno je v nepevné dužině drženo v síťovitém endokarpu, který je jedlý a bez chuti. Barva šťávy dužiny je odvislá od kultivaru, může být bezbarvá až fialová.\n\nHřebíčkovec jávský se pěstuje v domácích zahradách, bývá vysazován podél příjezdových cest k osadám nebo v sadech o nevelkých plochách. Obvykle se sázejí roubované semenáče, jako podnož se používá \"Syzygium densiflorum\", který není napadán termity. Stromy se sází do sponu okolo 8 m a mimo zajištění dostatku živin a vláhy nepožadují mnoho péče, neprořezávají se ani neošetřují proti škůdcům.\n\nMladý roubovanec začíná plodit v pěti až sedmi létech. Existují určitá období kdy kvetou, za příznivých klimatických podmínek dvakrát i třikrát za rok, ale toto načasování se od sebe každoročně liší v závislosti na průběhu období sucha. Plody dozrávají za 40 až 50 dnů po opylení, neuzrají ale všechny současně a zralé se proto dvakrát týdně ručně protrhávají, musí se s nimi zacházet opatrně, nesmí se otlouct ani jen otlačit.\nZralé ovoce je sladké a čerstvé se používá jednak přímo a jednak v ovocných salátech nebo se nakládá do cukrového nálevu, kombinuje se i s jiným ovocem. Často se plody jedí osolené nebo se z nich vaří omáčky. Po otrhání nemá ovoce dlouhou skladovatelnost a mělo by se spotřebovat nebo zakonzervovat během pár dnů po sklizni. Na dospělém stromu může být až 200 plodenství a v každém průměrně dozraje po čtyřech plodech. V Indii i některých dalších oblastech býval původně hřebíčkovec jávský pěstován pro okrasu a jen zřídka kdy pro ovoce, které bývalo málo ceněné. Obsahuje více než 90 % vody, málo vlákniny a uhlohydrátů, žádný tuk a minimum vitamínu A, vitamínu B1, vitamínu B2 a vitamínu C. Květy obsahují hojně taninu a používají se na léčbu horečky a průjmu. Dřevo stromu je načervenalé, tvrdé a má hrubé zrno, dostatečně velké kusy se používají pro stavby obydlí místních obyvatel.\n\n"}
{"id": "1539468", "url": "https://cs.wikipedia.org/wiki?curid=1539468", "title": "Mikroslužby", "text": "Mikroslužby\n\nMikroslužby (případně i jako mikroservisy) je pojem z oblasti vývoje software. Jedná se o jednu z variant softwarové architektury orientované na služby (SOA), kde jsou aplikace definovány jako soubor volně provázaných služeb. V mikroservisní architektuře se vyskytují tzv. „fine-grained“ služby a „lightweight“ protokoly. \n\nPro mikroslužby neexistuje žádná přesná definice. Postupem času došlo ke shodě na tom, co jsou mikroslužby nebo co si pod nimi představovat. Často se citují tyto charakteristiky: \n\n\nMikroslužby nelze chápat jako jednu z vrstev v monolitické aplikaci (na rozdíl od například web controlleru nebo třeba backendu pro frontendovou aplikaci apod.). Jedná se spíše o samostatnou business funkčnost, která má jasná rozhraní a která v sobě může (ale nemusí) implementovat více vrstev. Ve své podstatě se tedy jedná o aplikaci filozofie Unixu: „Dělej jednu věc a dělej ji dobře“. \n\nMartin Fowler popisuje architekturu založenou na mikroslužbách takto: \n\n\nMikroservisní architektura se často používá pro cloud nativní aplikace a aplikace využívající nasazení s pomocí „lightweight“ kontejnerů. Podle Fowlera, vzhledem k velkému počtu mikroslužeb (ve srovnání s implementací pomocí monolitických aplikací) je potřeba zavést decentralizovaný „Continuous Delivery“ a mít DevOps s uceleným monitorováním služeb, aby bylo možné efektivně vyvíjet, udržovat a provozovat mikroservisní aplikace. Díky tomu pak mohou být jednotlivé mikroslužby např. snadno individuálně škálovány ve srovnání se službami v monolitické aplikaci. V monolitickém přístupu by např. aplikace podporující tři funkce musela být škálována jako celek, i kdyby pouze jedna z těchto funkcí měla vysoké nároky na zdroje. U mikroslužeb je potřeba škálovat pouze konkrétní mikroslužby, které mají vyšší nároky na zdroje, což poskytuje výhodu optimalizace zdrojů a nákladů.\n\nNa workshopu softwarových architektů, který se konal v květnu 2011 poblíž Benátek, byl použitý termín „microservice“ k popisu architektonického stylu, se kterým se účastníci workshopu potkávali v praxi a který mnozí z nich právě zkoumali. V květnu 2012 stejná skupina architektů rozhodla o pojmu „microservices“ jako o nejvhodnějším názvu pro tuto architekturu. James Lewis prezentoval některé z myšlenek v případové studii v březnu 2012 na 33rd Degree v Krakově, „Micro services – Java, Unix Way“ stejně jako Fred George přibližně v tu samou dobu. Adrian Cockcroft, bývalý ředitel cloudových systémů v Netflixu popsal tento přístup jako „fine grained SOA“ a propagoval tento styl na webu, stejně jako mnoho dalších – Joe Walnes, Dan North, Evan Bottcher a Graham Tackley.\n\nMikroslužby jsou jednou z mnoha možností, jak vytvořit servisně orientovanou architekturu (SOA) – architekturu pro vytvoření flexibilních a nezávisle nasaditelných softwarových systémů. Ale mikroslužby byly první realizací SOA, která plně využila DevOps a budování tzv. continuously deployed systémů. \n\nKlíčovou otázkou při definování mikroservisní architektury je, jak velká má být jednotlivá mikroslužba. Na to ale není jednoduchá odpověď, protože záleží na fungování dané organizace a taky na business kontextu služeb, pro které se má používat mikroservisní architektura. Například přístup Amazonu je, že tým vytvářející mikroslužby by měl být tak malý, aby ho nakrmily dvě pizzy. Další organizace si prostě vytvoří malé „jednotky“ vývojářů (squads) – obvykle 6 až 8 vývojářů, kteří tvoří mikroslužby. I tak ale musí vždy řešit otázku, jak velkou business oblast by měla obsáhnout jedna mikroslužba a kde je „hranice“ mezi business oblastmi jednotlivých týmů. \n\nV čem existuje shoda je to, že mikroslužby by neměly být příliš malé, protože vysoké režijní náklady na jejich provoz pak převáží výhody mikroservisního přístupu. Místo rozdrobení na velmi malé služby jsou možné alternativní přístupy – například zabalení funkce do knihovny, přemístění funkce do jiných mikroslužeb nebo snížení nároků na provoz mnoha malých mikroslužeb pomocí Istio a Kubernetes.\n\nLingvistická definice zavádí pojem „mikroslužba“ ve vztahu ke službám takto: „\"Pro každou službu může existovat více než jedna mikroslužba, ale každá mikroslužba je pouze běžící instancí služby\"“.\n\nPojem „služba“ pak definuje takto: „\"Služba je jednotka programovatelného softwaru schopná vyměňovat si zprávy s jinými službami, jejichž chování je vyvoláno příchozími zprávami, a je definována sadou konečných výpočtových logik nazývaných operace, které jsou deklarovány v strojově čitelném rozhraní. Běhající instance služby se nazývají mikroslužby a jejich vnitřní instance spuštěných operací se nazývají relace. Relace jsou prováděny nezávisle a jejich proměnné jsou nezávisle určovány\".“ \n\nVýhody rozpadu aplikace na menší služby jsou: \n\n\n\n\nMikroservisní přístup je předmětem kritiky v několika oblastech: \n\n\n\nMikroservisní architektura zvyšuje komplexnost a přináší nové výzvy k řešení, jako je latence sítě, návrh formátu zprávy, zálohování / dostupnost / konzistence (BAC), vyvažování zátěže a odolnost proti chybám. Všechny tyto problémy je navíc potřeba řešit ve větším měřítku (ve srovnání s monolitickými aplikacemi). \n\nKomplexnost monolitické aplikace se nesníží jen tím, že bude znovu implementována jako sada mikroslužeb. Částečně se totiž zvýší složitost na provozování mikroslužeb. Taky se projeví zvýšený síťový provoz díky komunikaci mezi mikroslužbami a z toho plynoucí pomalejší výkon mikroslužeb. Důležité je taky zvýšení počtu přístupových bodů k jednotlivým mikroslužbám, což zase zvyšuje architektonickou složitost. Pro snížení těchto dopadů mikroservisní architektury je proto potřeba aplikovat další organizační principy (jako jsou HATEOAS, dokumentace rozhraní a datového modelu pomocí Swagger atd.). \n\nPočítačové mikroslužby mohou být implementovány pomocí různých programovacích jazyků a mohou používat různou infrastrukturu. Nejdůležitější technologickou volbou je proto způsob, jakým spolu budou mikroslužby komunikovat (synchronní / asynchronní komunikace, případně rovnou integrace uživatelského rozhraní) a jaké protokoly budou používat pro komunikaci (RESTful HTTP, messaging, …). Ve srovnání s tradičním systémem, kde např. volba programovacího jazyku ovlivní celý systém, je tedy přístup k výběru technologií u mikroslužeb zcela odlišný. \n\nV servisní síti je každá instance služby spárována s instancí reverzního proxy serveru, který se nazývá „service proxy“, „sidecar proxy“ nebo jen „sidecar“ (postranní vozík). Instance služby a její „sidecar proxy“ spolu sdílejí kontejner, který je spravován nástrojem pro správu kontejnerů jako jsou Kubernetes, Docker Swarm nebo DC / OS. „Sidecar proxy“ zodpovídá za komunikaci s jinými instancemi služeb a umožňuje funkce, jako je vyhledávání služeb (instance), vyvažování zátěže, autentizace a autorizace, zabezpečená komunikace a další. \n\nV servisní síti tvoří instance služeb a jejich „sidecar proxy“ datovou úroveň („data plane“), což zahrnuje nejen správu dat, ale také zpracování žádostí a odpovědí (request a response). Servisní síť ale potřebuje taky nějakou „kontrolní úroveň“, tzn. řízení interakce mezi službami zprostředkovanou přes jejich „sidecar proxy“. Existuje několik řešení pro servisní sítě, jako např.: Istio (společný projekt společností Google, IBM a Lyft), Linkerd (projekt CNCF vedený Buoyant) a další. \n\nImplementace architektury mikroslužeb je obtížná. Existuje mnoho oblastí (viz tabulka níže), které je potřeba řešit, ale naštěstí už existují platformy/frameworky, které lze použít. \n\nNetflix vyvinul vlastní framework pro mikroslužby, který používal ve svých interních aplikacích, a později ho dal částečně k dispozici jako open source. \n\nMnoho z nástrojů Netflix OSS bylo popularizováno prostřednictvím Spring frameworku – kde byly tyto nástroje znovu implementované na základě Springu a pod záštitou projektu Spring Cloud. \n\nNíže uvedená tabulka ukazuje srovnání ekosystému Kubernetes s ekvivalentem ze světa Spring Cloud. Jedním z pozoruhodných aspektů ekosystému Spring Cloud je to, že se jedná o technologie založené pouze na Javě, zatímco Kubernetes je více-jazyčná runtime platforma. \n\n"}
{"id": "1539471", "url": "https://cs.wikipedia.org/wiki?curid=1539471", "title": "Maria Vasilevičová", "text": "Maria Vasilevičová\n\nMaria Vasilevičová (bělorusky \"Марыя Васілевіч\"; * 28. května 1997, Minsk, Bělorusko) je běloruská modelka, moderátorka a poslankyně. \n\nV květnu 2018 se stala vítězkou Miss Běloruska. V prosinci 2018 v čínském městě San-ja na Miss World postoupila do Top 5 a stala se Miss World Europe 2018. V běloruských parlamentních volbách, které se konaly 17. listopadu 2019, byla zvolena poslankyní, k čemuž jí údajně dopomohl blízký vztah k prezidentu Lukašenkovi.\n"}
{"id": "1539472", "url": "https://cs.wikipedia.org/wiki?curid=1539472", "title": "Hopfner HS-10/32", "text": "Hopfner HS-10/32\n\nHopfner HS-10/32 byl malý dvoumístný sportovně-turistický letoun vyráběný rakouskou společností Flugzeugbau Hopfner GmbH na počátku 30. let. 20. století. Hopfner HS-10/32 (HS.1032) byl konvenční hornoplošník, vzpěrami vyztužený kabinový monoplán, odvozený od Hopfnerovy řady lehkých letounů typu parasol, která byla zahájena typem HS-5/28.\n\nTheodor Hopfner (Flugzeugbau Hopfner GmbH) v roce 1932 představil nový letoun, který typově vycházel z jeho cvičných víceúčelových letadel HS-5/28 a HS-8/29, ale konstrukčně se nejvíce podobal jeho malému dopravnímu letounu HV-6/28. První let nového stroje se uskutečnil v roce 1932. Celkem létaly dva letouny (včetně jednoho prototypu) pod označením HS-10/32. O rok později následovaly další dva, mírně upravené modely HS-10/33 (HS.1033). Jeden z těchto letounů byl zakoupen rakouským letectvem (oddíl protivzdušné obrany) a byl používán jako kurýrní stroj. Letouny HS-10/32 resp. HS-10/33 byly posledními typy v řadě HS. Vývoj dalších letounů Hopfner nasměřoval k víceúčelovým dopravním letounům HA.11/33, HV.12/34, HM.13/34 a HR.14/34. Společnost Hopfner zanikla v roce 1935, kdy byla převzata společností Hirtenberger Patronen, Zundhutchen und Metallwarenfabrik AG (q.v.).\nPrvní let prototypu letadla (A-130/OE-DGL) se uskutečnil v druhé polovině roku 1932. Letoun byl osazen sedmiválcovým hvězdicovým motorem Siemens & Halske Sh 14 o výkonu 125 koní (93 kW). Na těchto letounech byl použit i československý devítiválcový hvězdicový motor Walter Gemma (1933) a po přestavbě přídě letounu i invertní, řadový čtyřválec Walter Junior (1932).\n\nByl to konvenční hornoplošník s mohutnými vzpěrnými výztuhami křídla a s plně uzavřenou kabinou pouze pro 2 osoby (pilot a spolucestující). Letoun byl, stejně jako předchozí HS-5/28 a HV-6/28, smíšené konstrukce – křídla byla dřevěná, zatímco trup, kormidla a podvozek byly u ocelových trubek. Výrazněji se od svých vzorů odlišoval vzhledem podvozku, kdy obě kola byla opláštěna aerodynamickými kryty. Verze 10/33 Huberta Kleihause měla v zimním provozu místo kol \"lyže\".\n\nLetoun s imatrikulací A-132, se kterou létal Richard Schonthal, byl přestavěn na použití řadového, invertního motoru Walter Junior o výkonu 105 k (77,2 kW) při 2000 ot/min. Letoun však 22.1.1934 havaroval. Nicméně magazín Flight ve svém srpnovém čísle (8.8.1935, č. 1389) oznámil, že pan Richard Schontal, který je od minulé sezóny držitelem klubové licence „A“ ve spojeném aeroklubu za hrabství Herst (Hertfordshire) a Essex, minulou středu doletěl z Rakouska v kabině svého monoplánu Hopfer.\n\nHopfnerův „Superfly“, jak býval označován letoun s imatrikulací A-131, neboli modernizovaná verze HS-10/33 z roku 1933 byla osazena hvězdicovým motorem Walter Gemma o výkonu 150 k (81,0 kW) při 1785 ot/min. S tímto strojem létal Hubert Kleinhaus.\nByl vyrobeny čtyři letouny v provedení HS-10/32 vč. provedení HS-10/33. Do rakouského leteckého rejstříku byly zavedeny pod imatrikulacemi A-130 (OE-DGL), A-131, A-132 (OE-DIS) a HS-10/33 jako A-143 (OE-TKO). Rejstřík uvádí, že posledně jmenovaný letoun byl později označován jako typ HS-10/35. Jako uživatelé jsou uváděni Aero Club, Richard Schonthal a Luftschutzkommando (oddíl protivzdušné obrany).\n\nRakouský poštovní pilot Hubert Kleinhaus se naučil létat v Německu, kde absolvoval kurz akrobatického létání. V letních měsících i v zimě na svém HS-10/33 (A-131) létal z rakouského Kitzkeuhlu (Kitzbühel) a podle potřeby provozoval službu komerčních a zážitkových letů (joyride) do Svatého Mořice.\n\n\nÚdaje dle\n\n\n\n\n\n"}
{"id": "1539478", "url": "https://cs.wikipedia.org/wiki?curid=1539478", "title": "Toyota Corolla E70", "text": "Toyota Corolla E70\n\nToyota Corolla E70 je osobní automobil produkovaný japonskou automobilkou Toyota. Vůz byl pokračovatelem svých předchůdců stejného typového označení, které vyvinul tým konstruktérů pod vedením šéfkonstruktéra Fumia Agetsumy a továrna začala celou tuto řadu produkovat roku 1966.\n\nBěhem konstrukčních prací na vozidle, jež započaly roku 1974, lpěl vývojářský tým na hospodárnosti její výroby i na následném provozu automobilu. To se projevilo na aerodynamickém součiniteli odporu vzduchu, jenž měl hodnotu 0,45. Dále dbal na pohodlnost vozidla a na dostatek prostoru v jeho interiéru. Připravovaný automobil měl zvládnout extrémní povětrnostní podmínky, tedy jak teploty pod bodem mrazu, tak pouštní sluneční výheň. Rovněž se snažil, aby si vyvíjenou toyotu oblíbily všechny generace řidičů, tedy jak mladší, tak i zkušenější šoféři.\n\nVozidlo bylo posledním z této řady, jež mělo hnanou zadní nápravu. Mělo čtyřdveřovou karosérii a poháněl ho čtyřdobý řadový čtyřválcový motor, který měl u modelů dovážených do Československa objem 1290 kubických centimetrů. Automobilka však vedle této karosářské varianty vyráběla ještě verzi sedanu se dvěma dveřmi, dále třídveřové kupé (liftback) a pětidveřovou verzi kombi. Do nich montovala i jiné motory, a to dva zážehové o objemech 1300 ccm, respektive 1600 ccm a jeden vznětový mající obsah 1800 kubických centimetrů. Motor ve verzi pro Československo měl výkon 60 koní, tedy 44 kilowatt. Samotný automobil dokázal vyvinout maximální rychlost 145 kilometrů za hodinu.\n\nAutomobil měřil na délku 4050 milimetrů, na šířku 1610 milimetrů a jeho výška dosahovala 1385 milimetrů. Vzdálenost mezi nápravami, tedy jejich rozvor, činila 2400 milimetrů. Pohotovostní hmotnost Toyoty Corolly E 70 byla 850 kilogramů a celková činila 1275 kilogramů. Interiér mohl působit poněkud stroze, nicméně jeho jednotlivé prvky vykazovaly dobré ergonomické vlastnosti a byly vyrobeny kvalitně. Například opěrky hlavy se do vozidla instalovaly coby součást základní výbavy a všechny se navíc umožňovaly výškové nastavení.\n\nPřední osvětlení zajišťovaly dvě dvojice kruhových reflektorů, které následně nahradil jeden pár obdélníkových světel. Přední kola byla osazena kotoučovými brzdami, ale na zadních kolech zůstaly brzdy bubnové. Mechanická ruční brzda působila na zadní kola toyoty.\n"}
{"id": "1539482", "url": "https://cs.wikipedia.org/wiki?curid=1539482", "title": "Ivan Kalina", "text": "Ivan Kalina\n\nIvan Kalina (9. září 1934 – 5. května 1969) byl český hokejista, obránce a útočník.\n\nV československé lize hrál za CHZ Litvínov. Nastopil ve 237 ligových utkáních a dal 48 gólů. V italské lize hrál za HC Bolzano.\n\n\n"}
{"id": "1539512", "url": "https://cs.wikipedia.org/wiki?curid=1539512", "title": "Jaroslav Obůrka", "text": "Jaroslav Obůrka\n\nJaroslav Obůrka (25. dubna 1921, Opatov – ?) byl český tesař a voják.\n\nJaroslav Obůrka se narodil v roce 1921 v Opatově, roku 1935 nastoupil do tesařské dílny v Okříškách do učení a vyučil se, pracoval jako tesař. Roku 1941 byl nuceně nasazen do Rakouska, ale aby tomu zabránil, tak se přihlásil do vládního vojska. Po vstupu do tzv. vládního vojska chtěl utéct z republiky, v září roku 1943 bylo toto vojsko přesunuto do Itálie, kde mělo spolu s německou armádou bojovat proti spojencům. Na konci září tohoto roku však Jaroslav Obůrka a několik dalších vojáků dezertovalo a připojili se do Garibaldiho brigády k italským partizánům. V říjnu roku 1944 vstoupil do československé armády a následně bojoval ve Francii u Dunkirku.\n\nPo skončení druhé světové války se vrátil zpět do Opatova, kde pracoval opět jako tesař. Za svoji činnost získal československou pamětní medaili.\n"}
{"id": "1539546", "url": "https://cs.wikipedia.org/wiki?curid=1539546", "title": "Prostějov (zámek)", "text": "Prostějov (zámek)\n\nZámek Prostějov je renesanční zámek ve statutárním městě Prostějov. Vystavěn byl mezi lety 1522–1526 Janem IV. z Pernštejna. Zámek tvoří součást historického památkového jádra Prostějova a českým ministerstvem kultury byl rovněž prohlášen za oficiální kulturní památku české republiky.\n\nZámek vybudoval v letech 1522–1526 Jan IV. z Pernštejna. Mezi lety 1568–1572 nechal tehdejší majitel zámku Vratislav II. z Pernštejna provést rozsáhlou přestavbu. Během třicetileté války však byla většina zámku zničena. Snad jediná významnější část, která se obešla bez výraznějších oprav byl vstupní kamenný portál. Na přelomu 16. a 17. století se zámek stal součástí majetku Karla I. z Lichtenštejna.\n\nPo třicetileté válce byl zámek provizorně opraven, ale již nikdy nebyl využíván jako panské sídlo. V zámku panovalo bezvládí. Až ve 2. polovině 19. století koupila zámek rodina Chmelařových a vytvořila z něj kulturní centrum. Koncem 19. stol. pak zámek od Chmelařových koupila \"Záložna a zastavárna Prostějov\".\nV současnosti je zámek ve vlastnictví statutárního města Prostějova.<br>\n<br>\n<br>\n<br>\nChronologicky řazený seznam majitelů zámku:\nZámek byl stavěn v renesančním a částečně secesním slohu. Má čtyři křídla a je jednopatrový.\n\nByl vybudován mezi lety 1522–1526. Původně byl zamýšlen jako „pevnost”. Když se zjistilo, že bude lepší zámek využívat jako panské sídlo, nechal tehdejší majitel zámku Vratislav II. z Pernštejna mezi lety 1568–1572 provést rozsáhlou přestavbu. Dostavěny byly mimo jiné arkády a vstupní portál.\nV letech 1900–1906 byly dle návrhu Jano Köhlera domalovány na fasádu zámku typické renesanční sgrafity, které jsou na stavbě dodnes.\n\nZámek byl zamýšlen jako součást městských hradeb a sloužit měl především k obraně města. Když se ale zjistilo, že bude vhodnější jej využít jako panské sídlo, nechal tehdejší majitel zámku Vratislav II. z Pernštejna mezi lety 1568–1572 provést rozsáhlou rekonstrukci.\n\nNa přelomu 16. a 17. století se zámek ocitl ve vlastnictví Karla I. z Lichtenštejna a sloužil částečně i jako vězení pro nekatolíky.\n\nKolem zámku byl kvůli tomuto účelu vykopán hluboký příkop ohraničený železným plotem. Tento příkop se zachoval dodnes a jelikož bývá často volně přístupný, stal se zajímavou součástí zámku.\n\nPo dokončení oprav následků třicetileté války, zámek jakoby upadl v zapomnění. V 18. století se v zámku nacházela sýpka, byty úředníků a opět, ale tentokrát židovské vězení, později také textilní manufaktura.\nRoku 1851 zde chtěl zřídit Fortunát Hofmann, který zámek koupil, pivovar. K tomu ale nedošlo a zámek zůstával bez využití. Až v 19. století, kdy jej koupila rodina Chmelařových, našel zámek další využití. Stalo se z něj kulturní centrum. Tak tomu bylo do té doby, než byl odkoupen \"Záložnou a zastavárnou Prostějov\". Ale účel nebyl tehdy nebyl účel o moc jiný.\n\nKdyž zámek počátkem 19. století připadl do vlastnictví Záložny a zastavárny Prostějov, sloužila budova zámku jako muzeum.\n\nVelká změna nastala až v době, když se zámek stal majetkem města Prostějov. V jeho levém křídle začala fungovat \"ZUŠ V. Ambrose\". a v křídle pravém turistické informační centrum, které bylo ale přesunuto do nové radnice.\n\nV současnosti je volně přístupné nevelké nádvoří a některé výstavní síně. Prohlídky zámku neprobíhají pravidelně ale informace jsou k dispozici v informačním centru u nové radnice na náměstí Tomáše Garrigue Masaryka.\n\n"}
{"id": "1539556", "url": "https://cs.wikipedia.org/wiki?curid=1539556", "title": "Mongo Beti", "text": "Mongo Beti\n\nMongo Beti, vlastním jménem Alexandre Biyidi Awala (30. června 1932 Mbalmayo – 7. října 2001 Douala) byl kamerunský spisovatel a publicista, píšící ve francouzštině.\n\nVystudoval lyceum v Yaoundé, v roce 1951 odešel do Francie, absolvoval Pařížskou univerzitu a pracoval jako profesor klasických jazyků v Rouenu. Svoji první povídku publikoval roku 1953 v časopise \"Présence Africaine\" pod jménem \"Eza Boto\". Angažoval se v hnutí proti kolonialismu a neokolonialismu, vydával společenskokulturní dvouměsíčník \"Peuples Noirs/Peuples africains\". Román \"Chudák Kristuspán z Bomby\" (česky 1964) je satirou na působení křesťanských misionářů v Africe. Na jeho děj částečně navazuje \"Král zázračně uzdravený\" (česky 1984), zobrazující dopad evropské nadvlády na domorodý společenský systém.\n\nV roce 1991 se vrátil do rodné země, kde provozoval knihkupectví. Byl aktivní v hnutí za zvýšení gramotnosti v Kamerunu a proti porušování lidských práv. \n\n"}
{"id": "1539575", "url": "https://cs.wikipedia.org/wiki?curid=1539575", "title": "Miles Heizer", "text": "Miles Heizer\n\nMIles Heizer (* 16. května 1994 Greenville, Kentucky, USA) je americký herec. Nejvíce se proslavil rolí Alexe Standalla v seriálu 13 Reasons Why. Dále působil ve vedlejších rolích ve filmech , Já Simon a Memoria.\n\nHeizerova první role byla v epizode „Nothing to lose“ v Kriminálce Miami. Poté hrál hlavní roli v krátkém filmu Paramedic v roli mladého Jamese.\n\nV roce 2007 hrál roli Daveyho Dannera ve filmu Rails and Ties, za kterou byl nominován na jedno z ocenění pro mladé herce, nicméně ocenění nezískal.\n\nOd roku 2017 hraje roli Alexe Standalla v seriálu 13 Reasons Why americké online televize Netflix.\n"}
{"id": "1539582", "url": "https://cs.wikipedia.org/wiki?curid=1539582", "title": "Champion (značka)", "text": "Champion (značka)\n\nChampion je americká oděvní značka, založená v roce 1919.\n\nPříběh značky Champion začal na amerických univerzitách. Tuto značku založili v roce 1919 bratři Feinbloomovi z Rochesteru jako Knickerbocker Knitting Company. Již od začátku se značka zaměřuje na výrobu mikin a tepláků. Jako první je začali oblékat sportovci z Michiganské státní univerzity. Ve 30. letech 20. století značka dodávala sportovní oblečení do univerzitních sportovních týmů. V roce 1934 si Champion nechal patentovat metodu \"„Reverse Weave”\" (obrácené tkaní). Jedná se o tkaní, u které je vlákno vlny při výrobě otočeno svisle, což poté zmírňuje mačkání. Tato myšlenka přišla právě od univerzitních trenérů, kteří chtěli veškeré sportovní oblečení prát dohromady bez rizika poničení. Dodává sportovní oblečení hráčům NBA či NFL, a mimo jiné se stala oficiálním výrobcem sportovních dresů americké basketbalové reprezentace.\n"}
{"id": "1539583", "url": "https://cs.wikipedia.org/wiki?curid=1539583", "title": "Ústav makromolekulární chemie Akademie věd České republiky", "text": "Ústav makromolekulární chemie Akademie věd České republiky\n\nÚstav makromolekulární chemie (ÚMCH) je založen od roku 1959. V té době však byli všichni výzkumníci a vědci rozprostřeni v laboratořích po celé Praze. Budova, kde dnes ústav sídlí, byla postavena v období 1960-1964. Hlavní projektant byl Karel Prager. Architekturu ústavu výrazně ovlivnil první ředitel Otto Wichterle. Nová budova je dnes kulturní památkou. Od začátku se zde klade důraz na polymerní chemii a polymerní fyziku. Byla zachována rovnováha mezi základním a teoretickým aplikovaným výzkumem. Nejvýznamnější výsledky v 60. letech: -příprava hydrofilních polymerů a alkalická polymerizace kaprolaktamu. Mezinárodní slávu získal profesor Otto Wichterle za objev měkkých kontaktních čoček. Na velmi úspěšnou výrobu navázala výroba intraokulárních čoček v 80. letech minulého století. Vědci se snažili navzdory komunistickému systému o užší kontakt se zahraničními institucemi, zapojovali se do mezinárodních aktivit a spolupráce.\n"}
{"id": "1539634", "url": "https://cs.wikipedia.org/wiki?curid=1539634", "title": "Sophie Winkleman", "text": "Sophie Winkleman\n\nSophie Winkleman (celým jménem Sophie Lara Winkleman, * 5. srpna 1980) je britská herečka narozena 5. července 1980 v Londýně. Je ženou Lorda Fredericka Windsora, syna královny Elizabeth.\n\nNarodila se v Primrose Hill v Londýně. Studovala anglickou literaturu na univerzitě Cambridge, kde se stala členkou známého amatérského městského dramatického klubu Footlights. Zde se věnovala hraní ale také se podílela na tvorbě několika scénářích, které klubu přinesly ocenění a slávu. Také působila jako sopránová zpěvačka v seriálu First Love. 12. září 2009 se vdala za Lorda Windsora. 15. srpna 2013 se ji narodila první dcera Maud Elizabeth Daphne Marina a o 3 roky později 16. ledna druhá dcera Isabella Alexandra May.\n\n"}
{"id": "1539636", "url": "https://cs.wikipedia.org/wiki?curid=1539636", "title": "Melissa Vargas", "text": "Melissa Vargas\n\nMelissa Vargas (* 16. října 1999) je kubánská volejbalistka. Je členkou kubánského národního volejbalového týmu. Od roku 2012 hrála za Cienfuegos, kde poté ukončila své působení v roce 2015 a od téhož roku do roku 2016 se stala členkou Prostějovského volebalového klubu, tehdy ještě VK AGEL Prostějov, nynější VK Prostějov, načež se zranila a celý ročník promarodila - prodělala vážnou operaci ramene smečující pravé ruky a rekonvalescence trvala hodně dlouho. Od roku 2017-2018 byla zapsána jako hráčka ve Švýcarsku v klubu Volero Zürich. Nyní reprezentuje tým Fenerbahçe kde působí již od roku 2018.\n\nByla součástí kubánského národního týmu na Mistrovství světa žen ve volejbale v roce 2014 v Itálii. \n\n\nV roce 2014 získala cenu za nejlepší univerzálku na \"U23 Pan-American Cup\" za reprezentaci Kubánského národního týmu.\n\nhttp://vkprostejov.cz/index.php?novinka=2806\n\nhttp://www.volleywood.net/volleyball-tournaments/2014-world-champs/cuban-star-melissa-vargas-enjoys-wch-experience/\n\nhttps://women.volleybox.net/melissa-vargas-p1385/clubs\n\nhttps://women.volleybox.net/melissa-vargas-p1385/clubs\n\nhttps://www.worldofvolley.com/Latest_news/NORCECA/93837/cuban-federation-bans-its-female-volleyball-prospect-melissa-vargas-to-compete-in-the-next-4-years.html\n\nhttp://vkprostejov.cz/index.php?novinka=3871\n"}
{"id": "1539641", "url": "https://cs.wikipedia.org/wiki?curid=1539641", "title": "Mark Blaug", "text": "Mark Blaug\n\nMark Blaug (3. dubna 1927 – 18. listopadu 2011) byl přední ekonom židovského původu. Narodil se v Nizozemí, ale v roce 1982 získal britské občanství. Působil ve společenství Britské Akademie (FBA).V průběhu života odhalil a popsal nepřeberné množství ekonomických témat a odvětví.\nMark Blaug se narodil jako Norbert Blauaug 3. dubna roku 1927 v nizozemském Haagu. Jeho otec Berl Blaug (později Bernard) se narodil na jihu dnešního Polska. Za první světové války byl kapitánem rakousko-uherské armády, ale kvůli svému židovskému původu a vzrůstajícímu antisemitismu byl nucen se společně se svou ženou Sarah Toeman přestěhovat z Vídně do Nizozemí. Tam založil dílnu na výrobu pláštěnek a nepromokavých kabátů. Manželé měli kromě Marka ještě dva další syny – nejstaršího George a nejmladšího Maurice. \n\nV roce 1940 odjela Sarah Toeman se staršími syny do Anglie, protože tušila válečné nebezpečí. Sama se poté vrátila za manželem a nejmladším synem. V Anglii chlapci navštěvovali židovskou internátní školu Whittingham College, která však Markovi nevyhovovala, a proto byl později i s bratrem přestěhován do Londýna, kde začal navštěvovat St John’s Wood Grammar School. Mezitím se rodiče společně s nejmladším Mauricem přestěhovali na jih Francie a obchod přenechali vedoucímu, který byl nežidovského původu. Markův otec Berl si uvědomoval válečné nebezpečí, a proto nabádal své příbuzné k emigraci. Sám se svou ženou Sarah a synem Mauricem odplul do bezpečí do New Yorku.\n\nStarší chlapci byli mezitím z Londýna evakuováni, ale již v roce 1941 připluli lodí za rodiči do USA. Tam Mark roku 1945 odmaturoval na Peter Stuyvesant High School a pokračoval ve studiu na Newyorské univerzitě. Z té byl však vyloučen. V této době se stal členem newyorské komunistické strany. Zároveň se zde setkal se svou budoucí manželkou Rose Lapone, se kterou odletěl do Kalifornie, kde absolvoval letní školu na Kalifornské univerzitě. Později se společně s Rose vrátil do New Yorku, kde se roku 1947 vzali. Bakalářský titul Blaug získal v roce 1950 na Queens College. O tři roky později se rozvedl, i přes významnou finanční podporu své ženy. Té si byl vědomý do konce života a právě vděčnost byla pravděpodobně jedním z důvodů, proč se Blaug s bývalou ženou přátelil až do její smrti v roce 2011. \n\nSvůj magisterský obor dokončil prací na téma monopolistické konkurence na Kolumbijské univerzitě, kde později také získal pod vedením George Stiglera titul Ph.D. Následně získal pozici na Queens College, ze které byl však vyhozen kvůli podpisu prokomunistické petice. V důsledku toho mu byla nabídnuta možnost výzkumu v Britském muzeu v Londýně. Jeho práce z tohoto období byla publikována roku 1958 pod názvem Ricardian Economics – A Historical Study. \nBěhem tohoto pobytu se Blaug setkal se svou druhou manželkou Brendou Ellis. Společně se přestěhovali do Connecticutu, kde získal Mark Blaug nejprve pozici docenta, a později místo odborného asistenta na Yaleově univerzitě. Páru se narodil jediný syn David Ricardo. Vztah však nevydržel a Brenda se rozhodla vrátit zpět do své vlasti i společně se synem. Rozvod proběhl v roce 1961. Yaleova univerzita se Markovi a jeho komplikované rodinné situaci snažila vyjít vstříc, a proto mu byla nabídnuta docentura na Manchesterské univerzitě. V rámci tohoto projektu Mark studoval bavlnový průmysl v Anglii a poté také ve Francii. \n\nNásledně se vrátil přednášet na Katedru ekonomie na Yalově univerzitě. Během této doby začal pracovat na své publikaci s názvem Economis Theory in Retrospect, která vyšla v roce 1962 a otevřela novou pracovní kapitolu Markova života. Přes úspěch mu nebyl prodloužen pracovní poměr na univerzitě, a tak odjel zpět do Velké Británie, kde se setkal se svou třetí ženou , britskou ekonomkou, se kterou má syna Tristana, který se narodil v roce 1971. V roce 1988 se přestěhoval s rodinou do Devonu, kde žil až do své smrti 18. listopadu 2011.\n\nMarkova kariéra v ekonomii vzdělávání neměla dlouhého trvání. Podnikl několik „misí“ jménem UNESCA, ILO, Národní banky a dalších organizací. Také byl zapojen do takzvaného Moser oddělení v LSE (London Stock Exchange) – Claus Moser, což byl profesor sociální statistiky zodpovědný za statistickou evidenci pro „Robin Report“ ve vyšším vzdělávání. Mark publikoval významné dílo Teoretickou a empirickou práci o studentských půjčkách a ostatních aspektech finančnictví ve vysokém vzdělávání v Británii stejně tak jako v rozvojových zemích. Dále strávil rok 1969–70 v Thajsku prací s místním Ministrem vzdělávání. Navzdory tomu, že nakonec shledal ekonomii vzdělávání za limitovanou, a jeho zahajovací přednášku na postu profesora Ekonomického vzdělávání poznamenal jeho rozladěný postoj, pokračoval v práci na Historii ekonomického myšlení a navštěvoval konference veskrze na toto téma. Další aktivitou spojenou s tímto odvětvím bylo vyučování pro kurz profesora Hla Myintse.\n\nJeho přínos do ekonomie vzdělávání potvrdila skutečnost, že byl požádán o předčasný odchod do důchodu Institutem vzdělávání v roce 1984. Od té doby rozvíjel druhou opravdovou vášeň jeho intelektuálního života, a to Metodologie ekonomie. Po dobu tohoto období rozvíjel také svůj zájem v oboru ekonomie umění, později známé jako kulturní ekonomie. Předčasný odchod do důchodu však nebyl pro Marka pohodlnou záležitostí jako to bylo u některých jeho vrstevníků. Jeho penze nebyla příliš vysoká a k uživení musel mít další příjem. Alan Peacock, kterého Mark velmi obdivoval nejen jako ekonoma, ale také jako přítele, nabídl Markovi částečný profesorský úvazek na Buckinghamské Univerzitě. Později pracoval na experimentu první britské soukromé Univerzity, kterou Mark podporoval. Zde strávil několik šťastných let vyučováním historické ekonomie a metodologie ekonomie. Markovo nadšení pro metodologii nejspíše začalo v průběhu stáže roku 1965 na Univerzitě v Chicagu, kde poznal Miltona Friedmana (kde bydleli ve stejném hotelu). Mark si pamatoval do detailu mnoho jejich společných konverzací. Téměř v ničem spolu nesouhlasili, ale jako dva dobří židovští řečníci si užívali každou diskuzi.\n\nMark často konzultoval své myšlenky s kolegy z oborů třeba i jen příbuzných. Právě proto je zajímavé, že se Mark nikdy nesetkal s Karlem Popperem, významným ředstavitelem Moderního liberalismu, neboť v tomto období se plně věnoval práci mimo společnost. Navzdory tomu, Mark potkal Imre Lakatose (filozof matematiky a přírodních věd) a stali se blízkými přáteli, do té doby než Imre tragicky zahynul v roce 1974. Imre byl pro Marka ideálním přítelem-velmi intelektuální, s bohatými zkušenostmi a lehkým sklonem k šílenství. Kromě těchto vlivů však Mark také spojil metodologii s jeho prací jak v dějinách ekonomického myšlení, včetně současného vývoje, jako je monetarismus (nebo jeho oživení), tak s ekonomií vzdělávání. Tím byl nastaven kurz pro všechny jeho pozdější práce.\n\nV roce 1988 koupil Mark se svou ženou stodolu na okraji Dartmooru a přestavovali jej na obytné sídlo. Shodou okolností se dostali do kontaktu s ekonomickým oddělením na Exeterské Univerzitě a v důsledku toho tam oba manželé roky pracovali. V roce 1999 se Ruth přestěhovala na Erasmus University v Rotterdamu a Markovi byl nabídnut částečný úvazek na Amstrdamské univerzitě. Následovalo devět let závěrečné fáze Markovy kariéry, kde také pracoval na Erasmus University, kde byl v kontaktu s EIPE (Institutem ekonomiky a filozofie), který nyní získal cenu Marka Blauga za nejlepší referát ve svém časopise. Na počest Markova života a díla existuje mnoho ocenění a publikací.\n\nV roce 1984 byl jmenován čestným zahraničním členem Královské nizozemské akademie věd a umění.\n\nV roce 1988 se stal čestným členem The Economic History Society a o rok později voleným členem British Academy.\n"}
{"id": "1539644", "url": "https://cs.wikipedia.org/wiki?curid=1539644", "title": "Albadraco", "text": "Albadraco\n\nAlbadraco („Drak ze župy Alba“) byl rod velkého azdarchidního pterodaktyloidního ptakoještěra, který žil v období pozdní svrchní křídy (geologický stupeň maastricht, asi před 70 miliony let) na území dnešního Rumunska (fauna tzv. ostrova Haţeg). Formálně byl tento druh popsán v listopadu roku 2019.\n\nFosilní materiál ze sedimentů transylvánského souvrství Șard představuje dva fragmenty z části \"zobáku\" a dobře zachovaný krční obratel. Velikostí se tento druh řadí mezi obří druh \"Hatzegopteryx thambema\" a menší druh \"Eurazhdarcho langendorfensis\". Dokazuje tedy vysokou variabilitu a druhovou rozmanitost ptakoještěrů ve fauně tzv. ostrova Haţeg. Je však také možné, že se jedná o odrostlé mládě druhu \"H. thambema\".\n\n\n"}
{"id": "1539667", "url": "https://cs.wikipedia.org/wiki?curid=1539667", "title": "Jaroslav Blažke", "text": "Jaroslav Blažke\n\nJaroslav Blažke (* 12. září 1938 Přerov) je literární historik a kritik, autor učebnic literatury, překladatel.\n\nPo maturitě na jedenáctileté střední škole v Brně v roce 1956 a po ukončení dvouleté Vyšší školy pedagogické v Brně vystudoval v roce 1962 češtinu a ruštinu na Filozofické fakultě Masarykovy univerzity. Po absolvování učil na středních školách a učilištích, pracoval jako stavební dělník. Po roce 1989 krátce působil jako metodik pro výuku češtiny v Krajském pedagogickém ústavu v Brně a jako krajský inspektor, následně až do důchodu učil češtinu na Gymnáziu Matyáše Lercha v Brně.\n\nSpolečně s manželkou Marií Blažkovou podepsali v březnu 1977 Chartu 77, podíleli se na výrobě samizdatové literatury a pořádání bytových seminářů zahraničních lektorů Husovy nadace. Tuto činnost organizovali jejich přátelé Jana a Milan Jelínkovi (Milan Jelínek byl po roce 1989 rektorem Masarykovy univerzity). Autorských čtení se účastnili spisovatelé Milan Uhde, Jan Trefulka, Ludvík Vaculík, Karel Pecka, Lenka Procházková aj., Debatní večer Václava Havla po jeho propuštění z vězení v roce 1989 zprostředkoval Petr Oslzlý.\n\nLiterární recenze publikoval v samizdatových časopisech Obsah a Host, politické karikatury v periodiku Alternative. Periodikum Alternative vycházelo v Paříži a jeho karikatury na téma Rudá hvězda zde uveřejnil filozof Bernard Fabre.\n\nJeho pohádky vyšly v ineditním sborníku k narozeninám Jana Trefulky. Je autorem brožury pro výchovu filmového diváka. Pro samizdat přeložil z ruštiny knihu matematika a filozofa Alexandra Zinovjeva \"Zející výšiny\" a z angličtiny \"Farmu zvířat\" George Orwella.\n\nPo roce 1989 publikoval své recenze a studie v Učitelských novinách, Literárních novinách, v časopise Český jazyk a literatura aj. Působil v redakční radě Radia Proglas, připravoval pořad \"Knihovnička\" a načítal texty pro \"Čtení na pokračování\" a \"Bibli v liturgii\".\n\nUspořádal třísvazkovou antologii \"Čtení z historie literatury české i světové\" (1992).\n\nJe autorem učebnicového cyklu \"Kouzelné zrcadlo literatury\".\n\nUčebnice\n\n\n\n"}
{"id": "1539671", "url": "https://cs.wikipedia.org/wiki?curid=1539671", "title": "Iža", "text": "Iža\n\nIža (maďarsky \"Izsa\") je obec na jihozápadě Slovenska. Leží v okrese Komárno 7 km východně od okresního města na levém břehu Dunaje. Žije v ní obyvatel.\n\nLokalita byla osídlena již v eneolitu (kostolacká skupina). Římané zde koncem 1. století zřídili vojenský tábor Celemantia, spojený s Brigetiem na protějším břehu řeky; šlo o jedinou římskou pevnost severně od Dunaje. Tábor zanikl ve 4. století. První písemná zmínka o vesnici pochází z roku 1268. Název Iža je odvozen od lovu vyzy.\n\nV červenci 1965 byla vesnice silně poškozena záplavami. Při odstraňování následků pomáhali obyvatelé ze Šumperska, což připomíná název Šumperské ulice.\n\nObec má tři kostely: římskokatolický, kalvínský a evangelický. V jejím katastrálním území leží přírodní rezervace Bokrošské slanisko.\n\n73 % obyvatel obce se hlásí k maďarské národnosti. Po druhé světové válce byli mnozí starousedlíci vysídleni do Čech nebo do Maďarska (Tolna).\n"}
{"id": "1539673", "url": "https://cs.wikipedia.org/wiki?curid=1539673", "title": "Võ An Ninh", "text": "Võ An Ninh\n\nVõ An Ninh (18. června 1907 Hải Dương – 4. června 2009 Ho Či Minovo Město, jeho skutečné jméno bylo Vu An Tuyet) byl vietnamský fotograf. Je autorem fotografií, které se staly součástí cenných sbírek vietnamské historie. Během francouzského koloniálního období pracoval jako fotograf pro oddělení ochrany lesa v Hanoji, ve Vietnamském filmovém studiu (1954 - 1970), byl členem Ústředního výboru Vietnamské asociace literatury a umění a členem Vietnamského sdružení fotografických umělců.\n\nVõ An Ninh pracoval na břehu Rudé řeky, za tyto fotografie získal ocenění Vietnamské asociace výtvarných umění. V roce 1938 získalo dílo lidí tlačících loď do moře ocenění na výstavě fotografií v Paříži, Francie. Na konci roku 1938 získal za samostatnou výstavu v Hue ocenění mezinárodní fotogalerie a zlatou medaili. Jeho soubor fotografií hladomoru na severu Vietnamu ve francouzském protektorátu Tonkin v roce 1945 také sklidil velký zájem. V době od října 1944 do května 1945 zemřelo 1,3 milionu Vietnamců. Velký ohlas vzbudily především fotografie dětí, které v provincii Thai Binh čekaly na smrt. Nebo skupinový snímek mladých vyhublých dětí na lavičce. Známý je také snímek, jak vietnamští vesničané útočí na sklad rýže během japonské okupace.\n\nV roce 1960 získal bronzovou medaili na mezinárodní výstavě fotografií v SSSR s prací \"Čistá voda na pláži Tra Co\". Ocenění získal také na mezinárodní výstavy fotografií BIFOTA. V červenci 1981 v Ho Či Minově Městě a v roce 1983 v Hanoji vystavil například fotografická díla zobrazující Jezero navráceného meče pod názvem \"Ho Guom brzy ráno\", \"Ho Guom ve čtyřech ročních obdobích\", s nostalgickými klasickými obrazy jako \"Podzim\", \"Vzpomínka\", portréty dívek jako \"Hanojka\", \"V zahradě chrámu Voi Phuc\", ... Mnoho dalších fotografií pořídil autor v různých zemích, například \"vodopád Ban Gioc\" (Cao Bang), \"Vrchol Fan Si Pan\", \"pramen v pohoří Hoang Lien Son\", \"Stříbrné moře\" (da Nang), \"Borový les\" (Da Lat), \"Notre Dame\", ...\n\nUmělec Võ An Ninh zemřel 4. června 2009 v Ho Či Minově městě ve věku 101 let.\n\n\n"}
{"id": "1539676", "url": "https://cs.wikipedia.org/wiki?curid=1539676", "title": "Robert Gilbert", "text": "Robert Gilbert\n\nJméno Robert Gilbert může odkazovat na více osobností:\n\n"}
{"id": "1539695", "url": "https://cs.wikipedia.org/wiki?curid=1539695", "title": "Světový ujgurský kongres", "text": "Světový ujgurský kongres\n\nSvětový ujgurský kongres (, pchin-jin \"Shìjiè Wéiwúěr Dàibiǎo Dàhuì\", ) je mezinárodní organizace ujgurských skupin exulantů, která se snaží reprezentovat společné zájmy Ujgurů v čínské oblasti Sin-ťiang i mimo ní. Světový ujgurský kongres vystupuje jako pokojné a nenásilné hnutí, které se staví proti vládě Číny v Ujgurské autonomní oblasti Sin-ťiang, kterou považuje za okupaci Východního Turkestánu a odmítá totalitarismus, náboženskou netoleranci a terorismus jako politické nástroje. Kongres je z části financován americkou neziskovou organizací National Endowment for Democracy. \n\nSvětový ujgurský kongres vznikl na schůzi několika exilových skupin v Mnichově 18. dubna 2004. Prvním prezidentem organizace byl Erkin Alptekin. Od listopadu 2006 byla prezidentkou Rebija Kadírová, která funkci zastávala až do listopadu 2017, kdy byl zvolen současný prezident Dolkun Isa, ujgurský aktivista žijící od roku 1994 mimo Čínu. Od svého vzniku na ustavovacím sněmu zasedal kongres celkem pětkrát (2006, 2009, 2012, 2016 a 2017). Kongres je členem Organizace nezastoupených států a národů.\nSvětový ujgurský kongres obvinil bývalého generálního tajemníka Komunistické strany Číny Mao Ce-tunga z kolonizace Sin-ťiangu a upuštění od přislíbeného sebeurčení Ujgurů. Podle kongresu je jejich hlavním cílem podporovat právo Ujgurů na užití nenásilných a demokratických prostředků k určení politického směřování Východního Turkestánu. Organizace vyjádřila zájem spolupracovat s vládami na vytvoření poklidné opozice vůči politice Číny v Sin-ťiangu a vznesla obavy z toho, že čínské zacházení s Ujgury dělá z regionu časovanou bombu. Světový ujgurský kongres dále uvádí, že čínská vláda používá zveličování hrozby z terorismu jako odůvodnění k útlaku místního obyvatelstva.\nOrganizace provádí širokou škálu kampaní pro zvýšení povědomí o lidskoprávní situaci Ujgurů v Číně. Svou snahu cílí především na Kongres Spojených států amerických, členské státy Evropské unie a aparáty zabývajícími se lidskými právy v rámci EU a OSN. Spolupracuje s příslušnými výbory Evropské unie, neziskovými organizacemi, výborem OSN pro lidská práva, pro který zpracovává zprávy, podobně jako pro Radu pro lidská práva a účastní se fóra pro práva menšin OSN.\n\n15. března 2018 stovky Ujgurů demonstrovaly v 15 městech ve 14 zemích (např. Německo, Nizozemsko, Turecko, Japonsko nebo Kanada) s cílem upozornit na represe v regionu Sin-ťiang ze strany čínské vlády a přimět mezinárodní komunitu k zákroku. 27. dubna 2018 spolu s Organizací nezastoupených států a národů Světový ujgurský kongres pořádal protestní pochod Bruselem, kterého se podle odhadů zúčastnilo okolo 2 000 lidí. Účastníci požadovali propuštění jednoho milionu Ujgurů zadržovaných v „převýchovných táborech“ a zastavení potlačování ujgurské kultury, náboženství a jazyka.\nVláda Čínské lidové republiky obvinila organizaci z podněcování nepokojů v Sin-ťiangu. Světový ujgurský kongres tak figuruje na seznamu teroristických organizací. Bývalou prezidentku Rebiju Kadírovou označila Čína za teroristku, která se spolčuje se separatisty a islámskými radikály při plánování teroristických útoků. Kadírová toto tvrzení odmítla se slovy „každý, kdo je nespokojený s tvrdou vládou Číny je ‚separatista‘“. Během nepokojů v Urumči v červenci 2009 čínská vláda oznámila, že přerušila telefonickou komunikaci mezi skupinami uvnitř a vně země. Vláda též prohlásila, že Kadírová má blízký vztah s dalajlámou, kterého považuje za strůjce nepokojů v Tibetu v roce 2008 a tvrdila, že Kadírová chtěla, aby se něco podobného odehrálo i v Sin-ťiangu.\n"}
{"id": "1539696", "url": "https://cs.wikipedia.org/wiki?curid=1539696", "title": "RM Lines", "text": "RM Lines\n\nRM LINES, a.s. (VKM: RML) je český železniční dopravce, který je dceřinou společností spedice Spedica. Společnost byla založena v roce 2005 v Litoměřicích, od roku 2012 sídlí v Sokolově.\n\nSpolečnost zahájila svou činnost v zimě 2005/2006 přepravami soli z Německa do skladu v Lovosicích. Jednalo se o první vlaky, která německý státní dopravce Railion předával jinému českému dopravci než Českým drahám. V této počáteční fázi RM Lines využívala lokomotivy pronajaté z poolu BF Logistics. Postupně si společnost pořídila vlastní elektrické (řady 121 a 140) a motorové (řady 740 a 742) lokomotivy.\n\nV roce 2009 měl RM Lines podíl 0,18 % na trhu železniční nákladní dopravy v ČR, což z něj činilo sedmého největšího českého dopravce. V dalších letech už se firma ve statistikách největších dopravců nevyskytuje.\n"}
{"id": "1539700", "url": "https://cs.wikipedia.org/wiki?curid=1539700", "title": "Debian GNU/Plan9", "text": "Debian GNU/Plan9\n\nDebian GNU/Plan9 (nebo také Debian GNU/9front, případně Debian GNU/p9p) byl port prostředí a funkcionality operačního systému Debian GNU/Linux, který byl určen pro jádro Plan9 / 9front . Projekt měl ověřit realizaci myšlenkového konceptu přenesení prostředí operačního systému Debian GNU/Linux do prostředí Plan9 / 9front za použití linuxemu (Linux Emulation) . Linuxemu je program, který dokáže spouštět binární soubory ve formátu Linux/ELF (i386) na jádře Plan9 / 9front. Linuxemu původně vyvinul Russ Cox a následně ve vývoji pokračoval Cinap Lenrek . Během vývoje portu Debian GNU/Plan9 (Debian GNU/9front) se využívaly výsledky celé řady dalších projektů:\nNový port měl zahrnovat standardní nástroje specifické pro Debian:\n\nProč vzniknul port Debian GNU/Plan9 (Debian GNU/9front):\n\n\nZákladní systémové komponenty obsahovaly GNU Compiler Collection (GCC), GNU C Library (glibc) a GNU Core Utilities (coreutils), ale také GNU Debugger (GDB), GNU binutils (binutils), Bash (příkazový shell). Port měl být k dispozici pro procesorovou platformu Intel (i386).\n\nVývoj portu Debian GNU/Plan9 (Debian GNU/9front), lépe řečeno jeho myšlenkový koncept, inicioval Raul Miller . Na samotném vývoji se podílela celá řada dalších vývojářů:\n\n\n\n\n"}
{"id": "1539705", "url": "https://cs.wikipedia.org/wiki?curid=1539705", "title": "Klenotnice Knidosanů v Delfách", "text": "Klenotnice Knidosanů v Delfách\n\nKlenotnice Knidosanů byla v Delfách postavena kolem roku 550 před Kristem.\n\nPodle stavebního nápisu darovali svobodní obyvatelé Knidosu kolem roku 550 před Kristem klenotnici a sochy Delfám. Poprvé se zde vyskytl půdorys antické stavby, antentempel, který je typický pro tyto malé budovy. Sloupy mezi antami však zde byly nahrazeny sochami žen, karyatidami. Byla postavena v iónském řádu o rozměrech přibližně 5,10 × 6,60 m. Je to nejstarší budova na řecké pevnině vystavěná z parského mramoru.\n\nZdivo bylo svázáno ve střídání plochých vazáků a vysokých běhounů a bylo korunováno dokola obíhajícím vlysem, zdobeným postavami.\n\n"}
{"id": "1539707", "url": "https://cs.wikipedia.org/wiki?curid=1539707", "title": "Třída FFX-III", "text": "Třída FFX-III\n\nTřída FFX-III je perspektivní třída fregat námořnictva Korejské republiky. Jejich vývoj je součástí rozsáhlého modernizačního programu, v rámci kterého jsou stavěny tři postupně zdokonalované skupiny fregat FFX, které postupně nahrazují 37 desítky let sloužících fregat třídy \"Ulsan\" a korvet tříd \"Pohang\" a \"Tonghe\". První skupinu plavidel FFX představuje šest jednotek třídy \"Inčchon\" a druhou osm jednotek třídy \"Tegu\". Mimo jiné bude mít třetí skupina třídy \"FFX-III\" vylepšené schopnosti v boji proti ponorkám a vzdušným cílům.\n\nKontrakt na stavbu šesti fregat třídy \"FFX-III\" získala v prosinci 2016 jihokorejská loděnice Hyundai Heavy Industries (HHI) v Ulsanu. Prototypové plavidlo by mělo být dokončeno roku 2021. Celá série má být dokončena do roku 2026.\n\nOproti předcházející třídě \"Tegu\" má mít tato třída o cca 200 tun větší výtlak. Mimo jiné mají být vybavena novým integrovaným radarovým systémem vyvíjeným společností Hanwha Thales, kombinujícím radar a infračervené senzory IRST a dále též početnější baterií vertikálních vypouštěcích sil K-VLS pro různé druhy řízených střel. Na zádu bude přistávací plocha a hangár pro jeden vrtulník. Pohonný systém bude využívat turbínu Rolls-Royce MT30 (derivát leteckého motoru Trent 800). Dosah bude 8500 námořních mil při rychlosti 15 uzlů.\n"}
{"id": "1539709", "url": "https://cs.wikipedia.org/wiki?curid=1539709", "title": "Biggles nad Ohňovou zemí", "text": "Biggles nad Ohňovou zemí\n\nBiggles nad Ohňovou zemí (v originále: \"Biggles at the World's End\") je dobrodružná kniha o dobrodruhovi jménem James Bigglesworth od autora W. E. Johnse z roku 1959. V Česku byla vydána nakladatelstvím Riopress Praha v roce 2001 jako svou 173. publikaci.\n\nBiggles byl svým nadřízeným generálem Raymondem pověřen, aby v oblasti Ohňové země nalezl a zorganizoval odvoz nákladu drahým kovů (jednalo se převážně o zlato a platinu), které zde od Britů ukořistili a ukryli Němci při námořní bitvě. Raymond se o tom všem dozvěděl od bývalého Bigglesova nepřítele Erich von Stalheina, který je varoval před tím, že o \"poklad\" mají velký zájem Sověti. Jako zástěrku svého tajného úkolu uvedli, že se v oblasti porozhlédnou po dvou britských botanicích (Carterovi a Barlowovi), kteří se tam před časem ztratili a nikdo (včetně Bigglese) už ani nevěřil, že jsou na živu. O několik dní později Biggles společně se svými parťáky: Gingrem, Algym a Bertiem přistál na letišti v Punta Arenas. Zde je již ze začátku nepříjemně přivítal správce letiště jménem Gontermann, avšak jeho asistent Vendez byl daleko příjemnější. Gontermann jim byl už od začátku velmi podezřelý, obzvláště svými tajnými výpravami na své jachtě jménem WESPE (vosa). Biggles začal tušit zda Gontermann nehledá právě ono zlato, což by vysvětlovalo jeho hrubé chování vůči Angličanům. Později se ukázalo, že se nemýlil. Aby přidali na věruhodnosti své zástěrky, začal se vyptávat po oněch botanicích a od majitele místní půjčovny lodí jménem Scott se dozvěděli popis a přibližný směr plavby ony jachty jménem SEASPRAY, na které oba výletníci odpluli. Po několika dnech marného pátraní nalezli kus plachty ze SEASPRAYE a později dokonce oba botaniky, kteří byli k jejich velkému překvapení stále naživu. Pan Carter jim vyprávěl, jak společně s Barlowem při průzkumu na jednom ostrově nalezli zlato. Nebyli však schopni ho odvést na jachtě a tak ho pouze přemístil o kousek jinam. Po jeho uschování je ale napadla neznáma banda mužů a byli nuceni rychle uprchnout. Při útěku ale o něco dál v mlze narazili na útesy, SEASPRAY se potopila a oni tam tak uvízli. Biggles nepochyboval o tom, že je napadli Gontermannovi muži, avšak už díky botanikům věděl, kde se zlato nachází. K jejich dalšímu překvapení je v místě útočiště botaniků navštívila Gontermannova parta. Biggles jim ale nedovolil promluvit si s botaniky o samotě a tak nakonec odjeli. Společně přemístili Cartera a Barlowa do Río Gallegos a vrátili se zpět do Punta Arenas, kde po podání zprávy začali společně plánovat akci. Biggles zaúkoloval Algyho, aby vyčkal na příjezd britské námořní fregaty PETREL, která měla zlato vyzvednout (pozn. vzhledem k jeho množství nebylo možné ho převézt v letadle) a sám se společně s Gingrem a Bertiem vydal na „zlatý ostrov“. Cestou se ale stavili na místě potopení SEASPRAYA a zachránili něco z botanické sbírky. K jejich štěstí je zahlédli Gontermannovi muži a díky tomu je dokázali zmást, neboť si mysleli, že Bigglesova parta zde hledá to zlato. Toho využili a potají se tak nepozorovaně vydali na pravé místo uschovaní zlata. Bohužel jim k jeho nalezení zabránilo počasí a tak se museli vrátit zpět do Punta Arenas. Zde v přístavišti objevili sovětskou velrybářskou loď a bylo jim jasné, co tam dělá. Gontermann se jim mezitím pokusil úřední cestou zarazit další odlety, ale díky svému přátelství s Vendezem nakonec odlétli. Po nalezení zlata se ho rozhodli hlídat, avšak Gontermann si jich všiml a vypukla přestřelka. Během ní k ostrovu připlula velrybářská loď, avšak uvízla na nedaleké mělčině. K jejich větší radosti k ostrovu dorazil také Algy na PETRELU a jeho posádka se už o převzetí nákladu postarala sama. Vendezovi a oběma botanikům za jejich pomoc poskytli odměnu a vrátili se zpět do Anglie.\n\n"}
{"id": "1539711", "url": "https://cs.wikipedia.org/wiki?curid=1539711", "title": "Třída CC", "text": "Třída CC\n\nTřída CC byla třída pobřežních ponorek kanadského námořnictva. Původně byly stavěny pro Chile, ale po vypuknutí první světové války je odkoupila Kanada. Byly první ponorky kanadského námonictva. Ponorky nebyly bojově nasazeny. Ve službě byly v letech 1914–1920. Po vyřazení byly sešrotovány.\n\nRoku 1912 rozestavěla americká loděnice Seattle Construction and Drydock Company v Seattle dvě malé ponorky pro chilské námořnictvo, pojmenované \"Iquique\" a \"Antofagasta\". Na vodu byly spuštěny v průběhu roku 1913. Po vypuknutí první světové války rozhodl premiér Britské Kolumbie Richard McBride o zakoupení obou ponorek. Obě byly do služby přijaty 5. srpna 1914. Protože byl prodej ponorek porušením americké neutrality, musely být do Kanady propašovány.\n\nJednotky třídy \"CC\":\nObě ponorky byly postaveny podle mírně odlišných projektů, takže se lišily rozměry, výzbrojí i výkony. Zatímco CC-1 nesla pět 457mm torpédometů (čtyři příďové a jeden záďový), její sesterská loď CC-2 měla torpédomety pouze tři (dva příďové a jeden záďový). Pohonný systém tvořil motor Vickers o výkonu 600 hp a jeden elektromotor o výkonu 240 hp (CC-2 260 hp). Nejvyšší rychlost na hladině dosahovala 13 uzlů. Dosah byl 720 námořních mil při rychlosti 12 uzlů na hladině, nebo 10 námořních mil při rychlosti 7,5 uzlu pod hladinou. Operační hloubka ponoru byla 30 metrů.\n\nPonorky nebyly bojově nasazeny. V roce 1917 měly být vyslány do Středomoří, přičemž cestou ze západního na východní pobřeží Kanady jako její první válečné lodě propluly Panamským průplavem. Po příplutí na základnu v Halifaxu však byly prohlášeny za neschopné bojového nasazení. Nádále tedy zůstaly v Kanadě. Roku 1920 byly obě ponorky prodány do šrotu.\n"}
{"id": "1539714", "url": "https://cs.wikipedia.org/wiki?curid=1539714", "title": "O'Higgins (1897)", "text": "O'Higgins (1897)\n\nO'Higgins byl pancéřový křižník postavený v britských loděnicích pro chilské námořnictvo. Ve službě byl v letech 1898–1933. Roku 1958 byl prodán k sešrotování a roku 1965 sešrotován. Konstrukce křižníků se osvědčila a stala se vzorem pro japonskou třídy \"Asama\".\n\nKřižník navrhl britský konstruktér Philip Watts. Stavbu zajistila loděnice Armstrong Whitworth v Elswicku v Newcastle upon Tyne. Stavba byla objednána roku 1895. Zahájena byla v červenci 1896, v květnu 1897 byl spuštěn na vodu a 2. dubna 1898 byl přijat do služby.\n\nHlavní výzbroj tvořily čtyři 203mm kanóny ve čtyřech jednodělových věžích, rozmístěných na přídi, na zádi a po stranách předního komínu. Sekundární výzbroj představovalo deset 152mm kanónů umístěných ve čtyřech jednodělových věžích a v kasematách. Doplňovaly je čtyři 120mm kanóny, deset 76mm kanónů, deset 57mm kanónů a tři 450mm torpédomety. Pro pancéřování byla využita harveyovaná ocel. Pohonný systém tvořilo 30 kotlů a trojčinné parní stroje o výkonu 16 000 hp, pohánějící dva lodní šrouby. Nejvyšší rychlost dosahovala 21 uzlů. Dosah byl 4580 námořních mil při rychlosti 8 uzlů.\n"}
{"id": "1539724", "url": "https://cs.wikipedia.org/wiki?curid=1539724", "title": "Leucius z Brindisi", "text": "Leucius z Brindisi\n\nSvatý Leucius z Brindisi byl první biskup Brindisi, žijící ve 2. století.\n\nNarodil se v egyptské Alexandrii jako syn zbožných rodičů Eudykia a Eufrosyné. Při narození mu dali jméno Eutropius. Jeho matka zemřela když mu bylo 11 let a jeho otec odešel do kláštera sv. Hermiase. Eutropius svého otce následoval a byl duchovně veden igumenem Nicetasem. \n\nChlapec se ukázal být velmi schopný a vytrvale studoval Písmo svaté. Eutropius vyrostl v tichého, pokorného a poslušného chlapce. Když dosáhl věku 18 let, igumen Nicetas zemřel.\n\nBratři v klášteře zvolili Eutropia za igumena i když nebyl postřižen na monacha. Eutropius tuto funkci odmítl.\n\nJedné noci měl jehi otec zjevení o svém blížícím se konci a že jeho syn se stal biskupem ve městě Brundisium (nyní Brindisi). V téže vizi bylo odhaleno nové jméno pro Eutropia: Leucius.\n\nMniši kláštera sv. Hermiase prosili biskupa Hellia z Heliopolisu aby se Eutropius stal igumenem jejich kláštera, ten svolil a Eutropia vysvětil na kněze a i přes zdráhání se ujal funkce.\n\nV jedné vesnici zavládl chaos. Ďábel na sebe vzal podobu velkého hada a mnoho lidi zabil. Svatý Eutropius se to dozvěděl a odešel do vesnice. Odtud vyhnal hada a mnoho pohanů se z tohoto důvodu nechalo pokřtít. \n\nKdyž zemřel mučednickou smrtí alexandrijský biskup Filip, Eutropius byl zvolen na jeho místo. Eparchovy Saturninovi se nelíbil vliv Eutropia a proto chtěl Eutropia zabít. Když se to dozvěděly někteří kresťané, chtěli Saturnina zabít. To se nelíbilo Eutropiovi a řekl jim že Bůh jej vyvolil aby hlásil křesťanství v pohanském městě Brundisium.\n\nEutropius na své místo vybral vhodného kandidáta a odešel na loď plující do Itálie a to spolu s jáhny Eusebiem a Dionysiem. Později se k němu připojily kněží Leon a Sabinus. Na teto cestě potkal tribuna Armaleona a jeho 67 vojáků, které obrátil na křesťanství.\n\nKdyž dorazil do města, potkal guvernéra města Antiochuse. Ten po jeho vyprávění o křesťanství a Ježíši Kristu přijal křest se všemi obyvateli Brindisi (asi 27 000 lidí).\n\nZemřel roku 180 v Brindisi. Antiochius nechal na jeho počest vystavět kostel zasvěcený jemu.\n\nJeho svátek se slaví 11. ledna v římskokatolické církvi a 20. června v pravoslavné církvi.\n\nV Martyrologiu Romanum je psáno;\n\n"}
{"id": "1539725", "url": "https://cs.wikipedia.org/wiki?curid=1539725", "title": "Wilhelm Adam (1893–1978)", "text": "Wilhelm Adam (1893–1978)\n\nWilhelm Adam (28. března 1893 – 24. listopadu 1978) byl plukovník Wehrmachtu během druhé světové války, v bitvě u Stalingradu byl pobočníkem polního maršála Pauluse, do sovětského zajetí padl 31. ledna 1943. Zde byl stálým společníkem polního maršála Pauluse. Po kapitulaci Německa se stal členem Národního výboru pro svobodné Německo. Později sloužil jako důstojník východoněmecké Nationale Volksarmee, do výslužby odešel v roce 1958, v roce 1977 byl povýšen do hodnosti generálmajora.\n\nOd roku 1950 do roku 1952 byl ministrem financí Saska a v letech 1949–1963 poslancem Sněmovny lidu NDR.\n\nAdam se narodil v roce 1893 v Eichenu u Hanau jako syn sedláka. Po ukončení střední školy navštěvoval v letech 1908 – 1913 učitelskou školu v Schlüchternu. Od 1. října 1913 sloužil jako jednoletý dobrovolník 2. Nassauischen Infanterie-Regiments Nr. 88. Na začátku první světové války přišel 8. srpna 1914 jako Gefreiter (desátník) na západní frontu a byl 16. září 1914 zraněn. O deset dní později byl přidělen k náhradnímu praporu svého pluku a 1. dubna 1915 povýšen jako Feldwebel (četař). Od dubna do května 1915 se účastnil důstojnického kursu a 22. května byl povýšen na poručíka. Od 28. října 1916 byl Wilhelm Adam Ordonnanzoffizierem 70. Landwehr-Infanterie-Brigade.\n\nPo skončení války byl 31. ledna 1919 propuštěn jako Leutnant (poručík) z armády.\n\nOd roku 1919 do roku 1929 Adam pracoval jako učitel střední armádní technické školy v Hesensku v Langenselboldu a od roku 1929 do roku 1934 jako učitel na vojenské škole ve Weimaru v Durynsku. Souběžně Adam studoval v letech 1922 až 1924 na univerzitě ve Frankfurtu nad Mohanem a v roce 1927 složil zkoušku.\n\nRoku 1934 byl Adam reaktivován v hodnosti kapitána a po vojenském školním kurzu 1. ledna 1938 povýšen na majora. Do roku 1939 působil jako učitel nejprve na Pěší škole Döberitz a poté na škole Kriegsschule Dresden.\n\nV roce 1939 byl pobočníkem v XXIII. Armádním sboru a od roku 1941 byl adjutantem velitelů 6. armády, nejprve Waltera von Reichenau a později Friedricha Pauluse. Dne 1. března 1942 se stal plukovníkem. Jako první adjutant velitele 6. armády se Adam účastnil bitvy u Stalingradu. Nebyl však pobočníkem (jak se to někdy chybně překládá a chápe), ale přibližně šéfem kádrového a organizačního oddělení armády a měl tedy nejblíže k problémům doplňků a záloh. \n\nPrávě organizoval budování záložního stanoviště štábu armády, když začala sovětská protiofenzíva. Vybudoval obrannou linii na řece Čiru, mimo obklíčení, svůj úsek ubránil a 17. prosince 1942 byl Adam jako velitel bojové skupiny za statečnost, kterou při tom prokázal oceněný Rytířským křížem. Na žádost Pauluse byl letecky přepraven zpět do Stalingradu a pomáhal velení. Dne 31. ledna 1943 se spolu s náčelníkem štábu generálporučíkem Arthurem Schmidtem a maršálem Friedrichem Paulusem vzdali Rudé armádě. Kolona zajatců dorazila na štáb 64. sovětské armády, kde je vyslechl velitel armády M.S. Šumilov. Ještě téhož dne převezli zajatce na velitelství Stalingradského frontu ke generálporučíkovi K.K. Rokossovskému a generálplukovníku N.N. Voronovovi. Skupinu tvořili jen zajatci v hodnosti generálů; sovětské velení však vyhovělo Paulusově žádosti, aby s ním mohl zůstat i plukovník Adam. \n\nZajetí strávili v zajateckém táboře Krasnogorsk, později v Suzdalu a v zajateckém táboře 5110/48 Vojkovo. V Krasnogorsku navštěvoval Adam „Centrální Antifa-Schule“ a stal se členem \"Ligy německých důstojníků\". Za to byl německým soudem v nepřítomnosti odsouzen k smrti.\n\nV roce 1948 se vrátil do Německa do sovětské okupační zóny. Byl jedním ze spoluzakladatelů Národní demokratické strany Německa. Od roku 1948 do roku 1949 pracoval jako referent v saské zemské vládě. Od roku 1950 do roku 1952 byl ministrem financí v Sasku, jedné ze šesti zemí zprvu federativní socialistické Německé demokratické republiky (NDR) a od roku 1949 do roku 1963 poslancem Sněmovny lidu NDR.\n\nV roce 1952 se Adam stal plukovníkem v Kasernierte Volkspolizei (KVP), v předchůdci východoněmecké národní lidové armády – Nationale Volksarmee. Od roku 1953 do roku 1956 byl velitelem důstojnické školy KVP. V roce 1958 odešel Adam do důchodu. Stále však pracoval ve Svazu bývalých důstojníků. \n\nV roce 1968 byl vyznamenán Řádem práce a při příležitosti 28. výročí založení východního Německa byl dne 7. října 1977 povýšen na generálmajora v záloze ve východoněmecké armádě.\n\nRoku 1965 vyšla za vědecké a literární spolupráce prof. dr. Otto Rühleho kniha vzpomínek: Wilhelm Adam – \"Der schwere Entschluss\" (Verlag der Nation, Berlin, 1965). V překladu Antona Smutného vydalo Vydavateľstvo politickej literatúry v Bratislavě (1967) zkrácené a upravené vydání se souhlasem autora – \"Bol som Paulusovým pobočníkom.\" České vydání (překlad František Voráček, Naše vojsko v Praze, 1968) – \"S Paulusem k Volze\" končí kapitulací německých divizí ve Stalingradě, byly vypuštěny závěrečné kapitoly německého originálu.\n\n\n"}
{"id": "1539727", "url": "https://cs.wikipedia.org/wiki?curid=1539727", "title": "Pilot (Teorie velkého třesku)", "text": "Pilot (Teorie velkého třesku)\n\nPilot je první díl první řady amerického televizního seriálu \"Teorie velkého třesku\". V této epizodě hostují herci Vernée Watson a Brian Patrick Wade. Režisérem epizody je James Burrows.\n\nKamarádi a fyzici Sheldon (Jim Parsons) a Leonard (Johnny Galecki) navštíví spermobanku pro dárce s vysokým IQ. Svůj dar si ale nakonec rozmyslí a vracejí se domů. Při příchodu k bytu vidí, že se do bytu přes chodbu nastěhovala nová sousedka, mladá dívka Penny (Kaley Cuoco), která přijela z Nebrasky. Oba novou sousedku pozvou na oběd, kde se jim svěří, že se právě rozešla se svým přítelem (Brian Patrick Wade). \n\nLeonardovi se Penny okamžitě zalíbí. Ta ho obratem požádá, zda-li by zajel za jejím expřítelem a vyzvedl u něj Pennyinu televizi, která zůstala v jeho bytě. Sheldona vezme s sebou a Penny zůstane v jejich bytě ve společnosti jejich přátel Howarda (Simon Helberg) a Raje (Kunal Nayyar). Leonard se Sheldonem však s televizí nejsou úspěšní, navíc přijdou o kalhoty. Penny pak všechny jako poděkování pozve na večeři.\n\n\n"}
{"id": "1539728", "url": "https://cs.wikipedia.org/wiki?curid=1539728", "title": "Bryan Stevenson", "text": "Bryan Stevenson\n\nBryan Stevenson (* 14. listopadu 1959) je americký právník, aktivista v oblasti sociální spravedlnosti, zakladatel a výkonný ředitel iniciativy Equal Justice Initiative (iniciativa za rovný přístup ke spravedlnosti) a profesor na New York University School of Law. Stevenson se po studiích práv na Harvardu usadil v Montgomery v Alabamě a celý život bojuje proti zaujatosti systému trestního soudnictví vůči chudým a rasovým menšinám.\n\nU Nejvyššího soudu USA se zasadil o zákaz trestu smrti a doživotního vězení bez možnosti podmíněného propuštění pro děti mladší osmnácti let a mentálně postižené. Zachránil před trestem smrti i dalšími těžkými tresty desítky nevinných či nespravedlivě odsouzených. Založil Národní památník míru a spravedlnosti v Montgomery, který připomíná jména více než 4 000 afroameričanů zlynčovaných v dvanácti jižanských státech USA mezi lety 1877 a 1950.\n\nTvrdí, že otrokářství a lynčování se přetavili ve formalizované justiční násilí, jehož následkem je neúměrně vysoké užívání trestu smrti v případech jiných než bělošských pachatelů.\n\nSvůj život zasvěcený boji za spravedlnost pro všechny popisuje v knize Just Mercy.\n"}
{"id": "1539730", "url": "https://cs.wikipedia.org/wiki?curid=1539730", "title": "Knidos", "text": "Knidos\n\nKnidos (řecky Κνίδος, latinsky Cnidus) bylo řecké antické přístavní město ve starověké Kárii a součástí Dórského Hexapolis („Dorian Hexapolis\"), v jihozápadní Malé Asii, dnešním Turecku.\n\nNacházelo se na špičce jihozápadního tureckého poloostrova Datça (zřídka nazývaný také poloostrov Reşadiye). který tvoří jižní stranu Gökova zálivu. Bylo vzdálené asi 35 km od Datçy v provincii Muğla, naproti řeckému ostrovu Kós. Zda bylo na špici poloostrova od jeho založení nebo tam bylo v pozdně klasické době přemístěno ze středu poloostrova od dnešní Datçy, je sporné (viz Bankel, Blümel a Demand versus Bean-Cook a Berges).\n\nZmínka o otrokyních z Knidu na začátku 12. století před Kristem je již v dokumentech lineárního písma B od mykénských Pylosů. Výkopávkami byly odhaleny minojské i mladší mykénské nálezy. Dosud však není jasné, zda na místě bylo minojské nebo mykénské osídlení. Město bylo založeno Dóry a bylo členem svazku dórských měst Hexapolis. Kolem roku 580 před Kristem se účastnilo sicilské kolonizace a také se podílelo na vzniku řecké svatyně Hellenion v egyptském městě Naukratis. Kolem roku 550 před Kristem město postavilo klenotnici v Delfách. Roku 540 před Kristem je dobyl perský vojevůdce Harpagos. Pod perskou nadvládou zůstalo až do řeckého vítězství v bitvách u Mykalé roku 479 před Kristem a na Eurymedonu roku 465 před Kristem. V roce 477 před Kristem bylo členem Athénského námořního spolku, roku 412 před Kristem připadlo ke Spartě, poté následovala opět perská nadvláda. Kolem roku 394 před Kristem porazil athénský vojevůdce Konon jako perský admirál v námořní bitvě u Knidosu spartskou flotilu. Ve 3. století před Kristem patřilo Ptolemaiovcům, roku 190 před Kristem bylo pod vlivem Rhodosu, od roku 167 před Kristem bylo svobodné.\n\nV římské říši Knidos patřil do provincie Asie. V letech 263-467 po Kristu bylo město opakovaně zasaženo silným zemětřesením. V pozdní antice bylo biskupstvím a je stále římskokatolickým titulárním biskupstvím Cnidus. V polovině 7. století bylo město zničeno arabskou flotilou.\n\nPrvní západní znalost místa přinesla svou misí britská společnost Society of Dilettanti v roce 1812 a vykopávkami, které provedl Charles Thomas Newton v letech 1857–1858. Byly identifikovány agora, divadlo, odeon, chrám Dionýsa, chrám Múz, chrám Afrodity a velké množství menších budov. Celkový plán města byl velmi dobře vypracován. Nejslavnější socha od Praxitela, Afrodita, byla vytvořena pro Knidos. Byla sice zničena, ale existují pozdější kopie, z nichž nejvěrnější jsou ve Vatikánských muzeích. Ve chrámu objevil Newton také sochu sedící řecké bohyně Démétér z Knidosu, která je nyní v Britském muzeu. Asi tři kilometry jihovýchodně od města nalezl trosky nádherné hrobky a kolosální sochu lva, vytesanou z jednoho bloku pentelského mramoru, deset stop na délku a šest na výšku, která měla připomínat velké námořní vítězství v bitvě u Knidosu, ve které Conon porazil Lacedaimón v roce 394 př.nl. Knidoský lev je nyní vystaven v Britském muzeu, ve Velké dvoraně Alžběty II .\n\nMěsto bylo známé lékařskou fakultou (její zástupci byli známí a vyhledávaní již v klasické době) a také chrámem bohyně Afrodity s její sochou od Praxitela (Afrodita z Knidu „Aphrodite von Knidos\"). U města nebo ve městě se nacházel chrám Dórů, Triopion.\n\nMísto Knidos je také zmíněné v Bibli. Ve Skutcích apoštolů 27.7 evangelista Lukáš píše o Pavlově čtvrté misijní cestě: \"Mnoho dní jsme pluli pomalu a stěží jsme dopluli do míst naproti Knidu. Pak nás vítr přinutil změnit směr\".\n\nKnidos razil velmi brzo vlastní mince. Nejpozději od druhé poloviny 6. století před Kristem existovaly jeho oboly a drachmy ze stříbra. Obvykle mají na jedné straně lví hlavu a na druhé hlavu Afrodity. Tyto rané mince ještě nebyly popsány.\n\n\n\n"}
{"id": "1539733", "url": "https://cs.wikipedia.org/wiki?curid=1539733", "title": "Pavel Ferdinand Lanštják", "text": "Pavel Ferdinand Lanštják\n\nPavel Ferdinand Lanštják (8. července 1856 Horní Zelenice – 21. června 1935 Horní Dubenky) byl evangelický farář na přelomu 19. a 20. století v Horních Dubenkách v okrese Jihlava v kraji Vysočina. Zasloužil se o založení nových evangelických stanic, o vznik Pomníku padlým vojínům husitským v Horních Dubenkách. Získal císařské vyznamenání \"zlatý Záslužný kříž s korunou\".\n\nPavel Ferdinand Lanštják se narodil 8. července 1856 v Horních Zelenicích u Trnavy na Slovensku, kde byl farářem jeho otec Ondřej Hořislav Lanštiak (2. prosince 1821 – 25. července 1909), který pocházel z Palúdzky u Liptovského Mikuláše na Slovensku, byl vikářem faráře básníka Jana Kollára. Jeho matka Terezie roz. Kutálková (1823–1910), pocházela ze Sobotiště. Starší jeho bratr Ludevít (1852–1907) byl též farářem a dvě jeho sestry Ludmila a Leontýna se provdaly za slovenské ev. učitele.\n\nNa Slovensku od roku 1878 byl vikářem u svého otce, později se stal vikářem v Brezové. Roku 1883 uspořádal na Slovensku sbírku na obnovu Národního divadla v Praze, které v roce 1881 vyhořelo. Na Slovensku to bylo bráno jako velezrada, a tím se rozplynuly všechny jeho naděje, že se na Slovensku stane farářem. Po pětiletém působení ve funkci vikáře se začal učit lužicko-srbsky, předpokládal, že odejde vykonávat službu do Lužice (Srbsko). Na podzim roku 1883 přišla zpráva, že se uvolnilo farářské místo ve farním sboru v Horních Dubenkách (Česko), kde byl též jednohlasně zvolen farářem v roce 1883.\n\nRakouským státním občanem se stal na základě složení rakouské přísahy 3. září 1884 v Dačicích. Slovenské jméno Lanštiak si změnil na počeštěné Lanštják. Obdržením dekretu ze dne 24. září 1884 byla potvrzena jeho volba za faráře. \n\nOd roku 1884 až do roku 1929, vykonával službu ve sboru v Horních Dubenkách. Během jeho působení byla postavena nová evangelická škola, přistaven přístavek k faře, rozšířil se hřbitov, byla provedena větší stavební úprava kostela. Založil Evangelickou Matici, Spořitelní a záloženský spolek, nadaci pro chudé školní děti i Spolek pro zbudování pomníku v lese. Založil nové kazatelské stanice, kam pravidelně docházel: roku 1893 v Počátkách, 1895 v Zahrádkách, 1900 v Jindřichově Hradci, 1921 v Kardašově Řečici a v Třešti. Od roku 1885 zahájil vyučování náboženství ve školách, což se dříve nekonalo.\n\nKoncem roku 1923 projevil farář přání odejít do výslužby. Po několika měsících jednání, sborové shromáždění požádalo faráře, aby setrval v úřadě, nakonec tomu bylo až do 30. června 1929. Zemřel 21. června 1935 v Horních Dubenkách, kde je pochován na tamním hřbitově.\n\nZa manželku si roku 1888 vzal Miladu roz. Pospíšilovou (28. července 1871 – 24. září 1972) dceru faráře Kristiana Pospíšila z Humpolce. S ní měl pět dětí. Kristiana Pavla Lanštjáka (1892–1986), jenž se stal po vzoru otce farářem, Miladu (* 1889) provdanou za Bohumíra Janatu (ředitel papíren ve Wulkých Žďarech), Martu provd. Lány (1894–1987), jenž zůstala žít celý život v H. Dubenkách v jejich rodném domě č. 107, Bohumila Karla Lanštjáka (1896–1983), který byl roku 1936 jmenován prezidentem republiky Dr. Edvardem Benešem předsedou senátu nejvyššího soudu Československa a Timotea (* 1902), který zemřel krátce po narození.\n\n20. dubna 1913 obdržel za záslužnou činnost v církvi císařské vyznamenání zlatý Záslužný kříž s korunou. Ten byl společně s dalšími cennostmi odevzdán 10. února 1920 do zlatého pokladu Československé republiky.\n"}
{"id": "1539737", "url": "https://cs.wikipedia.org/wiki?curid=1539737", "title": "Steven M. Greer", "text": "Steven M. Greer\n\nSteven Macon Greer (* 28. června 1955 Charlotte) je americký ufolog a traumatolog, který napsal knihu \"Unacknowledged: An Exposé of the World's Greatest Secret\" (2017), která vyšla u nakladatelství PRÁH v českém překladu redakce Sueneé Universe jako \"Mimozemšťané – odhalení největšího světového tajemství\" (2019). Dále založil projekt CSETI (Centrum pro hledání mimozemské inteligence) a projekt \"Sirius Disclosure\" (odhalení).\n\nSteven Greer se narodil v Charlotte v Severní Karolíně v roce 1955. Údajně viděl neidentifikovaný létající objekt a zažil blízké setkání. Bylo mu tehdy asi 8 let, tento zážitek ho inspiroval k jeho zájmu o ufologii. Byl vyškolen jako učitel transcendentální meditace a později se stal ředitelem meditačního centra. Získal bakalářský titul za biologii v Appalachian State University a titul MD na Tennessee State University, v roce 1988 a v roce 1989 získal lékařskou licenci ve Virginii. Téhož roku se stal členem zdravotnické organizace Alpha Omega Alpha Honor Medical Society.\n\nV roce 1993 založil \"Disclosure Project\", neziskový výzkumný projekt, jehož cílem je odhalovat veřejnosti domnělé znalosti o UFO, mimozemské inteligenci, a vyspělých energetických a pohonných systémech. Project byl založen na úsilí poskytnutí amnestie vládním whistleblowerským aktivistům ochotným porušit bezpečnostní přísahy tím, že budou sdílet zasvěcené vědomosti o UFO.\n\nV říjnu 1994 se Greer objevil ve speciálu Larryho Kinga \"The UFO Coverup?.\"\n\nV roce 1997 Greer spolu s dalšími členy CSETI, včetně astronauta Apollo Edgara Mitchella, měl prezentaci během zákulisního briefingu pro členy Kongresu. V roce 1998 se Greer vzdal kariéry lékaře ve prospěch Projektu Disclosure.\n\nV květnu 2001 Greer uspořádal tiskovou konferenci v Národním press klubu ve Washingtonu, jíž se účastnilo 20 bývalých pracovníků Air Force, Federal Aviation Administration a důstojníků zpravodajství.\n\nCE-5 Iniciativa je iniciativa, která do současné stupnice blízkých setkání přidává pátý druh. Pátý druh blízkého setkání má být dle Greera kontakt s mimozemšťany iniciovaný lidmi. Každou první sobotu v měsící tisíce lidí po celém světě provádějí zvláštní meditace jako rituál. Steven Greer také chystá film Blízká setkání pátého druhu (z angličtiny Close encounter of the fifth kind). Mezi 17. - 18. prosincem 2019 Steven M. Greer získal dostatečné prostředky na to, aby mohl být film brzy vydán.\n\n\n\n"}
{"id": "1539745", "url": "https://cs.wikipedia.org/wiki?curid=1539745", "title": "Černík (okres Nové Zámky)", "text": "Černík (okres Nové Zámky)\n\nČerník je obec na Slovensku v okrese Nové Zámky ležící v Podunajské nížině na levém břehu řeky Nitry. Žije zde  obyvatel.\n\nPrvní písemná zmínka o obci pochází z roku 1156. V obci se nachází neobarokní římskokatolický kostel Ducha svatého z roku 1864.\n\nNárodnostní složení (2001): národnost slovenská 98,8 %, maďarská 0,3 %, romská 0,2 %, česká 0,7 %. \n\n"}
{"id": "1539748", "url": "https://cs.wikipedia.org/wiki?curid=1539748", "title": "Ernst Ferdinand Storch", "text": "Ernst Ferdinand Storch\n\nErnst Ferdinand Storch (3. dubna 1865 Bílence – 23. května 1938 Chomutov) byl prvorepublikový právník a dlouholetý chomutovský starosta. Do úřadu byl poprvé zvolen roku 1910. Jako člen a po určitou dobu předseda Německé nacionální strany musel z funkce starosty v prosinci roku 1933 odstoupit. V době, kdy zastával úřad starosty, se městu podařilo vyřešit problém s nedostatkem bytů, vznikla řada veřejných staveb a samotný Chomutov se díky připojení Horní Vsi významně rozrostl.\n\nErnst Storch se narodil 3. dubna 1865 v Bílencích. Jeho rodiči byli Franz Storch (1820–1892), který pracoval jako správce bíleneckého statku, a Anna Seidlerová, jejíž otec býval ředitelem červenohrádeckého panství. Během Ernstova dětství se rodina přestěhovala do Chomutova a jeho otec se stal ředitelem parního mlýna, který stával na rohu ulice Jakoubka ze Stříbra a Mánesovy.\n\nAčkoliv sám Ernst byl katolík, oženil se s protestantkou Annou Františkou Kateřinou Braunovou (* 1887) z braniborského Grünewaldu. Svatební obřad se konal 20. března 1907. Narodily se jim tři děti: Eberhard (* 1908), Ernst Raimund Wolfgang (* 1913) a Friedrich (* 1917). Rodina bydlela ve vile čp. 854 v chomutovské , pozdější Čelakovského ulici čp. 12. Ve své vile Ernst Storch odpoledne dne 23. května 1938 zemřel.\n\nV roce 1884 mladý Ernst úspěšně ukončil studium na chomutovském gymnáziu a poté absolvoval roční vojenskou službu u 11. pěšího pluku v Praze, kde také vystudoval právnickou fakultu tehdejší Karlo-Ferdinandovy univerzity, na níž také roku 1889 získal doktorát. Po studiích pracoval u Krajského soudu v Mostě, Okresního soudu v Chomutově a v advokátní kanceláři Antona Pergelta ve Vídni.\n\nPo návratu do Chomutova si roku 1897 otevřel vlastní advokátní kancelář a zároveň se zapojil do politického života. Ještě téhož roku se stal členem správního výboru chomutovské městské spořitelny, brzy poté velitelem měšťanských ostrostřelců a v letech 1908–1924 působil jako člen Okresního výboru Chomutov – Hora Svatého Šebestiána. Chomutovským starostou byl poprvé zvolen 30. března 1910.\n\nPrvním velkým projektem, na kterém se v Chomutově podílel, se stala Zemská výstava německého obyvatelstva v Čechách () otevřená 15. června 1913. Za úspěšné provedení výstavy získal Řád železné koruny. Za veřejnou politickou a samosprávní činnost během první světové války mu byl roku 1917 propůjčen Válečný kříž za civilní službu 2. třídy.\n\nPo vzniku Československa se významně podílel na aktivitách německé menšiny. Roku 1919 byl zvolen za člena předsednictva Svazu německých okresů a měst v Čechách () a ve stejném roce se na krátkou dobu stal předsedou Německé nacionální strany, u jejíhož zrodu stál. Na počátku dvacátých let však vysokou politiku opustil a věnoval se práci chomutovského starosty.\n\nJako starosta, kterým byl znovu zvolen v letech 1919, 1923 a 1929, se Ernst Storch podílel na řešení problému s nedostatkem bytů ve městě. Roku 1919 městská rada poskytla pozemky pro výstavbu rodinných a bytových domů a později přidala ještě dar jednoho milionu korun určených pro jejich výstavbu. Podpora se týkala pouze Němců a byty pro Čechy se stavěly bez podpory města, které později věnovalo alespoň stavební pozemky. Budovaly se také veřejné stavby. Už roku 1919 byl založen lázeňský areál u Kamencového jezera a sportovní areál u městského parku. O rok později město koupilo plynárnu a elektrárnu a v roce 1926 byla na náměstí T. G. Masaryka otevřena první česká škola. Ernst Storch stál také u založení městského archivu a muzea, které bylo v městské radnici otevřeno 8. září 1923. Od 1. srpna 1924 začala na radnici fungovat také městská knihovna.\n\nPo pětiletém jednání se se podařilo dohodnout sloučení Chomutova a Horní Vsi, ke kterému došlo 1. srpna 1928. Počet obyvatel Chomutova tak přesáhl 32 tisíc, čímž se roku 1930 stal po Liberci druhým nejlidnatějším městem v severních Čechách. Ačkoliv zastupilestva obou obcí sloučením zanikla, Ernst Storch poté zastával pozici předsedy obecní správní komise až do jejího rozpuštění pro ztrátu důvěry dne 8. února 1929.\n\nDne 8. července 1929 byl Ernst Storch naposledy zvolen starostou. Během jeho posledního mandátu byla roku 1932 dokončena budova gymnázia a později Sportovní dům a budova okresního úřadu na Masarykově náměstí. Ještě před jejím otevřením však musel podle zákona č. 201/1933 o zastavování činnosti a rozpouštění politických stran jako člen Německé nacionální strany z funkce starosty v roce 1933 odstoupit. Se složením funkce opustil zároveň politický život.\n"}
{"id": "1539752", "url": "https://cs.wikipedia.org/wiki?curid=1539752", "title": "Hardbass", "text": "Hardbass\n\nHardbass nebo hard bass () je subžánrem elektronické hudby, která pochází z Ruska v pozdních devadesátých letech a čerpá inspiraci z britského hard house, skákacího techna, Scouse House a hardstyle. Hardbass se vyznačuje rychlým tempem (obvykle 150–175 BPM), výraznými basovými liniemi (běžně známými jako „tvrdý odraz“), zkreslenými zvuky a nedávno občasným rapováním. Hardbass se stal ústředním stereotypem subkultury gopnik. V několika evropských zemích se objevily takzvané „hardbassové scény“ což jsou události související s žánrem, které zahrnují maskování lidí, kteří tančí na veřejnosti, někdy s maskováním. Od roku 2015 se hardbass objevuje také jako internetový meme, zobrazující slovanské a ruské subkultury s premiérou videa „Cheeki Breeki Hardbass Anthem“. \n\n"}
{"id": "1539753", "url": "https://cs.wikipedia.org/wiki?curid=1539753", "title": "Karel IV. (socha, Karlovy Vary, 1739)", "text": "Karel IV. (socha, Karlovy Vary, 1739)\n\nSocha Karla IV. se nachází na průčelí budovy Městské knihovny v ulici I. P. Pavlova v Karlových Varech. Vznik je datován k roku 1739, pravděpodobný autor díla byl O. J. Wenda ze Žlutic, event. je autor neznámý .\n\nSocha byla prohlášena kulturní památkou, památkově chráněna je od 3. května 1958, event. 5. února 1964, rejstř. č. ÚSKP 19080/4-888.\n\nSocha zakladatele Karlových Varů, císaře a krále Karla IV. pochází pravděpodobně z roku 1739 a autorem by mohl být O. J. Wenda ze Žlutic. Podle jiných zdrojů je připisování tohoto autorství mylné a autor je uváděn jako neznámý.\n\nSochu městu daroval apelační rada von Schuppig jako poděkování za lázeňskou léčbu. Nejprve byla umístěna na vysokém podstavci na jižním nároží renesanční budovy původní karlovarské radnice na Tržišti. V březnu roku 1875 však musela být radnice pro celkový špatný stavební stav zbořena, socha však byla ještě před demolicí budovy snesena.\n\nV roce 1936 byla umístěna na průčelí budovy bývalé okresní, později krajské knihovny v dnešní ulici I. P. Pavlova. Roku 1975 musela být kvůli špatnému stavu restaurována. V roce 2006 byla krajská knihovna přemístěna do Dvorů a budova se stala sídlem Městské knihovny Karlovy Vary. Socha na průčelí budovy zůstala v majetku Karlovarského kraje. V listopadu roku 2011 Karlovarský kraj na žádost městských zastupitelů sochu bezúplatně převedl do majetku města Karlovy Vary.\n\nSocha barokního stylu o výšce dva metry zhotovena z pískovce stojí na nízkém nepravidelném hranolovém soklu. Zachycuje císaře s typickými atributy důstojnosti, korunou na hlavě a říšským jablkem v pravé ruce; pod levou rukou přidržuje dvě knihy symbolizující právní a statutární založení Karlových Varů. Postava je oděna do zvlněného hermelínového pláště splývajícího z ramen, což dodává celé kompozici dynamičnost.\n\n\nSeznam kulturních památek v Karlových Varech\n\n"}
{"id": "1539754", "url": "https://cs.wikipedia.org/wiki?curid=1539754", "title": "Sulfid platnatý", "text": "Sulfid platnatý\n\nSulfid platnatý je anorganická sloučenina se vzorcem PtS. Je to zelená, nerozpustná pevná látka. Má neobvyklou krystalovou strukturu skládající se z čtvercově planárních iontů platnatých a oktaedrických sulfidových center. Nejsnadněji se připravuje žíháním směsi chloridu platnatého, uhličitanu sodného a síry.\n"}
{"id": "1539756", "url": "https://cs.wikipedia.org/wiki?curid=1539756", "title": "Františkánská madona", "text": "Františkánská madona\n\nFrantiškánská madona (kolem 1415) je monumentální řezbářské dílo pozdního krásného slohu, které kompozičně navazuje na Plzeňskou madonu. Některými detaily připomíná díla z okruhu Mistra Týnské Kalvárie. Socha pochází z hlavního oltáře kostela Nanebevzetí Panny Marie františkánského kláštera v Plzni a je vystavena v expozici středověkého umění Národní galerie v Praze. \nSocha z lipového dřeva v životní velikosti, vzadu vyhloubená a zakrytá opracovaným krytem, výška s podstavcem 191 cm. Polychromie je novější a pochází patrně z roku 1641, kdy Mathauss Augustin Kacerowski s Doro dal zhotovit novou Mariinu korunu, nebo 1692, kdy byla socha renovována a Ježíšek dostal barokní korunu.\n\nBohatá drapérie, vpředu členěná třemi hlubokými mísovitými záhyby a příčným zástěrovým motivem je po stranách lemovaná kaskádami vertikálních záhybů. Zachovává tak formální rysy krásného slohu, ale je řezána s větší tvrdostí. Jistý eklekticismus a slohová vyčerpanost, projevující se mechanickým zmnožením detailů, má za následek ztrátu vnitřního napětí. Do obecného rejstříků řezbářů pozdního krásného slohu patří parabolický řez do hmoty drapérie a na něj navazující přehrnutý cíp šatu u soklu. V malbě se tento prvek objevuje u Mistra Třeboňského oltáře (Epitaf Jana z Jeřeně, 1395) a z dobově blízkých děl např. u Všeměřické piety (kolem 1410), Madony z minoritského kláštera v Českém Krumlově (kolem 1410) nebo Madony ze Svérázu (1420).\n\nV celkovém vyznění díla je patrná snaha o určité tvůrčí přehodnocení předchozí periody doznívání krásného slohu, která směřovala ke schematické reliéfní plošnosti. Sochař se vrací k prostorově velkorysejší dramatické modelaci a plnější objemové hmotnosti až \"barokizaci\" tvaru. Hmotu člení hlubokými jehlancovými vřezy a podlouhlými zářezy, které kombinuje s monumentálně klenutými hladkými objemy. Povrch modeluje mělkými oblými řasami. Pokročilé rysy, jako kaskáda záhybů pod levou rukou která přechází na přední stranu, cíp pláště směřující k volné noze a narušující statiku, nebo náznak pohybu drapérie již předznamenávají pozdní gotiku. Zadní strana sochy je zakryta plochou deskou, zvlněnou třemi mělkými svislými záhyby, které se u soklu ostře zalamují. Toto pojetí rovněž odpovídá spíše slohu 2. čtvrtiny 15. století.\n\nOproti starší Plzeňské madoně, která patří k vrcholným dílům krásného slohu, postrádá socha jemnou smyslovost a směřuje k \"měšťanštějšímu\" výtvarnému názoru. Sochař akcentuje vertikalitu a frontální postavení, kterému přizpůsobil pojetí drapérie. Marie drží dítě na levé straně nad pevnou nohou a kontrapost znázorňuje mírný úkrok pravé volné nohy a zvýrazněné koleno. Ježíšek má citlivě modelované nahé tělo, do kterého jsou zabořeny dlouhé prsty madony. Jeho vlasy jsou česány do stran i stylizovány do šnekovitých spirál. Madona se typikou oválného obličeje a vlasy, zpracovanými paralelními mělkými vrypy, přibližuje Trůnící madoně z Týnského chrámu, která je považována za pozdní dílo Mistra Týnské Kalvárie.\n\nDítě ve strnulé diagonální pozici postrádá hravost Ježíšků z období krásného slohu a matka je od sebe odklání v gestu přinášené oběti (\"ostentatio\"). Tomu odpovídá i její mírně zakloněná hlava a pohled obrácený k nebi. Marie zde představuje Církev (Ecclesia) a dítě nabízené věřícím je výzvou k jejich osobní účasti na utrpení Krista. Jablko symbolizuje Krista jako druhého Adama a zároveň krále. Dobově příznačné patetické vyznění, v němž se intimní vztah mezi matkou a dítětem proměnil v ideologickou manifestaci spasitelské role Krista, reaguje na předrevoluční situaci v Čechách. Socha je solitérem, který nelze přímo spojit s některou další prací stejného stáří. Předpokládá se, že vznikla v plzeňské řezbářské dílně, která byla ovlivněna pražským prostředím a přejala některé detaily z okruhu Mistra Týnské Kalvárie. \n\nNa základě formálních znaků i historických zpráv lze sochu zařadit do doby kolem roku 1415, resp. před rok 1419, neboť v té době byl klášter vypleněn radikálními husity vedenými Václavem Korandou. Část inventáře se podařilo zachránit, jak dokládá i jiná dochovaná františkánská madona z doby kolem roku 1350. Obnova po roce 1420 probíhala jen pomalu a navíc byl klášter husity znovu těžce poškozen při posledním obléhání Plzně v letech 1433–1434. Jiří Fajt připouští i možnost, že sochu vytvořil řezbář, který uprchl z husitské Prahy, při obnově vypleněného františkánského kláštera někdy po roce 1420. \n\n"}
{"id": "1539758", "url": "https://cs.wikipedia.org/wiki?curid=1539758", "title": "Karel IV. (socha, Karlovy Vary, 1858)", "text": "Karel IV. (socha, Karlovy Vary, 1858)\n\nSocha Karla IV., též nazývána jubilejní sloup se sochou Karla IV., se nachází v sadech Jeana de Carro v Karlových Varech. Byla odhalena roku 1858 u příležitosti 500. výročí založení města. Autorem byl sochař Josef Max.\n\nSocha je prohlášena kulturní památkou, památkově chráněna je od 3. května 1958, event. 5. února 1964, rejstř. č. ÚSKP 14564/4-889.\n\nPamátník se sochou zakladatele Karlových Varů císaře a českého krále Karla IV. byl slavnostně odhalen 13. září 1858 během oslav 500. výročí založení města. Autorem díla byl pražský sochař Josef Max.\n\nSochu pravděpodobně od autora odkoupil karlovarský mecenáš baron Lützow a umístil ji v zahradě své vily. Následně ji od Lützowa vykoupili karlovarští radní a prosadili její umístění na vyvýšené místo v nově zřízeném parku. Umístění se dočkalo velké kritiky, neboť socha císaře nebyla ve výšce šesti metrů dobře vidět.\n\nVe 20. století proběhlo několik oprav, během nichž byla spodní část sloupu zalita směsí betonu a kamene do výše asi 60 cm. Tím byly zality i větrací otvory a trubice, které odváděly kondenzační vlhkost. Nosná konstrukce byla tehdy doplněna novými částmi vzájemně spojovanými ocelovými šrouby. Objekt pak nebyl udržován a došlo ke korozi materiálu. Počátkem 21. století byl celkový stav velmi špatný, byly zjištěny vážné závady na sloupu i nosné konstrukci.\n\nRoku 2004 vlastník objektu město Karlovy Vary přistoupil k celkové rekonstrukci pomníku. Po dohodě se zástupci Národního památkového ústavu – Územního odborného pracoviště Plzeň a investora došlo k demontáži celého objektu. Původní nátěry a koroze byly odstraněny a vše dostalo nový nátěr. Po konzultaci se statikem J. Rinešem bylo navrženo nové řešení nosné konstrukce. Též bylo obnoveno původní odvětrání i odvod kondenzační vlhkosti. Po sestavení byl celý objekt natřen grafitovým nátěrem. Celkové náklady na rekonstrukci činily 400 tisíc Kč.\n\nPamátník je umístěn v městském parku dnes zvaném sady Jeana de Carro před vilou Lützow. Kovová socha je odlitek ze slitiny zinku, hliníku a olova, tzv. zinkalu (kamalu) /tento materiál se používal v 19. století, sloužil jako náhražka ušlechtilejších materiálů, např. bronzu/. Socha znázorňuje císaře s korunou na hlavě ve zřaseném oděvu s pláštěm sepnutým u krku sponou. V levé ruce drží meč připevněný na pásu kolem boků a v pravé má částečně stočenou listinu, která představuje dokument připomínající založení Karlových Varů. Postava stojí na šest metrů vysokém sloupu s korintskou hlavicí. Uvnitř sloupu je umístěna vlastní nosná konstrukce, původně tvořena čtyřmi ocelovými pásy, dnes nahrazena centrálním nosným sloupem z nerezové oceli s kruhovými pásy korespondujícími s vnitřním průměrem sloupu.\n\nSloup je umístěn na žulovém hranolovém podstavci s horní i spodní profilovanou krycí deskou. Podstavec stojí na dvou žulových stupních a prostor kolem je vydlážděn kamennými kostkami.\n\nNa čelní straně soklu bývala původně umístěna deska se zlaceným nápisem v němčině:doplněná dříve druhou částí textu, která je dnes umístěna na zadní straně soklu:Na čelní straně podstavce je nyní osazena novodobá nápisová deska s českým překladem textu:\n\nSeznam kulturních památek v Karlových Varech\n\n"}
{"id": "1539759", "url": "https://cs.wikipedia.org/wiki?curid=1539759", "title": "Richard Howe, 4. vikomt Howe", "text": "Richard Howe, 4. vikomt Howe\n\nRichard Howe, 1. hrabě Howe, 4. vikomt Howe (\"Richard Howe, 1st Earl Howe, 4th Viscount Howe, 4th Baron Howe of Glenawly, 1st Baron Howe of Langar, 6th Baronet Howe of Compton\") (8. března 1726, Londýn, Anglie – 5. srpna 1799, Londýn, Anglie) byl britský admirál a úspěšný námořní vojevůdce válek 18. století v Evropě a v koloniích. Pocházel ze šlechtické rodiny, po matce byl spřízněn s hannoverskou dynastií a vzdáleným bratrancem britského krále Jiřího III. Za zásluhy byl v roce 1782 povýšen na hraběte, v letech 1783–1788 byl britským ministrem námořnictva. V závěru kariéry dosáhl hodnosti velkoadmirála (1796) a obdržel Podvazkový řád (1797). Jeho mladší bratr William Howe byl generálem a za války proti USA vrchním velitelem v severní Americe.\n\nPocházel ze šlechtické rodiny, která se během 17. a 18. století uplatnila ve státních službách a od roku 1701 užívala titul vikomta (platný pouze pro Irsko). Narodil se v Londýně jako druhorozený syn plukovníka Emanuela Howe, 2. vikomta Howe (1700–1735), který zemřel jako guvernér na Barbadosu. Matka Marie Sophie hraběnka von Kielmansegg (1703–1782) pocházela z nemanželského potomstva hannoverského kurfiřta Arnošta Augusta a byla neteří britského krále Jiřího I. Richard Howe studoval v Etonu a Westminsteru a v roce 1739 vstoupil do Royal Navy. Zúčastnil se zeměpisné plavby admirála Ansona, ale po ztroskotání lodi u Mysu Dobré naděje se vrátil do Anglie. Během války o rakouské dědictví sloužil v Karibiku pod velením admirála Charlese Knowlese, v roce 1745 dosáhl hodnosti poručíka. Již v roce 1746 byl povýšen na kapitána a poté sloužil ve Středomoří a břehů západní Afriky.\n\nV roce 1758 po starším bratrovi zdědil titul vikomta, který ale platil pouze pro Irsko, takže mohl být poslancem Dolní sněmovny (1757–1782, v parlamentu po celou dobu zastupoval přístav Dartmouth). Za sedmileté války vynikl v Kanadě, v roce 1758 byl povýšen na komodora a zúčastnil se bitvy u Quiberonu. Po skončení sedmileté války byl lordem admirality (1763–1765) a poté byl členem vlády jako prezident úřadu námořního pokladu (\"Navy Treasurer\", 1765–1770), od roku 1765 byl též členem Tajné rady. Zároveň postupoval v hodnostech u námořnictva (kontradmirál 1770, viceadmirál 1775). Zúčastnil se války proti USA, i když sám byl stoupencem mírového řešení (osobně se znal s Benjaminem Franklinem). Z moře pak nicméně podporoval aktivity pozemní armády svého bratra Williama, nakonec po střetnutí s Francií rezignoval na velení a v roce 1778 se vrátil do Anglie. Na půdě parlamentu pak musel obhajovat svou i bratrovu činnost v severní Americe.\n\nPo návratu ze severní Ameriky se vyznamenal ve Středomoří ve válce s Francií, v roce 1782 byl povýšen na admirála a zároveň získal titul vikomta s platností pro celou Británii, takže z Dolní sněmovny přešel do Sněmovny lordů. V lednu 1783 byl jmenován ministrem námořnictva v Shelburnově kabinetu, s celou vládou ale musel odstoupit již v dubnu téhož roku (ve funkci se střídal s admirálem Keppelem). Po nástupu Williama Pitta mladšího byl do úřadu znovu povolán a prvním lordem admirality zůstal do roku 1788. Po zrušení úřadu pro obchod a kolonie byl v letech 1784–1786 též členem výboru Tajné rady pro obchod a kolonie. V roce 1788 byl povýšen na hraběte, funkci prvního lorda admirality po jeho rezignaci získal premiérův starší bratr lord Chatham.\n\nZa války s Francií převzal velení v Lamanšském průlivu (1794) a přes pokročilý věk prokázal mimořádné taktické schopnosti, které inspirovaly námořní velitele následujících generací. V letech 1795–1799 zastával post prvního námořního lorda, v roce 1796 dosáhl hodnosti velkoadmirála (\"Admiral of the Fleet\") a v roce 1797 získal Podvazkový řád.\n\nV roce 1758 se oženil s Mary Hartopp (1732–1800), dcerou armádního důstojníka a statkáře Chivertona Hartoppa. Měli spolu tři dcery, nejmladší z nich Louisa Catherine (1767–1817) se poprvé provdala za bohatého irského šlechtice 1. markýze ze Sligo, jejím druhým manželem se pak stal významný právník lord Stowell. Nejstarší Richardova dcera Sophia (1762–1835) byla dědičkou baronského titulu Howe a provdala se za poslance Penna Curzona. Jejich syn Richard William užíval alianční příjmení \"Curzon-Howe\" a v roce 1821 získal obnovený titul hraběte Howe. Současným představitelem rodu je Frederick Curzon, 7. hrabě Howe (*1951), který zastával funkce v konzervativních vládách a od roku 2015 je místopředsedou Sněmovny lordů.\n\nRichardův starší bratr George Augustus Howe, 3. vikomt Howe (1724–1758), dosáhl v armádě hodnosti brigádního generála a padl ze sedmileté války v Kanadě. Další bratr Thomas Howe (1728–1771) byl krátce poslancem Dolní sněmovny. Nejmladší bratr William Howe, 5. vikomt Howe (1729–1814), byl generálem, v letech 1775–1778 vrchním velitelem v severní Americe a po Richardovi dědicem titulu vikomta. Jejich sestra Mary Howe (1734–1819) byla manželkou generála Williama Pitta z významné rodiny Pittů.\n"}
{"id": "1539760", "url": "https://cs.wikipedia.org/wiki?curid=1539760", "title": "William Howe, 5. vikomt Howe", "text": "William Howe, 5. vikomt Howe\n\nWilliam Howe, 5. vikomt Howe (\"William Howe, 5th Viscount Howe, 5th Baron Howe of Glenawly, 7th Baronet Howe of Compton\") (10. srpna 1729, Londýn, Anglie – 12. července 1814, Londýn, Anglie) byl britský generál a vojevůdce válek 18. století v Evropě a koloniích. Pocházel ze šlechtické rodiny, po matce byl spřízněn s hannoverskou dynastií a vzdáleným bratrancem britského krále Jiřího III. Jako generálporučík byl v letech 1775–1778 vrchním velitelem ve válce proti USA. Později byl dlouholetým členem vlády a v roce 1793 dosáhl hodnosti generála. Jeho starší bratr Richard Howe byl admirálem a v letech 1783–1788 britským ministrem námořnictva. \n\nPocházel ze šlechtického rodu, jehož členové v 17. a 18. století zastávali vysoké státní úřady. Narodil se jako třetí syn Emanuela Howe, 2. vikomta Howe (1700–1735), který zemřel jako guvernér na Barbadosu. Po matce pocházel z nemanželského potomstva hannoverského kurfiřta Arnošta Augusta, díky tomu byl vzdáleným bratrancem britského krále Jiřího III. Studoval v Etonu, krátce byl pážetem u dvora svého strýce Jiřího II. a od roku 1746 sloužil v armádě, již v roce 1747 byl poručíkem. Zúčastnil se závěrečné fáze války o rakouské dědictví, kdy se spřátelil s Jamesem Wolfem. Na počátku sedmileté války byl povýšen na majora a spolu s Wolfem bojoval proti Francii v severní Americe, zúčastnil se bitvy na Abrahamových pláních, v níž Wolfe padl. Poté sloužil v Evropě a v roce 1762 byl v hodnosti plukovníka generálním pobočníkem expedice určené k dobytí Kuby. \n\nMezitím byl od roku 1758 členem Dolní sněmovny (poslanecký mandát převzal po svém nejstarším bratrovi Georgovi), zasedání parlamentu se ale častěji zúčastňoval až po skončení sedmileté války. V roce 1772 byl povýšen na generálmajora a v letech 1775–1778 byl jedním z velitelů ve válce proti USA. S americkými osadníky bojoval se střídavými úspěchy, nebyl ale zcela přesvědčen o smyslu celé války. V roce 1776 obdržel Řád lázně a v roce 1777 byl povýšen na generálporučíka. Když promarnil příležitost zničit Washingtonovu armádu u Long Island, byl v roce 1778 odvolán pro pasivní vedení války a vrátil se do Anglie (vrchní velení po něm převzal generál Henry Clinton). Aktivně se pak zúčastnil jednání parlamentu, ve volbách v roce 1780 ale poslanecký mandát ztratil. \n\nV roce 1782 se stal členem Tajné rady a v letech 1782–1804 zastával funkci náměstka generálního polního zbrojmistra, v roce 1793 dosáhl hodnosti generála, aktivně v armádě již ale nesloužil. Později obdržel i čestné posty guvernéra v Berwicku (1795–1808) a v Plymouthu (1808–1814). V roce 1799 po starším bratrovi zdědil irský titul vikomta, který pak jeho úmrtím zanikl. \n\nJeho manželkou byla od roku 1765 Frances Conolly (1733–1817) z významné irské rodiny, jejich manželství zůstalo bez potomstva. Titul vikomta Howe zanikl Williamovým úmrtím, pro spřízněnou rodinu Curzonů byl později obnoven hraběcí titul Howe. \n\nWilliamův nejstarší bratr George Augustus Howe, 3. vikomt Howe (1724–1758), dosáhl v armádě hodnosti brigádního generála a za sedmileté války padl v Kanadě. Další bratr Richard Howe, 1. hrabě Howe (1726–1799), byl admirálem a ministrem námořnictva. Třetí z bratrů Thomas Howe (1728–1771) byl krátce poslancem Dolní sněmovny. Jejich sestra Mary Howe (1734–1819) byla manželkou generála Williama Pitta. \n"}
{"id": "1539762", "url": "https://cs.wikipedia.org/wiki?curid=1539762", "title": "Karel IV. (socha, Karlovy Vary, 1955)", "text": "Karel IV. (socha, Karlovy Vary, 1955)\n\nSocha Karla IV. v Karlových Varech se nachází v lázeňském centru před Císařskými lázněmi (Lázně I) v sadech Karla IV. v jihozápadní části města. Byla vytvořena v roce 1955 sochařem Otakarem Švecem.\n\nSocha zakladatele Karlových Varů císaře a českého krále Karla IV. měla být původně jednou z ústředních místních plastik a připomínat slavnou historii města. Pomník byl slavnostně odhalen v květnu roku 1955. Zůstává však trochu pozapomenut stranou zájmu návštěvníků města.\n\nAutorem byl pražský akademický sochař Otakar Švec, žák významného českého sochaře Josefa Myslbeka. Otakar Švec byl mimo jiné též tvůrcem monumentálního Stalinova pomníku na pražské Letné.\n\nJedná se o figurální plastiku císaře zhotovenou z hořického pískovce. Při tvorbě byla použita gotizující parléřovská předloha v kompozici i modelaci. Panovník je znázorněn v dlouhém plášti s korunou na hlavě, v levé ruce drží model domu, v pravé žezlo. Postava je umístěna na vrcholu vysokého hranolové stupňovitého podstavce. Na přední straně je nápis v češtině a shodný text se opakuje na pravé straně v latině a na levé v ruštině: Na zadní straně je pak nápis: „ČS. STÁTNÍ LÁZNĚ 1955“. Spodní část podstavce je tvořena hranolovým soklem ze žulových kvádrů. Na přední straně je umístěna pískovcová deska s reliéfním znakem města Karlovy Vary.\n\nSocha stojí v parku před Císařskými lázněmi (Lázně I) v dnešních sadech Karla IV.\n\n"}
{"id": "1539764", "url": "https://cs.wikipedia.org/wiki?curid=1539764", "title": "Sulfid platiničitý", "text": "Sulfid platiničitý\n\nSulfid platiničitý je anorganická sloučenina se vzorcem PtS. Je to černá, nerozpustná, polovodivá pevná látka. Má krystalovou strukturu jodidu kademnatého skládající se z vrstev oktaedrických iontů platiničitých a pyramidálních sulfidových center. Monokrystaly lze připravit chemickou depozicí z plynné fáze s využitím fosforu jako transportního činidla.\n\nPřipravuje se srážením roztoků Pt plynným sulfanem.\n"}
{"id": "1539767", "url": "https://cs.wikipedia.org/wiki?curid=1539767", "title": "Franština (germánský jazyk)", "text": "Franština (germánský jazyk)\n\nFranština (fransky: \"*frenkisk\") byl západogermánský jazyk germánského kmene Franků ze západní Evropy, který vymřel přibližně v devátém století n.l. Z nářečí franštiny, které používali Sálští Frankové se vyvinula staronizozemština, ze které vznikla nizozemština.\n\nVe 3. století začali Frankové přicházet na území římské Galie (a později také založili Franskou říši), ovšem v oblastech Pikardie a Île-de-France převažovalo obyvatelstvo mluvící proto-románským dialekty (například starou francouzštinou), které ovšem franština významně ovlivnila, například i název dnešního státu Francie pochází od názvu Franské říše, tedy z franštiny. Franština ovlivnila též střední angličtinu a další západogermánské jazyky.\n\nO podobě franštiny toho není moc známo, většina informací o franštině pochází z přejatých slov ve staré francouzštině. Neexistují téměř žádné písemné záznamy ve franštině, výjimkou je nápis na pochvě meče z Bergakkeru, který byl objeven v roce 1996 u vesnice Bergakker v Nizozemsku, v provincii Gelderland. Je napsán runami, konkrétně germánským futharkem prostý, který se používal také například v severní Evropě.\n\nZ franštiny přejala čeština slovo baron.\n"}
{"id": "1539769", "url": "https://cs.wikipedia.org/wiki?curid=1539769", "title": "Ligue 1 2018/19", "text": "Ligue 1 2018/19\n\nLigue 1 v sezóně 2018/19 byla 81. ročníkem francouzské fotbalové ligové soutěže zvané Ligue 1 Conforama. Sezóna začala 10. srpna 2018 a skončila 25. května 2019.\nObhájcem titulu byl tým Paris Saint-Germain.\n\nMistrovský titul objájil pařížský celek Paris Saint-Germain FC. O titulu pro PSG bylo rozhodnuto 21. dubna po remíze Lille s Toulouse 0:0.\n\nNejlepším střelcem ligy se stal francouzský útočník Kylian Mbappé z PSG se 33 brankami.\n\nPoznámky:\n\n"}
{"id": "1539771", "url": "https://cs.wikipedia.org/wiki?curid=1539771", "title": "Duga Luka", "text": "Duga Luka\n\nDuga Luka () je malá vesnice a přímořské letovisko v Chorvatsku v Istrijské župě, spadající pod opčinu města Labin. Nachází se asi 5 km jihovýchodně od Labinu. V roce 2011 zde trvale žilo 27 obyvatel.\n\nJedinou sousední vesnicí je Gondolići. Nacházejí se zde pláže \"Mali Portluk\" a \"Prtlog\".\n"}
{"id": "1539772", "url": "https://cs.wikipedia.org/wiki?curid=1539772", "title": "Biomarker", "text": "Biomarker\n\nBiomarker (biologický marker) je měřitelný indikátor určitého biologického stavu nebo podmínek. Podle definice je biomarker „charakteristika, která se objektivně měří a vyhodnocuje jako indikátor normálních biologických procesů, patogenních procesů nebo farmakologických odpovědí na terapeutický zásah“.\n\nBiomarkery se používají samostatně nebo v kombinaci k posouzení zdravotního stavu nebo stavu onemocnění jednotlivce i napříč populacemi. Využívají se k předpovídání onemocnění jako je diabetes či kardiovaskulární nemoci. Právě tak mohou být použity ke zjištění, jak tělo reaguje na léčbu.\n\nKaždý biologický systém (např. kardiovaskulární, metabolický nebo imunitní systém) má své vlastní specifické biomarkery. Mnoho z těchto biomarkerů je relativně snadno měřitelných a tvoří součást běžných lékařských vyšetření (hodnoty krevního tlaku, cholesterolu, hladiny glukózy, srdeční frekvence atd.). Podle hodnot lze odhadovat prognózu onemocnění (prognostický marker) nebo účinnost léčby (prediktivní marker). \n"}
{"id": "1539773", "url": "https://cs.wikipedia.org/wiki?curid=1539773", "title": "Vatikánský heliport", "text": "Vatikánský heliport\n\nVatikánský městský heliport (, ) je na území státu Vatikán jediným místem, odkud je možno realizovat leteckou přepravu. Heliport leží na nejzápadnějším výběžku Vatikánských zahrad v prostoru bastionu městských Leonských hradeb.\n\nHeliport má rozměry 25 × 17 m a je tvořen betonovým povrchem. Slouží pro krátké cesty papeže a pro návštěvy hlav států. Lety jsou provozovány pouze v režimu VFR za předpokladu dobrých meteorologických podmínek.\n\nLetiště bylo vybudováno roku 1976 papežem Pavlem VI. za účelem snadnějších cest papeže na letní sídlo v Castel Gandolfu, tak aby byla cesta kratší a aby přesunem papeže nedošlo k omezení ostatních účastníků silničního provozu. V roce 1978 poblíž heliportu nechal papež Jan Pavel II. umístit bronzovou sošku Panny Marie Čenstochovské. Po své rezignaci opustil papež Benedikt XVI. Vatikán 28. února 2013 právě z vatikánského heliportu a odletěl na Castel Gandolfo. Od roku 2015 je letiště užíváno pro urgentní lety do nemocnice Bambino Gesù.\n\nPapežové původně užívali vrtulník Sikorsky SH-3 Sea King, od roku 2012 je to AgustaWestland AW139.\n\n"}
{"id": "1539779", "url": "https://cs.wikipedia.org/wiki?curid=1539779", "title": "Sveta Marina", "text": "Sveta Marina\n\nSveta Marina (dříve známá též pod názvy Marina, Kermenica nebo Prkušnica, ) je malá vesnice a přímořské letovisko v Chorvatsku v Istrijské župě, spadající pod opčinu Raša. Nachází se asi 8 km jihovýchodně od Labinu. V roce 2011 zde trvale žilo 50 obyvatel.\n"}
{"id": "1539786", "url": "https://cs.wikipedia.org/wiki?curid=1539786", "title": "Pik Vit", "text": "Pik Vit\n\nPik Vit (rusky пик вит) je vrchol ležící v 4215 m. n. m. v jihovýchodním Kyrgyzstánu, v pohoří Ťan-šan. Leží nedaleko sedla Tjuz, které spojuje údolí ledovce Inylchek a údolí řeky Ťuz.\n\nZ jihu se na vrchol jde od řeky Tjuz, výstup je nejdříve korytem potok až posléze přejde na pěšinu a v závěru se jde sutí. Cca 500 metrů pod vrcholem se nachází pěkná plošina, kde lze stanovat. \n\n"}
{"id": "1539791", "url": "https://cs.wikipedia.org/wiki?curid=1539791", "title": "Gradiška", "text": "Gradiška\n\nGradiška (dříve Bosanska Gradiška, ) je město a sídlo stejnojmenné opčiny v Bosně a Hercegovině v Republice srbské. Nachází se těsně u hranic s Chorvatskem, asi 42 km severovýchodně od Zenice. V roce 2013 žilo v Gradišce 14 368 obyvatel, v celé opčině pak 51 727 obyvatel.\n\nK městu připadají též vesnice Adžići, Berek, Bistrica, Bok Jankovac, Brestovčina, Bukovac, Cerovljani, Cimiroti, Čatrnja, Čelinovac, Čikule, Donja Dolina, Donja Jurkovica, Donji Karajzovci, Donji Podgradci, Dragelji, Dubrave, Elezagići, Gašnica, Gornja Dolina, Gornja Jurkovica, Gornja Lipovača, Gornji Karajzovci, Gornji Podgradci, Grbavci, Greda, Jablanica, Jazovac, Kijevci, Kočićevo, Kozara, Kozinci, Krajišnik, Kruškik, Laminci Brezici, Laminci Dubrave, Laminci Jaružani, Laminci Sređani, Liskovac, Lužani, Mačkovac, Mašići, Mičije, Miloševo Brdo, Miljevići, Mokrice, Nova Topola, Novo Selo, Orahova, Orubica, Petrovo Selo, Rogolji, Romanovci, Rovine, Samardžije, Seferovci, Sovjak, Srednja Jurkovica, Šaškinovci, Trebovljani, Trnovac, Trošelji, Turjak, Vakuf, Vilusi, Vrbaška a Žeravica.\n"}
{"id": "1539793", "url": "https://cs.wikipedia.org/wiki?curid=1539793", "title": "Dubové (okres Zvolen)", "text": "Dubové (okres Zvolen)\n\nDubové je obec na Slovensku v okrese Zvolen. Žije zde obyvatel. \n\nPrvní písemná zmínka o obci pochází z roku 1225, kde je zmiňována jako terra Duboudyl (pojmenování pochází od dubových lesů).\n\nObec je spojená silnicí III. třídy se silnicí I/66. Nejbližší železniční zastávka se nachází v obci Podzámoček.\n\nPodle posledního sčítání lidu z roku 2011 žilo v obci 258 obyvatel. Z toho bylo 237 Slováků, jeden Rom, jeden Čech a 19 lidí neuvedlo svoji národnost.\n\n117 lidí se hlásilo k evangelické církvi, 96 k římsko-katolické církvi, 3 k řecko-katolické církvi a jeden člověk k neoapoštolské církvi. 19 lidí bylo bez vyznání a 22 své náboženské přesvědčení neuvedlo.\n\n\n"}
{"id": "1539795", "url": "https://cs.wikipedia.org/wiki?curid=1539795", "title": "Killers of the Flower Moon", "text": "Killers of the Flower Moon\n\nKillers of the Flower Moon je připravovaný americký film, adaptace stejnojmenné knihy od novináře Davida Granna. Natočí jej režisér Martin Scorsese podle scénáře od Erica Rotha a hrát v něm budou Leonardo DiCaprio a Robert De Niro, kteří se Scorsesem spolupracovali na řadě starších snímků. Děj filmu se odehrává ve dvacátých letech dvacátého století v Oklahomě.\n\nV roce 2017 bylo oznámeno, že Martin Scorsese natočí adaptaci Grannovy knihy s DiCapriem v hlavní roli. Mělo se natáčet na jaře roku 2018 po dokončení snímku \"Irčan\". Jeho vývoj se však protáhl a s tím bylo natáčení \"Killers of the Flower Moon\" posunuto. Podle informací z roku 2018 mělo natáčení začít v létě 2019. Nakonec by mělo začít na jaře 2020 a pokračovat do léta toho roku.\n\n"}
{"id": "1539804", "url": "https://cs.wikipedia.org/wiki?curid=1539804", "title": "Loser", "text": "Loser\n\nLoser může být:\n\n"}
{"id": "1539814", "url": "https://cs.wikipedia.org/wiki?curid=1539814", "title": "Gustav Peichl", "text": "Gustav Peichl\n\nGustav Peichl (18. března 1928 Vídeň – 17. listopadu 2019) byl rakouský architekt a karikaturista. Patřil k nejvýznamnějším architektům poválečného Rakouska.\n\nV mládí studoval chlapecké gymnázium v Moravské Třebové a do roku 1953 studoval na Akademii výtvarných umění ve Vídni. Později pracoval v Moravské Třebové na stavebním úřadě jako kreslíř.\n\nKromě projekční činnosti byl známý jako karikaturista- během svého života vytvořil více než 12 000 karikatur, které publikoval v německých a rakouských denících (Kurier, Die Presse, Süddeutsche Zeitung).\n\nGustav Peichl zemřel 17. listopadu 2019 ve Vídni po krátké nemoci.\n\n"}
{"id": "1539816", "url": "https://cs.wikipedia.org/wiki?curid=1539816", "title": "Fotografie v Bangladéši", "text": "Fotografie v Bangladéši\n\nZačátek fotografie v Bangladéši spadá do roku 1971, kdy Bangladéš vyhrál válku za osvobození od Pákistánu. V té době byla nevyhnutelně nejvýznamnější fotografie z válečného období, což také značně pomohlo dokumentovat historii. Od války se fotografie a fotožurnalistika začleňují a pokrývají celou řadu témat včetně portrétů, krajiny, politiky, divoké přírody nebo módy. Jako v mnoha zemích byl vývoj techniky, řemesla a umění mimo jiné důsledkem změny technologie, zlepšování ekonomických podmínek a míry uznání fotografie jako svéprávné formy umění. Fotografie se v Bangladéši vyvíjela za spoluúčasti a zájmu od počátků tohoto umění k úspěchům Bangladéšanů ve světě fotografie do dnešních dní. Je pozoruhodné, že fotografie byla zavedena a rozvíjena jako institucionální a akademická disciplína prostřednictvím osobního úsilí, bez jakékoli zmínitelné pomoci nebo podpory ze strany vlády. \n\nFotografie během války za osvobození dokumentovala převážně dvě věci: tyranii, zneužívání a genocidu prováděnou pákistánskou armádou; a příprava, výcvik a boj lidí, převážně civilistů, za svobodu. Někteří z významných pakistánských fotografů té doby jsou mimo jiné Aftab Ahmed, Naib Uddin Ahmed, Mohammad Alam, Manzoor Alam Beg, Amanul Haque, Anwar Hossain nebo Rashid Talukder. \n\nAnwar Hossain (1948–2018) započal kariéru fotografa v roce 1967 a mimo jiné dokumentoval Bangladéšskou válku za nezávislost. Stejnou událost dokumentoval také fotožurnalista deníku \"The Daily Ittefaq\" Aftab Ahmed (1934–2013), který byl zabit 24. prosince 2013. O dva roky později bylo za jeho vraždu odsouzeno k trestu smrti 5 lidí.\n\nOd osvobození Bangladéše v roce 1971 se postupně měnily socioekonomické, politické, kulturní, vzdělávací a technické aspekty fotografie. Tento proces transformace je charakteristický z hlediska chronologie, tématu a žánru, kromě toho se také upevnily různé individuální charakteristiky různých fotografů. \n\nMezi fotografické organizace, které byly aktivní nebo vytvořené po nezávislosti, patří klub Camera Recreation Club (CRC), Bangladéšská fotografická společnost (BPS), Alokchitra Silpi Samsad (ASS), Chittagong Photographic Society (CPS), Bangladéšská federace Alokchitra (BAF), Drik Picture Library Limited, Agentura MAP (MAP), Aalok Group of Photographers, Bangladesh Photographic Council (BPC), Bangladesh Photographic Association (BPA) a Bangladesh Photographers Welfare Association. Tyto organizace napomáhaly růstu a rozvoji fotografie a podporovaly místní fotografy v jejich úsilí prostřednictvím pořádání soutěží, výstav, soutěží na národní úrovni a poskytováním školení, seminářů, knihoven, fotolaboratoří a podobně.\n\nFotografické společnosti, organizace a instituce v Bangladéši:\n\n\n"}
{"id": "1539820", "url": "https://cs.wikipedia.org/wiki?curid=1539820", "title": "Silnice I/71 (Slovensko)", "text": "Silnice I/71 (Slovensko)\n\nSilnice I. třídy 71 (\"I/71\") je silnice I. třídy na Slovensku vedoucí z Lučence přes Fiľakovo do Maďarska. Její celková délka je 26,313 km.\n\nZačátek I/71 se nachází v Lučenci na křižovatce s I/16, odkud pokračuje na jih křižovatkami s III/2655, III/2668, III/2652, III/2669. V následujícím Fiľakově se kříží s II/571, III/2673 a III/2674, v obci Radzovce s III/2653, následuje křižovatka s III/2657 a silniční komunikace končí na hraničním přechodu Šiatorská Bukovinka do Maďarska, kde pokračuje jako státní silnice 21.\n\nOd roku 1950 vedla silnice I/71 z Lučence do obce Rároš (místní část obce Trenč), kde měla podle původních plánů pokračovat do Maďarska směrem na město Szécsény. V letech 1946 až 1950 byla tato trasa silnicí II. třídy s číslem II/528. Protože hraniční přechod Rároš/Rárospuszta se kvůli chybějícímu mostu nikdy nevybudoval (most byl dokončen až v roce 2011), byla v 90. letech trasa silnice I/71 přeložena ve směru z Lučence přes Fiľakovo (překategorizováním části silnice II/571) na hraniční přechod v Šiatorské Bukovince do Maďarska, kde pokračuje do města Salgótarján. Původní trasa silnice I/71 byla překategorizovaná na silnici II/585, dohromady s tehdejší silnicí II/565 Pôtor - Dolná Strehová - Rároš.\n\n"}
{"id": "1539824", "url": "https://cs.wikipedia.org/wiki?curid=1539824", "title": "Holub horský", "text": "Holub horský\n\nHolub horský (\"Otidiphaps nobilis\") zvaný též holub bažantí žijící na Nové Guinei a okolních indonéských ostrovech (např. Batanta, Waigeo a Yapen).\n\nJde o druh holuba z rodu \"Otidiphaps\", který tvoří společně s dalšími třemi druhy \"Otidiphaps aruensis\", \"Otidiphaps cervicalis\" a \"Otidiphaps insularis\". Souhrnně jsou označovány jako bažantí holubi, protože právě k bažantům mají blízko vzhledem i chováním. Kdysi byly tyto čtyři populace (\"nobilis\", \"aruensis\", \"cervicalis\" a \"insularis\") považovány za čtyři poddruhy jednoho druhu (přičemž \"O. n. nobilis\" představoval nominátní poddruh), došlo nicméně k osamostatnění (del Hoyo & Collar 2014). \n\nHolub horský se vyskytuje v lesích Nové Guineje až do nadmořské výšky 2050 metrů. Mezinárodní svaz ochrany přírody jej hodnotí jako málo dotčený taxon, především kvůli velkému areálu výskytu a pravděpodobně početné populaci.\n\nHolub horský měří 42 až 50 cm (délka ocasu 20 až 22 cm) a váží asi půl kilogramu.\n\nŽije zejména na zemi, kde také hnízdí. Do sezení na vejcích jsou zapojeni samec i samice. Po vylíhnutí mláděte se o potomka i samici stará samec. Po prvním týdnu se v péči o mládě střídají oba rodiče. \n\nJedná se o vzácně chovaný druh. V závěru roku 2019 byl chován jen v 15 evropských zoo. V rámci Česka se jednalo o dvě zoo: \n\n\nHistoricky byl tento druh chován rovněž v Zoo Dvůr Králové.\n\nPrvní holub horský byl do Zoo Praha přivezen v roce 1997. První úspěšný odchov se podařil v roce 2009. Ke konci roku 2018 byli chováni tři jedinci.\n\nDříve byl k vidění v dolní části areálu v rámci voliér Dětské zoo. Od 28. 9. 2019 je vystavován v Rákosově pavilonu, a to konkrétně v expozici Nížinný les Nové Guineje. \n\n"}
{"id": "1539827", "url": "https://cs.wikipedia.org/wiki?curid=1539827", "title": "Páv zelený", "text": "Páv zelený\n\nPáv zelený (\"Pavo muticus\") je ohrožený druh páva, který se vyskytuje v tropických lesích jihovýchodní Asie. Tento druh je také nesprávně označován jako páv jávský (toto české vědecké jméno je ale oficiálně používáno pro endemický druh páva žijícího na Jávě). Páv zelený je nejbližším příbuzným páva korunkatého (\"Pavo cristatus\"), který žije na indickém subkontinentu.\n\nTento druh páva obývá jak deštné pralesy, tak savany. Vždy se však zdržuje v blízkosti vodních ploch.\n\nPáv zelený se v minulosti vyskytoval po celé jihovýchodní Asii; žil v jižní Číně, Myanmaru, Thajsku, Vietnamu, Kambodži, v Malajsii i na Jávě, ale kvůli odlesňování a intenzivnímu lovu se počet těchto ptáků znatelně snížil.\n\nNa rozdíl od jiných druhů pávů, u páva zeleného není výrazný pohlavní dimorfismus, samec a samice si jsou velmi podobní. Obě pohlaví mají dlouhá nadocasní pera a pod nimi kratší ocasy. U samce měří nadocasní pera až dva metry a na zeleném podkladu mají světlá oka, samice má nadocasní pera kratší a zbarvené čistě zeleně. Peří na krku je u obou pohlaví zelené s duhovými odlesky. U samce jsou pera na křídlech převážně modrá, u samice tmavě zelená. Pírka na tělech samic mají měděné odlesky. Jak samci, tak samice mají pruhovanou hlavu (bílá a světle modrá) a za očima oranžové půlměsíčky. Obě pohlaví má na hlavě tmavé hřebínky, samec výraznější (větší).\n\nPáv zelený je poměrně velký pták. Patří mezi největší žijící hrabavé, ale pokud jde o hmotnost, je lehčí než krůta. Samec, včetně ocasu, měří na délku až tři metry, bez ocasu přibližně 1,4–1,6 metrů. V porovnání s pávem korunkatým má samec páva zeleného delší nadocasní pera. Rozpětí křídel dospělých samců se pohybuje okolo 1,6 metru. Dospělá samice měří na délku, včetně ocasu, přibližně 1,1 m, s rozpětím křídel o délce asi 1,2 metru. Hmotnost samce může dosahovat až 5 kg, samice má zřídkakdy více než 1 kg. \n\nPáv zelený je schopný dlouhého letu. Není tak hlučný, jako páv korunkatý. Samci vydávají skřeky, které bývají přepisovány jako \"ki-wao\", samice jako \"aow-aa\". Jejich volání se ozývá hlavně za úsvitu nebo za soumraku.\n\nDlouho se věřilo, že se pávi zelení chovají podobně jako jejich příbuzní pávi korunkatí a vytvářejí jakési harémy. Ve skutečnosti samci žijí samotářsky a střeží si svá teritoria. K samicím se připojují jen v období páření.\n\nVětšinu času tráví pávi zelení na zemi, ale hnízda si staví v korunách stromů ve výšce 10–15 metrů. V jedné snůšce je mezi tři až šesti vejci.\n\nTito ptáci se živí semeny a výhonky, ale loví též hmyz a další bezobratlé. Zmocnit se dokážou i hlodavců, menších ještěrek nebo hadů.\n\nPáv zelený se nachází na červeném seznamu ohrožených druhů a touto organizací je zařazen mezi ohrožené taxony. Populace ve volné přírodě je odhadována na 5000 až 10 000 kusů.\n\n\n"}
{"id": "1539837", "url": "https://cs.wikipedia.org/wiki?curid=1539837", "title": "Christopher Boyd Brown", "text": "Christopher Boyd Brown\n\nChristopher Boyd Brown (* 1972) je americký teolog a církevní historik.\n\nAbsolvoval Harvard University a Concordia Seminary v St.Louis. V současnosti vyučuje na Bostonské univerzitě. Je vedoucím editorem rozšířeného amerického vydání Lutherova díla.\n\nVěnuje se obdobím renesance, reformace, protireformace, ortodoxie a pietismu; zejména pak problematice reformační zbožnosti, písňové tvorbě a kázání v sociálním kontextu. \n\nV češtině vyšla jeho monografie \"Zpívání evangelia\" (2019), která zkoumá význam luterské hymnologie pro šíření reformačního učení na případu města Jáchymova.\n\n"}
{"id": "1539848", "url": "https://cs.wikipedia.org/wiki?curid=1539848", "title": "Gabriela Rochallyi", "text": "Gabriela Rochallyi\n\nGabriela Rochallyi (* 9. prosince 1984 Košice) je slovenská malířka, spisovatelka.\n\nNarozena v roce 1984 v Košicích. Základní vzdělání získala ve Svitě. Střední školu studovala na Prvním slovenském literárním gymnáziu vRevúcej. Následně studovala slavistika se zaměřením na polonistiky na Filozofické fakultě Prešovské univerzity (FF PU) v Prešově. V roce 2005 až 2006 studovala na Varšavské univerzitě. Žije v Saint Julian’s na Malte\n\nV roce 1994, jako desetiletá, byla oceněna stříbrnou medailí v projektu\" Shankar 's International Childrens Competition' ', v kategorii malba. Její malby byly vystaveny a publikovány v různých galeriích jako Still Point Gallery (USA) a uměleckých časopisech. , \n\nByla oceněna v celoslovenské soutěži Literární Revúca (2000 a 2002). Publikovala i v kulturně-literárním časopise \"Rak\" (2007). Výběrem z tvorby debutovala v první knižní sbírce spolu se svým manželem Radoslavem Rochallyi \"Aréte\" (2018), která byla vydána v Spolku Slovenská spisovatelů. Ve své druhé sbírce \"Zuby času\" (2019) navazuje na svůj debut.\n\nPodle J. Baláže je poezie Gabriely Rochallyi charakteristická vyzrálostí a hravým střídáním poetických forem. \n\n"}
{"id": "1539851", "url": "https://cs.wikipedia.org/wiki?curid=1539851", "title": "Clara Lago", "text": "Clara Lago\n\nClara Lago Grau (* 6. března 1990) je španělská herečka. Narodila se a vyrůstala v Torrelodones nedaleko Madridu. \n\nV 9 letech si poprvé zahrála ve filmu (již dříve se objevila v televizních seriálech), jednalo se o španělský film \"Terca Vida\" z roku 2000. Ve stejném roce si zahrála také v seriálu \"Compañeros\", který byl vysílaný na španělském televizním kanále \"Antena 3\". Mezi nejznámější seriály, ve kterých hrála patří Hospita Central, Pacovo mužstvo, Srdce oceánu, Knihovníci nebo Soused. \n\nV roce 2002 hrála ve filmu Carolina pouť, který režíroval Imanol Uribe. Lago byla za roli Carol nominována na Goyovu cenu pro nejlepší začínající herečku. \n\nV roce 2008 získala na 56. Mezinárodním filmovém festivalu v San Sebastiánu ocenění „\"Nejlepší nový talent ve španělské kinematografii\"“. \n\nV roce 2011 byla, na Berlínském mezinárodním filmovém festivalu organizací pro propagaci a export filmů European Film Promotion (EFP), zařazena do seznamu \"Shooting Stars.\" Ocenění získala za roli \"Belén\" ve filmu La cara oculta. \n\nV listopadu 2012 ztvárnila roli Evy ve filmu Konec. \n\nV roce 2014 hrála v úspěšné komedii Ocho apellidos vascos. Film se s tržbami více než 75 milionů dolarů stal nevýdělečnějším španělským titulem všech dob. \nTaké účinkovala v divadelní hře \"La venus de las pieles\" z roku 2014, kterou režíroval David Serrano.\nV roce 2015 se objevila ve filmu \"Zánik\" spolu s Matthewem Foxem a Jeffrey Donovanem v adaptaci knižního bestselleru od \"Juana de Dios Garduño\" \"\"Y pese a todo\"\" . Následovaly filmy Na konci tunelu z roku 2016, Órbita 9 v roce 2017 a 2018 Cizinec ve vlaku. \n\nV roce 2017 si vyzkoušela dabing ve videohře \",\" kde namluvila Kleopatru. \n\nOd roku 2013 žila se španělským hercem Dani Rovirou, se kterým si záhrala ve filmu Ocho Apellidos vascos. Pár se oficiálně rozpadl v roce 2019 po 5 letech chození. Lago mluví plynně anglicky a španělsky. \n\n"}
{"id": "1539857", "url": "https://cs.wikipedia.org/wiki?curid=1539857", "title": "ASJA L1 Viking", "text": "ASJA L1 Viking\n\nASJA L1 Viking bylo \"obojživelné\", trojmístné lehké dopravní letadlo, které létalo s motory Walter Mars a Walter Gemma. Bylo postaveno ve Švédsku na počátku třicátých let. Jednalo se o hornoplošník s vysoko položeným křídlem, který vyráběla společnost AB Svenska Järnvägsverkstädernas Aeroplanavdelning. Byl k dispozici buď s kolovým, s \"lyžařským\" nebo s plovákovým podvozkem.\nDopravní letoun „Viking“ byl první samostatnou švédskou konstrukcí tohoto typu a současně prvním výrobkem nově zřízeného letadlového oddělení velké švédské továrny na stroje a železniční vagóny AB Svenska Järnvägsverkstäderna“ z Linköpingu (ASJ). Vlastní výrobce (letadlové oddělení ASJ) AB Svenska Järnvägsverkstädernas Aeroplanavdelning (ASJA) byla od 4. září 1930 její dceřinou společností. V roce 1931 začala vyvíjet vlastní projekty a poprvé představila svůj vlastní projekt na výstavě ILIS ve Stockholmu (květen 1931), což byl sportovně-turistický dopravní jednoplošník „Viking“ pro 3 osoby. Letoun v době výstavy ještě nebyl zalétán, byly k dispozici pouze jeho fotografie. Této výstavy se zúčastnila i továrna Walter se svými motory a vystavovala zde šest typů svých vzduchem chlazených motorů Vega, Venus, Mars, Regulus, Castor a Atlas. Stánek firmy vzbudil zaslouženou pozornost a dělal čest čs. leteckému průmyslu. Expozici navštívil i sám švédský král Gustav V., prohlédl si ji se zájmem a vyjádřil se o ní velmi pochvalně. Zde tedy můžeme najít počátek spolupráce továren Walter a ASJA.\n\nLetoun s imatrikulací SE-95 poprvé vzlétl koncem května 1931. Původně namontovaný britský motor Cirrus Hermes IIB se ukázal jako příliš slabý a byl nahrazen silnějším československým motorem Walter Mars.\n\nTento stroj, přestože létal relativně krátce, byl dobrou referencí pro motory Walter Mars a Gemma. V krátké době po této první instalaci motorů Walter ve Skandinávii se švédské vojenské letectvo rozhodlo zavést standardně československé motory Walter Castor IA 240/340 ks do vojenských školních a cvičných letounů ASJA Sk 10 (1932), dvojmístných dvojplošníků moderní konstrukce a výborných vlastností. Pro Waltrovy motory bylo rozhodnuto na základě nejpříznivějších výsledků zkoušek, provedených švédským ministerstvem letectví. \n\nV roce 1937 ASJA a Svenska Flygmotor AB spolu soupeřili o projekt průzkumného letadla pro švédské letectvo. Ačkoli v tendru zvítězila ASJA a získala objednávku, činnosti obou společností byly sloučeny (Saab převzal ASJA) a v dubnu 1937 byla založena nová společnost – Svenska Aeroplan Aktiebolaget, později známá jako SAAB.\nLetadlo ASJA L1 Viking představené ve Stockholmu bylo \"vyzbrojeno\" motorem Cirrus Hermes IIB 110 k (86 kW), podvozkem s pneumatickými tlumiči Wickers a brzdami kol, z ocele lisovanou a svařenou vrtulí Groydon a dvojitým řízením. Trup letadla byl svařen z ocelových trubek, dřevěná křídla byla sklopná směrem vzad na způsob francouzského sportovního letadla Potez 36. Britský Flight letoun L1 Viking popsal, že má silnou podobnost s takovými britskými stroji, jako jsou Puss Moth a Desoutter. Tento letoun, první výrobek ASJA, v době výstavy nebyl doposud zalétnut. Firma uváděla předpokládanou prázdnou hmotnost letadla 575 kg, užitečné zatížení 385 kg. Maximální rychlost 175 km a cestovní 150 km. Na vyrobeném letounu, který obdržel imatrikulaci SE-95 (SE-FYR), byl záhy vyměněn motor Cirrus Hermes IIB za vzduchem chlazený hvězdicový devítiválec Walter Mars 145/150 k a za provozu byl i tento motor vyměněn nástupcem původního Walter Mars modernizovaným a silnějším devítiválcem Walter Gemma 150/165 k.\n\nVzpěrový hornokřídlý jednoplošník byl jednoduchých tvarů, stabilní a snadno ovladatelný. Úplně uzavřená kabina byla opatřena velkými okny vpředu i po stranách, dvojími dveřmi, prostorem pro příruční zavazadla, příp. i dvojím řízením. Kabina byla vybavena jedním sedadlem vpředu pro pilota a lavicovým sedadlem pro dva cestující za sedadlem pilota. Pro universální použitelnost tohoto letounu bylo důležité, že podvozek mohl být nahrazen plováky nebo pro zimní provoz lyžemi. Letoun byl smíšené konstrukce — sklopná křídla ze dřeva, ostatní části povětšinou z ocelových trubek. \n\nTrup čtyřhranného průřezu byl svařen z ocelových trubek a potažen plátnem. Vstup do kabiny byl možný dvěma velkými dvířky po stranách trupu. Prostory pro zavazadla byly dva, jeden malý, přístupný z vnitřku kabiny, a velký, přístupný dvířky na vnější straně trupu. Konstrukce ocasních ploch a kormidla byla svařena z ocelových trubek s plátěným potahem. Přenos řízení byl prováděn lany.\n\nMotor byl upevněn na trubkovém loži a byl zakryt speciální kapotou dle návrhu továrny Walter. Výfuky všech válců byly svedeny pod trup. Prostor kabiny byl oddělen od motoru ohnivzdornou, protipožární přepážkou. Benzinová nádržka o obsahu 160 l byla umístěna ve střední části křídla.\n\nPrvní vyrobený stroj získal imatrikulaci SE-95 (imatrikulován 13.7.1931, později obdržel civilní registraci SE-FYR). Letoun zakoupil vydavatel novin Stockholms Tidningen jako zpravodajské letadlo. Záhy byl přeměněn na vodní letoun, byl vyměněn motor a letoun ještě v roce 1931 byl vyslán na propagační let kolem Baltského moře (Finsko-Estonsko-Lotyšsko-Litva-Polsko-Německo-Dánsko-Norsko-Švédsko), řízen pilotem poručíkem Ake Söderbergem. Během letu, započatého i skončeného ve Stockholmu, byla postupné navštívena města Mariehamn, Abo, Reval (Tallinn), Riga, Memel (Klaipėda), Kowno, Danzig (Gdaňsk), Stettin (Štětín), Stralsund, Kopenhagen (Kodaň), Göteborg, Oslo a Karlstad. \n\nCelý let byl proveden za 18 dnů přesně dle programu, přestože jednotlivé jeho etapy byly absolvovány za velmi nepříznivých povětrnostních podmínek. Letoun i motor byly vydány zvláště při častých dlouhých přeletech přes moře velmi těžkým zkouškám, při nichž prokázaly přesvědčivě své výborné vlastnosti. Velmi pochvalně se vyslovil pilot poručík Söderberg o bezvadném a spolehlivém chodu motoru Walter Mars, který absolvoval celou cestu bez nejmenšího defektu. \n\nZa provozu byl v Praze v květnu 1933 jeho motor nahrazen výkonnějším – Walter Gemma (150 k). Po roce a čtvrt první Viking havaroval, 9. srpna 1934, když nouzově přistál v ovesných polích v Drevvikenu na jihu Stockholmu, během letu ze Stockholmu do Linköpingu. Z leteckého rejstříku byl vymazán 14. prosince 1934. Registrace SE-FYR byla znovu použita od 14. února.1935 pro ASJA Viking II.\n\nDruhá instalace L1 Viking byla postavena již s motorem Walter Mars (později zaměněn za Walter Gemma) a zaregistrována 5. září 1931 jako SE-ACX. Letadlo zakoupil Erik Witte ze Stockholmu. Létal s ním necelé tři roky, protože na 1.máje 1934 pilot Bjørn Næssna s letounem havaroval v přístavu Västerås v důsledku kolize s lodí.\n\n\nÚdaje pro pozemní a vodní letoun s motorem Walter Mars dle\n\n\n\n\n\n\n"}
{"id": "1539859", "url": "https://cs.wikipedia.org/wiki?curid=1539859", "title": "Aftab Ahmed (fotograf)", "text": "Aftab Ahmed (fotograf)\n\nAftab Ahmed (asi 1934 – 25. prosince 2013 Dháka) byl bangladéšský fotožurnalista. Působil jako hlavní fotograf bengálských novin \"The Daily Ittefaq\". V roce 2006 získal od bangladéšské vlády ocenění Ekushey Padak.\n\nAhmed začal svou kariéru jako fotoreportér v \"The Daily Ittefaq\" v roce 1962. Fotografoval během Bangladéšské války za nezávislost v roce 1971.\n\nAhmed byl ženatý s Momtazou Begum (zemřela 29. června 2010). Spolu měli dvě děti, syna Monowara Ahmeda a dceru Afrozu Ahmed.\n\nDne 24. prosince 2013 byl Ahmed nalezen mrtvý ve svém domě v oblasti West Rampura v Dháce. Podle policie byly jeho ruce a nohy svázány a kolem jeho úst byl při nalezení jeho těla zabalen roubík. Dhaka Medical College márnice v postmrtvé zprávě dospěla k závěru, že jeho smrt byla způsobena uškrcením. Dne 27. března 2017 bylo za jeho vraždu odsouzeno k trestu smrti 5 lidí.\n\n"}
{"id": "1539863", "url": "https://cs.wikipedia.org/wiki?curid=1539863", "title": "Larkána", "text": "Larkána\n\nLarkána je město na severozápadě provincie Sindh v Pákistánu, správní středisko stejnojmenného okresu (distriktu). Jižní částí města protéká řeka Indus. Na území distriktu se nachází Mohendžodaro, archeologické naleziště harappské kultury. Larkána je 15. největší město Pákistánu. Ve městě žije 364 033 obyvatel (údaj z roku 2019).\n\nLarkána se nachází přibližně na 27° severní šířky a 68° východní délky. Leží na severozápadě provincie Sindh. Město se nachází na jižním břehu Gharského kanálu, asi 64 km od města Shikarpur a 58 km severovýchodně of města Mehar. \n\nLarkána má horké pouštní klima. Léta jsou velmi horká (teploty dosahují až 53 °C), zimy jsou chladné (teploty klesají až na −2 °C).\n\nTakto horké počasí si občas vyžádá ztráty na životech, jako např. v roce 2007, kde v důsledku veder zemřelo několik lidí. Většina obyvatel města se v létě snaží držet doma, občas jsou hlášeny případy upadnutí do bezvědomí. Velmi horké dny jsou ve městě od května do září, po nich následuje monzunové období s dešti, které někdy zaplaví přilehlé oblasti.\n\nVe městě funguje několik starých i nových škol; kromě základních škol i vyšší odborné školy, několik vysokých škol a univerzita.\n\nMezi lokální školy patří Vyšší odborná škola Government Pilot Higher Secondary School (byla založena britskými kolonisty v roce 1926), dívčí střední škola, Veřejná škola Larkana, střední škola Deeni Madersa, Strathmore School System a univerzita Government Degree College. Mezi technologické instituty patří např. Polytechnický institut a vysoká škola pedagogiky.\n\nSZABIST otevřel první kampus v Larkaně v roce 2004. Nabízí bakalářské a magisterské studium. O několik let později otevřel SZABIST Trust i základní a vysokou školu.\n\nHlavní nádraží v Larkaně se nachází v centru města a spojuje Larkanu se zbytkem regionu Sindh a Pákistánu. Železnice také podporuje transport zemědělských produktů z Larkany do hlavního města provincie, Karáčí. Necelých 30 km od Larkany se nachází letiště Mohendžodaro.\n\nS většími městy (Karáčí, Islámábád, Kvéta...) Larkanu spojují dálkové autobusy.\n\nLarkána je rodištěm Sindhských her, jejichž 12. ročník v roce 2009 pořádalo. Hry zahrnovaly mnoho sportů, např. fotbal, gymnastiku, lední hokej, judo, karate, squash či wushu. Součástí her jsou i tradiční sporty jako např. střelba, malakhara či kodi kodi. V Larkaně také sídlí kriketový klub Larkana Bulls.\n\n"}
{"id": "1539867", "url": "https://cs.wikipedia.org/wiki?curid=1539867", "title": "Naib Uddin Ahmed", "text": "Naib Uddin Ahmed\n\nNaib Uddin Ahmed (1925 – 14. prosince 2009) byl bangladéšský fotograf, nejznámější svou prací během bangladéšské osvobozenecké války. V roce 2009 se konala výstava jeho díla, která obsahovala i dokument o jeho životě.\n\n\n"}
{"id": "1539869", "url": "https://cs.wikipedia.org/wiki?curid=1539869", "title": "Rue des Guillemites", "text": "Rue des Guillemites\n\nRue des Guillemites je ulice v Paříži v historické čtvrti Marais. Nachází se ve 4. obvodu.\n\nUlice vede od křižovatky s \"Rue Sainte-Croix-de-la-Bretonnerie\" a končí na křižovatce s \"Rue des Blancs-Manteaux\".\n\nV roce 1790 byl zrušen klášter Blancs-Manteaux a prodán jako národní majetek. Budovy a zahrady byly prodány 3. října 1796 a 27. května 1797.\n\nVyhláška ministra Chaptala ze 17. února 1802 povolila v prostoru bývalého kláštera otevření ulice pod názvem \"Rue des Guillemites\" a stanovila její šířku na 10 metrů. Ulice dostala jméno podle poustevníků svatého Guillaume de Malavalle, též nazývaných vilemité (guillemites), kteří po roce 1297 působili v klášteře.\n\nV následujících letech se ulice prodloužila mezi \"Rue des Blancs-Manteaux\" a \"Rue de Paradis-au-Marais\". Královské nařízení z 12. července 1837 zachovalo původní šířku ulice.\n\nV roce 1868 byla k Rue des Guillemites připojena Rue des Singes. Při bombardování města 24. srpna 1944 byly poškozeny domy v severní části ulice. Vyhláškou ze dne 6. května 1952 byla tato část ulice mezi \"Rue des Blancs-Manteaux\" a \"Rue des Francs-Bourgeois\" zrušena. Následně v těchto místech vzniklo \"Square Charles-Victor-Langlois\" a \"Rue de l'Abbé-Migne\".\n\n"}
{"id": "1539872", "url": "https://cs.wikipedia.org/wiki?curid=1539872", "title": "Rue de l'Abbé-Migne", "text": "Rue de l'Abbé-Migne\n\nRue de l'Abbé-Migne je slepá ulice v Paříži v historické čtvrti Marais. Nachází se ve 4. obvodu.\n\nUlice vede od křižovatky s \"Rue des Francs-Bourgeois\".\n\nPo roce 1800 byla proražena \"Rue des Guillemites\" mezi \"Rue des Blancs-Manteaux\" a \"Rue du Paradis\" (dnešní \"Rue des Francs-Bourgeois\"). V roce 1868 k ní byla připojena \"Rue des Singes\" mezi \"Rue des Blancs-Manteaux\" a \"Rue Sainte-Croix-de-la-Bretonnerie\".\n\nVyhláška ze 6. května 1952 zrušila část \"Rue des Guillemites\" mezi ulicemi \"Rue des Blancs-Manteaux\" a \"Rue des Francs-Bourgeois\". Tato část této ulice však byla znovu otevřena v roce 1955.\n\nV roce 1978 byla přejmenována na \"Rue de l'Abbé-Migne\" na počest kněze a vydavatele Jacquese Paula Migne (1800–1875).\n\n\n"}
{"id": "1539875", "url": "https://cs.wikipedia.org/wiki?curid=1539875", "title": "Kruty", "text": "Kruty\n\nKruty mohou označovat:\n\n\n"}
{"id": "1539876", "url": "https://cs.wikipedia.org/wiki?curid=1539876", "title": "OK Boomer", "text": "OK Boomer\n\n„OK Boomer“ je „hláška“ a internetový mem, který získal v průběhu roku 2019 velkou popularitu mezi mladší generací a který je používáný k odmítnutí nebo zesměšnění postojů stereotypně připisovaných americké generaci Baby boomers. \n\nMem „OK Boomer“ získal popularitu jako reakce na video, ve kterém si neznámý starší muž stěžuje, že „Generace Y a Generace Z mají syndrom Petra Pana, nikdy nechtějí vyrůst a žijí v utopických iluzích“. Video inspirovalo frázi „OK Boomer“ jako odvetu a kritiku proti ideálům minulých generací, které tak silně utvářely politiku, ekonomiku a životní prostředí. \n\nPoužívání tohoto výrazu lze vystopovat do roku 2015, kdy se objevilo v imageboardu 4chan, ale častěji ze začal v médiích objevovat od ledna 2019. Velkou mediální popularitu získal tento mem na začátku listopadu 2019, kdy o něm bylo publikováno několik článků. Mem asi pochází ze slovního spojení „ok chief“, které se v Americe používá jako ironická reakce na někoho, kdo se nad ostatní povyšuje a uráží je. \n\nFráze „OK Boomer“ je pejorativní odseknutí, který se používá k odmítnutí nebo zesměšnění úzkoprsých, zastaralých, negativně nebo blahosklonně zaměřených postojů starších lidí, zejména generace Baby boomu. Tato hláška je používána jako reakce na odpor vůči technologickým změnám, na popírání změny klimatu, marginalizaci menšin nebo na odpor vůči ideálům mladších generací. Podle Urban Dictionary je výraz používán jako reakce na absolutní hloupost vyřčenou příslušníkem starší generace, kterou ani nemá cenu vyvracet.\n\nPočátkem listopadu 2019 měla videa označená hashtagem \"#OkBoomer\" jen v aplikaci TikTok více než 44,6 milionu zhlédnutí.\n\nReakce na tento mem jsou smíšené, od postoje, že „nenávist je pochopitelná“, k postoji, že „generace Baby boomers nesmí být obviňována“. Někteří považují tuto hlášku za velmi oprávněnou, jiní ji odmítají. Konzervativní rozhlasový redaktor Bob Lonsberry dokonce, uvedl na twitteru slovo „boomer“ jako „rasistické slovo ageismu“; tento tweet později ale smazal. Také podle českých médií je tato hláška „\"univerzální reakcí mladší generace na poněkud zastaralé názory, ať už se jedná o klimatickou změnu, nebo nové technologie. Mladí ji píšou pod tweety Donalda Trumpa, trapná videa svých rodičů na YouTube anebo třeba pod nelichotivé poznámky o své generaci. ... OK Boomer je ... také výrazem zoufalství a frustrace mladé generace, která nemá v boji o budoucnost lidstva a planety příliš mnoho jiných zbraní, než jsou právě memy nebo internetová ironie\".\" \n\nV listopadu 2019 napsal Bhaskar Sunkara pro \"The Guardian\" příspěvek, ve kterém kritizoval tento mem a uvedl, že příslušníci Generace baby boomers „potřebují solidaritu“, protože mnoho „starších lidí a důchodců má existenční problémy snaží přežít“; zdůraznil, že „polovina Američanů ve věku 65 let má úspory menší, než 25 000 USD“.\n\nNa začátku listopadu 2019 použila tento výraz mladá poslankyně novozélandského parlamentu Chlöe Swarbricková, když během jejího projevu na podporu zákona o změně klimatu, starší poslanec vyjádřil pochyby k jejímu tvrzení, že průměrný věk parlamentu je 49 let. V listopadu 2019 použil zpravodajský server \"Politico\" variaci tohoto memu v úvodníku o možné kandidatuře bývalého starosty města New York Michaela Bloomberga na prezidenta Spojených států názvem „OK Bloomberg“. \n\n\"OK boomer\" je píseň, kterou napsal a produkoval dvacetiletý vysokoškolský student Johnathan Williams, který byl sdílen na Twitteru v červenci 2019. Píseň obsahuje úryvky textů a on na ně opakovaně reaguje výkřiky “OK Boomer”. 19letý Peter Kuli potom zveřejnil remix písně na SoundCloud, který koloval na v aplikaci TikTok, a posílil tím dále mem, že někteří mladí lidé ho považují za svou hymnu. \n\n"}
{"id": "1539883", "url": "https://cs.wikipedia.org/wiki?curid=1539883", "title": "Thanksgiving of Horror", "text": "Thanksgiving of Horror\n\nThanksgiving of Horror (česky doslovně Díkůvzdání hrůzy nebo Hororové Díkůvzdání) je 8. díl 31. řady amerického animovaného seriálu Simpsonovi. Režisér byl Rob Oliver, scénář napsal Dan Vebber. Ve Spojených státech měl premiéru 24. listopadu 2019 na televizní stanici Fox. Nebylo oznámeno, zda bude tento díl (a celkově tato řada) vysílán i v Česku.\n\nVe speciálním hororovém dílu Dne díkůvzdání Simpsonovi čelí nočním můrám včetně prvního Díkuvzdání, nehodě s umělou inteligencí a nebezpečné vesmírné mise.\n"}
{"id": "1539889", "url": "https://cs.wikipedia.org/wiki?curid=1539889", "title": "Tituly a vyznamenání Haakona VII.", "text": "Tituly a vyznamenání Haakona VII.\n\nNorský král Haakon VII. během svého života obdržel řadu národních i zahraničních vyznamenání a titulů. Jako norský panovník také stál v čele norských řádů. Byla po něm pojmenována také řada objektů, včetně dvou lodí Norského královského námořnictva.\n\nJako poslední z norských králů používal oslovení \"z Boží milosti (\": \"av Guds nåde)\".\n\n\n\nU východního pobřeží Antarktidy se nachází Moře krále Haakona VII. V roce 1914 byl na jeho počest pojmenován okres v Jižní Dakotě – Haakon County\n\nDvě lodi Norského královského námořnictva – doprovodná loď \"HNoMS King Haakon VII,\" která byla ve službě v letech 1942 až 1951 a výcviková loď HNoMS Haakon VII, která byla ve službě v letech 1958 až 1974, byly pojmenovány po králi Haakonovi VII.\n\n"}
{"id": "1539896", "url": "https://cs.wikipedia.org/wiki?curid=1539896", "title": "Amanul Haque (fotograf)", "text": "Amanul Haque (fotograf)\n\nAmanul Haque (asi 1925 Shahjadpur Upazila – 3. dubna 2013) byl bangladéšský fotograf. V roce 2011 získal od bangladéšské vlády ocenění Ekushey Padak.\n\nHaque se připojil k Dhaka Medical College jako umělecký fotograf. Studentům medicíny poskytoval skici lidských orgánů. Pro politické hnutí bengálských jazyků v bývalém východním Bengálsku v roce 1952 fotografoval události, mezi něž patří fotografie těla zastřeleného aktivisty Rafiq Uddina Ahmeda, který zemřel 21. února 1952 . \n\nHaque pracoval s indickým filmařem Satyajitem Rayem jako fotograf ve filmu Pather Panchali (1955). Publikoval fotoalbum s názvem \"Prosongo Satyajit\", v němž jsou představeny snímky Raye, který ho zastřelil.\n\nHaque nebyl nikdy ženatý.\n\n"}
{"id": "1539897", "url": "https://cs.wikipedia.org/wiki?curid=1539897", "title": "Davis Cup 2019 – finále", "text": "Davis Cup 2019 – finále\n\nFinále 2019 představovalo nejvyšší úroveň Davis Cupu – elitní osmnáctičlennou skupinu, z níž vzešel celkový vítěz 108. ročníku soutěže. Dějištěm se staly kryté dvorce s tvrdým povrchem madridského areálu Caja Mágica v termínu mezi 18.–24. listopadem 2019. Poprvé v historii Davis Cupu byl hrán finálový turnaj, jenž nahradil Světovou skupinu. Mezistátní zápasy probíhaly v jediném dni, v podobě dvou dvouher a závěrečné čtyřhry. Utkání se hrála na dvě vítězné sady.\n\nObhájcem titulu bylo Chorvatsko, které nepostoupilo ze základní skupiny, když v ní získalo jedinou sadu.\n\nŠestou trofej získalo Španělsko po finálovém vítězství nad Kanadou 2:0 na zápasy, již po dvouhrách. Světová jednička Rafael Nadal byla vyhlášena nejužitečnějším hráčem finálového turnaje, když v pěti dvouhrách neztratila ani jedno podání či set, rovněž tak neprohrála žádnou čtyřhru. Španělé navázali na triumfy z let 2000, 2004, 2008, 2009 a 2011. Kanada se do finálového zápasu probojovala poprvé v historii.\n\nFinále se účastnilo 18 týmů. Semifinalisté z předchozího ročníku se kvalifikovali automaticky, dva výběry získaly divokou kartu a zbylých dvanáct celků postoupilo z kvalifikačního kola.\n\nPřehled týmů:\n\nNasazení bylo vytvořeno na základě žebříčku ITF ze 4. února 2019. Šest nejvýše postavených družstev bylo nasazeno a rozděleno do prvních příček skupin A–F. Družstva ze 7.–12. místa byla nalosována do šesti skupin na druhé pozici, zbylí účastníci pak doplnili skupiny na třetích pozicích.\n\"Podrobné informace naleznete v sekci Složení týmů.\"\n\nKaždé družstvo mohlo nominovat až pět tenistů nejpozději 20 dní před pondělím týdne konání turnaje, tj. do 29. října 2019. Pokud hráč utrpěl zranění, či onemocněl před úvodním zápasem týmu v soutěži, mohl jej nahradit další tenista. Mezinárodní tenisová federace oznámila složení družstev 21. října 2019.\n\nFinále obsahovalo šest tříčlenných skupin. Jejich vítězové a dva nejlepší týmy z druhých míst (dle nejvyššího poměru utkání, případně setů a her) postoupily do čtvrtfinále. Od osmičlenné fáze soutěž probíhala vyřazovacím systémem. Družstva mezi 5.–18. místě postoupila do kvalifikačního kola pro rok 2020.\n\nŽebříček ATP byl uveden k 18. listopadu 2019, pondělnímu vydání týdne konání turnaje. Hráči jsou řazeni podle postavení na žebříčku dvouhry. Poměry utkání se vztahují ke všem odehraným zápasům hráče před zahájením finále.\n"}
{"id": "1539900", "url": "https://cs.wikipedia.org/wiki?curid=1539900", "title": "Rue du Pont-aux-Choux", "text": "Rue du Pont-aux-Choux\n\nRue du Pont-aux-Choux je ulice v Paříži v historické čtvrti Marais. Nachází se ve 3. obvodu.\n\nUlice vede od křižovatky s bulváry \"Beaumarchais\" a \"Filles-du-Calvaire\" a končí na křižovatce s \"Rue de Turenne\".\n\nUlice získala svůj název, který znamená „zelný most“, asi v letech 1610–1612. Koncem 16. století zde byla obyčejná polní cesta, která vedla od branky v městských hradbách Karla V. za město, kde se pěstovala zelenina. Na jejím začátku se nacházela lávka nebo malý most vedoucí přes stoku, která je dnes zakrytá pod \"Rue de Turenne\". V roce 1624 již byla ulice téměř celá zastavěná. V roce 1693 se v této ulici narodil Louis Dominique Cartouche.\n\nZa Francouzské revoluce a prvního císařství se ulice nazývala \"Boulevard du Pont-aux-Choux\".\n\n\n"}
{"id": "1539901", "url": "https://cs.wikipedia.org/wiki?curid=1539901", "title": "Rue Geoffroy-l'Asnier", "text": "Rue Geoffroy-l'Asnier\n\nRue Geoffroy-l'Asnier je ulice v Paříži v historické čtvrti Marais. Nachází se ve 4. obvodu.\n\nUlice vede od křižovatky s \"Quai de l'Hôtel-de-Ville\" a končí na křižovatce s \"Rue François-Miron\".\n\n\"Rue Geoffroy-l'Asnier\" existovala již kolem roku 1300. Její název vznikl zkomolením z Frogier l'Asnier či Forgier-l'Asnier, jména měšťanské rodiny, která na konci 13. století vlastnila skoro celou ulici. Změna na Geoffroy l'Asnier je doložena od roku 1445.\nV 19. století ulice začínala na nábřeží a končila až u \"Rue Saint-Antoine\".\n\n\n"}
{"id": "1539908", "url": "https://cs.wikipedia.org/wiki?curid=1539908", "title": "M People", "text": "M People\n\nM People je anglická taneční hudební skupina, která vznikla v roce 1990 a dosáhla úspěchu po většinu 90. let. Jméno M People je \n\npřevzato z prvního písmene křestního jména člena kapely Mikea Pickeringa, který skupinu založil. V prosinci 2016 je \"časopis Billboard\" zařadil mezi 83 nejúspěšnějších tanečních umělců všech dob. Roku 1995 se kapela vydala na své první světové turné s názvem Come Again Tour. Ve Spojených státech amerických měli největší úspěch v hitparádě Hot Dance Music / Club Play, kam se dostalo pět jejich singlů, z nichž se čtyři dostaly na první místo. V polovině roku 1998 kapela vydala své páté album, kompilaci s názvem \"The Best of M People,\" která obsahovalo tři nové skladby \"Testify\", \"Dreaming\" a cover skupiny Doobie Brothers \"What Fool Believes\". Po vydání tohoto alba se skupina rozpadla. V roce 2006 opět zahájili svou činnost.\n"}
{"id": "1539915", "url": "https://cs.wikipedia.org/wiki?curid=1539915", "title": "Alan Davenport", "text": "Alan Davenport\n\nAlan Garnett Davenport (19. září 1932, Madrás, Indie – 19. července 2009, London, Kanada) byl kanadský inženýr, fyzik a profesor, který se zabýval zejména prouděním větru a návrhem výškových budov a mrakodrapů. Podílel se na návrhu mrakodrapů CN Tower, Sears Tower, Citicorp Center, věží Světového obchodního centra \"(Dvojčata)\" a Normandského mostu.\n\nAlan Davenport se narodil v Indii a vyrůstal v Jižní Africe. Posléze studoval na Univerzitě v Cambridgi, kde získal bakalářský a magisterský titul v oboru mechaniky. Poté obdržel na Torontské univerzitě magisterský titul v oboru stavebního inženýrství a doktorský titul na University of Bristol. Jeho dizertační práce „The Treatment of Wind Loads on Tall Towers and Long Span Bridges in the Turbulent Wind“ \"(Působení zatížení turbulentním větrem na výškových budovách a mostech velkého rozpětí)\" předznamenala jeho celou profesní kariéru. Působil také jako pilot u Kanadského královského námořnictva.\n\nPro návrh Světového obchodního centra v 60. letech si nechal zhotovit větrný tunel a větrný tunel používal i pro návrh mnohých dalších staveb. Působil jako profesor na University of Western Ontario, zabýval se zejména chováním větru v mezní vrstvě atmosféry. Za své zásluhy obdržel řád Kanady.\n\nOženil se se Sheilou Smithovou, se kterou měli dva syny Thomase a Andrewa a dvě dcery Annu a Clare.\n\nDavenport zemřel v Londonu na komplikace související s Parkinsonovou nemocí.\n\n"}
{"id": "1539919", "url": "https://cs.wikipedia.org/wiki?curid=1539919", "title": "Physiological Research", "text": "Physiological Research\n\nPhysiological Research (Physiol Res) je vědecký časopis vydávaný Fyziologickým ústavem Akademie věd České republiky, publikuje originální výsledky a přehledové články z oblastí normální a patologické fyziologie, biochemie, biofyziky a farmakologie. Jazykem publikací je angličtina. Do roku 2019 vycházel časopis i v tištěné podobě, od roku 2020 vychází jen v elektronické podobě. Časopis je publikován jako Open Access, autor platí 90 euro za tiskovou stranu původního článku a 45 euro za tiskovou stranu přehledového článku. Impakt faktor pro rok 2018 je 1.701, čímž je časopis 64. z 81 časopisů v kategorii Physiology a je tak ve čtvrtém kvartilu.\n\nČasopis vycházel od roku 1952 jako \"Чехословацкая физиология\" (Čechoslovackaja fiziologija) se souběžným názvem \"Physiologia bohemoslovenica\". Příspěvky byly publikovány v českém, slovenském a ruském jazyce. Od roku 1956 se stal preferovaným názvem \"Physiologia bohemoslovenica\" a název \"Чехословацкая физиология\" se stal souběžným názvem. V roce 1965 byl název změněn na \"Physiologia bohemoslovaca', souběžný ruský název byl vypuštěn a jazykem publikací se stal anglický jazyk. V roce 1991 by název změněn na \"Physiological Research\". \n\n\n"}
{"id": "1539927", "url": "https://cs.wikipedia.org/wiki?curid=1539927", "title": "Rudolf Holinka", "text": "Rudolf Holinka\n\nRudolf Holinka (17. ledna 1899 Trhové Sviny – 4. prosince 1953 Praha) byl český historik-medievista, editor a vysokoškolský pedagog. Jeho hlavním odborným zaměřením byly počátky českého křesťanství a otázky české reformace. \n\nPo absolvování gymnázia v Českých Budějovicích studoval historii nejprve na filozofické fakultě Univerzity Karlovy v Praze, kde byl žákem Josefa Pekaře, a potom na filozofické fakultě Univerzity Komenského v Bratislavě, kde byl žákem a později i kolegou a přítelem Václava Chaloupeckého. Tam také nějakou dobu působil a vedl historický seminář (1925–1938). V roce 1926 obdržel titul PhDr.\n\nV roce 1930 se oženil s Marií roz. Klapálkovou (1892–1976) z Litomyšle. V roce 1934 se habilitoval prací „Církevní politika arcibiskupa Jana z Jenštejna“.\n\nOd roku 1939 působil v Praze, kde krátce vedl historický seminář na univerzitě a pak byl zaměstnán v rukopisném oddělení Univerzitní knihovny v Praze (1939–1947), kde mj. pořádal archivní fondy zrušených klášterů. V roce 1942 byl zvolen mimořádným členem komise České akademie věd a umění (ČAVU) pro vydávání pramenů k dějinám náboženského hnutí ve 14. a 15. století a v roce 1945 se stal členem komise pro soupis rukopisů ČAVU.\n\nV roce 1947 byl jmenován řádným profesorem a působil pak až do své smrti v roce 1953 jako profesor obecných dějin na Filosofické fakultě Masarykovy univerzity v Brně.\n\nByl členem Královské české společnosti nauk.\n\n\n"}
{"id": "1539937", "url": "https://cs.wikipedia.org/wiki?curid=1539937", "title": "Kapucín (rozcestník)", "text": "Kapucín (rozcestník)\n\nKapucín může označovat:\n\n"}
{"id": "1539941", "url": "https://cs.wikipedia.org/wiki?curid=1539941", "title": "Palupín (zámek)", "text": "Palupín (zámek)\n\nZámek Palupín se nachází v jihovýchodní části vsi Palupín, která je součástí města Strmilov, ležícího mezi městy Jindřichův Hradec a Telč. V roce 1963 byl zámek zapsán jako kulturní památka. \n\nZámek Palupín je jednou z architektonických částí středověké pevnosti, jejíž bohatá historie je písemně dokumentována od roku 1358 a je patrná i v jeho architektuře, ale stavebně je staršího původu. Během následujících století byl objekt několikrát přestavován, avšak nosné zdivo a klenby románského slohu se podařilo zachovat. K zásadní rekonstrukci a dostavbě do dnešní podoby, čili do podoby velkostatku a zámečku se zvoničkou, došlo v roce 1730. Z této doby pochází také podoba fasády zámečku a byla zachována i jeho barokní dispozice interiérů a exteriérů. Všechny ostatní budovy byly přeměněny na zemědělsky využitelné prostory, ačkoli byl do této doby tento středověký areál tvořen jen obytnými budovami. Součástí se nově stal i pivovar a lihovar. V 18. století již ale fungoval pouze lihovar. Poslední přestavba a modernizace zemědělských oblastí vyjma zámečku proběhla v roce 1919 Ernstem / Arnoldem Schulzem, který rekonstruoval velkostatek k zemědělsko-vědeckým účelům. V roce 1948 byl zámeček a statek vyvlastněn a až do roku 1990 užíván zemědělským družstvem JZD. V době vyvlastnění také došlo ke zboření lihovaru. Od roku 1994 je hradní majetek znovu v rodinném vlastnictví potomků Ernsta / Arnolda Schulze, kteří renovují celý objekt.\n"}
{"id": "1539942", "url": "https://cs.wikipedia.org/wiki?curid=1539942", "title": "Funkce sociálního zabezpečení", "text": "Funkce sociálního zabezpečení\n\nFunkce sociálního zabezpečení je funkce, která řadí sociální státy (státy, které usilují o zajištění blahobytu pro své občany) na méně žádoucí, více žádoucí, nebo lhostejné pro každou možnou dvojici sociálních států. \n\nVstupy funkce zahrnují všechny proměnné, které ovlivňují hospodářský blahobyt ve společnosti.  Při použití opatření pro dobré životní podmínky osob ve společnosti jako vstupy, je funkce sociální péče individualistická. Jednou z funkcí sociální péče je představení perspektivního vzorce kolektivní volby alternativních sociálních států. Dále také tato funkce poskytuje vládě vodítko pro dosažení optimálního rozdělení příjmů.\n\nFunkce sociálního zabezpečení se podobá teorii spotřebitele o indiferenční křivce a rozpočtovém omezení pro jednotlivce. Výjimkou je to, že funkce sociálního zabezpečení mapuje individuální preference každého ve společnosti jako kolektivní názor, který platí pro všechny, bez ohledu na to, jaké individuální preference jsou pro omezení výrobních faktorů. \n\nDalším úkolem funkce sociálního zabezpečení je určit, jak velká je podobnost s ordinální užitkovou funkcí pro jednotlivce s alespoň minimálním omezením navrhovaným ekonomií blahobytu, včetně omezení počtu výrobních faktorů. \n\nExistují dva hlavní, ale zároveň související typy funkcí sociální péče:\n\n\nV článku z roku 1938 představil Abram Bergson funkci sociálního zabezpečení. Účelem bylo „uvést v přesné formě hodnotové úsudky požadované pro odvození podmínek maximálního ekonomického blahobytu“ stanovených dřívějšími autory, včetně Alfreda Marshalla a Arthura Cecila Pigoua, Vilfreda Pareta, Abba P. Lerner a Baroneho. Funkce byla skutečná a diferencovatelná. Bylo stanoveno, aby popisovala společnost jako celek. Argumenty funkce zahrnovaly množství různých vyrobených a spotřebovaných komodit a zdrojů použitých při výrobě, včetně práce.\n\nNezbytné obecné podmínky při maximální hodnotě funkce: \n\n\nBergson ukázal, jak ekonomika blahobytu může popisovat úroveň ekonomické efektivity, navzdory upuštění od interpersonálně srovnatelné kardinální užitečnosti, jejíž hypotéza může skrývat hodnotové a čistě subjektivní úsudky. \n\n\"Dřívější neoklasická teorie blahobytu podle Benthama, povětšinou neměla zákon o snižování mezního užitku jako implikaci mezilidsky srovnatelné užitečnosti, což je nezbytná podmínka k dosažení cíle maximalizace celkové prospěšnosti společnosti. Bez ohledu na takovou srovnatelnost je příjem či bohatství měřitelné a bylo obecně odvozeno, že přerozdělování příjmů z bohatého na chudého člověka má tendenci zvyšovat celkovou užitečnost (jakkoli měřenou) ve společnosti (Lionel Robbins (1935, kap. VI). Tvrdil, že duševní události, které se díky tomu mění, nelze měřit empirickým testem. Nejsou ani odvoditelná z tvarů běžných „indiferenčních křivek“. Díky tomu můžeme upustit od mezilidské užitečnosti, aniž bychom se oddálili od teorie sociálního zabezpečení. Praktickou kvalifikací je snížení výstupu z převodu.\" \n\nDoplňkové specifikace umožňují porovnání různých sociálních států podle každého člena společnosti a jeho preferencí. Ty pomáhají definovat Paretovo optimum, které platí, pokud byly vyčerpány všechny alternativy k tomu, aby alespoň jedna osoba byla ve výhodnějším postavení, aniž by někdo byl v méně výhodném postavení. Bergson popsal „zvýšení ekonomického blahobytu“ (později nazýváno Paretovo zlepšení) jako zvýšení blahobytu alespoň jednoho jednotlivce se všemi proměnnými. Funkce sociálního zabezpečení by pak mohla být specifikována v podstatě v individualistickém smyslu pro odvození Paretova optima. Paul Samuelson (2004, s. 26) poznamenává, že Bergsonova funkce „mohla odvodit podmínky Paretovy optimality podle potřeby, ale není dostačující pro definování mezilidské normativní spravedlnosti“. Paretova účinnost by však mohla charakterizovat i jednu dimenzi určité funkce sociální péče s distribucí komodit mezi jednotlivci charakterizující jinou dimenzi. Jak poznamenal Bergson, zlepšení sociální péče by mohlo vycházet z „postavení některých jednotlivců“ zlepšujících se na úkor ostatních. Tuto funkci sociálního zabezpečení lze pak charakterizovat jako rozměr spravedlnosti. \n\nSamuelson (1947, p. 221) sám zdůraznil flexibilitu funkce sociálního zabezpečení, která dokáže charakterizovat jakoukoli etickou víru, která je či není vázaná na Pareta v souladu s: \n\n\nPředstavil také přehlednou verbální a matematickou expozici funkce sociálního zabezpečení s minimálním použitím Lagrangean multiplikátorů a bez obtížného zápisu diferenciálů používaných Bergsonem v celém textu. Samuelson poznamenává (1983), že Bergson objasnil, jak se podmínky produktivity a potřeby liší od mezilidských etických hodnot funkce sociálního zabezpečení.\n\nSamuelson toto rozlišení dále zpřesnil určením funkce „blahobytu“ a funkce „možnosti“. Každý z nich má sadu užitečných funkcí pro každého ve společnosti a každý může začlenit (a běžně se tak děje) Paretovo optimum. „Funkce možnosti“ mj. závisí na omezení technologií a zdrojů.   Je psána v implicitní podobě odrážející proveditelné kombinace s uvalením omezení a s povoleným Paretovým optimem. Funkce „blahobytu“ řadí různé hypotetické sady užitečnosti pro všechny ve společnosti od eticky nejnižšího k nejvyššímu (s povolenými vazbami). To znamená, že umožňuje interpersonální srovnání užitečnosti. Pokud je ve funkci „možnosti“ stanovena užitečnost pro všechny kromě jedné soby, pak můžeme určit užitkovost té zbylé osoby. Maximalizace blahobytu pak spočívá v maximalizaci funkce „blahobytu“, která podléhá funkci „možnosti“.  Stejné podmínky maximalizace blahobytu se objevují v Bergsonově analýze. \n\n\"Pro společnost dvou osob můžeme takovou maximalizaci blahobytu u první osoby znázornit pomocí funkce sociálního zabezpečení Bergson – Samuelson. Ve vztahu k teorii spotřebitele pro jednotlivce, pokud jde o spotřebu dvou komodit, existují tyto paralely:\"\n\n\n\nKenneth Arrow (1963) zobecňuje analýzu. V dřívějších liniích jeho verze funkce sociálního zabezpečení, nazývané také „ústava“, mapuje soubor individuálních objednávek (ordinální užitkové funkce) pro každého ve společnosti na sociálním uspořádání. Arrow zjistil, že nic z behaviorálního významu není ztraceno tím, že se upustí od požadavku sociálních řádů, které jsou skutečně oceněny ve prospěch objednávek, které jsou pouze úplné a tranzitivní, jako je mapa standardní indiferenční křivky. Předchozí analýza mapovala sady jednotlivých objednávek na jedno společenské uspořádání, ať už to bylo cokoliv. Toto sociální uspořádání vybralo z ekonomického prostředí nejlepší možnou alternativu z hlediska zdrojů. Arrow navrhl prozkoumat mapování sad jednotlivých řádů na různá společenská uspořádání. Zde by sociální uspořádání záleželo na souboru individuálních objednávek, spíše než na jejich uložení. Arrow dokázal (vzhledem ke kurzu teorie od Adama Smithe a Jeremyho Benthama) svoji obecnou teorii nemožnosti, která říká, že je nemožné mít funkci sociálního zabezpečení, která splňuje určitý soubor „zjevně přiměřených“ podmínek.\n\nKardinální funkcí sociálního zabezpečení je funkce, která bere vstupní numerické reprezentace jednotlivých utilit (také známých jako kardinální užitečnost) a vrací je jako výstup numerického znázornění kolektivního blaha. Základním předpokladem je, že jednotlivé nástroje mohou být uvedeny v běžném měřítku a mohou být porovnány. Příklad takových opatření může být:\n\n\nPro tyto účely se příjem považuje za měření užitečnosti. Účelem funkce sociálního zabezpečení je vyjádření cílů společnosti. Utilitární nebo Benthamitská funkce sociálního zabezpečení měří sociální zabezpečení jako součet, nebo součet jednotlivých příjmů:\n\nformula_1\n\nKde \"W\" = sociální zabezpečení, \"Y\"= příjem na hlavu, \"i\" = mezi,  \"n\" = jednotlivci ve společnosti. V tomto případě znamená maximalizace sociálního blahobytu maximalizaci celkového příjmu lidí ve společnosti, bez ohledu na to, jak jsou ve společnosti rozdělovány příjmy. Nerozlišujeme převod příjmů z bohatých na chudé a naopak. Pokud převod příjmů z chudých na bohaté vede k většímu nárůstu užitečnosti bohatých než ke snížení užitečnosti chudých, očekává se, že společnost takový převod přijme, protože se zvýšila celková užitečnost společnosti jako celek. V rámci této funkce lze také měřit blahobyt společnosti tak, že se vezme průměr individuálních příjmů: \"Y\"\n\nformula_2\n\nNaproti tomu funkce Max-Min nebo Rawlsova sociální péče (založená na filozofické práci Johna Rawlse) měří sociální blahobyt společnosti na základě blahobytu nejméně zdatného člena společnosti:\n\nformula_3\n\nZde by maximalizace společenského blahobytu znamenala maximalizaci příjmu nejchudšího člověka ve společnosti bez ohledu na příjmy jiných jednotlivců.\n\nTyto dvě funkce sociálního zabezpečení vyjadřují velmi odlišné názory na to, jak by společnost měla být organizována, aby maximalizovala prosperitu, přičemž první zdůraznil celkové příjmy a druhý zdůraznil potřeby těch nejchudších. Funkci maximálního blahobytu lze považovat za projev extrémní formy averze k nejistotě ze strany společnosti jako celku, protože se týká pouze nejhorších podmínek, kterým může člen společnosti čelit.\n\nAmartya Sen navrhl v roce 1973 výpočet funkce sociálního zabezpečení takto:\n\nformula_4\n\nPrůměrný příjem na osobu měřené skupiny (skupinou může být např. národ) se vynásobí Gini index, což je relativní míra nerovnosti. James E. Foster (1996) navrhl použít jeden z Atkinsonových indexů, což je entropické měřítko. Díky vztahu mezi Atkinsonovým entropickým měřením a Theil-L indexem lze Fosterovu sociální funkci vypočítat také přímo pomocí Theil-L indexu:\n\nformula_5\n\nHodnota poskytnutá touto funkcí má konkrétní význam. Existuje několik možných příjmů, které by mohla náhodně vybrána osoba z populace s nerovnoměrným rozdělením příjmů, vydělávat. Tato sociální funkce označuje příjem, který má náhodně vybraná osoba s největší pravděpodobností. Podobně jako medián bude tento příjem menší než průměrný příjem na hlavu. Tady se použije Theil-T index:\n\nformula_6\n\nTheil-T index je inverzní hodnota získaná touto funkcí, která má také konkrétní význam. Existuje několik možných příjmů, do nichž může měna, která je náhodně vybraná ze součtu všech nerovnoměrně rozdělených příjmů, patřit. Tato sociální funkce označuje příjem, do kterého vybraná měna s největší pravděpodobností patří. Inverzní hodnota této funkce bude větší než průměrný příjem na hlavu.\n\nS předpokladem, že jsme dostali preferenční vztah R na užitkových profilech, pak R je slabá, celková objednávka v profilu užitečnosti – může nám říct, vzhledem ke dvěma profilům, zda jsou lhostejné, nebo zda je jeden z nich lepší než ten druhý. Rozumné uspořádání preferencí, které by mělo plnit několik axiomů, je:\n\n1. Monotonicita: pokud se užitečnost jednotlivce zvyšuje, zatímco všechny ostatní nástroje zůstávají stejné, R by mělo striktně upřednostňovat druhý profil. Například by mělo upřednostňovat profil (1,4,4,5) až (1,2,4,5). To souvisí s Paretovým optimem.\n\n2. Symetrie: R by mělo být lhostejné k permutaci čísel v použitém profilu. Například mezi (1,4,4,5) a (5,4,1,4).\n\n3. Kontinuita: pro každý profil \"v\" je sada profilů slabě lepší než \"v\" a sada profilů slabě horší než \"v.\" Toto se nazývá uzavřené sady.\n\n4. Nezávislost nezúčastněných činidel: tj. R by měla být nezávislá na jednotlivcích jejichž nástroje se nezměnily. Například pokud R dává přednost (2,2,4) až (1,3,4), pak také dává přednost (2,2,9) až (1,3,9) a užitečnost činidla 3 by neměla ovlivnit srovnání mezi dvěma užitečnými profily činidel 1 a 2. To nám umožňuje přiřadit lokalitu a oddělit od přídělu ve zbytku společnosti. \n\nKaždý preferenční vztah s vlastnostmi mezi 1–4 může být reprezentován funkcí \"W\", která je součtem tvaru:\n\nformula_7\n\nKde \"W\" je neustále zvyšující se funkcí. \n\nA měli bychom také požadovat:\n\n5. Nezávislost na společném měřítku: vztah mezi dvěma užitými profily se nemění, pokud jsou oba násobeny stejnou skalární veličinou (např. vztah nezávisí na tom, zda měříme příjem v centech, dolarech, či tisících)\n\nPokud má preferenční vztah vlastnosti 1–5, pak funkce \"W patří do následující jednoparametrové skupiny\" \n\n\n\nTato skupina má několik známých členů:\n\n\nPokud navíc požadujeme:\n\n6. Princip Pigou-Dalton\n\nPak parametr \"p\" ve výše uvedené skupině musí být nejvýše 1.\n\n\n"}
{"id": "1539943", "url": "https://cs.wikipedia.org/wiki?curid=1539943", "title": "Karel Kouba", "text": "Karel Kouba\n\nJméno Karel Kouba má více nositelů:\n\n"}
{"id": "1539944", "url": "https://cs.wikipedia.org/wiki?curid=1539944", "title": "Avksentij Percovský", "text": "Avksentij Percovský\n\nSvatý Avksentij Percovský či Avksentij Vologodský byl mnich Ruské pravoslavné církve, přepodobný žijící v 15. a 16. století.\n\nO jeho dětství a světském životě se nezachovaly žádné informace. Víme že se narodil ke konci 15. století.\n\nRoku 1499 se Avksentij se svým přítelem Onufrijem usadil v lese 35 mil od města Vologda, kde založily Trojickou postevnu. Zde žily asketickým životem. Roku 1588 byla poustevna přiřazena ke Korniljevsko-komelskému monastýru.\n\nPřesné datum smrti není známo. Zemřel v druhé polovině 16. století.\n\nJeho svátek se slaví 25. června.\n\n"}
{"id": "1539951", "url": "https://cs.wikipedia.org/wiki?curid=1539951", "title": "Tereziánské reformy", "text": "Tereziánské reformy\n\nZa panování Marie Terezie byly provedeny osvícenské reformy v řadě oblastí. Na ně pak navázaly josefinské reformy. V rámci správní reformy byla omezena zemská samospráva, vytvořena centralizovaná správa monarchie a státní správa byla profesionalizována. Bylo sjednoceno trestní právo v Rakousku a českých zemích, a to zákoníkem zvaným Constitutio Criminalis Theresiana (vešel v platnost roku 1768). Tento zákoník byl v mnohém stále poplatný právní soustavě středověku, jako důkazní prostředek připouštěl například mučení a obsahoval ještě skutkové podstaty trestných činů jako je čarodějnictví nebo magie.\n\n"}
{"id": "1539960", "url": "https://cs.wikipedia.org/wiki?curid=1539960", "title": "Alois Sarauer", "text": "Alois Sarauer\n\nAlois Sarauer (16. června 1901 Netolice – 30. prosince 1980 České Budějovice) byl hudební skladatel a klavírní pedagog.\n\nNarodil se v Netolicích jako syn Aloise Sarauera, učitele a pozdějšího starosty Okresní hasičské jednoty v Českých Budějovicích.\n\nV letech 1919 až 1926 studoval obor klavír a skladba na pražské konzervatoři i soukromě (u Viléma Kurze a Vítězslava Nováka).\n\nVyučoval na hudebních školách; byl například ředitelem nově zřízené školy v Teplicích (1926–1938) a Benešově (1939–1945), po válce působil v severních Čechách a od roku 1953 na konzervatoři v Brně. Po odchodu do důchodu se roku 1960 přestěhoval do Českých Budějovic. \n\nJako pedagog vypracoval samostatnou metodiku výuky klavírní hry a v jejím rámci vytvářel i své skladby, ve kterých spojoval uměleckou hodnotu s pedagogickým přístupem. Hrály je děti nejen v Československu, ale také v Sovětském svazu, Jugoslávii, východním Německu, Maďarsku, Švýcarsku, Anglii a Austrálii.\n\nByl autorem nebo spoluautorem např. těchto knižně vydaných prací:\n\nS Drahomírou Křížkovou spoluredigoval vydání klasické hudby pro žáky uměleckých škol, \"Klasikové a jejich současníci\".\n\n"}
{"id": "1539965", "url": "https://cs.wikipedia.org/wiki?curid=1539965", "title": "Myslivecké zvyky a tradice", "text": "Myslivecké zvyky a tradice\n\nMyslivecké zvyky a tradice usnadňují komunikaci a soudržnost každého společenství. I běžné podání ruky je rituál, který ukazuje, že nemáme v ruce zbraň.\n\nOd 14. do druhé poloviny 20. století byla zvěř lovena hlavně pro obživu. K moderní myslivosti patří hlavně míra etiky. Ten, kdo rozhoduje o životě a smrti jiné bytosti, musí být morálně připraven. Myslivci usmrcují zvěř hlavně nemocnou a redukují nadbytečně počty dle vyhlášky.. Myslivec musí vědět o životě zvěře a přírodě mnoho, aby svá rozhodnutí obhájil před sebou samým a svými druhy a chránil přírodu jako celek.\nMyslivost se nepokládá za druh sportu, ale má s ním společné rysy. Jde o činnost dobrovolnou, sloužící k osvěžení a reakcí prováděnou (jako většina sportů) na čerstvém vzduchu. Myslivost zahrnuje i hospodářskou složku, lov popřípadě střelba je jen jedna z jejích stránek. Například pokud se myslivec rozhoduje před slabou srnou se špatně vyvinutým mládětem, střelí nejprve po mláděti, které by bez matky nemělo šanci přežít.\n\nMyslivci mezi sebou používají odbornou mysliveckou mluvu, která především pojmenovává různé části těla zvěře, rozlišuje pohlaví a stáří, různé životní projevy. Myslivecké názvy mají i výzbroj a výstroj potřebné k lovu, k chovu a mnoho dalších zařízení, způsoby lovu, lovecká kynologie chov a péče zvěře.\n\nZelená, některé odstíny hnědé, šedé jsou tradičními barvami u myslivců a lesníků. Používání mysliveckého oděvu při lovech, honech a mnoha dalších mysliveckých akcí je již samozřejmé.\n\nK mysliveckým oděvům také patří pokrývka hlavy – tedy myslivecký klobouk. Na levé straně za stuhou se zapichují paletky, sojčí pírka, kačírky, štětka v toulci. Vpravo se pak zasunuje lovecký úlomek. Na klobou se mohou dávat i odznaky; o tom, kolik jich tam bude, rozhoduje sám nositel.\nV historii byly nejrůznější pokřiky, kterými se lovci při lovu dorozumívali o pohybu zvěře, hlavním signálním prostředkem byl a dodnes zůstal roh. Potom se používá menší borlice k troubení signálů, hlaholů dodnes. Následně větší lesnice se stala nástrojem slavnostních fanfár.\n\nKaždá leč je zakončena výloží a společný hon pak výřadem.. Výřad se dělá na místě, kde je chvojím udělaná ohrádka a v rozích jsou zapálené ohně. Do této ohrádky je následně vložena ulovená zvěř dle mysliveckých pravidel a užitků.\n\n\nZálomky nutno odlišovat od úlomků. Bývají to větvičky uříznuté, ulomené, někdy pouze nalomené či zalomené.\n\nZálomky značí myslivci určitá místa, například stanoviště lovce, nástřel – místo kde stála zvěř v okamžiku výstřelu, upozorňující na nějaké zařízení, něco přikazují nebo zakazují. Bývají různých velikostí i tvaru, vše se řídí přesnými pravidly.\n\nJe to myslivecký zvyk – tento slavnostní ceremoniál se provádí ustáleným způsobem, používá se při něm lovecký tesák a průpovídka..\n\nNapříklad:\n\n\nPo prvním ulovení některého druhu zvěře, většinou trofejového, je myslivec pasován. Provádí se pasování na lovce černé zvěře a na lovce srnčí zvěře\n\nPo ukončení honu na drobnou zvěř se může pořádat poslední leč. Je to posezení v hospodě – restauraci spojené s pohoštěním. V jejím průběhu se dodržují některé myslivecké zvyky.\n\nPři poslední leči může také proběhnout „myslivecký soud“, kdy jsou účastníci honu, kteří nedodrželi myslivecké zvyky, žertovným způsobem trestání (placením alkoholu pro ostatní, peněžní pokutou apod.)\n"}
{"id": "1539969", "url": "https://cs.wikipedia.org/wiki?curid=1539969", "title": "Sweating Bullets", "text": "Sweating Bullets\n\nSweating Bullets je píseň americké thrashmetalové kapely Megadeth, která vyšla v roce 1993 jako třetí singl z jejich pátého studiového alba \"Countdown to Extinction\".\n\n\n"}
{"id": "1539975", "url": "https://cs.wikipedia.org/wiki?curid=1539975", "title": "Parvis des 260 Enfants", "text": "Parvis des 260 Enfants\n\nParvis des 260 Enfants je malé náměstí v Paříži v historické čtvrti Marais. Nachází se ve 4. obvodu.\n\nNáměstí se nachází před budovou základní školy Hospitalières-Saint-Gervais na ulici \"Rue des Hospitalières-Saint-Gervais\".\n\nNáměstí bylo slavnostně pojmenováno dne 16. listopadu 2018 za účasti pařížské starostky Anne Hidalgové, radního Patricka Bloche a Ariela Weila, starosty 4. obvodu.\n\nJeho název upomíná 260 židovských žáků ze školy Hospitalières Saint-Gervais, které byly ve dnech 16. a 17. července 1942 deportovány na Zimní velodrom a posléze zavražděny v nacistických vyhlazovacích táborech.\n\n"}
{"id": "1539977", "url": "https://cs.wikipedia.org/wiki?curid=1539977", "title": "Japonečka Buergerova", "text": "Japonečka Buergerova\n\nJaponečka Buergerova (\"Buergeria buergeri\"), známá také jako žába Buergerova, je druh asijské žáby z čeledi létavkovitých (Rhacophoridae).\n\nStejně jako u jiných druhů žab z čeledi létavkovitých (Rhacophoridae) jsou samice japoneček Buergerových větší než samci. Samci obvykle dorůstají na délku 3,5 až 4,4 cm. Samičky na délku měří 4,9 až 8,5 cm. Těla obou pohlaví jsou plochá, to těmto žábám umožňuje snadno se ukrýt mezi kameny na březích řek. I jejich zbarvení odpovídá tomuto způsobu ochrany, japonečky Buergerovy mají šedohnědou barvu se skvrnami, takže s kamením splývají. Jsou také schopny do určité míry změnit odstín barvy podle prostředí. Mezi očima mají obě pohlaví tmavou skvrnu ve tvaru písmene T. Japonečky Buergerovy mají na špičkách prstů předních i zadních končetin malé přísavky.\n\nV období páření, které trvá přibližně od dubna do srpna, samci vylézají z vody a na plochách větších kamenů si vytváří dočasná teritoria, kde čekají na samičky, které k sobě lákají pronikavými zvuky. Přezdívka „kajika“ (v překladu „říční jelen”) pochází právě ze skřeků, které samci při těchto namlouvacích rituálech vydávají a které jsou připodobňovány zvukům jelenů („ojika”).\n\nJaponečky Buergerovy kladou tmavě hnědá vajíčka o průměru 0,2 cm. Samičky do vody nakladou asi 500 vajec, ze kterých se zhruba po 2 týdnech líhnou pulci.\n\nStrava japoneček Buergerových se skládá hlavně z hmyzu a pavouků. Pulci nejsou na rozdíl od dospělců draví, žerou řasy.\n\nJaponečka Buergerova je japonský endemit, který obývá tři japonské ostrovy Honšú, Kjúšú a Šikoku. Žije v horských potocích, jezerech a v okolních lesích. \n\nTento druh žáby se řadí mezi málo dotčené živočichy. Předpokládá se ale, že se nejspíše dostane na seznam ohrožených druhů. Obývá totiž oblasti, ze kterých přirozené prostředí pro tento druh rychle mizí, kvůli stavbě nových přehrad a kvůli umělým úpravám říčního dna.\n\nJaponci v dřívějších dobách skřehotání japoneček Buergerových obdivovali, dokonce se v létě vydávali k jezerům a řekám, aby je mohli poslouchat, a v Japonsku se dodnes krásně zpívajícím osobám říká \"kajika\".\n\nJaponečky Buergerovy jsou občas chovány jako domácí mazlíčci. V období Edo (1603 až 1867) se vyráběly speciální klece (takzvané „klece kajika”) určené k chovu těchto žab.\n\n"}
{"id": "1539985", "url": "https://cs.wikipedia.org/wiki?curid=1539985", "title": "Alkoholový klystýr", "text": "Alkoholový klystýr\n\nAlkoholový klystýr, známý hovorově také jako „výplach zadku“, je specifický akt, kdy je do konečníku a tlustého střeva zaveden alkohol. Tato metoda konzumace alkoholu může být nebezpečná a dokonce smrtelná, protože vede k rychlé intoxikaci. Alkohol se vstřebává ze střev přímo do krevního řečiště, čímž se znemožní tělu zbavit se nepřátelských látek zvracením.\n\nPůvodní Američané zapojovali často alkoholový klystrýr do svých náboženských rituálů. \n\nMayové do alkoholového klystýru někdy přidávali další psychoaktivní látky a snažili se dosáhnout extáze. K rituálu používali nálevku z tykve.\n\nAlkoholový klystýr může být proveden dvěma způsoby. \n\n\nObčas se k vykonání alkoholové klystýru používají nástroje pro lékařské výplachy střev.\n\nAlkoholový klystýr je rychlý způsob intoxikace alkoholem, protože alkohol se vstřebává přímo do krevního řečiště, aniž by prošel žaludkem. Dolní gastrointestinální trakt postrádá alkoholdehydrogenázový enzym přítomný v žaludku a játrech, který štěpí ethanol na méně škodlivý acetylaldehyd. Krom otravy alkoholem hrozí, že se ethanol dostane do jater, kde může ve větším množství způsobit vážné problémy. Navíc konzumace alkoholu rektálně znemožní tělu zbavit se škodlivých látek zvracením.\n\nV květnu roku 2004 zemřel 58letý muž z města Lake Jackson v Texasu poté, co na něm jeho manželka vykonala alkoholový klystýr sherry. Muž byl alkoholik a měl potíže s orálním požitím, kvůli bolesti v krku. Rektálně zkonzumoval dvě velké láhve sherry, které obsahovaly asi tři litry alkoholu. Jeho žena byla obviněna ze zabití z nedbalosti. Soudní proces se vlekl a v srpnu roku 2007 bylo obvinění zrušeno, kvůli nedostatku důkazů.\n\nAlkoholový klystýr zabil i 52letého muže, který si sám trubicí aplikoval do konečníku tašku bílého vína. Byl nalezen mrtvý s trubicí zasunutou v konečníku a připojenou k již prázdné tašce pověšené na věšák, který stál vedle jeho postele.\n\n"}
{"id": "1539989", "url": "https://cs.wikipedia.org/wiki?curid=1539989", "title": "Vladislav Gajda", "text": "Vladislav Gajda\n\nVladislav Gajda (17. července 1925 Moravská Ostrava – 4. ledna 2010 Ostrava) byl český sochař, medailér, plastik a kreslíř. Podílel se na řadě plastik a soch nejen v ostravském regionu, ale celého Moravskoslezského kraje. Jedním z jeho nejvýznamnějších děl je kamenná stěna na stanici pražského metra Kačerov, kterou vytvořil během let 1972–1973.\n\nPocházel z havířské rodiny, která bydlela v kolonii Šalamoun. Na radu otce Eduarda se od 1941 učil v místní kamenické dílně R. Vávry, kde se zhotovovaly náročné plastiky a pomníky a kde potkal svého prvního učitele, akademického sochaře K. Vávru, žáka O. Španiela. Poté studoval nejprve sochařsko-kamenickou školu v Hořicích a později na pražské Akademii výtvarného umění u profesora Jana Laudy. Zprvu se věnoval především figurálně tvorbě, ale po návštěvě Spojeného království v 60. letech 20. století ho inspiroval Henry Moore, a tak rozšířil svou tvorbu také na nefigurální díla. \nVedle děl se sociálními motivy: Památník revolučních bojů, Slezská píseň, Nikdy bídu, nikdy válku, vytvářel i řadu poetických realizací. Významným dílem se stal cyklus s názvem \"Otvírání kamene\" z 80. let, který se stal díky technice stříkání písku do kamene, převratem v sochařském umění.\n\nByl ostravským levicovým intelektuálem, miloval život, umění, divadlo, film, poezii a také hudbu. V jeho třebovickém ateliéru se scházeli podobně naladěné osobnosti a tvůrci ostravského regionu z různých uměleckých oborů.\n\nV roce 1986 byl jmenován zasloužilým umělcem.\n\nMěl 4 děti, syny Jana, Jakuba a dcery Gabrielu a Ivu. Jeho synové se rozhodli pokračovat v jeho stopách a stali se akademickými sochaři či restaurátory Moravskoslezského kraje. Jakub je také přednášejícím oboru architektury na VŠB. \n\nVedle děl se sociálními motivy: \"Památník revolučních bojů\", \"Slezská píseň\", \"Nikdy bídu, nikdy válku\", vytvářel i řadu poetických realizací. \n\nVýznamným dílem se stal cyklus s názvem \"Otvírání kamene\" z 80. let, který se stal díky technice stříkání písku do kamene, převratem v sochařském umění. \n\nJeho nejznámější ostravskou sochou se stalo sousoší pojmenované jako \"Památník revolučních bojů\", které bylo do centra Ostravy instalováno v roce 1965. Práci na něm započal už během svých studií v roce 1951. Měl připomínat stávku na jámě \"Trojice\", při níž bylo v roce 1884 zastřeleno dvanáct horníků. Vytvořil desítky plastik, plaket a medailí. Pro Svaz československých spisovatelů 1957 zhotovil medaili k poctě 90. narozenin Petra Bezruče a navrhoval ryté i ražené medaile, např. k výročí 8. střeleckého pluku v Místku (1969) či k 25. a 30. výročí založení Vysoké školy báňské v Ostravě (1970 a 1975); poté je vystavoval na souborných anebo samostatných výstavách nejen na severní Moravě, ale i v Praze a zahraničí (např. Amsterdam, Coventry, Lodž, Katovice, Varadero, Varšava, Volgograd).\n\n"}
{"id": "1539990", "url": "https://cs.wikipedia.org/wiki?curid=1539990", "title": "Swagger (software)", "text": "Swagger (software)\n\nSwagger je podporován společností SmartBear Software, která se aktivně zapojila i do vzniku OpenAPI Initiative. Během vzniku OpenInitiative byla původní specifikace Swagger 2.0 předána do OpenAPI Initiative a tím vznikla specifikace OpenAPI 2.0. Tím došlo k oddělení Swaggeru od specifikace a dál už platí, že OpenAPI je specifikace a Swagger jsou nástroje pro implementaci této specifikace. \n\nProjekt Swagger API začal vytvářet v roce 2009 Tony Tam, technický spoluzakladatel anglického slovníku Wordnik ve firmě Reverb Technologies. V průběhu vývoje Wordniku byl Tam frustrován často opakovanou dokumentací API rozhraní a opakovaným generováním klientského SDK – oboje volalo po automatizaci. Tam proto navrhl jednoduché zobrazení API ve formátu JSON, které by stavělo na flexibilitě REST architektury a které by umožňovalo další funkce, jaké se používaly v nástrojích pro SOAP protokol. Koncept interaktivního uživatelského rozhraní připravil Ayush Gupta, Ramesh Pidikiti vedl implementaci původního generátoru kódu a návrhář / vývojář Zeke Sikilianos vytvořil jméno Swagger. \n\nV srpnu 2011 byla vydána první specifikace Swaggeru – verze 1.0 Následovaly drobné úpravy ve verzi 1.1 (srpen 2012) a v březnu 2014 byla vydána verze 1.2 – první formální specifikace Swaggeru, ve které došlo k oddělení specifikace od implementace.\n\nV září 2014 byla vydána verze 2.0 ve které došlo k reorganizaci původního formátu swaggeru – místo dvou souborů je potřeba už jen jeden soubor – a také k dalším změnám jako byla širší podpora JSON schéma, podpora API metadat a další. \n\nV březnu 2015 převzal podporu nad Swaggerem SmartBear Software, kam přestoupil v září 2015 i Tony Tam jako viceprezident.\n\nV prosinci 2015 darovala SmartBear Software specifikaci swaggeru 2.0 do nově vzniklé OpenAPI iniciativy. Tím vznikla tzv. OpenAPI specifikace v 2.0 (obsahově shodná s původní specifikací Swagger 2.0) a byla přesunuta do nového úložiště v GitHubu. Od tohoto okamžiku je možné chápat OpenAPI jako specifikaci a Swagger jako nástroj pro implementaci této specifikace. \n\nV červenci 2017 byla vydána OpenAPI specifikace verze 3.0, ve které došlo k některým změnám, jako např.: \n\n\nSwagger Editor umožňuje manuální tvorbu rozhraní \n\nSwagger Inspector slouží pro automatické generování dokumentace na základě existujících API. \n\nSwagger Codegen slouží ke generování zdrojového kódu pro server a pro klienta z daného popisu rozhraní. \n\nSwagger UI a Swagger Inspector umožňují provolat a testovat vlastní API (Swagger UI) nebo libovolné existující API (Swagger Inspector). \n\nSwagger Editor a Swagger UI umožňují interaktivně tvořit a popisovat rozhraní. Zároveň si lze takto popsaná rozhraní přímo vyzkoušet, včetně error volání. \n\nKromě Swagger / OpenAPI specifikace, existují i další formáty pro popis API rozhraní, jako jsou RAML, API Blueprint (apiary.io) a další (WADL, Slate, ...).\n\nJako hlavní výhody a nevýhody se uvádí:\n\nVýhody: Velmi rozšířený, velká komunita uživatelů a podporovatelů, největší podpora programovacích jazyků, velmi dobrá dokumentace a návody\n\nNevýhody: Postrádá možnost rozšířených konstrukcí pro metadata, vyžaduje použití schémat pro všechny typy odpovědí, není jednoduché s ním začít\n\nVýhody: Podporuje rozšířené konstrukce, dostatečně rozšířený, lidsky čitelný formát, je snadné s ním začít\n\nNevýhody: Postrádá dostatečnou dokumentaci a návody nad rámec specifikace, omezené znovu-použití kódu, slabá podpora pro nové verze specifikací\n\nVýhody: Snadno pochopitelný, jednoduchý pro zápis rozhraní\n\nNevýhody: Málo rozšířený, postrádá rozšířené konstrukce, složitý na instalaci\n\nPro srovnání, jak moc se používá který nástroj, viz např.:\n\n\n\n"}
{"id": "1539992", "url": "https://cs.wikipedia.org/wiki?curid=1539992", "title": "Rue Meslay", "text": "Rue Meslay\n\nRue Meslay je ulice v Paříži. Nachází se ve 3. obvodu.\n\nJižní část leží v historické čtvrti Marais. Ulice vede od křižovatky s \"Rue du Temple\" a končí na křižovatce s \"Rue Saint-Martin\". Na jihovýchod od \"Rue du Temple\" pokračuje \"Rue Béranger\" a na západ od \"Rue Saint-Martin\" na ni navazuje \"Rue Sainte-Apolline\".\n\nUlice nese jméno někdejšího majitele zdejších pozemků, kterým byl jistý Rouillé de Meslay. Ulice vznikla z velké části na návrší Saint-Martin, které vzniklo při stavbě příkopů městských hradeb za Karla V. a posléze bylo zvýšeno hromaděním odpadu. Tento kopec byl před rokem 1609 přeměněn na baštu jako součást opevnění Ludvíka XIII. Už na začátku 17. století existovala podél tohoto opevnění cesta. Vedla od brány Temple k této baště v místě současné \"Passage du Pont-aux-Biches\". Cestu po roce 1670 nahradil \"Boulevard Saint-Martin\".\n\n\"Rue Meslay\" byla otevřena dle výnosu ze dne 22. prosince 1696, ovšem v následujících desetiletích zde probíhaly rozsáhlé terénní úpravy, které zahrnovaly částečné srovnání návrší. Její úplné dokončení v roce 1723 završila výstavba dvou domů, které přehradily přístup k \"Rue Saint-Martin\".\n\nPo roce 1700 se v ulici začali usazovat umělci. Mezi těmito umělci byli např. Robert Le Lorrain, Christophe-Gabriel Allegrain nebo Jean-Baptiste Pigalle.\n\n\n"}
{"id": "1539997", "url": "https://cs.wikipedia.org/wiki?curid=1539997", "title": "Telefonní karta", "text": "Telefonní karta\n\nTelefonní karta je typ předplacené, čipové karty která je určená k použití v některých typech veřejných telefonních automatů (KTA – kartových telefonních automatech).\n\nTelefonní karta má standardní rozměry 85 × 54 mm, je na ní čip (v ČSFR a Česku to byly např. SL4, SL5 a SL7 firmy Schlumberger nebo GEM 12–15 firmy Gemplus).\n\nNa některých kartách tzv. Logo Moreno, stylizované písmeno „I\" (počáteční písmeno firmy Innovatron. Název pochází z jména Ronalda Morena, zaměstnance Innovatronu, který si nechal patentovat čipovou kartu. Logo se projevuje jako lesklý znak, viditelný proti světlu.\n\nPrvní kartový telefonní automat byl v Československu nainstalován 14. května 1991 v Praze, Olšanské ulici. O den později následoval automat na Výstavišti. Týž den byly v prodeji první karty. Až 7. května 1992 byl zprovozněn první automat mimo Prahu – v Brně. Automaty i karty byly vyrobeny francouzskou firmou Schlumberger Industries.\n\nPrvní telefonní karta měla náklad 10 000 ks, 150 jednotek a byl na ní motiv Všeobecné československé výstavy v Praze v roce 1991. Název v katalogu TK má „Výstava 150\".\n\nV průběhu let 1993–1994 byly zkoušeny kartové telefonní automaty i karty jiných firem. V druhé polovině roku 1993 byla jako druhý dodavatel vybrána firma Gemplus. S firmou Schlumberger byla do konce roku 1993 ukončena spolupráce.\n\nPrvní česká telefonní karta měla náklad 200 000 ks, 150 jednotek a byl na ní motiv s koňmi a reklama na Centrum krizové intervence v Praze-Bohnicích. Název v katalogu TK má „Bohnice\".\n\nKarty se dělí na několik skupin, podle způsobu distribuce a použití:\n\n"}
