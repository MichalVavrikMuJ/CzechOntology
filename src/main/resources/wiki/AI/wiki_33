{"id": "1493992", "url": "https://cs.wikipedia.org/wiki?curid=1493992", "title": "Robin Olsen", "text": "Robin Olsen\n\nRobin Olsen (* 8. ledna 1990 Malmö) je švédský fotbalový brankář, reprezentant švédské fotbalové reprezentace, který v roce 2019 hraje za AS Řím.\n\nV roce 2018 pomohl Švédsku poprvé do čtvrtfinále na Mistrovství světa ve fotbale 2018 od Mistrovství světa ve fotbale v roce 1994, čímž na sebe upozornil a získal zájem některých nejlepších evropských klubů. Dne 24. července 2018 podepsal pětiletou smlouvu s italským klubem AS Řím.\n"}
{"id": "1493999", "url": "https://cs.wikipedia.org/wiki?curid=1493999", "title": "Mistři zastavárny", "text": "Mistři zastavárny\n\nMistři zastavárny (v anglickém originále Pawn Stars) je americký pořad vysílaný od roku 2009 na stanici History. Je vyráběn společností Leftfield Pictures. \n\nPořad je natáčen v Las Vegas, kde zaznamenává denní aktivity v zastavárně \"Gold & Silver Pawn Shop\". Zastavárnu otevřel v roce 1988 Richard Harrison, který zemřel v roce 2018. V zastavárně pracuje jeho syn Rick Harrison, vnuk Corey Harrison a jeho kamarád z dětství Austin Lee Rusell.\n\nPořad zobrazuje vyjednávání s prodejci, popis a historii nejrůznějších předmětů od kapesních hodinek přes auta a motorky, které se lidé snaží prodat nebo dát do zástavy. V pořadu je zachyceno dohadování nad cenou a diskutování jeho historického pozadí, příběhy artefaktů vypráví Harrisonovi nebo Chumlee. Mnozí odborníci z různých oblastí také pravidelně přichází hodnotit položky, které někdo přinesl k prodeji, nebo zástavě. Dva z nich mají svůj vlastní seriál.\n\nNěkteří ze zaměstnanců zastavárny mají přezdívky, např. Chumlee (nebo také Chum) se ve skutečnosti jmenuje Austin Lee Russel. Pravé jméno „Big Hosse“ je Corey Harrison. Přezdívka Richarda Harrisona byla „Old Man“. Jeho původní přezdívka „The Appraiser“ se, stejně jako ta Rickova („The Spotter“), neuchytila.\n\nZnámé zaměstnance doplňuje obří člen ochranky u dveří Antoine, Scott, který nakupuje na tržištích a aukcích mimo zastavárnu, mechanik „Fat Black“, hispánec „Audie“ a nedochvilná „Peaches“, vlastním jménem Danielle Rainey, která je v mnoha zdrojích z neznámých důvodů vedena jako Pearey.\n\n"}
{"id": "1494000", "url": "https://cs.wikipedia.org/wiki?curid=1494000", "title": "BK VTJ Dukla Praha", "text": "BK VTJ Dukla Praha\n\nBK VTJ Dukla Praha, dříve též jako VTJ Dukla Dejvice, byl český vojenský basketbalový klub, který sídlil v pražských Dejvicích. Původním armádním klubem v Dejvicích byl tým ÚDA Praha, který byl zrušen v roce 1956. Plno hráčů přešlo do civilního klubu Slovanu Orbis Praha, kde hned v následující sezóně vybojovali mistrovský titul. Basketbalový oddíl Dukly byl obnoven v roce 1959, ve stejném roce se okamžitě zúčastnil nejvyšší basketbalové soutěže. V premiérové sezóně (trenérem byl Dmitrij Ozarčuk) skončila Dukla na 9. místě, když jejím nejlepším hráčem a střelcem byl reprezentant Boris Lukášik. V sezónách 1960/61 a 1963/64 skončila na 12. místě ze 14 účastníků. V ostatních letech Dukla Dejvice startovala v československé 2. lize. V roce 1994 proběhla v Armádě České republiky transformace výkonnostního sportu s čímž začal i následný úpadek ekonomické stránky oddílu. Zánik přišel v roce 2005 po sestupu ze třetí nejvyšší soutěže.\n\nNejznámějším hráčem Dukly v prvoligové éře byl Václav Klaus, budoucí prezident České republiky v letech 2003–2013. Za Duklu působil v sestupové sezóně 1963/64, kde si tehdy odehrával svoji povinnou vojenskou službu.\n\n\nZdroj: \n\n\n\nZdroj: \n\n\n"}
{"id": "1494005", "url": "https://cs.wikipedia.org/wiki?curid=1494005", "title": "Galina Kmit", "text": "Galina Kmit\n\nGalina Vasiljevna Kmit ( rusky Галина Васильевна Кмит; 16. prosince 1931 - 20. dubna 2019) byla sovětská a ruská fotografka, fotožurnalistka a zasloužilá umělkyně Ruské federace.\n\nNarodila se v Oděse do rodiny ukrajinského spisovatele, scenáristy a novináře Vasila Radyše. Celou řadu let pracovala pro ruskou zpravodajskou agenturu APN / RIA Novosti. Byla členkou Svazu kameramanů a novinářů Ruska, akademička, členka rusko-italské výzkumné akademie Ferroni a členka Národní akademie filmových umění a věd. Kromě jiných portrétovala také významné osobnosti jako byli například: Jurij Lužkov, Oleg Tabakov, Vjačeslav Tichonov, Stanislav Govoruchin, Jelena Jakovleva, Nikita Michalkov a mnoho dalších.\n\nJejí manžel byl Leonid Kmit, sovětský divadelní a filmový herec, zasloužilý umělec Ruské federace. Z jejich manželství vzešla dcera Irina (* 1948), která se stala scenáristkou, herečkou, spisovatelkou románů a novinářkou. Nevlastní dcera: Inna Kmit (1932–1996). Galina Kmit měla nějaký čas vztah s hercem Nikolajem Gritsenkem, se kterým měla syna Denise Kmita. Leonid Kmit však Denise přepsal na sebe.\n\n"}
{"id": "1494006", "url": "https://cs.wikipedia.org/wiki?curid=1494006", "title": "Tellurid antimonitý", "text": "Tellurid antimonitý\n\nTellurid antimonitý je anorganická sloučenina s vzorcem SbTe. Je to šedá, pevná látka s vrstevnatou strukturou. Má vlastnosti úzkopásového polovodiče a také topologického izolátoru, takže jeho vlastnosti jsou závislé na jeho tloušťce.\n\nLze jej připravit reakcí antimonu s tellurem při teplotách 500-900 °C.\n\nLze z něj připravit polovodiče typu p i n dopováním vhodným dopantem. Podobně jako tellurid bismutitý má termoelektrické vlastnosti a proto se využívá v chladicích zařízeních.\n"}
{"id": "1494009", "url": "https://cs.wikipedia.org/wiki?curid=1494009", "title": "Brusel jižní nádraží", "text": "Brusel jižní nádraží\n\nBrusel jižní nádraží (francouzsky \"Bruxelles-Midi,\" vlámsky \"Brussel-Zuid\", Kód IATA: ZYR) patří mezi tři hlavní železniční stanice v Bruselu (další dvě jsou Brusel centrální nádraží a Brusel severní nádraží) a je nejrušnější stanicí v Belgii. Nachází se v městské části Saint-Gilles / Sint-Gillis. \n\nRegion hlavního města Bruselu je dvojjazyčný, a proto oba názvy stanice (jak vlámský, tak i ten francouzský) jsou oficiální. \n\nStanice je také propojena se stanicí metra \"Gare du Midi/Zuidstation\". \n\nPrvní stanice známá jako \"/\" stála od roku 1840 poblíž náměstí \"Rouppe\" v jižní části Bruselu. Belgická železniční síť během druhé poloviny 19. století rychle expandovala a staré nádraží brzy přestalo být kapacitně dostačující, takže se ji úřady rozhodly zbourat a o něco dále jižním směrem postavit novou. Nová monumentální budova nádraží navržená architektem Auguste Payenem byla otevřena v roce 1869. \n\nPayenovo nádraží bylo zbouráno v roce 1949 a na jeho místě vyrostla tranzitní stanice, která je součástí projektu severo - jižního spojení . Většina dnešních budov nádražního komplexu byla postavena v letech 1939 až 1954 v poválečném modernistickém stylu podle plánů architektů Adriena a Yvana Blommeho a Fernanda Petita. Zadní budova postavená při náměstí Victora Horty navržená v roce 1992 architektem Marcem De Vreese slouží jako terminál pro vysokorychlostní vlaky.\nStanice sousedí s \"Avenue Fonsny Fonsnylaan\" na východě, s / na západě, s / na severu a s / na jihu. Ze strany / přibyl v devadesátých letech terminál Eurostar. \n\nStanice nabízí následující služby:\n\n\n Stanice metra zvaná \"Gare du Midi/Zuidstation\" byla otevřena v roce 1988 coby (tehdy) poslední zastávka linky č. 2. Linka 2 byla od té doby prodloužena v roce 1993 do Clemenceau, v roce 2006 do Delacroix a v roce 2009 do Gare de l'Ouest/Weststation. Od roku 1993 ve stanici zastavuje i tzv. \"premetro\" (podzemní tramvaj).\n\nOd 23. července 2012 obsluhuje stanici Brusel jižní nádraží mezinárodní autobusová síť společnosti SNCF OUIBUS, a sice na linkách: \n\n\nKyvadlová doprava na letiště Brussels South Charleroi odjíždí ze zastávky na / . \n\nSouth Tower, nejvyšší budova v Belgii, stojí před hlavním východem z budovy nádraží (křižovatka \"Avenue Fonsny Fonsnylaan\" a /). Sídlí v ní belgická Federální služba důchodů (FPS). \n\n"}
{"id": "1494010", "url": "https://cs.wikipedia.org/wiki?curid=1494010", "title": "Mansberk (Znojmo)", "text": "Mansberk (Znojmo)\n\nMansberk (německy \"Mannsberg\") je zaniklá předměstská vesnice ve Znojmě v Jihomoravském kraji. Pod názvem Znojmo Mansberk se do roku 1952 také jednalo o samostatné katastrální území.\n\nV roce 1779 byla založena nedaleko Znojma nová předměstská osada, která byla pojmenována Mansberk. Své jméno získala podle nejvyššího moravského podkomořího Ignáce Schröffela z Mannsberku, jenž vlastnil panské pozemky, které byly pro novou ves rozparcelovány. Vzniklá osada navazovala na Horní Předměstí a byla tvořena jednostrannou zástavbou podél cesty ze Znojma do Prahy (dnešní Pražská ulice v rozmezí křižovatek s ulicemi Příční a Legionářskou). Druhá strana cesty patřila do katastru Horního Předměstí a až do poloviny 20. století nebyla zastavěna.\n\nMansberk byl do roku 1867 součástí Znojma, následně byl samostatnou obcí, a ke Znojmu byl definitivně připojen v roce 1920. Za první republiky vznikly v katastru Mansberku, v okolí původní vsi, nové městské ulice s rodinnou zástavbou (ulice Bolzanova, okolí ulice Otokara Březiny). Ve druhé polovině 20. století byla původní zástavba Mansberku podél Pražské ulice zcela zbořena a nahrazena panelovým sídlištěm.\n\nV roce 1952 byla provedena katastrální reforma Znojma a katastr Mansberku byl začleněn do katastru města.\n"}
{"id": "1494011", "url": "https://cs.wikipedia.org/wiki?curid=1494011", "title": "Nové Sady (Znojmo)", "text": "Nové Sady (Znojmo)\n\nNové Sady (dříve též Novosady, německy \"Neustift\") je zaniklá předměstská vesnice ve Znojmě v Jihomoravském kraji. Pod názvem Znojmo Novosady se do roku 1952 také jednalo o samostatné katastrální území.\n\nPředměstská osada Nové Sady byla založena před koncem 18. století před znojemskými hradbami, severovýchodně od města, nad potokem Leskou. Byla tvořena trojúhelníkovou návsí, dnešním náměstím Armády, a zárodky zástavby podél jednotlivých cest (dnešní ulice Kuchařovická, Palackého, Coufalova, Písečná). Roku 1871 byla kolem severního okraje vsi zprovozněna železniční trať z Jihlavy do Znojma. V roce 1888 rozpoznal archeolog Jaroslav Palliardi podle nálezů z Nových Sadů kulturu s moravskou malovanou keramikou. Katastr vsi byl postupně zastavován zástavbou nové městské čtvrti, tvořící urbanistický celek na severovýchodě Znojma. Samotné jádro Nových Sadů bylo ve druhé polovině 20. století zcela zbořeno a nahrazeno panelovým sídlištěm.\n\nV roce 1952 byla provedena katastrální reforma Znojma a katastr Nových Sadů byl začleněn do katastru města.\n"}
{"id": "1494014", "url": "https://cs.wikipedia.org/wiki?curid=1494014", "title": "Lucrezia Tornabuoniová", "text": "Lucrezia Tornabuoniová\n\nLucrezia Tornabuoniová (italsky \"Lucrezia Tornabuoni\", 22. června 1427 – 25. března 1482) byla florentská patricijka z rodu Tornabuoniů, spisovatelka a básnířka, od 3. června 1444 do ovdovění manželka Piera Medicejského, faktického vládce Florentské republiky. Byla významnou rádkyní svému manželovi a později i synovi Lorenzovi, který po Pierově předčasné smrti převzal vládu nad Florencií. S manželem měla osm dětí, z nichž dva synové a dcera zemřeli v dětství. Dospělosti se dožili Maria (zemřela před rokem 1473, žena Leonetta Rossiho), Bianca (1445-1488, manžel Guglielmo Pazzi), Lucrezia zvaná Nannina (1447–1493, manžel Bernardo Rucellai), zmíněný Lorenzo (1449–1492, manželka Clarice Orsiniová) a Julián (1453–1478, s milenkou Fiorettou Goriniovou měl pohrobka Julia, který vstoupil do dějin jako papež Klement VII.). Jako autorka se Lucrezia Tornabuoniová často věnovala náboženským tématům, psala prózu, poezii i divadelní hry.\n"}
{"id": "1494016", "url": "https://cs.wikipedia.org/wiki?curid=1494016", "title": "Zhengzhou Open", "text": "Zhengzhou Open\n\nZhengzhou Open. oficiálním názvem ICBC Credit Card Zhengzhou Open, je profesionální tenisový turnaj žen hraný v čínském Čeng-čou, hlavním městě čínské provincie Che-nan. Založen byl v roce 2014, kdy se stal součástí ženského okruhu ITF. V letech 2017–2018 patřil do série WTA 125K s dotací 125 000 dolarů. V sezóně 2019 byl zařazen do kategorie WTA Premier profesionálního okruhu WTA Tour jako jedna ze tří čínských tenisových událostí na této úrovni. Pro rok 2019 dotace turnaje činila jeden milion dolarů.\n\nČengčouský turnaj byl založen roku 2014 v rámci ženského okruhu ITF, s dotací posledního ročníku 50 tisíc dolarů. V letech 2017 s 2018 se konal pod názvem Zhengzhou Women's Tennis Open v kvalitativně vyšší sérii WTA 125K organizované Ženskou tenisovou asociací. V únoru 2019 WTA oznámila jeho dodatečné zařazení do kalendáře okruhu WTA Tour 2019, když pořadatelé newhavenského Connecticut Open turnaj zrušili pro nezajištění finančních nákladů. Čínský turnaj jej nahradil v kategorii WTA Premier 700 a v zářijovém termínu se stal úvodní událostí čínské části okruhu. \n\nRozpočet pro sezónu 2019 činil 1,5 milionu dolarů. Spoluorganizátory se staly společnost APG, Central Plains Tennis Centre a China Open. Rekonstrukce Čengčouského tenisového centra zahrnula výstavbu hlavní arény pro 8 tisíc diváku, s dokončením v roce 2020. \n\nDo dvouhry nastupuje dvacet osm singlistek a čtyřhry se účastní šestnáct párů.\n\n"}
{"id": "1494017", "url": "https://cs.wikipedia.org/wiki?curid=1494017", "title": "Guicciardiniové", "text": "Guicciardiniové\n\nGuicciardiniové (italsky \"Guicciardini\") je toskánský šlechtický a obchodnický rod původem z Florentské republiky. Nejstarší známý člen rodu Guicciardino Guicciardini působil v první polovině 12. století. Guicciardiniové byli spřízněni s Mediceji a často vystupovali jako jejich spojenci, tak Jacopo Guicciardini byl rádcem a důvěrníkem Lorenza Nádherného. Nejslavnějším členem rodu je politik a myslitel Francesco Guicciardini, zakladatel moderního italského dějepisectví.\n"}
{"id": "1494019", "url": "https://cs.wikipedia.org/wiki?curid=1494019", "title": "Mediální logika", "text": "Mediální logika\n\nMediální logika je souborem vnitřních pravidel pro výrobu mediálních obsahů prostřednictví mediálních organizací. Spadají sem různé věci, jako například různé redakční rutiny, dělba práce mezi novináři, časový rozvrh vydání či specifické zaměření na určitá témata. Dle mediálního teoretika Denisa McQauila jde o „s\"oubor nepsaných pravidel a norem určujících, jak má být obsah zpracován.\"“ Například pro médium je důležitý zisk, proto mění svoji produkci tak, aby přilákala publikum a byla tak zisková.\n\nMediální teoretici Altheide a Snow vidí mediální logiku jako způsob komunikace, jakým média reprezentují i předávají informace a jemuž se příjemci mediálních sdělení přizpůsobují. Dle Dahlgrena jde o specifické způsoby a procesy, které ovlivňují organizaci práce vykonané v rámci určitého média. Též jde o kulturní kompetence a rámce příjemců využívané při příjmu mediálních produktů, příjemci navíc mohou mediální logiku pozměňovat.\n\n"}
{"id": "1494026", "url": "https://cs.wikipedia.org/wiki?curid=1494026", "title": "Art Gallery of New South Wales", "text": "Art Gallery of New South Wales\n\nArt Gallery of New South Wales (AGNSW) v Sydney je největší galerií v Austrálii a v pořadí 67. největší galerií ve světě. Byla otevřena veřejnosti roku 1879 a kromě australského umění vystavuje také umění Evropy a Asie. Vstup je zdarma. Ročně ji navštíví více než 1 milion lidí.\n\n24. dubna 1871 byla v Sydney založena Akademie umění, která kromě výuky studentů organizovala od roku 1874 výroční výstavy umění v sídle Hospodářské komory (Burza Sydney). Od roku 1875 budovala vlastní sbírku, kterou vystavovala v Clark's Assembly Hall, Elizabeth Street. Roku 1879 byla sbírka přemístěna do dřevěné přístavby Zahradního paláce, postaveného pro Mezinárodní výstavu v Sydney, a otevřena veřejnosti jako \"The Art Gallery of New South Wales\". Roku 1882 Zahradní palác vyhořel a bylo rozhodnuto postavit pro galerii novou budovu. \n\nRoku 1883 dostal zadání navrhnout budovu architekt John Horbury Hunt, ale žádná z jeho variant nebyla přijata. Stavba byla svěřena roku 1895 Walter Liberty Vernonovi, který působil od roku 1910 jako hlavní vládní architekt pro New South Wales. Neoklasická budova \"The National Art Gallery of New South Wales\" byla jednou z jeho nejdůležitějších staveb. První dvě galerie byly otevřeny v letech 1897 a 1899, následované galerií akvarelů (1901). Celá stavba byla dokončena roku 1902 Velkým oválným vestibulem. \n\nOd roku 1921 galerie vyhlašuje nejstarší australskou cenu za malířský portrét - Archibald Prize. Roku 1958 se galerie vrátila k původnímu názvu \"The Art Gallery of New South Wales\". V letech 1969-1972 přistavěla galerie nové křídlo Jamese Cooka, na počest 200. výročí jeho vylodění v Botany Bay. Při 200. výročí příjezdu první skupiny britských odsouzených do Austrálie a založení města Sydney (1788) byl iniciován projekt přestavby galerie. V prosinci 1988 bylo dokončeno rozšíření v The Domain parkland, kterým se zdvojnásobila výstavní plocha galerie. Realizace stavby v parku měla různá omezení a musela se vyhnout dvěma mohutným fíkovníkům (Ficus macrophylla). \n\nRoku 2010 byl z Cookova křídla přemístěn depozitář sbírek do prostor mimo Vernonovu budovu a v přízemí byla zřízena galerie současného umění. Roku 2013 galerie představila plán na stavbu nové budovy Sydney Modern, která by měla být dokončena roku 2021, ke 150. výročí založení galerie. Vláda na tyto účely uvolnila 10.8 millionů australských dolarů. Architektonickou soutěž vyhráli roku 2015 tokijští architekti Kazuyo Sejima + Ryue Nishizawa (SANAA), nositelé Pritzkerovy ceny. Galerie získala na stavbu nové budovy dalších více než 100 milionů A$ fundraisingovou kampaní. \n\nKromě Archibald Prize, která je nejdůležitějším australským uměleckým oceněním, uděluje galerie rovněž the Sulman art prize, Wynne art prize a Dobell art prize a pořádá ročně kolem 40 krátkodobých výstav. Art Gallery of New South Wales (AGNSW) ve spolupráci s Carriageworks a Museum of Contemporary Art Australia (MCA) pořádá bienále současného australského umění.\nOd roku 2012 je ředitelem Art Gallery of New South Wales historik umění Michael Brand.\n\nGalerie má sbor 11 správců z komerční sféry a pětičlenný exekutivní sbor. Obě nadace galerie (Art Gallery of NSW Foundation, Brett Whiteley Foundation) mají správní rady, které sdružují reprezentanty galerie i donátorů.\n\n7 638 položek. Galerie má velkou sbírku britského viktoriánského umění, včetně významných děl lorda Frederica Leightona a sira Edwarda Johna Poyntera. Expozice evropských starých mistrů představuje jména jako Peter Paul Rubens, Canaletto, Bronzino, Domenico Beccafumi, Giovanni Battista Moroni nebo Niccolò dell'Abbate. Z umělců 19.-20. století pak Eugène Delacroix, John Constable, Ford Madox Brown, Vincent van Gogh, Auguste Rodin, Claude Monet, Paul Cézanne, Camille Pissarro, Pierre Bonnard, Georges Braque, Pablo Picasso, Edgar Degas, Maurice de Vlaminck, Ernst Ludwig Kirchner, Alberto Giacometti, Giorgio Morandi, Wassily Kandinski a také britští umělci 20. století (Henry Moore, Barbara Hepworth, Lyn Chadwick, Eduardo Paolozzi atd.), z Čechů např. Jiřího Anderle.\n\n19 370 položek. Nejrozsáhlejší sbírka, která mapuje celou historii australského umění od počátku 19. století a obsahuje ikonická díla umělců jako John Glover, Arthur Streeton, Eugene von Guerard, John Russell, Tom Roberts, David Davies, Charles Conder, William Piguenit, E. Phillips Fox (včetně díla \"Nasturtiums\"), Frederick McCubbin, Sydney Long a George W. Lambert. a umělce 20. století jako Arthur Boyd, Rupert Bunny, Grace Cossington Smith, H. H. Calvert, William Dobell, Russell Drysdale, James Gleeson, Sidney Nolan, John Olsen, Margaret Preston, Hugh Ramsay, Lloyd Rees, Imants Tillers, J. W. Tristram, Roland Wakelin, Brett Whiteley, Fred Williams a Blamire Young.\n\nVybraná díla\n4054 položek. Základem sbírky byl dar japonské vlády, která věnovala soubor japonských bronzů a keramiky po Světové výstavě v Sydney roku 1879. Největší část sbírky tvoří čínské umění od 11. stol. před naším letopočtem, japonské (Maruyama Ókyo, 1772, Tani Bunchó, 1826) a korejské umění. Jsou zastoupeni i moderní umělci jako Zhang Xiaogang, Nam June Paik nebo Jošihiro Suda. Ve sbírce umění jihovýchodní Asie je zastoupena kultura Dong Son doby bronzové Vietnamu, Angkorská perioda Kambodže, období Srivijaya Indonesie a období Sukhothai Thajska, umění Laosu, Barmy a Filipín.\n\n2 119 děl představujících australské kulturní dědictví od konce 19. století do současnosti.\n\n842 děl. Základem kolekce je zápůjčka více než 500 děl z jedné z největších soukromých sbírek, kterou vybudoval Stanley Gordon Moriarty. \n\n5 489 fotografií. Galerie začala sbírat fotografie od roku 1975, kdy obdržela dar 90 snímků od Harolda Cazneauxe. 80 procent sbírky tvoří australští fotografové a je v ní zastoupena současná světová fotografie i australský piktoralismus, modernismus a poválečná dokumentární fotografie.\n\nFotografická sbírka obsahuje širokou škálu umělců jako jsou například Tracey Moffatt, Bill Henson, Fiona Hall, Micky Allan, Mark Johnson, Max Pam nebo Lewis Morley. Kromě současné fotografie, australského piktorialismu, modernismu a poválečné dokumentární fotografie jsou vystavena díla členů piktorialistické společnosti The Sydney Camera Circle a dále Maxe Dupaina, Olive Cottonové nebo Davida Mooreho. Vývoj australské fotografie 19. století je prezentován s důrazem na práci Charlese Baylisse a společnosti Kerry & Co. Mezinárodní fotografie zahrnují anglický piktorialismus a evropskou avantgardu (Bauhaus, konstruktivismus a surrealismus). Fotoreportáž v Americe 20. století je zastoupena mimo jiné v díle Lewise Hineho a Dorothy Langeové. Současná asijská fotografie je v galerii reprezentována umělci jako například Yasumasa Morimura nebo Miwa Yanagi). Styly sahají od formální estetiky rané fotografie přes neformální momentky Weegeeho až ke špičkové módní fotografii Helmuta Newtona a Bettiny Rheims.\n\n5 847 děl od více než 400 umělců. Jsou zastoupena jména jako Francis Alÿs, Christo, Thomas Demand, Sol LeWitt, Richard Long, Nam June Paik, Robert Rauschenberg a Ugo Rondinone. Sbírka zahrnuje světové umění z odkazu Mervyn Horton (1984) a reprezentativní soubor umění od 60. let do současnosti získaný darem rodiny Johna Kaldora. Sbírku světového umění tvoří také konceptuální umění, nouveau realisme, minimalismus a arte povera. Australské moderní umění je reprezentováno zejména abstraktní a expresionistickou malbou, videem a pop artem.\n\nText byl přeložen z anglické Wikipedie a dalších zdrojů.\n"}
{"id": "1494028", "url": "https://cs.wikipedia.org/wiki?curid=1494028", "title": "Rohanské hodinky ze Sychrova", "text": "Rohanské hodinky ze Sychrova\n\nRohanské hodinky ze Sychrova (\"\") je iluminovaný rukopis hodinek, vytvořený na začátku 16. století (v rozmezí 1490–1510, uvádí se i datace: začátek 15. století), dnes uložený v Národní knihovně České republiky, sign. VI D 25.\n\nOkolnosti vzniku nejsou známé, iluminace malovali čtyři malíři někdy na začátku 16. století asi v severní Francii. Kodex je psán na pergamenu, v novější převazbě. Rukopis nenese žádné známky objednávky přímo pro konkrétního člena rodu Rohanů, o vlastnictví svědčí poznámky o provenienci z 18. století zapsané v knize (knihu měl objednat Pierre de Rohan-Gié). Rohanové si rukopis přivezli na Sychrov, kdy byl uložen v zámecké knihovně (na přídeští je umístěno rohanské ex libris a signatura zámecké knihovny VII H/1 2), po konfiskaci rohanského majetku byla kniha převzata roku 1951 Národní knihovnou (tehdy Národní a universitní knihovnou, první signatura byla Cim D17).\n\nV roce 2008 podle rukopisu vznikla faksimile, roku 2013 byla prezentována jako jeden z hlavních exponátů výstavy pořádané během Roku francouzské kultury („Francouzské umění ze šlechtických sbírek“).\n\n\n"}
{"id": "1494036", "url": "https://cs.wikipedia.org/wiki?curid=1494036", "title": "Bagod", "text": "Bagod\n\nBagod je velká vesnice v Maďarsku v župě Zala, spadající pod okres Zalaegerszeg. Vznikla postupným sloučením pěti vesnic; v roce 1944 byly sloučeny do té doby samostatné vesnice \"Alsóbagod\", \"Szentpál\" a \"Vitenyédszentpál\" s obcí \"Bagodvitenyéd\" a celá obec se poté jmenovala Bagodvitenyéd. V roce 1977 se ovšem sloučila s další vesnicí \"Felsőbagod\" a celá obec se poté přejmenovala pouze na Bagod. Nachází se asi 4 km severozápadně od Zalaegerszegu. V roce 2015 zde žilo 1 270 obyvatel, přičemž (dle údajů z roku 2011) 96,5 % obyvatelstva tvoří Maďaři, 1,5 % Němci a 0,8 % Romové.\n\nSousedními vesnicemi jsou Bocfölde, Böde, Dobronhegy, Gellénháza, Hottó, Nagylengyel, Sárhida a Teskánd, sousedním městem Zalaegerszeg.\n"}
{"id": "1494037", "url": "https://cs.wikipedia.org/wiki?curid=1494037", "title": "Lee Dae-hwi", "text": "Lee Dae-hwi\n\nLee Dae-hwi ( 이대휘; * 29. ledna 2001 Gangam, Soul) je jihokorejský zpěvák a tanečník. Šest let žil se svojí matku v Los Angeles a dva roky v Ósace. Je bývalým členem skupiny Wanna One, nyní působí ve skupině AB6IX.\n"}
{"id": "1494043", "url": "https://cs.wikipedia.org/wiki?curid=1494043", "title": "Alessandro Mendini", "text": "Alessandro Mendini\n\nAlessandro Mendini (16. srpna 1931 Milán – 18. února 2019 tamtéž) byl italský architekt a designér.\n\nV roce 1959 vystudoval Milánskou polytechniku a začal spolupracovat s Marcellem Nizzolim. Byl jedním ze zakladatelů hnutí zvaného radikální design, vyznačujícího se využíváním pestrých barev, geometrických vzorů a netradičních materiálů. Jeho tvorba vycházela z koncepce arte povera, odmítající přetechnizovanou, racionální a na konzum zaměřenou společnost, pořádal provokativní happeningy, spolupracoval i s Milanem Knížákem. V roce 1973 stál u zrodu týmu \"Global Tools\", od roku 1979 pracoval pro Studio Alchimia a v roce 1989 založil s bratrem Franceskem Mendinim vlastní ateliér. Byl šéfredaktorem odborných časopisů \"Casabella\" a \"Domus\", přednášel na Milánské univerzitě a roku 1982 byl jedním ze zakladatelů privátní školy Domus Academy.\n\nSpolupracoval s firmami Alessi, Philips, Swarovski, Cartier, Swatch, Hermès nebo Paolo Venini. K jeho významným návrhům patří křeslo Proust nebo lampa RAMUN Amuleto. Projektoval stavbu divadla v Arezzu, plavecký stadion v Terstu, tři zastávky neapolského metra, muzeum keramiky v korejském Inčchonu a Groningenské muzeum v Nizozemsku, které bývá pro svou nápadnou žlutou věž řazeno mezi ikonická díla postmoderní architektury. \nZískal italskou cenu za průmyslový design Compasso d'Oro, francouzský Řád umění a literatury a v roce 2014 také Evropskou cenu za architekturu.\n\n"}
{"id": "1494048", "url": "https://cs.wikipedia.org/wiki?curid=1494048", "title": "British Tour 1966 (The Rolling Stones)", "text": "British Tour 1966 (The Rolling Stones)\n\nBritish Tour 1966 bylo koncertní turné britské rockové skupiny The Rolling Stones, které sloužilo jako propagace studiového alba \"Aftermath\". Turné bylo zahájeno koncertem v Londýně bylo zakončeno dvěma koncerty v Cardiffu.\n\nToto je nejčastější hraný seznam skladeb.\n\nAutory všech skladeb jsou Jagger/Richards, pokud není uvedeno jinak.\n\n\n"}
{"id": "1494049", "url": "https://cs.wikipedia.org/wiki?curid=1494049", "title": "Hubert von Goisern", "text": "Hubert von Goisern\n\nHubert von Goisern, rodným jménem Hubert Achleitner (* 17. listopadu 1952, Bad Goisern) je rakouský zpěvák, harmonikář a skladatel řazený k folk-popu, folk-rocku, tzv. \"schlagermusik\", \"neue volksmusik\", \"alpenrocku\" či world music. Pro jeho texty je typické užívání dialektů a pro zpěv jódlování. Sedmkrát vyhrál rakouskou hudební cenu Amadeus. Roku 1988 vydal první album, v roce 1992 založil kapelu Alpenkatzen. Známé jsou jeho dlouhé cesty po světě, pobýval nějaký čas v Tibetu, v Kanadě, v jižní i východní Africe (na pozvání své přítelkyně Jane Goodallové) nebo na Filipínách. Umělecké jméno si zvolil podle svého rodiště. Věnuje se také módnímu návrhářství (spolu s přítelem Klausem Höllerem) a politickému aktivismu, zejm. na podporu Tibetu a Afriky. \n"}
{"id": "1494050", "url": "https://cs.wikipedia.org/wiki?curid=1494050", "title": "Kardžalijské pyramidy", "text": "Kardžalijské pyramidy\n\nKardžalijské pyramidy jsou významná geologická lokalita v Kardžalijské oblasti na jihu Bulharska. Území o rozloze 10 ha, jehož nejznámějším symbolem je skalní útvar \"Zkamenělá svatba\", je od roku 1974 chráněno jako přírodní památka. Kardžalijské pyramidy jsou spolu s nedalekými Kamennými hřiby turisticky nejnavštěvovanějšími přírodními zajímavostmi v Kardžalijské oblasti.\n\nGeologická lokalita Kardžalijské pyramidy se nachází ve Východních Rodopech, 4 km severovýchodně od města Kardžali při jižním okraji obce Zimzelen, která je jedním ze 118 vesnických sídel v obštině Kardžali. Chráněné území se rozprostírá na svazích kopců Kajadžik (\"Каяджик\") a Čukata (\"Чуката\") v nadmořské výšce zhruba 300 až 330 m n. m. \n\nMístní skalní útvary jsou vulkanického původu. Základní horninou je tuf, tedy sopečný popel, vyvržený během podmořských vulkanických erupcí. Počátek vytváření těchto ryolitových tufů v oblasti Východních Rodop sahá do doby před přibližně 40 milióny let. Poté, co ustoupilo moře, vlivem větrné a vodní eroze byly v mocné vrstvě usazeného sopečného popela vytvořeny různé skalní tvary, připomínající věže, pyramidy, zvířata i lidské postavy. Hornina obsahuje řadu minerálů, což je příčinou rozdílného zbarvení místních skalních útvarů. \n\nNejznámějším útvarem v tomto chráněném území jsou 9 až 10 metrů vysoké, do růžova zbarvené skály, označované jako Ženich a Nevěsta. Tyto tufové skalní věže dominují ústřední části chráněného území Kardžalijských pyramid, pro kterou se vžil název Zkamenělá (někdy též Kamenná) svatba (bulharsky \"Вкаменената сватба\" nebo \"Каменната сватба\"). \n\nMístní legenda vysvětluje vznik těchto skal příběhem o svatbě dvou mladých lidí. Jistý mladík ze vsi Zimzelen se zamiloval do dívky ze sousední vesnice a chystal se sní oženit. \n\nKdyž se početný svatební průvod vydal na cestu do ženichova domu, náhlý poryv větru nadzvedl nevěstin závoj a odhalil její krásnou tvář, kterou dosud nikdo z ženichových příbuzných nespatřil. Když ji uviděl ženichův otec, budoucí dívčin tchán, černá závist mu zaplavila duši a sám zatoužil po synově nevěstě. Jak ho napadly tyto nečestné myšlenky, stal se zázrak: celý svatební průvod na místě zkameněl. Naživu zůstal pouze ženich, který zoufale plakal a prosil vítr, aby se mohl připojit ke své nevěstě. Tak se také stalo, poblíž zkamenělé dvojice zůstala jen malá tůňka, připomínající množství slz, které zde kdysi prolil nešťastný mladík.\n\n"}
{"id": "1494051", "url": "https://cs.wikipedia.org/wiki?curid=1494051", "title": "American Tour 1966 (The Rolling Stones)", "text": "American Tour 1966 (The Rolling Stones)\n\nAmerican Tour 1966 bylo koncertní turné britské rockové skupiny The Rolling Stones, které sloužilo jako propagace studiového alba \"Aftermath\". Turné bylo zahájeno koncertem v Lynnu v Massachusetts a bylo zakončeno koncertem na Havaji na Honolulu.\n\nToto je nejčastější hraný seznam skladeb.Autory všech skladeb jsou Jagger/Richards, pokud není uvedeno jinak.\n\n"}
{"id": "1494053", "url": "https://cs.wikipedia.org/wiki?curid=1494053", "title": "Klapzubova jedenáctka (film)", "text": "Klapzubova jedenáctka (film)\n\nKlapzubova XI. je československý film – sportovní komedie – natočený podle stejnojmenné povídky Eduarda Basse režisérem Ladislavem Bromem v roce 1938.\n\n\n\nPan Krištof Klapzuba je majitelem autodílny a benzinové pumpy. S manželkou Kamilkou mají jedenáct synů, všichni pracují v jeho dílně.\n\nPan Hájek je trenér a bývalý fotbalista, přátelí se s panem Klapzubou. Jednou spolu sedí nad sportovními zprávami v novinách a povídají si o fotbale. Hájek se ptá, proč Klapzuba nenechá své kluky hrát v nějakém pořádném klubu. Klapzuba říká, že by musel bojovat s manželkou, je rád, že je nechá čutat aspoň za chalupou.\n\nHájek mu poradí, aby vzal kluky na fotbal, aby viděli, jak se hrát nemá. Klapzuba řekne tedy ženě, že jedou na pohřeb starostovi autoklubu. Manželka mu připraví černé svatební šaty, klobouk a kytku. Klapzuba naloží syny do auta a jedou na Letnou. Hraje se zápas Itálie-ČSR, skončí 3:1.\n\nOtec Klapzuba s Hájkem řeknou pak doma Klapzubovým synům, že se už nemohou dívat na to, jak našim hráčům schází láska k fotbalu a poctivost v práci. Vytvoří tedy novou jedenáctku. Hájek jim dá dresy a kopačky, které patřily dříve slavným hráčům, a které celý život sbíral.\n\nPan Bína je stavitel, předseda fotbalového klubu S. K. Meteor. Jeho dceru Evu fotbal nezajímá. Eva se rozhodne jet s přítelkyní Helenou na chatu. V zatáčce po cestě dostanou smyk a skončí mimo silnici. Náhodou kolem jedou dva synové Klapzuby, Pepík a Jarda, v luxusní „americe“ bankéře Šlejhara, kterou si vypůjčili v dílně. Zastaví u dívek, které se jim líbí. Dělají, že opravují motor a povolí svíčky, pak řeknou, že musí vůz odtáhnout. Dojedou tak s dívkami na chatu stavitele Bíny. Tam vůz „opraví“. Dívky je pozvou na večeři. Podle vozu si myslí, že jsou kluci z bohaté rodiny. Večer stráví u táboráku a pouštějí si hudbu z rádia Šlejharova vozu. Pepík se zamiluje do Evy.\n\nHelena si opíše poznávací značku vozu (P-13166) a nechá prověřit pana Dostála, mezinárodního fotbalového agenta, komu patří. Ten zjistí, že vůz patří bankéři Šlejharovi, který má jediného syna Josefa. Šlejhar je profesorem na gymnáziu a předsedou klubu AC Vlajka. Dostál se mu náhodou snaží již delší dobu prodat jednoho argentinského fotbalistu.\nMezitím dostane Klapzuba dopis z fotbalové asociace, která zařadila jeho tým do třetí třídy.\n\nNa přání Dostála, Helena přemlouvá Evu, aby si dala schůzku s Pepíkem. Sejdou se u Pražského hradu, Pepík tam jde místo tréninku. Helena pak řekne Bínovi, že Eva byla na schůzce se synem Šlejhara. Bína se zlobí, protože mu Šlejhar již přetáhl brankáře a centrhalfa.\n\nPepík se vrátí ze schůzky a vyčítá Jardovi, do čeho jej zatáhl, že Eva jej považuje za někoho jiného.\n\nNoviny už pravidelně píší o vyhraných zápasech Klapzubova mužstva. I Kamilka přestane nadávat na kopanou a pomáhá lajnovat a vymezovat praporky hřiště.\n\nAsociační kapitán si pozve redaktora Paličku, aby jim něco řekl o Klapzubově týmu. Ten jej vychválí a pak pozve kapitána spolu s panem Novákem ke Klapzubům na trénink. Kapitánovi se tým líbí.\n\nAgent Dostál se vydá na gymnázium za profesorem Šlejharem s tím, že jej doporučila sl. Eva Bínová. Ten jej vyžene, že žádnou nezná a že jedinou jeho láskou jsou brouci. Následně Eva napíše Pepíkovi dopis, že jej už nechce vidět, protože si myslí, že ji otci zapřel.\n\nBínovi utekl z klubu jeden argentinský fotbalista. Dostál mu doporučí za něj Pepíka Klapzubu. Klapzubova XI. se mezitím vydá na turné republikou.\n\nKlapzuba řekne Kamilce, že jí děkuje, protože mu dala jedenáct zdravých kluků. Dodá, že s nimi chce dobýt celý svět.\n\nKamkoliv Klapzubáci přijedou, v ČSR i v zahraničí, všude vítězí. Když se jednou zraní brankář, zaskočí za něj Krištof Klapzuba. Po návratu domů z toho pak stůně a Kamilka jej musí léčit. Kamilka jej přesvědčuje, aby už zase hráli jen pro zábavu, jinak se nechá s Krištofem rozvést. Firma má málo práce, nejsou peníze, jen dluhy.\n\nBína s Dostálem a Novákem se vydají ke Klapzubům domů, aby domluvili přátelský zápas a zkusili přesvědčit Pepíka k přestupu do Meteoru. Klapzuba by hrál zadarmo, říká, že jsou amatéři, ale Pepík jej krotí, protože zná od matky stav firmy. Nakonec Bína pozve Pepíka na další den k sobě do vily, kde slaví padesátiny a že by také projednali podmínky zápasu a přestupu. Na večírku se potká Pepík s Věrou. Bína ji ho představí jako slavného forvarda Klapzubu. Eva je z toho rozlobená, že to je již několikátá profese Pepíka, na chatě se představil jako automontér. Je ale ráda, že se s Pepíkem znovu setkala, vše si nakonec vysvětlí a domluví si další schůzku.\n\nBína s Dostálem Pepíka přesvědčili k přestupu do Meteoru, že dostane pět tisíc na ruku. Ten tak chce pomoci otcově firmě.\n\nNoviny začínají psát o rozpadu mužstva Klapzubáků, kromě Pepíka hlásí přestup i další bratři, čtyři jdou do AC Vlajka.\n\nOtec Klapzuba je stále nemocný, říká, že žádné přestupy nepodepíše. Doktor mu nařídil zůstat v posteli. Posledním amatérským zápasem jeho jedenáctky má být zápas s Meteorem. Když se Klapzuba dozví, že kluci prohrávají v 1. poločase už 0:2, vydá se na zápas. V šatně jim řekne, že musí vyhrát, protože jedenáctka nese jeho jméno a nesmí mu dělat ostudu. Pak že jim přestupy podepíše, bez odstupného. V nových klubech ať si hrají, jak chtějí. Kluci zápas otočí.\n\nNa Československou asociaci došel dopis, že Uruguayci zvou Klapzubovu XI. Na turné. Asociace pošle dopis Klapzubovi. Ten ho nepřečtený vrátí a napíše na obálku, že se odstěhoval a zemřel. Zlobí se na asociaci, že mu fotbaloví generálové vzali děti a rozbili rodinu. Nelíbí se mu, že fotbal je obchod a hráči jsou ke koupi. To za jeho mladých let nebylo.\nKamilka teď musí přesvědčovat Klapzubu, aby šel v neděli na fotbal. Ten říká, že nechce vidět „bratrovražedný boj“. Ten nakonec na zápas jde. Hrají Klapzubáci proti Meteoru. Pepík v dresu Meteoru se zraní, má výron v koleni. Dostál navrhuje namasírovat a dohrát zápas. Hájek chce zavolat záchranku. Otec Klapzuba přijde do šatny a Pepíka si odnese, jako svého syna, které chce léčit sám.\n\nLéčit se bude na Evině chatě, Klapzuba je tam s ním, chodí na ryby. Eva dá ostatní bratry dohromady a vyrazí za nimi jejich klubovým autokarem. Když pak jedou zpět domů, vidí místní kluky na poli hrát fotbal. Chtějí si zahrát s nimi, ale kluci odmítnou, že ani jsou amatéři a s profesionály hrát nebudou. Klapzuba to komentuje, že jeho jedenáctka byla teď poprvé poražena.\n\nNa fotbalové asociaci je porada, kapitán říká, že nelze zajistit ani z 50%, aby v nejbližším zápase (finále Evropského poháru s Maďarskem) národní mužstvo vyhrálo, protože stav mužstva je bídný a má velkou marodku. Kapitán hodlá rezignovat.\n\nNáhodou na asociaci dorazí otec Klapzuba se syny a žádá jejich reamaterizaci. Členové asociace jej pozvou na jednání. Novým kapitánem asociace se tak stane Krištof Klapzuba a bude sestavovat národní mužstvo.\n\nStavitel Bína mu radí, aby sestavil tým ze svých kluků.\n\nTaké se Bína s Klapzubou shodnou, že nebudou bránit Evě a Pepíkovi v lásce, protože jestli jsou po nich, tak by to stejně nebylo nic platné.\nNárodní tým sestavený z Klapzubáků v zápase zvítězí 2:0 a stane se vítězem Evropského poháru.\n\nHlasatel hlásí: „Čechoslováci, poctiví slovanští sportovci, opět první“. Na stožár stoupá československá vlajka.\n\n"}
{"id": "1494054", "url": "https://cs.wikipedia.org/wiki?curid=1494054", "title": "Otto Muehl", "text": "Otto Muehl\n\nOtto Muehl (16. června 1925 Mariasdorf – 26. května 2013) byl rakouský výtvarný umělec, levicový politický aktivista a pedofil. \n\nZa války sloužil ve Wehrmachtu. Po válce studoval na Vídeňské univerzitě a na Akademii výtvarných umění. V 50. letech pracoval jako psychoterapeut, mj. se zneužívanými a týranými dětmi. V roce 1962 patřil k zakladatelům umělecké skupiny zvané Vídeňský akcionismus. Po jejím rozpadu v roce 1970 založil od dva roky později krajně levicovou komunu zvanou Friedrichshof Commune, která měla asi 600 členů, a kterou vedl jako autoritářskou sektu. V roce 1991 byl usvědčen, že v této levičácké sektě zneužíval nezletilé a prodával drogy. Byl za to odsouzen k sedmi letům vězení, propuštěn byl v roce 1997, po šesti a půl letech věznění. Poté založil menší komunu v Portugalsku, kde také zemřel. \n"}
{"id": "1494056", "url": "https://cs.wikipedia.org/wiki?curid=1494056", "title": "Dyje (Znojmo)", "text": "Dyje (Znojmo)\n\nDyje (dříve též Na Dyji nebo Dyjská Ves, německy \"Tajadorf\" nebo \"Thayadorf\") je předměstská vesnice ve Znojmě v Jihomoravském kraji. Pod názvem Znojmo Dyje se do roku 1952 také jednalo o samostatné katastrální území.\n\nOsada Dyje vznikla v 16. století v hlubokém údolí stejnojmenné řeky pod znojemskými hradbami, jihozápadně od města. Tvoří ji zástavba na severovýchodním břehu řeky, dnešní ulice Koželužská, U Obří hlavy, Napajedla (přístupová cesta z centra Znojma) a Žleby. Původně se jednalo o samostatnou obec, která byla roku 1834 připojena ke Znojmu jako její předměstí. Na přelomu 10. a 20. let 20. století byla pod znojemským zámkem postavena stará městská vodárna. Západně od ní byla v roce 1966 vybudována vodní nádrž Znojmo.\n\nV roce 1952 byla provedena katastrální reforma Znojma a katastr Dyje byl začleněn do katastru města.\n"}
{"id": "1494064", "url": "https://cs.wikipedia.org/wiki?curid=1494064", "title": "Dyje (rozcestník)", "text": "Dyje (rozcestník)\n\nDyje může být:\n"}
{"id": "1494065", "url": "https://cs.wikipedia.org/wiki?curid=1494065", "title": "Premier League 2016/17", "text": "Premier League 2016/17\n\nSoutěžní ročník Premier League 2016/17 byl 119. ročníkem nejvyšší anglické fotbalové ligy a 25. ročníkem od založení Premier League. Soutěž byla započata 13. srpna 2016 a poslední kolo se odehrálo 21. května 2016. Svůj historicky šestý titul vybojovala Chelsea.\n\nSoutěže se již tradičně účastnilo 20 celků. K prvním sedmnácti z minulého ročníku se přidali postupující z druhé nejvyšší soutěže Newcastle a Brighton , kteří si účast zajistili již v základní části předcházejícího ročníku Championship, a Huddersfield, který si účast vybojoval jakožto vítěz play off. Opačným směrem na konci sezony putovala mužstva Hullu a Middlesbrough, který po jediném roce v nejvyšší anglické soutěži opět sestoupil, a Sunderlandu.\n\n"}
{"id": "1494066", "url": "https://cs.wikipedia.org/wiki?curid=1494066", "title": "Ara Malikian", "text": "Ara Malikian\n\nAra Malikian (* 14. září 1968, Bejrút, Libanon) je španělský houslista arménského původu.\n\nNarodil se v Libanonu a začal hrát na housle se svým otcem ve velmi brzkém věku. První koncert měl již ve 12 letech. Od 14 let studoval hru na housle v Hannoveru na Hochschule für Musik, Theater und Medien jako nejmladší student na této škole. Ve studiu později pokračoval na Guildhall School of Music & Drama v Londýně, zároveň mu dávali lekce Franco Gulli, Ruggiero Ricci, Ivry Gitlis, Herman Krebbers a členové Alban Berg Quartet.\n\nAra Malikian hraje hudbu různých kultur, a to ze Středního Východu (arabskou a židovskou), střední Evropy (cikánskou a klezmer), Argentiny (tango) a Španělska (flamengo).\n\nJeho repertoár je velice rozmanitý, zahrnuje většinu důležitých skladeb pro klasické housle (koncerty s orchestrem, sonáty, koncerty s klavírem a komorní hudbu), ale i hudbu moderních skladatelů, jako je Franco Danatoni, Luciano Chailly, Ladislav Kupkovich, Loris Tjeknavorian, Lawrence Roman a Yervand Yernakian. Malikian také hraje recitály pro sólové housle s programy jako 24 capricií od Paganiniho, 6 sonát od Eugène Ysaÿe a sonáty a partity pro sólové housle od J. S. Bacha\n"}
{"id": "1494068", "url": "https://cs.wikipedia.org/wiki?curid=1494068", "title": "Klimatická stagnace", "text": "Klimatická stagnace\n\nStagnace klimatu (setrvačnost klimatu) popisuje rozsáhlou inherentní charakteristiku klimatických, ekologických a socioekonomických systémů. Antropogenní vlivy se mohou projevit pomalu a za dlouhou dobu, protože klima setrvává více v původním stavu, než se změna stane úplně zjevnou. Také se může být nevratná, pokud změna klimatu překročí určitou hodnotu. V klimatickém systému trvá nějakou dobu než tání ledových příkrovů v Grónsku a Antarktidě reaguje na emise uhlíku z fosilních paliv. Globální oteplování také způsobuje tepelnou setrvačnost a tepelnou expanzi oceánů, což přispívá ke zvýšení hladiny moře . Odhaduje se, že v příštích 2000 letech se s každým zvýšeným stupněm teploty hladina moře zvýší přibližně o 2,3 metru. \n\nTepelná setrvačnost oceánu zpožďuje globální oteplování po celá desetiletí nebo století. Za několik let se ovšem tato schopnost oceánů sníží asi o polovinu a nakonec svou teplotu zcela přizpůsobí. \n\nI kdyby se CO emise se snížily, tání ledovců bude pokračovat a dále zvyšovat hladinu moře. Ovšem vzhledem k pomalému oteplování oceánů a pomalé reakce ledovců na teplo je proces tání stále pozvolný. \nV závislosti na ekosystému se některé změny klimatu mohou projevit rychle, zatímco jiné reagují až po nějaké době. Například korálové bělení (korály ztrácejí svou výraznou barvu) může nastat v jediném teplém období, zatímco stromy jsou v měnícím se klimatu schopny přetrvávat po celá desetiletí, ale nemají možnost se regenerovat.\n\n"}
{"id": "1494073", "url": "https://cs.wikipedia.org/wiki?curid=1494073", "title": "The InBetween", "text": "The InBetween\n\nThe InBetween je americký dramatický televizní seriál stanice NBC. Premiérový díl byl vysílán dne 29. května 2019. \n\nSeriál sleduje Cassie Bishop, která se narodil s darem, který však nazývá prokletím. Může vidět a komunikovat s mrtvými a pomáhá jim s jejich nevyřešenými problémy… ať se jí to líbí nebo ne. Když její otec detektiv Tom Hackett a jeho nový partner, bývalý agent FBI Damien Asante potřebují pomoc při řešení zmatené vraždy, Cassie souhlasí, že použije své schopnosti. \n\n\nDne 12. ledna 2018 stanice NBC objednala produkci pilotního dílu, ke kterému napsala scénář Moira Kirland, která společně s Davidem Heymanem a Nancy Cottonovou seriál produkují. Dne10. května 2018 stanice objednala celou řadu. O několik dní později byla stanovena premiéra na jaro 2019. Dne 1. dubna 2019 bylo oznámeno přesunutí premiéry na 29. května 2019. \n\n"}
{"id": "1494074", "url": "https://cs.wikipedia.org/wiki?curid=1494074", "title": "Čestice (zámek)", "text": "Čestice (zámek)\n\nZámek Čestice leží v městyse Čestice nedaleko města Strakonice nad údolím potoka Peklov. První písemná zmínka o obci pochází ze 13. století. V roce 1908 byla císařem Františkem Josefem I. povýšená na městys. Z této doby pochází také znak Čestic zdobící vstupní zámeckou bránu. V části znaku je vyobrazen kapr, který připomíná znak rodu Přechů, dále pruh lipové lístky a kaplička v dolním poli štítu vypovídá, že v Česticích stojí kalvárie s křížovou cestou. V Česticích leží několik kulturních památek. Na kopci stojí kostel sv. Jana Křtitele, nad ním poutní místo Kalvárie s poustevnou, dále kaple sv. Josefa a socha sv. Jana Nepomuckého uprostřed obce. Zámek v Česticích je zařazen mezi památkově chráněné objekty.\n\nV 16. až 18.století zde byly postupně zámky dva. První starý přestavěl z bývalé tvrze Vilém Přech. Tvrz stála původně jihozápadně od dnešního zámku, kde je dnes park. Až Benigna Kateřina Hochhauserová počala stavět nový zámek. Ten ji však ještě před dostavbou vyhořel. Zadlužená Benigna Kateřina Hochhauserová, která vlastnila Čestice koncem 17.století, před věřiteli utekla do zahraničí. Panství s vyhořelým zámkem koupili Říčanští. Ti potom zámek dostavěli v letech 1690-1702. Po Říčanských přišla i období úpadku za dalších majitelů, hlavně na přelomu 18. a 19. století, kdy se zde vystřídalo osm majitelů. V roce 1815 koupil panství hrabě Rey, za dva roky si ho upravil k celoročnímu bydlení. Při zámku zřídil park a vysadil stromy, nechal postavit kašnu v pozdně renesančním slohu.\n\nPři důkladnější údržbě v roce 1937 byla opravena fasáda, natřena okna a dveře. Byla zde zavedena elektřina a instalován vodovod. Po únoru 1948 se zámek dostal do správy Místního národního výboru. Národní výbor zde podnikl další nutné opravy. Byly zde nejen kanceláře, ale od roku 1946 školní kuchyně a později družstevní prádelna. V roce 1952 přibyla mateřská škola, dětský útulek, dvě třídy základní devítilété školy a 3 byty, .\n\nZámek je postaven v raně barokním stylu jako jednopatrová dvoukřídlová budova ve tvaru L. V levém návrší se tyčí šestiboká věž. Průčelí zámku je členěno průběžnými lizénami na sedm polí s okny, v druhém poli od jihu je hlavní brána. Horizontálně je průčelí členěno terakotovými pásy a reliéfy. Zámku vévodí věž s hodinami. Pod zámkem obíhá nízká hradba s kulatou baštou s dekorativními střílnami. V parku jsou zbytky sklepení a kamenného zdiva z doby starého zámku.\n\nV zámku sídlí místní úřad s částí matriky, spolu s ním i obřadní síň a lidová knihovna s internetem. V několika místnostech jsou stálé expozice. Ty tvoří pamětní síň. Vystaveny jsou předměty z bývalého zámeckého inventáře, lovecké trofeje, ukázky starobylých hospodářských nástrojů a zařízení domácností. Součástí pamětní síně je i výstavní síň, kde se nejméně jedenkrát v roce (o pouti) konají výstavy. V zámeckém nádvoří často bývají divadelní a hudební představení, pravidelně také herní dny pro děti organizované místními spolky ve vedlejším parku.\n"}
{"id": "1494075", "url": "https://cs.wikipedia.org/wiki?curid=1494075", "title": "Pestrohlávek bornejský", "text": "Pestrohlávek bornejský\n\nPestrohlávek bornejský (\"Pityriasis gymnocephala\") je druh pěvce, který je jediným příslušníkem čeledi Pityriaseidae. Je endemitem ostrova Borneo.\n\nJeho klasifikace je předmětem sporů. V minulosti byl řazen mezi flétňákovité, přílbovníkovité, lasoletovité i krkavcovité. Nedávno bylo navrženo vytvoření čeledi Tephrodornithidae, která by zahrnovala kromě pestrohlávka i suříkovce a stromovníčky.\n\nPestrohlávek je dlouhý okolo 25 cm, má černé nebo tmavošedé zbarvení s červenými stehny, krkem a hrdlem, na uších má šedé kruhové skvrny a na vrcholku hlavy žlutou lysinu. Při letu jsou vidět bílé skvrny na spodní straně křídel. Zobák je mohutný a zahnutý, ocas je krátký.\n\nVyznačuje se hlasitým nelibozvučným voláním.\n\nObývá rozptýleně pralesy na Borneu od nížin do nadmořské výšky 1200 m. Vyskytuje se v rašelinných deštných lesích, mangrovech a dvojkřídláčových porostech.\n\nJe společenským druhem, vytvářejícím malá hejna o šesti až deseti jedincích. Sdružuje se s jinými ptáky, např. trogony, drongy nebo zoborožci. Zdržuje se v hustém podrostu a je těžkopádným letcem. Živí se rostlinnou stravou. Vejce dosahuje rozměrů 31x25 mm. O rozmnožování a způsobu života vůbec se vzhledem ke skrytému životu pestrohlávků dosud mnoho neví.\n\nŽivotní prostor pestrohlávka se zmenšuje kvůli intenzivní těžbě dřeva, byl proto zařazen mezi téměř ohrožené taxony.\n\n"}
{"id": "1494077", "url": "https://cs.wikipedia.org/wiki?curid=1494077", "title": "Harriet Dyer", "text": "Harriet Dyer\n\nHarriet Dyer (* 1988) je australská herečka, která se proslavila díky roli Patricie Saunders v seriálu \"Love Child\" a roli ve filmu \"No Activity.\" \n\nDyer se narodila ve městě Townsville v Queenslandu v Austrálii. Navštěvovala místní gymnázium a poté nastoupila na Národní institut dramatického umění v Sydney. V roce 2011 absolvovala v oboru herectví v Hereckém centru v Austrálii. \n\nDyer se objevil v televizním komediálním seriálu \"Micro Nation\" v roce 2012. Následovaly malé role v seriálech \"Vánoce u Moodyů\" a \"Packed to the Rafters.\" \n\nV roce 2014 se Dyer objevil v první řadě dramatického seriálu \"Janet King\" v roli Mayi Blakely. Ve stejném roce si zahrála roli Patricie Saunders v dramatickém seriálu \"Love Child\". \n\nOd roku 2015 hrála roli April ve seriálu \"No Activity.\" V roce 2016 se objevila v dramatickém seriálu \"Hyde & Seek\". \n\nV roce 2017 se Dyer objevil v australském komediálním seriálu \"Kiki and Kitty\". V roce 2018 získala hlavní roli v americkém seriálu stanice NBC \"The InBetween\". \n\nV srpnu 2017 začala chodit s hercem Patrickem Brammallem, se kterým se seznámila na natáčení seriálu \"No Activity.\" \n\n"}
{"id": "1494097", "url": "https://cs.wikipedia.org/wiki?curid=1494097", "title": "Steve Bauer", "text": "Steve Bauer\n\nSteve Bauer, celým jménem Steven Todd Bauer (* 12. června 1959 St. Catharines) je bývalý kanadský cyklista.\n\nPůvodně se věnoval lednímu hokeji, ale kvůli drobné postavě se neprosadil a zaměřil se na cyklistiku – od roku 1977 byl členem kanadské dráhařské reprezentace, pak se začal věnovat také silniční cyklistice. Jako amatér byl mistrem Kanady v silničním závodě s hromadným startem v letech 1981, 1982 a 1983 a na dráze v bodovacím závodě v letech 1982 a 1983. Vyhrál v letech 1980 a 1983 Tour of Somerville, získal stříbrnou medaili v závodě jednotlivců na Hrách Commonwealthu v roce 1982 a skončil také druhý na Letních olympijských hrách 1984. Po olympiádě přestoupil k profesionálům a ještě v roce 1984 získal bronzovou medaili na světovém šampionátu. Na MS 1988 dojel na druhém místě, ale byl následně diskvalifikován pro nebezpečný způsob jízdy, na který doplatil pádem Belgičan Claude Criquelion.\n\nZúčastnil se devíti ročníků Tour de France a každý dokončil, nejlepším celkovým výsledkem bylo čtvrté místo v roce 1988. V roce 1988 vyhrál první etapu a jel pět dní ve žlutém trikotu, v roce 1990 vedl závod devět dní. Zvítězil také na Tour de Picardie 1988 a Züri-Metzgete 1989, byl druhý na Tour de Suisse 1988 a Paříž–Roubaix 1990. V roce 1990 obsadil sedmé místo v celkové klasifikaci Světového poháru.\n\nKariéru ukončil po Letních olympijských hrách 1996, kde obsadil 41. místo. U cyklistiky zůstal jako sportovní ředitel různých profesionálních týmů a majitel firmy Steve Bauer Bike Tours, je také veteránským mistrem Kanady ve stíhacím závodě. \n\n"}
{"id": "1494103", "url": "https://cs.wikipedia.org/wiki?curid=1494103", "title": "NHL Seattle", "text": "NHL Seattle\n\nNHL Seattle je plánovaný profesionální americký klub ledního hokeje, který bude sídlit v Seattlu ve státě Washington. Oficiálně se prvních zápasů dočká v sezóně 2021/22 a hrát bude v Pacifické divizi v rámci Západní konference. V Pacifické divizi tak od této sezóny nahradí tým Arizony Coyotes, který se tak přesune do Centrální divize. Zápasy se poté budou odehrávat v nově přestavěné hale Key Arena.\n\nOficiální přijetí do struktur NHL bylo schváleno Radou guvernéru dne 4. prosince 2018. Za vstupem Seattlu do NHL se přičinila společnost Seattle Hockey Partners, v jejímž čele jsou majoritní vlastník David Bonderman, filmový producent Jerry Bruckheimer a prezident i výkonný šéf Tod Leiweke. Původní termín vstupu v roce 2020 se ovšem nestihl z důvodu delší přestavby haly, takže byl následně přesunut na rok 2021. Celá přestavba by měla stát okolo 600 milionů dolarů. Pro město samotné se bude jednat o první vrcholný profesionální klub od roku 2008, kdy byly z území města přestěhovaní basketbaloví SuperSonics. Skupina podnikatelů následně nechala zaregistrovat třináct potenciálních jmen pro klub, finální název se pak vybere v průběhu stavby haly.\n\nLední hokej má ve městě, i přes novější datum této franšízy, silnou tradici. V jeho počátcích se totiž mužstvo Seattle Metropolitans stalo prvním americkým klubem v historii, který dokázal ovládnout souboj o Stanley Cup. Klub ovšem nebyl členem NHL, v něm se prvním americkým vítězem stali hráči New Yorku Rangers o jedenáct let později.\n\n\nZdroj: \n\n\n\nZdroj: \n\n"}
{"id": "1494104", "url": "https://cs.wikipedia.org/wiki?curid=1494104", "title": "Kostel svatého Vavřince (Vrčeň)", "text": "Kostel svatého Vavřince (Vrčeň)\n\nKostel svatého Vavřince se nachází v obci Vrčeň v okrese Plzeň-jih. Je farním kostelem Římskokatolické farnosti Vrčeň, vikariátu Sušice-Nepomuk, diecéze českobudějovické, konají se zde pravidelné bohoslužby. Gotický kostel pochází ze 14. století, ale v 19. století byl výrazně novogoticky přestavěn a dnes se jedná o dominantu vsi. V roce 1963 byl kostel zapsán do Ústředního seznamu kulturních památek České republiky.\n\nZaložení vesnice\n\nPodle legendy o svatém Vojtěchovi byla oblast, kde se dnes obec rozprostírá, osídlená už v 10. století. Z legendy je odvozen i název vesnice – když tudy prý svatý Vojtěch na své pouti procházel, poštvali na něj zdejší pohani vrčící psy – a vznikl tedy název Vrčeň. S větší jistotou lze existenci obce předpokládat ve 12. století, kdy byl roku 1144–1145 nedaleko založen cisterciácký klášter Nepomuk, v jehož písemnostech už jméno vesnice (i když zkomoleně) zaznívá. Jasný důkaz pochází až z roku 1189, kdy byl na listině plaského kláštera podepsán „Otto z Vrčeně“.\n\nVývoj ve středověku a za třicetileté války \n\nPřesné datování stavby kostela není známo, předpokládá se, že šlo o začátek 14. století, neboť v roce 1352 je již zapsán v soupisu kostelů arcibiskupa Arnošta z Pardubic jako kostel farní. Z této doby se dochoval presbytář s křížovou klenbou a východní část kostela. Také zdivo přízemí, 1. a 2. patra věže nad severní sakristií je původní středověké, není ale jisté, zda se jedná o přístavbu, nebo byla věž stavěna společně s presbytářem. Kostel byl od počátků zasvěcen sv. Vavřinci, mimo jiné patrona žáru a ohně (motiv plamenů se dá najít například v okenních vitrážích a kružbách), snad proto, že se v obci nacházely hutě.\n\nV době husitských válek začal kostel sloužit vyznavačům přijímaní pod obojím, kališníkům, a římsko-katolický farář zde byl znovu usazen až v roce 1574. Za třicetileté války byl kostel vypálen, zřejmě v souvislosti s bitvou u Starého Smolivce, kde se 6. 10. 1620 krátce střetla císařská a stavovská vojska – císařskými vojáky byl zabit i budislavický kněz a následně vypáleny nedaleké Budislavice a podobný osud měla zřejmě i Vrčeň. Po požáru byla do věže dostavěna obvodová rámová konstrukce, patrně na podporu zvonové stolice.\n\nNovogotická přestavba\n\nNejvýraznější přeměna kostela proběhla v letech 1866 až 1869 v duchu historizující gotiky a to pod vedením Václava Liedla, tehdejšího ředitele zelenohorského panství, který přestavbu z části i sám navrhl. Loď byla prodloužena o 7,5 m na západ, původně rovný strop byl zaklenut křížovou klenbou, ve zdi byly prolomeny nová okna a portály, byla zřízena kruchta a postaveno celé západní průčelí. Lodi a věži byli také zřejmě přistaveny opěrné pilíře a celé stavbě postaven nový krov. Věž byla rozšířena o 3. patro se štíty a prolomena o všechny okna a průchody, přidán byl také schodišťový přístavek. Z této doby patrně pochází i obvodová zeď kostela a márnice umístěná u východní hradby. \n\nI vnitřní zařízení pochází hlavně z období regotizace. Hlavní oltář s vyobrazením svatého Vavřince a obrazy na bočních oltářích znázorňující sv. Annu a sv. Vojtěcha jsou dílem plzeňského malíře Jana (Johanna) Herzoga. \n\nKostel podstoupil další úpravy i ve 20. století, v letech 1996–1997 bylo provedeno odvodnění okolí kostela a opravena ohradní zeď. V roce 1997 opravena věž kostela a instalovány nové věžní hodiny na elektrický pohon. Oprava věže byla podpořena finančními prostředky Okresního úřadu Plzeň-jih a českobudějovickým biskupstvím. Budova dnes stále slouží jako farní kostel, pravidelně se zde pořádají bohoslužby, ale farnost Vrčeň je v současnosti administrována ex currendo arciděkanstvím Nepomuk.\n\nKostel je jednolodní zděná orientovaná stavba na obdélném půdorysu ukončená užším kněžištěm s pětibokým závěrem. K severní straně kněžiště je přistavěna hranolová věž se sakristií v přízemí. V koutě věže a lodi je přistavěna zděná válcová věžice.\n\nKněžiště a loď mají po obvodu jednostupňové cihlové opěráky na vysokém soklu, stupně jsou kryté pultovou střechou a mezi ně jsou rytmicky vkládána okna s lomeným obloukem. Hlavní loď kostela je na každé straně prolomena třemi okny. Kružba je dřevěná, uplatňuje se zde jednoduchý čtvercový motiv, ve vrcholové části kružby je pak použita složitější geometrie plaménkového motivu. Ve středním poli severní stěny se nachází lomený portál profilovaný oblouny a výžlabky. Obdobný portál vede i do sakristie.\n\nHlavní loď i presbytář jsou zastřešeny sedlovou střechou (nad presbytářem přechází do valbové), jako krytina jsou použity tašky bobrovky.\n\nV západním průčelí se nachází lehce zalomený vstupní portál, odstupňovaný pomocí oblounů a výžlabků. Nad ním je ve výrazně profilované špaletě pomocí oblounů velké kruhové rozetové okno, kružba opět dřevěná, členěna 8 paprsky vybíhající ze středové kružnice. Nad kruhovým oknem se nachází další, zalomené. Osu západního průčelí uzavírá zvonička s motivem jednoduché slepé arkády. Symetrii průčelí doplňuje ještě dvojice opěrných pilířů po stranách.\nDominantou celého kostela je hranolová věž nad sakristií připojena k presbytáři na severní straně. Východní a severní strana je osvětlená dvojicí štíhlých zalomených oken nad sebou, s jižní a západní strany pouze po jednom okně. V rozích věže se nacházejí mohutné opěrné pilíře sahající až do výšky 3. patra. Věž je zakončena osmibokým jehlanem mezi čtyřmi trojúhelníkovými štíty a čtyřmi nárožními polygonálními věžičkami, jejichž stěny jsou prolomeny výklenky, se střechou též jehlanovou. Věž je vysoká 26 m (úroveň věžních hodin).\n\nNa západní strany věže z hmoty kostela vystupuje schodišťový přístavek v podobě válcové věžice. Zde jsou jednoznačně vidět neogotické historizující prvky, hlavně v podobě cimbuří a vlysem při vrcholu. Světlo přivádí 3 malá zalomená okna, od sebe oddělená vodorovnými římsami. Do věžice vede samostatný vstup.\n\nChrámová loď je uvnitř 20,5 m dlouhá, 8,4 m široká a 8,6 m vysoká. Původní rovný strop byl za neogotické přestavby zaklenut křížovou žebrovou klenbou o 3 polích na krátkých polygonálních příporách. Žebra klínového profilu vystupují z vysokých polygonálních konzol, které jsou ukončeny jehlanem. V západní části lodi stojí v celé šířce kostela na 4 subtilních osmibokých dřevěných sloupech kruchta s prkenným podhledem a kazetovým zábradlím, na níž se nachází varhany. Přístup na kruchtu zprostředkovává dřevěné vřetenové schodiště v severozápadním rohu kostela.\n\nOd kněžiště hlavní loď odděluje vítězný lomený oblouk o rozpětí necelých 5 m. Nad ním je nově v rámci oprav 1995–2005 vymalován znak zelenohorského patronátu, například rodiny Colloredo-Mannsfeldů v podobě černé orlice na bílém poli. \n\nKněžiště je původní ze 14. století, je 6 m široké a dlouhé 9,1 m, zaklenuto gotickou křížovou klenbou o jednom poli a šesti paprskovou klenbou v závěru. Žebra jsou klínovitá s jednoduchým žlábkem, svorníky jednoduché kruhové bez profilace či dekoru. Pod sdruženými výběhy žebra podpírají jehlancovité konzoly, v rozích a paprscích presbytáře žebra šikmo podseknutá bez konzol. V severní zdi kněžiště je prolomen žulový portál s oblouny a výžlabky vedoucí do sakristie v podvěží, která je na rozdíl od zbytku kostela zaklenuta pouze vysokou valenou klenbou.\n\nChrámovou loď i presbytář kryje hambalkový krov z tesaného dřeva spojeného dřevěnými hřeby.\n\nKostelu dominuje velký dřevěný oltář v kněžišti s novogotickými architektonickými motivy v podobě fiál či kytek, dříve se v něm nacházely i barokní sochy svatého Václava a Ludmily. Olejový obraz zobrazuje sv. Vavřince a je dílem plzeňského malíře Jana Herzoga, který je i autorem obrazů na bočních oltářích znázorňující sv. Annu a sv. Vojtěcha a také cyklu křížové cesty postupujícího podél hlavní lodi a zábradlí kruchty. Všechny obrazy byly zhotoveny v letech 1868–1879. \n\nNa dřevěné kruchtě se nachází varhany ze zelenohorského kostela, dodnes funkční a při bohoslužbách využívané. Varhany mají deset rejstříků a byly vyrobeny sušickým varhanářem Janem Fischperem v roce 1869.\"\" Zajímavé je také vřetenovité schodiště vedoucí na kruchtu. Jedná se o strohou tesařskou práci bez nadbytečných ozdob působící až utilitárním dojmem, štíhlé sloupky mezi masivnějšími trámy vytváří dojem dřevěné klece. Schodiště je zřejmě navržené Václavem Liedlem, ředitelem zelenohorského panství, který se podílel i na soudobé přestavbě kostela sv. Jakuba v Nepomuku, kde nechal vystavět podobné vřetenové schody, tentokrát ale s výraznými novogotickými řezbami a kružbami, které se staly dominantou celého interiéru. \n\nV sakristii se nachází náhrobek kněze Jana Chrysostoma z roku 1584, bohužel z velké části zazděný.\n\nMezi další zařízení kostela patří gotická polokulová kamenná křtitelnice ve středním poli hlavní lodi, nově restaurována gotická plastika svaté Filomény z 15. století, barokní kříž zhotovený pražským řezbářem a kostelu darován místní rodinou, a rokokový pacifikálek, aktuálně uložen ve farním depositu.\n\nV kostele byly před druhou světovou válkou zavěšeny čtyři zvony.\n\n\nKolem kostela byl hřbitov obehnán kamennou zdí, byl zrušen v 18. století v rámci josefínských reforem a nový založen v letech 1854–1855 na bývalém husarském cvičišti na Bejnojc rovině. Ten se nachází dále za obcí, od kostela k němu vede lipová alej Svatopluka Čecha. Hřbitovní zeď má sedlovou stříšku a v severní části branku se dvěma hranolovitými pilířky se sedlovými stříškami. V roce 2019 bylo na vedlejším pozemku nalezeno 21 hrobů, pravděpodobně z doby baroka, a také základy původní barokní zdi, jež hřbitov obíhala. \n\nSoučástí ohradní zdi ve východní části je márnice na obdélném půdorysu s předsazeným vstupem zastřešeným úzkou stříškou. Průčelí kopíruje motivy kostela v podobně portálu (zde ale pravoúhlého), kruhového okna a malé zvoničky, zde pouze symbolické. Po stranách je dvojice štíhlých lomených oken. Střecha márnice je sedlová krytá taškami.Stavba pochází patrně také z doby historizující přestavby.\nRaně barokní kaple se nachází asi kilometr severovýchodně od Vrčeně ve svahu lesa Chlumec. Dal ji postavit v roce 1684 Václav Vojtěch ze Šternberka, majitel nedalekého zámku Zelená Hora, na osmibokém centrálním půdoryse zdůrazněným nárožními pilíři, zaklenutá je osmibokou kupolí s lucernou, okna s lomeným obloukem odkazují ke gotickému tvarosloví. Koncem 17. století byli nedaleko kaple zřízeny i Svatovojtěšské lázně a 2 taneční sály, které byli hojně využívány při každoroční slavné pouti, dnes bohužel kvůli požáru nedochované. Voda zde byla přiváděna z údajně léčivého pramene „Dobrá voda“ nebo také „Vojtěška“, který podle pověsti ukázal svatý Vojtěch žíznivému uhlíři, který na protějším vrchu pálil dřevěné uhlí a nemohl svůj milíř opustit. V kapli se vedle oltáře také nachází balvan s prohlubní. Jedná se údajně o otisk světcova těla, který vznikl, když si zde na své pouti krátce odpočinul. Místní pověst praví, že přiloží-li člověk bolavou část svého těla na otisk hlavy, bolest zmizí. Při slavnostním znovu-vysvěcení kaple po obnově v roce 1819 přibyl do výzdoby interiéru oltářní obraz od malíře Františka Hořčičky, který je ale v současné době kvůli četným pokusům o odcizení uložen v depozitáři. Zobrazuje na něm legendu o nalezení léčivého pramene, v postavách rolníků zpodobňuje tehdejší majitele Zelené hory – hraběte Jeronýma Collored-Mansfeldů a jeho choť Vilemínu z Valdštejna, která se nejvíce zasloužila o obnovení kaple.\n\n"}
{"id": "1494119", "url": "https://cs.wikipedia.org/wiki?curid=1494119", "title": "Dražice (okres Rimavská Sobota)", "text": "Dražice (okres Rimavská Sobota)\n\nDražice jsou obec na Slovensku v okrese Rimavská Sobota.\n\nMístní evangelický kostel je jednolodní klasicistní stavba z let 1838-1842. Je postaven na místě staršího dřevěného kostela. Jedná se stavbu se segmentovým zakončením lodi, rovným stropem a věží.\n\nV interiéru se nachází klasicistní oltář, sloupová architektura vrcholící segmentovým štítem z první poloviny 19. století. Oltářní obraz je dílo Janka Alexyho z roku 1927. V kostele se nachází také varhany, také klasicistní.\n\n\n"}
{"id": "1494127", "url": "https://cs.wikipedia.org/wiki?curid=1494127", "title": "Magistri Comacini", "text": "Magistri Comacini\n\nMagistri Comacini byl cech langobardských stavebních řemeslníků, kameníků, štukatérů, umělců a architektů, kteří působili od sedmého století v regionu Como u Comského jezera - mezi provincií Como a kantonem Ticino - a obecně v celé Lombardii. Měli mimořádnou umělecko-řemeslnou zručnost a jako migrující řemeslníci dostávali zakázky i ve vzdálenějších oblastech severní Itálie nebo dokonce severně od Alp.\n\nOznačení “comacini” se odvozovalo jako adjektivum z Como, domova těchto cechů. Na začátku 20. století však profesor Monneret de Villard tuto etymologii odmítl. Argumentovat tím, že adjektivum odvozené z Como je “comasco” nebo “komense” a preferoval etymologii odvozením z “cum machinis” nebo “cum macinis”, to jest odkazovat se na něco (lešení a pomůcky, které tito řemeslníci při stavbě používali). Někteří autoři preferují geografickou etymologii, zatímco jiní teorii Uga Monnereta de Villard. \n\nPrvní zmínka o Magister Commacinus je v ediktu langobardského krále Rothariho z 22. listopadu 643. Upravuje v kapitolách 144 a 145 povinnosti mezi cechem a klientem pro případ nehod a škod vzniklých během výstavby. Rovněž označuje členy cechu jako kolegy. Také v nařízení langobardského práva (\"Memoratorium de mercedes Comacinorum\" - kniha plateb Comacin) z 28. února 713 v ediktu krále Liutpranda (712-744), byly stanoveny ceny jednotlivých řemesel a ceny jejich stravování. Pozornost, kterou Magistrům Comacini věnuje langobardské právo, svědčí o velkém významu, který získali svou technickou a uměleckou dovedností. Až do 12. století byli vyhledáváni a ceněni jako vynikající kameníci a mistři stavitelé daleko za hranicemi Lombardie. V langobardském království (568-774) se vyvinul vlastní architektonický styl, který kombinoval římskou architekturu s germánskými představami. Spojoval typické ornamenty Lombardie se severskými figurami bohů.\n\nČleny cechu byli také dekoratéři a sochaři, kteří patřili mezi první mistry románského slohu v Lombardii. Tito sochaři se hodně přesunovali a jejich práce jsou dokumentovány od počátku 9. století v Předalpí, a v Pádské nížině, v kantonu Ticino, v Laziu, v Marche a v Umbrii. Někteří z nich pracovali v Německu, Dánsku a Švédsku.\n\nMezi nejlepší díla této školy patří vnější výzdoba baziliky Sant'Abbondio v Comu, nebo kůr baziliky San Fedele, také v Comu, se zvířecími postavami, monstry (příšery, obludy, nestvůry), bájnými tvory atd. Lidské postavy jsou vzácné a charakterizované zavalitým a nerealistickým vzhledem. Větší mistrovství je patrné při zobrazování postav zvířat a složitých rostlin. To mohlo být způsobeno skutečnosti, že umělci měli pro svou práci k dispozici modely. Reliéf je plochý a stylizovaný, je vytvořené jasné oddělení od pozadí a vznikl efekt šerosvitu.\n\nComacini se stěhovali v 11. až 13. století do Maďarska, Anglie a Švédska. Toto stěhování bývá spojováno s úctíváním biskupa Zena z Verony, a následovánim jeho cest. Cechy mistrů z Como byly také předobrazem a příkladem pro pozdější družstva kameníků ve středověku.\n\nMezi lety 1050 a 1150 se podíleli na stavbách mnoha budov mimo Itálii. V Německu to byly románské dómy ve Freisingu, Königslutteru, Mainzu, Quedlinburgu, Regensburgu a Speyeru, kostely ve Straubingu, Schongau a Augsburgu. V Rakousku kostely Millstatt (1080), Gurk (1140 ), ve 12. století kostely Nonnberg, Michelbeuren a roku 1250 Kremsmünster. Ve Švýcarsku dómy v Basileji, Churu a Curychu. Písemný záznam o díle Comainů je znám ze sporu o mzdu s regensburským duchovním. Další důkaz o jejich práci je používání délkové míry 43,6 cm, která se jmenovala podle krále Liutpranda jako \"piede Liprando\".\n\n\n"}
{"id": "1494135", "url": "https://cs.wikipedia.org/wiki?curid=1494135", "title": "Klimatická bezpečnost", "text": "Klimatická bezpečnost\n\nKlimatická bezpečnost se zabývá vážným ohrožením bezpečnosti lidí, ekosystémů a rozvoje zemí v důsledku globálního oteplování. Snaží se klimatické změně přizpůsobit a zmírnit dopady.\n\nVědecké podklady ke změně klimatu zajistil Mezivládní panel pro změnu klimatu (IPCC), kterého se účastní vědci a instituce z celého světa. Jejich výsledky se stávají podkladem pro politická jednání a následná rozhodnutí.\n\nBěhem 70. a 80. let provedla skupina Jason, která se zabývá bezpečností, výzkum v oblasti změny klimatu. Změna klimatu byla identifikována jako multiplikátor hrozby, který může zhoršit již existující hrozby. Analýza 60 předešlých studií a 45 datových souborů ukázala, že „změna klimatu zvyšuje úbytek přírodních zdrojů způsobem, který může zvýšit pravděpodobnost devastace živobytí, nestabilitu státu, vysídlení lidí a masových úmrtí“.\n\nV roce 2015 vydal Bílý dům zprávu, která ukázala, že klimatické změny ohrožují některé pobřežní oblasti, a že měnící se Arktida představuje rizika pro ostatní části země, riziko pro infrastrukturu a zvyšuje nároky na vojenské zdroje. NATO v roce 2015 uvedlo, že změna klimatu je významnou hrozbou a „její kousnutí je již cítit“. \n\nV roce 2003 vypracovali Peter Schwartz a Doug Randall zprávu, která se zabývala potenciálními následky různých scénářů souvisejících s klimatem pro národní bezpečnost Spojených států.  \n\nVýzkum Národní rady pro výzkum (National Research Council) z roku 2013 zhodnotil důsledky náhlé změny klimatu, včetně následků na systém fyzického klimatu, přírodní systémy nebo lidské systémy. Autoři poznamenali: „Klíčovou charakteristikou těchto změn je, že změny mohou přijít rychleji, než by se očekávalo, plánovalo nebo vypočítalo, což vyvolává spíše reaktivnější než proaktivní způsoby chování.“\n\nStudie zjistily, že v důsledku extrémních vln horka dochází k vyšší úmrtnosti. Extrémní teplotní podmínky mohou negativně působit na lidskou termoregulaci. V budoucnu by rostoucí emise mohly vystavit asi 74% světové populace po dobu nejméně dvaceti dnů ročně smrtelným hrozbám způsobeným teplem po dobu nejméně dvaceti dnů ročně.\n\nČlánek z roku 2011 v časopise American Psychologist identifikoval tři třídy psychologických dopadů globální změny klimatu:\n\n\nMinimálně od roku 2010 začala americká armáda agresivně tlačit na využití obnovitelných zdrojů energie, aby snížila potřebu přepravy fosilních paliv. Na základě výroční zprávy NATO z roku 2015 plánuje aliance investovat do obnovitelných zdrojů energie a energetické účinnosti s cílem snížení rizika pro vojáky, a uvedení důvodů následků změny klimatu.\n\nIPCC - odborníci z mnoha zemí, podporovaní vládami, kteří shrnují vědecká poznání toho, co se s klimatem děje, jaké jsou dopady a ohrožení a jak lze bojovat, vydává komplexní zprávy a dokumenty o klimatické změně\n\nSummit Země - konference OSN o životním prostředí v Riu de Janeiru (1992), hlavní dohody Agenda 21, Deklarace Konference OSN o životním prostředí a rozvoji, Zásady obhospodařování lesů\n\nRámcová úmluva OSN o změně klimatu - z roku 1992, smluvními stranami země OSN, cílem \"...stabilizovat atmosférické koncentrace skleníkových plynů na takové hladině, která předejde nebezpečnému antropogennímu narušení klimatického systému\".\n\nKjótský protokol - původně do 2012, dohoda snižující emise, s pozitivním vlivem na EU, ale nikdy jej neratifikovaly USA\n\nPařížská dohoda - 2015, formuluje dlouhodobé cíle ochrany klimatu, aby se udrželo zvyšování globální teploty pod 2 °C, platí pro rozvinuté i rozvojové státy\n\nStrategický balíček 20-20-20 - evropský nástroj, jak do roku 2020 snížit skleníkové plyny o 20 % oproti 1990, zvýšit obnovitelné zdroje energie na 20% a zvýšit účinnost využívání energie o 20 %\n\nKlimatický a energetický rámec - od 2014 v EU, pro rok 2030 - snížit emise o 40 % oproti 1990, zvýšit podíl obnovitelných zdrojů energie na 27 %, zvýšit účinnost využívání energie o 27 %\n\n2050 Low Carbon Roadman - v roce 2050 by měly emise klesnout o 80 % oproti 1990\n\n"}
{"id": "1494136", "url": "https://cs.wikipedia.org/wiki?curid=1494136", "title": "Putzové z Adlersthurnu", "text": "Putzové z Adlersthurnu\n\nPutzové z Adlersthurnu (též \"de Turaquila\", či počeštěně \"z Orlí věže\") je někdejší panský rod původem ze Švábska. Putzové (Butzové) z Rolsbergu, ačkoli mají v rodovém erbu studnu, podobně jako Putzové z Adlersthurnu, oba rody zřejmě nejsou příbuzné.\n\nDo Čech přišel měšťan Tomáš Kornel Putz před rokem 1631. Sloužil jako hejtman v Poděbradech a Kolíně. Do panského stavu s erbem byl povýšen 28. srpna 1631 a začal se psát jako \"Putz de Turaquila\".\n\nV Čechách měli panství Mimoň, které zakoupil v roce 1651 Jan Putz z Adlersthurnu.\n\nTen měl dva syny: starší Jan František Edmund († před 1686) zemřel bez potomků, mladší Jan Ignác Dominik († 1718) byl přísedící a rada komorního soudu, nejvyšší mincmistr Království českého a poslední mužský potomek rodu.\n\nV roce 1650 byl Jan Putz za věrné služby státu císařem Leopoldem I. povýšen do říšského rytířského stavu s latinským predikátem \"de Turaquila\", což je překlad německého \"von Adlersthurn\", česky \"z Orlí věže\". Toho roku koupil statek Podsedice. Roku 1651 byl titulován \"vysoce urozeným římsko-císařským a uherským i českým královským majestátním císařským dvorním radou\" . 15. ledna 1651 koupil od zadlužené rodiny Zeidlerů již dříve zkonfiskované statky Mimoň a sousední Děvín. Sídlem vrchnosti i pro Děvínské panství se stala Mimoň. Tam postavil papírnu a roku 1655 založil při zřícenině kostela svatého Kříže v Mimoni špitál, ale stavbu již nestihl zahájit.\n\nRoku 1658 byl spolu se svým bratrem Markem († 1662) povýšen do říšského rytířského stavu a získal český inkolát. Zemřel ve 26. června 1660.\nJeho dva synové Jan František Edmund († před 1686) a Jan Ignác Dominik († 1718) mu u smrtelné postele museli slíbit, že kapli Božího hrobu i mimoňský špitál postaví sami. Sedm let po otcově smrti byla stavba Božího hrobu hotova a v roce 1679 byl dostavěn i špitál, v němž dnes sídlí mimoňské městské muzeum.\n\nSyn Jan Ignác Dominik, ženatý s Terezií Klárou Freislebenovou z Bischhofenu († 1707), v Mimoni dokončil stavbu kostela, postavil špitál vedle areálu Božího Hrobu, renovoval budovu fary. Dále rozšířil rodinné panství tím, že k Podsedicím přikoupil Dlažkovice a dal tam postavit zámek a také nový kostel ve Svébořicích. V Praze spolu se svou manželkou na popud arcibiskupa Jana Josefa Breunera založili a podporovali pražský klášter trinitářů s kostelem Nejsvětější Trojice ve Spálené ulici. Kromě toho zřejmě vlastnili dům v Praze na Zámeckých schodech (tzv. dům Švihovských) a na Malé Straně (dům U dvou zlatých kaprů). Jan Ignác Dominik Putz z Adlersthurnu zemřel v roce 1718 a je pochován vedle své manželky v katedrále sv. Víta. Jelikož neměli děti, odkázal v roce 1708 majetek rodu třem svým sestřenicím, dcerám svého zesnulého strýce Jana Marka Putze z Adlersthurnu, pána na Schrattenthalu v Rakousku a na Novém Veselí na Moravě.\n\nUniverzální dědičkou byla nejstarší z dcer Jana Marka Putze, Marie Terezie Isabela, od 26. května 1705 vdaná za svobodného pána Ludvíka Josefa z Hartigu ve Vídni s níž majetek Putzů z Adlersthurnu přechází na rod Hartigů. Její mladší sestra Marie Anna měla obdržet statky Podsedice a Dlažkovice a svojí nejmladší sestře Josefě měla vyplatit 30 000 florinů.\n\nRodový erb Putzů z Adlersthurnu náleží pravděpodobně mezi tzv. mluvící znaky: jméno Putz = latinsky \"puteus\" = jáma, studně. Je tvořen čtvrceným zlatým štítem, střídavě s polovinami černého orla (v 1. a ve 4. poli) a červené studně s okovem (v 2. a 3. poli). Orel symbolizuje říšskou hraběcí hodnost, a (hornická studna s okovy) má symbolizovat státnické postavení.\n\nStředový štítek je proveden v rakouských barvách (stříbrné břevno v červeném poli), někdy zdobený hraběcí korunkou. Klenoty jsou dva, na pravé přilbě to jsou černá orlí (orel – německy „Adler“) křídla s křížkem, na levé přilbě stříbrná věž (německy „Thurm“).\n\n\n"}
{"id": "1494139", "url": "https://cs.wikipedia.org/wiki?curid=1494139", "title": "Barmská cesta", "text": "Barmská cesta\n\nBarmská cesta byla strategická silnice, která spojovala Lashio ve východním Myanmaru (dříve Barma) a město Kchun-ming v čínské provincii Jün-nan. Silnice dlouhá 1154 km, vedoucí v obtížném horském terénu, vznikla v letech 1937–1939 na počátku čínsko-japonské války, když Japonci obsadili čínské pobřeží s přístavy a postupně chtěli obsadit celou Čínu. Stavbu spojenci s Číňany dokončili v roce 1939 a po tři roky sloužila zásobování čínské armády pod vedením generalissima Čankajška. Nicméně,v dubnu roku 1942 Japonci obsadili Barmu a s ní i výchozí bod Barmské cesty, Lashio. V reakci na obsazení Lashia začala vznikat Ledská cesta z indického Assamu až do Číny. Ambiciozní plán spojit Ledskou cestu s Barmskou cestou vedl americký generál Joseph Stilwell, přezdívaný Octový Joe. Začátkem roku 1945 se zásobovací cestu podařilo obnovit, avšak nikdy již neměla takovou důležitost, jako ve svých počátcích a dnes z ní zbývají jen stopy v krajině.\n\nKdyž roku 1937 Japonci obsadili většinu hlavních čínských přístavů, mezinárodní obchod a doprava byly zastaveny. Čína neměla jinou možnost, než využívat pozemní cesty. Jednou z hlavních takových spojnic byla Barmská cesta, dvouproudová silnice, stavěná mezi lety 1937–1938. Na její výstavbě se podílelo 200 tisíc čínských dělníků, kteří při výstavbě překonávali vysokohorská úbočí a řeky jako jsou Mekong a Salwin. S postupem japonských vojsk se Barmská cesta mohla pro Čankajška stát také cestou únikovou.\n\nRoku 1941, kdy na západě byla většina Evropy obsazena Německem, Japonci obsadili dvakrát větší území než Němci v Evropě. Obsazením Indočíny (dnešní Vietnam), odřízli druhou nejdůležitější pozemní zásobovací tepnu Číny a poté, ve snaze Čínu zcela odříznout, začali vyjednávat s Brity, tehdejšími kolonizátory Barmy, o uzavření Barmské cesty.\n\nJaponským útokem na Pearl Harbor vstoupily Spojené státy definitivně do druhé světové války. V únoru roku 1942 byl do Jihovýchodní Asie vyslán Joseph W. Stilwell s úkolem vybudovat Ledskou cestu. Rovněž se měl postarat o lepší kontrolu Čankajška a jeho jednotek. S postupujícími japonskými jednotkami Stilwell ustupoval na sever. S obsazením Leshia 29. dubna 1942 vzrostla nutnost vybudovat Ledskou cestu z Indie přes sever Barmy a napojit se na Barmskou cestu. Koncem roku 1942 vznikla letecká cesta zvaná \"The Hump\" (Hrb) – riskantní přelety amerických pilotů přes Himálaj, dopravující zásoby do Kchun-mingu a Čchung-čchingu. \"The Hump\" objemem transportovaného zboží nahradil z 90 procent Barmskou cestu. Ledská cesta (též Stilwellova cesta) byla dokončena v lednu 1945 a i po jejím otevřením zůstal \"Hump\" do konce války hlavní zásobovací cestou.\n"}
{"id": "1494144", "url": "https://cs.wikipedia.org/wiki?curid=1494144", "title": "Boosted", "text": "Boosted\n\nBoosted (dříve jako Boosted Boards) je americký výrobce elektrických skateboardů sídlící v Mountain View, Kalifornie. Firma byla založena v polovině roku 2012 s finanční podporou společnosti StartX. Společnost založili Sanjay Dastoor, John Ulmen a Matthew Tran, kteří na toto téma v roce 2013 vydali rozhovor pro TED.\n\nSpolečnost zahájila kampaň na Kickstarteru slibující prémiový elektrický skateboard nazvaný \"Boosted Board\", když se vybere 100 000 $. Kampaň získala obrovský úspěch a bylo vybráno přes 467 000 $.\n\nV roce 2014 byl původní Boosted Board přejmenován na Dual+ a byly oznámeny dva nové modely: Dual a Single. Dual a Single obdržely nový, vylepšený software.\n\n19. května 2016 byl představen Boosted Board 2. Mezi jeho funkce patří vyměnitelná baterie pro volitelnou baterii s prodlouženým dojezdem, odolnost proti vodě, kola 80 mm Orangatang Kegel, vylepšené Bluetooth a schopnost obsluhy a opravy desky uživatelem. Single model byl však zrušen.\n"}
{"id": "1494157", "url": "https://cs.wikipedia.org/wiki?curid=1494157", "title": "Dub u Libocké brány v oboře Hvězda", "text": "Dub u Libocké brány v oboře Hvězda\n\nDub u Libocké brány v oboře Hvězda je jediným památným dubem v oboře Hvězda, přestože tu mají dubové porosty z dřevin největší zastoupení (57 %). Dub zimní (\"Quercus petraea\") s křivolakými větvemi roste vpravo od hlavní cesty od Libocké brány k letohrádku, kousek za skupinou jírovců a před velkým dětským hřištěm vybudovaným v roce 2019.\n\n\nDub je až na několik suchých větví ve výborném stavu, ošetřovaný.\n\nPři vyhlášení za památný strom v roce 2002 byl tento dub zapsán jako dub letní a je takto oficiálně veden i v databázi Agentury ochrany přírody a krajiny, tedy v Digitálním registru ÚSOP. Podle aktualizace z roku 2015 je ale i tam v oddíle \"Údaje o jedincích\" uveden jako \"„Quercus petraea (Mattuschka) Liebl. (dub zimní)“\", a této botanické klasifikaci nasvědčují i v registru připojené fotografie listů – jsou zřetelně řapíkaté. V tom případě je jediným zástupcem svého druhu mezi památnými stromy Prahy.\n\nV oboře Hvězda jsou i další pozoruhodné stromy: buk u Břevnovské brány, buk dvoják, buk pod letohrádkem a u Libocké brány ještě skupina jírovců.\n\nNejbližšími zastávkami pražské MHD jsou stanice \"Obora Hvězda\" a \"Vypich\". \n\n"}
{"id": "1494158", "url": "https://cs.wikipedia.org/wiki?curid=1494158", "title": "Erin Richards", "text": "Erin Richards\n\nErin Richards (* 17. května 1986 Penarth, Wales, Spojené království) je velšská herečka.\n\nStudovala Royal Welsh College of Music & Drama a působila ve velšském televizním pořadu \"Mosgito\". Ve filmu debutovala v roce 2005, objevila se v několika nezávislých a krátkometrážních snímcích a v roce 2010 se představila také v britském seriálu \"Crash\". V následujících letech se již věnovala práci v Severní Americe. Roku 2011 hrála ve třech dílech americko-kanadského seriálu \"Cena za lidskost\", v dalším roce získala hlavní roli ve druhé řadě amerického sitcomu \"Breaking In\". V letech 2014–2019 působila v seriálu \"Gotham\". Objevila se také v několika filmech, například \"Open Grave\" či \"Tichý experiment\".\n\n"}
{"id": "1494161", "url": "https://cs.wikipedia.org/wiki?curid=1494161", "title": "Drienčany", "text": "Drienčany\n\nDrienčany jsou obec na Slovensku v okrese Rimavská Sobota.\n\n\n\n"}
{"id": "1494163", "url": "https://cs.wikipedia.org/wiki?curid=1494163", "title": "Jaroslav Gonda Kadlec", "text": "Jaroslav Gonda Kadlec\n\nJaroslav Gonda Kadlec (1. února 1914 Praha – 1. ledna 1989 Praha) byl český hudební skladatel, dirigent, fagotista a pedagog. \n\nV letech 1929–1936 absolvoval studium na Pražské konzervatoři hudby. Vystudoval fagot u prof. Josefa Fügera a skladbu u prof. Ladislava Skuhrovského.\n\n1932–1935 navštěvoval semináře u Bernardina Molináriho a kompoziční seminář u Ottoria Respighiho v Římě a Milanu (V té době dirigoval v opeře Palermo na Sicílii).\n\nV roce 1936 nastoupil k hudbě 28. pěšího pluku Praha-Vršovice, kde působil do roku 1938. \n\nV letech 1938–1942 působil jako dirigent bývalého Východočeského národního divadla v Pardubicích.\n\nPoté v letech 1942–1944 dirigoval v Nezávislém divadle v Praze.\n\nV pražském rozhlase působil v letech 1942–1947 skladatel a dirigent pro scénickou hudbu. Jeho skladby jsou ve zlatém fondu českého rozhlasu.\n\nV letech 1947–1948 dirigoval v opeře 5. Květen (dnešní státní opera Praha). \n\nBěhem let 1948–1949 založil dětskou operu v městě Warnsdorf.\n\nBěhem let 1956–1966 působil jako pedagog v hudební škole v Rakovníku.\n\nVlivem československé krize v letech 1948 prakticky až do jeho smrti v roce 1989 měl svobodné povolání. V tomto období vzniklo 38 scénických skladeb pro různá československá divadla, složil 5 komických oper a 3 zpěvohry pro dětské soubory. Jaroslav Gonda Kadlec věnoval svou hudebně-dramatickou tvorbu též dětem a mládeži.\n\n\n\n\n\n"}
{"id": "1494170", "url": "https://cs.wikipedia.org/wiki?curid=1494170", "title": "Igor Mitoraj", "text": "Igor Mitoraj\n\nIgor Mitoraj (26. března 1944, Oederan – 6. října 2014, Paříž) byl polský sochař narozený v Německu. Jeho typickými díly byly fragmenty tváří a postav, často v nadživotní velikosti a upomínající na antické a jiné starověké sochařství.\n\nVystudoval Akademii výtvarných umění v Krakově (absolvoval 1968), kde byl žákem Tadeusze Kantora. Poté studoval i na École Nationale Supérieure des Beaux-Arts v Paříži. V Paříži poté léta působil, ateliér měl i v italském městečku Pietransanta. (Pietransanta je známa jako město sochařů, kvůli kvalitnímu mramoru v okolí, pracoval zde i Michelangelo). Často pobýval též v Mexiku a Řecku, kde studoval techniky aztéckých a antických sochařů. Jeho sochy stojí v pařížské La Défense, v Římě, Miláně, Lausanne, Londýně, Krakově, v Scheveningenu nedaleko Haagu, ve Spojených státech i v Japonsku. Roku 2003 se vrátil do Polska, kde obdržel řadu ocenění a vyznamenání, mj. Řád znovuzrozeného Polska roku 2012.\n"}
{"id": "1494172", "url": "https://cs.wikipedia.org/wiki?curid=1494172", "title": "CIAM/NASA testovací model pro pevnostní zkoušky ve větrném tunelu", "text": "CIAM/NASA testovací model pro pevnostní zkoušky ve větrném tunelu\n\nCIAM/NASA testovací model je určený pro pevnostní zkoušky ve větrném tunelu. Bývá vyroben ze sklolaminátového kompozitu, s kovovým povrchem. Křidélka a řídicí plochy na testovacím modelu jsou vyrobeny z duralu. Materiál ze skelných vláken použitý k výrobě modelu byl předchůdcem využití uhlíkových vláken. Testování modelu bylo důležitým vývojovým stupněm k použití modernějších materiálů v letectví a kosmonautice.\n\nZřejmě identické testovací modely byly použity v testech prováděných ve větrném tunelu laboratoře NASA Langley Research Center v USA. Jeden kus modelu je zde i v současnosti. Testovací model rakety, společně s projektem Kholod/Cholod, byl prvním společným projektem SSSR a USA po ukončení studené války.\n\n\n\nV roce 2017 došlo k vydražení jednoho CIAM/NASA modelu pro pevnostní zkoušky v aukční síni Sotheby's, v New Yorku. Vydražený model pochází ze sbírky raketového inženýra, odborníka na pohony scramjet profesora Alexandra Roudakova.\n\nTestovací modely bývají předmětem i jiných aukcí, v roce 2019 od Aukční společnosti Breker, Kolín nad Rýnem, Německo, s vyvolávací cenou 12000 €.\n\nV rámci rozpočtu určeného na vývoj projektu vznikl i projekt Cholod (Холод) – raketa s pohonem typu scramjet, vytvořená za účelem překonání rychlosti 5,75 Ma.\n"}
{"id": "1494178", "url": "https://cs.wikipedia.org/wiki?curid=1494178", "title": "Dubno (okres Rimavská Sobota)", "text": "Dubno (okres Rimavská Sobota)\n\nDubno je obec na Slovensku v okrese Rimavská Sobota.\n\n\n"}
{"id": "1494180", "url": "https://cs.wikipedia.org/wiki?curid=1494180", "title": "Agia Napa", "text": "Agia Napa\n\nAgia Napa ( Αγία Νάπα) je obec v distriktu Famagusta na Kypru, která má obyvatel. Nachází se na jihovýchodním pobřeží ostrova nedaleko mysu Greko v oblasti nazývané Kokkinochoria (červené vesnice) podle červeně zbarvené půdy.\n\nNázev města znamená „svatá rokle“. Je spojen s nálezem ikony Panny Marie, který vedl za benátské nadvlády ve 12. století k založení kláštera. Osada vznikla u kláštera okolo roku 1790 a byla nevýznamnou rybářskou vesnicí až do sedmdesátých let, kdy se sem v důsledku turecké invaze přemístili turisté z resortů v severní části ostrova.\n\nAgia Napa je největším turistickým letoviskem na Kypru. Za rok 2018 se zde objevilo okolo 700 000 zahraničních návštěvníků, většinu z nich tvořili Rusové, Britové a Švédové. Nachází se zde 27 pláží, z toho 14 má modrou vlajku, nejnavštěvovanější z nich je Nissi. Agia Napa má množství barů a diskoték, námořní muzeum, akvapark a sochařský park, od roku 1985 se zde každoročně v září koná velký mezinárodní kulturní festival.\n\nMísto je známé také díky legendě o mořském netvoru. \n\n"}
{"id": "1494187", "url": "https://cs.wikipedia.org/wiki?curid=1494187", "title": "La Ligua", "text": "La Ligua\n\nLa Ligua (historicky \"Villa de Santo Domingo de Rozas de La Ligua\", oficiálně Ilustre municipalidad Comuna de La Ligua) je město a obec v chilském regionu Valparaíso. Jedná se o hlavní město provincie Petorca. Město se nachází 150 km severně od hlavního města Santiaga de Chile a 110 km severně od Valparaísa, protéká jím stejnojmenná řeka. Obývá jej 35 390 obyvatel (2017).\n\nNázev \"La Ligua\" je odvozen z indiánských slov, pravděpodobně z mapučského \"Liwen\", které znamená „záře“ či „východ slunce“. Město bylo založeno 21. června 1754 tehdejším chilským guvernérem Domingem Ortizem de Rozas.\n\nMěsto je tvořeno kromě městského centra různými vesnicemi v okolí – Valle Hermoso, Longotoma, Placilla, La Chimba, Quinquimo, Jaururo, Quebradilla, Casas Viejas Huaquén, Los Hornos, Trapiche, Pichicuy, Los Quinquelles, Los Molles a La Higuera. Na západ od města se nacházejí letoviska na pobřeží Tichého oceánu Papudo, Zapallar a Maitencillo, východně od města leží v horském údolí obec Cabildo.\nMěstem prochází státní silnice (dálnice) číslo 5 (Panamericana), ze které odbočují regionální silnice E-35, E-39, E-30 a E-253. Ve městě leží autobusový terminál, který je obsluhován dálkovými autobusy směřujícími zejména do Santiaga, Valparaísa, Viñi del Mar, Los Vilos, La Sereny a Quilloty. Z centra města do okolních vesnic směřují zejména mikrobusy a kolektivní taxi.\n\nMezi významné místní produkty patří – různé druhy cukrovinek plněné manjarem (hmota ze slazeného kondenzovaného mléka), tyto cukrovinky jsou často prodávány pouličními prodejci, případně stánkaři podél procházející dálnice 5. Na území obce se nachází u vesnice Los Molles přírodní park Puquén.\n\n\n"}
{"id": "1494194", "url": "https://cs.wikipedia.org/wiki?curid=1494194", "title": "Sappada", "text": "Sappada\n\nSappada je komuna (obec) v územním spolku obcí Carniav italském regionu Furlánsko-Julské Benátsko.\n\nLeží v nadmořské výšce 1250 m na jižních svazích hory Peralba, patřící do Karnských Alp, v blízkosti hranic s Rakouskem, asi 130 kilometrů severně od Benátek a asi 60 kilometrů severovýchodně od Belluna. Obcí protéká řeka Piava, která v její blízkosti pramení. 1. ledna 2018 žilo v Sappadě 1 315 obyvatel na celkové rozloze 62,6 kilometrů čtverečních.\n\nSappada je německý jazykový ostrov v Itálii a hraničí s obcemi: Forni Avoltri, Prato Carnico, Santo Stefano di Cadore a Vigo di Cadore.\n\nAčkoli byla Sappada dlouho součástí italského regionu Benátsko, byla částí historické oblasti Carnie ve Furlánsku. V roce 2008 oficiálně požádala, aby se stala součástí Furlánska a Julského Benátska. Podle italské ústavy mají obce sousedící s jinými regiony nebo provinciemi právo požádat o začlenění do sousedního subjektu. Obecní rada Sappady využila této možnosti a požádala autonomní oblast Furlánsko a Julské Benátsko o připojení. V září 2010 přijala rada regionu požadavek obce. Italský parlament schválil začlenění Sappady do Furlánska a Julského Benátska dne 22. listopadu 2017.\n"}
{"id": "1494197", "url": "https://cs.wikipedia.org/wiki?curid=1494197", "title": "RWD-9", "text": "RWD-9\n\nRWD-9 byl polský sportovní letoun z roku 1934, postavený týmem RWD.\n\nLetoun RWD-9 byl dalším pokračováním úspěšného letounu RWD-6, který zvítězil v mezinárodní soutěži, v III. ročníku Challenge de Tourisme 1932. Oproti typu RWD-6 bylo podstatně zesíleno křídlo. RWD-9 byl speciálně navržen pro IV. ročník mezinárodní soutěže Challenge International de Tourisme, která se konala ve Varšavě na přelomu srpna a září 1934. Postavili ho Stanisław Rogalski a Jerzy Drzewiecki z týmu RWD v dílnách DWL ve Varšavě. Pro splnění nových pravidel soutěže bylo nové letadlo navrženo jako čtyřmístné, se zvýšenou hmotností, výkonem motoru a ještě lepšími schopnostmi pro krátký start a přistání.\n\nPrvní prototyp RWD-9 byl dokončen v říjnu 1933 ještě s motorem Menasco o výkonu 195 kW/265 koní a poprvé vzlétl 4. prosince 1933. V lednu 1934 byl vybaven československým devítiválcovým hvězdicovým motorem Walter Bora (vzletový výkon 162 kW/220 koní) a na jaře 1934 s nově postaveným polským hvězdicovým motorem Škoda GR-760 (vzletový výkon 213 kW/290 koní), který vytvořil Stanisław Nowkuński z továrny Zakłady Škoda ve Varšavě. V roce 1934 bylo postaveno 8 RWD-9: 4 RWD-9W s motorem Walter Bora (registrace: SP-DRA, SP-DRB, OK-AMC, OK-AMD) a 4 RWD-9S s motorem Škoda GR-760 (registrace: SP-DRC -DRD, -DRE, -DRF). RWD-9W měl slabší výkon ve srovnání s RWD-9S.\n\nPolský tým pro soutěž Challenge využil celkem pět letounů RWD-9, zbývající dva si objednal československý tým prostřednictvím Ministerstva veřejných prací (OK-AMC, OK-AMD). Oba byly zapsány do leteckého rejstříku ve stejný den, necelý měsíc před soutěží (10.8.1934). Československý letoun OK-AMC (pilot kpt. Pavel Pochop, st. č. 53) při tréninku na soutěž havaroval a před soutěží již stroj nebyl opraven. V samotné soutěži Challenge, která se konala ve dnech 28. srpna - 16. září 1934, obsadila polská RWD-9S první (pilot Jerzy Bajan, SP-DRD, st. č. 71) a druhé místo (pilot Stanisław Płonczyński, SP-DRC, st. č. 75). Poláci vyhráli mimo jiné proti německým celokovovým jednoplošníkům Messerschmitt Bf 108 a Fieseler Fi 97. Další polští piloti se stroji RWD-9 obsadili 7. (pilot Buczynski, RWD-9S, st. č. 72) a 15. místo (pilot Skrzypiňski, RWD-9W, SP-DRB, st. č. 76). Československý RWD-9W (OK-AMD) obsadil 8. místo (pilot Jan Anderle, st. č. 54). Polský letoun RWD-9W (pilot Florjanowicz, SP-DRA) soutěž nedokončil. Letouny RWD-9 obsadily na této soutěži 1., 2., 7., 8. a 15. místo, což z 34 startujících a 19, kteří soutěž dokončili, byl výborný výsledek.\nSportovní a turistický letoun RWD-9 byl čtyřmístný hornoplošník smíšené konstrukce. Dřevěná křídla byla na každé straně vyztužena jedním párem vzpěr ve tvaru V. V trupu svařeném z ocelových trubek a potaženém plátnem byla prostorná kabina pro 4 osoby, po dvou vedle sebe. Kabina měla troje dvířka, otevíratelná okénka, topení, větrání, regulovatelná sedadla s pneumatickým polštářováním, elektrické osvětlení. Před předními sedadly bylo zdvojené řízení. Za kabinou byl prostor pro zavazadla. Odpérovaný, kapotovaný podvozek byl brzděn brzdami Bendix.\n\nMotor Walter Bora byl namontován na motorovém loži s gumovými tlumiči a byl zakrytován prstencem Townend. Vrtule Letov byla kovová, na zemi stavitelná. Benzínové nádrže byly umístěny v křídlech a v trupu za kabinou.\n\nPo Challenge 1934 byl letoun RWD-9 používán sportovním letectvím. V roce 1935 byly dva z nich (SP-DRA, -DRB) prodány do Španělska a třetí SP-DRE do francouzského institutu CEMA (Centre d'Essais de Matériels Aériens, Testovací centrum pro letecká zařízení), ve Villacoublay (označení: F-AKHE). Letoun s imatrikulací SP-DRC 16. července 1936 narazil v Gdaňském zálivu na hladinu Baltského moře při nízkém letu. Posádka zahynula, pilot kpt. Aleksander Łagiewski, generál Gustaw Orlicz-Dreszer a fotbalista Polonie Warszawa Stefan Loth. Zbývající dva polské RWD-9S byly použity v polském Aero Clubu (SP-DRF později havaroval). Španělské letadlo bylo používáno jako spojovací letadlo na straně republikánské armády během španělské občanské války.\n\nLetouny s československou imatrikulací byly využívány do prosince 1937 (OK-AMD) resp. do října 1939 (OK-AMC), kdy byly vymazány z leteckého rejstříku.\n\n\nÚdaje podle\n\n\n\n"}
{"id": "1494204", "url": "https://cs.wikipedia.org/wiki?curid=1494204", "title": "Adriana Negreteová", "text": "Adriana Negreteová\n\nAdriana Ivonne Negreteová Ortízová (* 6. ledna 1984 Ciudad de México) je bývalá mexická zápasnice – judistka.\n\nVrcholově se připravovala v Ciudad de México ve sportovním tréninkovém centru CONADE. V mexické ženské reprezentaci se pohybovala od roku 2001 v pololehké váze do 52 kg. V roce 2004 a 2008 se na olympijské hry nekvalifikovala. Sportovní kariéru ukončila v roce 2010. \n\nJe vdaná za francouzského judistu Baptiste Rinsanta. Žije v Paříži.\n\n\n"}
{"id": "1494205", "url": "https://cs.wikipedia.org/wiki?curid=1494205", "title": "Utut Adianto", "text": "Utut Adianto\n\nUtut Adianto Wahyuwidayat (* 16. března 1965, Jakarta, Indonésie) je indonéský šachový velmistr a politik. Je jedním z nejlepších indonéských šachových hráčů. Jeho Elo dosahuje hodnoty 2556.\n\nUtut Adianto se naučil hrát šachy ve věku šesti let. Vyhrál Juniorský šachový šampionát Jakarty ve věku 12 let. V roce 1982 vyhrál mistrovství Indonésie. V roce 1986 získal titul velmistra a stal se nejmladším indonéským šachovým hráčem který tento titul získal. Mezi lety 1995 a 1999 si Adianto udržoval hodnotu Elo kolem 2600.\n\nUtut Adianto je předseda Indonéské šachové federace (PERCASI). S indonéskými trenéry zde založil šachovou školu.\n\nV roce 2005 mu FIDE udělila titul \"Senior Trainer\" (nejvyšší trenérské ocenění).\n\nDne 9. května 2009 byl zvolen do Rady lidových zástupců, dolní komory indonéského dvoukomorového parlamentu. Dne 20. března 2018 se stal místopředsedou orgánu.\n\n"}
{"id": "1494210", "url": "https://cs.wikipedia.org/wiki?curid=1494210", "title": "Tadeusz Ajdukiewicz", "text": "Tadeusz Ajdukiewicz\n\nTadeusz Ajdukiewicz (1852, Wieliczka – 9. ledna 1916, Krakov) byl polský malíř, představitel realismu. Proslul bitevními scénami a obrazy koní. Byl též žádaným portrétistou a krajinářem.\n\nVystudoval malbu na Krakovské škole výtvarných umění (\"Szkoła Rysunku i Malarstwa\"), kde ho vedl Władysław Łuszczkiewicz. Později se učil ještě ve Vídni a v Mnichově, kde navštěvoval \"Akademie der Bildenden Künste München\" i ateliér svého krajana Józefa Brandta. Poté pracoval v Paříži. Spolu se šlechticem Władysławem Branickim podnikl cestu na Blízký východ. Po návratu žil ve Vídni, kde pracoval pro řadu významných šlechticů i pro císařský dvůr. To mu zajistilo pověst u jiných dvorů, takže pracoval pro prince z Walesu, pro osmanského sultána i pro dvory v Sofii, Petrohradě a Bukurešti. Po vypuknutí první světové války se vrátil do Polska a navzdory již vyššímu věku se nechal odsvést a padl na frontě nedaleko Krakova.\n\nJeho bratranec Zygmunt Ajdukiewicz byl rovněž realistickým malířem.\n"}
{"id": "1494215", "url": "https://cs.wikipedia.org/wiki?curid=1494215", "title": "Lenia Ruvalcabaová", "text": "Lenia Ruvalcabaová\n\nLenia Fabiola Ruvalcabaová Álvarezová (* 23. dubna 1986 Guadalajara) je mexická zápasnice – judistka, která kvůli své oční vadě startuje převážně v soutěžích parajuda. Je paralympijskou vítězkou z roku 2016.\n\nS judem začínala v 12 letech v rodné Guadalajaře. Kvůli své silné dalekozrakosti startuje na mezinárodních soutěžích převážně v parajudu. V roce 2008 vybojovala bronzovou medaili na paralympijských hrách v Pekingu. V roce 2012 skončila na paralympijských hrách v Londýně pod stupni vítězů na děleném 5. místě. V roce 2016 získala zlatou medaili na paralympijských hrách v Riu.\n\n\n"}
{"id": "1494219", "url": "https://cs.wikipedia.org/wiki?curid=1494219", "title": "Tornabuoniové", "text": "Tornabuoniové\n\nTornabuoniové je původně šlechtický rod z Florencie, který se koncem 14. století vzdal svého jména Tornaquinci, šlechtického stavu i erbu, aby získal výhody prostého občana Florencie. Členové rodu se věnovali obchodu a bankovnictví. Spojenectví s Medicejskými bylo utuženo sňatkem Lucrézie s Pierem Dnavým. \n\nGiovanni Tornabuoni byl objednavatelem fresek v kostele Santa Maria Novella, na nichž Domenico Ghirlandaio zachytil tváře členů rodiny.\n"}
{"id": "1494220", "url": "https://cs.wikipedia.org/wiki?curid=1494220", "title": "Porte du Temple", "text": "Porte du Temple\n\nPorte du Temple (tj. \"Templářská brána\") bylo označení pro dvě bývalé brány v Paříži, které byly součástí městských hradeb. Starší nechal vystavět král Filip II. August, druhá vznikla z nařízení Karla V. Jejich název byl odvozen od templářského sídla, které se rozkládalo za hradbami tehdejšího města.\nV roce 1190 Filip II. August nařídil stavbu nových hradeb na ochranu hlavního města. Část na pravém břehu byla dokončena v roce 1210. Hradby měly původně 12 bran. V roce 1280 nechal Filip IV. Sličný prorazit v hradbách nové brány. Jedna z nich vznikla v ose současné ulice \"Rue du Temple\" v prostoru domů č. 69–71 a č. 60–62 (). Dostala jméno podle kláštera templářů, který v těchto místech přiléhal k městským hradbám. Též se nazývala \"Porte Sainte-Avoie\" podle nedalekého ženského kláštera. Tato první brána byla zbořena kolem roku 1535.\n\nKarel V. nařídil v roce 1356 výstavbu nových hradeb, které měly na pravém břehu nahradit starší opevnění Filipa II. Augusta. Nové hradby měly pouze šest bran. Nová brána s názvem Porte du Temple byla umístěna u křižovatky \"Rue Meslay\" (tehdy \"Rue du Rempart\") a \"Rue du Temple\" (). Brána byla postavena kolem roku 1380 a přestavěna v roce 1460. V roce 1558 byla začleněna do severozápadního konce bastionu, který však nebyl nikdy zcela dokončen. Brána byla chráněna širokým příkopem a padacím mostem.\n\nBrána byla během náboženských válek uzavřena a zůstala tak až do roku 1606. Byla zbořena spolu s hradbami kolem roku 1678 a na jejich místě vznikly bulváry.\n"}
{"id": "1494221", "url": "https://cs.wikipedia.org/wiki?curid=1494221", "title": "Parýzek", "text": "Parýzek\n\nParýzek je osada, která patří do obce Soběšice v okrese Klatovy, nachází se v katastrálním území \"Soběšice u Sušice\". Patří k ní ještě osada U Poulů.\n\nV Parýzku se vlévá Růžďský potok do Novosedelského potoka. Východně od Parýzku leží vesnice Lhota pod Kůstrým a osada U Matějů (část obce Nová Ves), jižně od Parýzku leží samota Růždí, patřící k Malči. Vesnicí prochází silnice III. třídy č. III/17220, která spojuje Novou Ves se silnicí II. třídy II/172 vedoucí do Strašína. Jihozápadně od vesnice se v lese nachází pomník (krucifix zasazený do kamene) Emila Antona Lamberka, který zde byl při honu postřelen. K pomníku vede od roku 2019 \"naučná stezka hajného Nasse\".\n\n"}
{"id": "1494222", "url": "https://cs.wikipedia.org/wiki?curid=1494222", "title": "Jaime Murray", "text": "Jaime Murray\n\nJaime Murray (* 21. července 1976 Londýn, Anglie, Spojené království) je anglická herečka.\n\nJe dcerou anglického herce Billy Murrayho. Po roce 2001 se objevovala v britských televizních seriálech, v letech 2004–2007 působila v hlavní roli v seriálu \"Podfukáři\". Po přestěhování do Los Angeles se začala prosazovat v americké televizi, jejím debutem byl v roce 2007 seriál \"Dexter\", v jehož deseti dílech ztvárnila postavu Lily Westové. Hlavní role si zahrála v seriálech \"Valentine\" (2008–2009), \"\" (2011) a \"Defiance\" (2013–2015), ve významných vedlejších rolích se představila v seriálech \"\" (2009), \"Skladiště 13\" (2010–2014), \"Nebezpečná identita\" (2011–2012), \"Bylo, nebylo\" (2016–2017), \"The Originals\" (2018) a \"Gotham\" (2019).\n\nV roce 2014 se vdala za Bernieho Cahilla, podnikatele a manažera v zábavním průmyslu.\n\n"}
{"id": "1494226", "url": "https://cs.wikipedia.org/wiki?curid=1494226", "title": "Laura Donnelly", "text": "Laura Donnelly\n\nLaura Donnelly (* 20. srpna 1982 Belfast, Severní Irsko, Spojené království) je severoirská herečka.\n\nV britské televizi debutovala v roce 2005 v seriálu \"Sugar Rush\", ve vedlejších rolích se v následujících letech představila i v dalších seriálech, např. \"Casualty\", \"Hex\" či \"Merlin\". V roce 2012 hrála v americkém seriálu \"Pohřešovaný\" a o rok později se objevila v irsko-britském seriálu \"Pád\". Mezi lety 2014 a 2017 působila v seriálu \"Cizinka\", roku 2016 ztvárnila Elvinu v seriálu \"\". Hrála také v několika filmech, např. \"Dread\" (2009), \"\" (2015) či \"Tolkien\" (2019), a působí také v divadle.\n\n"}
{"id": "1494231", "url": "https://cs.wikipedia.org/wiki?curid=1494231", "title": "Amentet", "text": "Amentet\n\nAmentet (jinak též \"Ament\", \"Amentent\", \"Imentit\" nebo \"Imentet\"; ve významu \"Ona západu\") byla staroegyptskou bohyní západu. Byla zobrazována jako žena v bílých šatech a na hlavě měla sedícího sokola. Ač nebyla nikdy oficiálně uctívána, zmínky o ní se objevují v mnoha chvalozpěvech i v pasážích Egyptské knihy mrtvých.\n\nByla bohyní zemí na západ od Egypta , reprezentovala též nekropole západně od Nilu. Byla družkou boha Aqena, jenž byl průvodcem Rea na jeho každodenní plavbě skrz podsvětí a ochránce jeho noční lodi \"Mesektet\".\n"}
{"id": "1494233", "url": "https://cs.wikipedia.org/wiki?curid=1494233", "title": "Shelayna Oskan-Clarke", "text": "Shelayna Oskan-Clarke\n\nShelayna Oskan-Clarke (* 20. ledna 1990) je britská atletka, která se specializuje na běh na 800 metrů, halová mistryně Evropy na této trati z roku 2019.\n\nNa světovém šampionátu v Pekingu v roce 2015 doběhla pátá ve finále běhu na 800 metrů. V roce 2017 získala na halovém mistrovství Evropy stříbrnou medaili v této disciplíně. O rok později na světovém halovém šampionátu doběhla ve finále běhu na 800 metrů třetí. V roce 2019 se stala halovou mistryní Evropy na této trati.\n\n"}
{"id": "1494234", "url": "https://cs.wikipedia.org/wiki?curid=1494234", "title": "Soirée Garcíaová", "text": "Soirée Garcíaová\n\nSoirée Garcíaová Meléndezová (* 19. června 1983 Monterrey) je bývalá mexická zápasnice – judistka.\n\nVrcholově se připravovala v Ciudad de México ve sportovním tréninkovém centru CONADE. V mexické ženské reprezentaci se pohybovala od roku 2001. V roce 2004 se v pololehké váze do 52 kg nekvalifikovala na olympijské hry v Athénách. Od roku 2005 startovala v lehké váze do 57 kg.\n\nV roce 2002 měla v prosinci na Středoamerických a karibských hrách v San Salvadoru pozitivní nález na steroid nandrolon. Podařilo se jí však zpochybnit výsledek zkoušky a vyhla se dvouletému zákazu startu.\n\n\n"}
{"id": "1494236", "url": "https://cs.wikipedia.org/wiki?curid=1494236", "title": "Jiří Šedý", "text": "Jiří Šedý\n\nJiří Šedý (* 1980 Praha) je český stomatolog, anatom, neurovědec, spisovatel hororu a popularizátor vědy.\n\nVystudoval obor všeobecné lékařství, obor zubní lékařství a obor MBA, následně obhájil titul Ph.D. Je členem Academy of Dentistry International (FADI) a International College of Dentists (FICD). Působí v stomatologické praxi v Praze a na Ústavu normální anatomie na Lékařské fakultě Univerzity Palackého v Olomouci.\n\n\n"}
{"id": "1494237", "url": "https://cs.wikipedia.org/wiki?curid=1494237", "title": "Ana Peleteiroová", "text": "Ana Peleteiroová\n\nAna Peleteiroová (* 2. prosince 1995) je španělská atletka, halová mistryně Evropy v trojskoku z roku 2019.\n\nV roce 2012 se stala juniorskou mistryní světa v trojskoku. V následující sezóně vybojovala třetí místo na juniorském mistrovství Evropy. Rovněž bronzovou medaili získala na halovém mistrovství světa v roce 2018. Zatímní vrcholný úspěch pro ni znamená titul halové mistryně Evropy v této disciplíně v roce 2019.\n\n"}
{"id": "1494240", "url": "https://cs.wikipedia.org/wiki?curid=1494240", "title": "Adriana Ángelesová", "text": "Adriana Ángelesová\n\nAdriana Ángelesová Lozadaová (* 19. ledna 1979 Pachuca de Soto) je bývalá mexická zápasnice – judistka.\n\nS judem začínala ve 11 letech v rodném Pachuca de Soto. V mexické ženské reprezentaci se pohybovala od roku 1998 v superlehké váze do 48 kg. V roce 2000 pro Mexiko nevybojovala účasnickou kvótu na olympijské hry v Sydney. Kanadský olympijský výbor však kvůli zranění nenominoval Carolyne Lepageovou a účastnická kvóta tak propadla ve prospěch Mexika. Mexický olympijský výbor jí vzápětí nominoval na olympijské hry jako první mexickou účastnici judistických soutěží. Do Sydney přijela výborně připravena. Po úvodní výhře na ippon nad Finkou Maarit Kalliovou technikou o-uči-gari, prohrála ve druhém kole těsně na koku se Španělkou Vanesou Arenasou. S reprezentací se rozloučila záhy v roce 2002 s ukončením studií na vysoké škole. Jejím manželem je mexický fotbalista César Saldívar.\n\n\n"}
{"id": "1494243", "url": "https://cs.wikipedia.org/wiki?curid=1494243", "title": "Smrt přichází na úsvitu", "text": "Smrt přichází na úsvitu\n\nSmrt přichází na úsvitu je válečná románová reportáž slovenského spisovatele Emila Kadnára, jejíž hrdinou je někdejší slovenský pilot a náčelník štábu Čapajevova partyzánského sboru Ľudovít Kukorelli.\n\nAnotace ze zadní strany obálky reportáž vystihuje takto:\nZe slovenského rukopisného originálu pořídila český překlad Božena Bednářová; ten vydali v pražském Magnetu (rok 1971) ve stejnojmenné periodické řadě (knižnici) jako 6. svazek jejího 7. ročníku. Za návrhem obálky stál Luděk Buriánek, knihu redigoval Gustav Hajčík. Brožovaný výtisk vytiskl národní podnik Naše vojsko, Praha.\n\n"}
{"id": "1494247", "url": "https://cs.wikipedia.org/wiki?curid=1494247", "title": "James Harris, 3. hrabě z Malmesbury", "text": "James Harris, 3. hrabě z Malmesbury\n\nJames Howard Harris, 3. hrabě z Malmesbury (\"James Howard Harris, 3rd Earl of Malmesbury, 3rd Viscount Fitzharris, 3rd Baron Malmesbury\") (25.března 1807, Londýn, Anglie – 17. května 1889, Londýn, Anglie) byl britský politik, významný představitel Konzervativní strany ve Sněmovně lordů v 19. století. V několika vládách zastával různé funkce, dvakrát byl ministrem zahraničí.\n\nPocházel ze šlechtického rodu, byl synem politika 2. hraběte z Malmesbury. Studoval v Etonu a Oxfordu, poté cestoval po Evropě. V roce 1841 byl krátce členem Dolní sněmovny, téhož roku po otci zdědil šlechtické tituly a vstoupil do Sněmovny lordů (do té doby jako otcův dědic užíval titul \"vikomt Fitzharris\"). V letech 1852 a 1858-1859 byl ministrem zahraničí, od roku 1852 zároveň členem Tajné rady. Jako přítel Napoleona III. přispěl v roce 1852 k uznání Francouzského císařství. V dalších konzervativních vládách byl lordem strážcem tajné pečeti (1866-1868 a 1874-1876), v letech 1868-1869 byl mluvčím konzervativní opozice ve Sněmovně lordů. V politice patřil k přísným zastáncům konzervativního směru a patřil k vůdcům Konzervativní strany v Horní sněmovně, jeho působení ve vládních úřadech ale nezanechalo výraznější stopy. V roce 1859 obdržel Řád lázně. V letech 1844-1845 vydal rozsáhlé deníky a korespondenci svého významného předka 1. hraběte z Malmesbury.\n\nByl dvakrát ženat, jeho první manželkou byla Corisande Bennet (1807-1876), dcera 5. hraběte z Tankerville, podruhé se oženil v roce 1880 se Susan Hamilton (1854-1935), která byla bezmála o padesát let mladší. Nezanechal potomstvo, titul hraběte zdědil synovec Edward James Harris (1842-1899).\n\nJeho mladší bratr Sir Edward Alfred Harris (1808-1888) sloužil u námořnictva a dosáhl hodnosti admirála. Po Jamesově nástupu do funkce ministra zahraničí vstoupil do diplomatických služeb a byl dlouholetým britským vyslancem ve Švýcarsku (1858-1867) a Nizozemí (1867-1877).\n\nRodovým sídlem je od roku 1660 zámek \"Malmesbury House\" (Wiltshire), který má svou současnou podobu z přestavby na přelomu 17. a 18. století.\n\n"}
{"id": "1494248", "url": "https://cs.wikipedia.org/wiki?curid=1494248", "title": "Rufus Isaacs", "text": "Rufus Isaacs\n\nRufus Daniel Isaacs, 1. markýz z Readingu (\"Rufus Daniel Isaacs, 1st Marquess of Reading, 1st Earl of Reading, 1st Viscount Reading and Erleigh, 1st Baron Reading\") (10. října 1860, Londýn, Anglie – 30. prosince 1935, Londýn, Anglie) byl britský státník, právník a diplomat židovského původu. Zastával vysoké funkce v justici, poté byl místokrálem v Indii (1921-1926) a krátce ministrem zahraničí (1931), v politice patřil k liberálům. Jako prostý občan se vypracoval až k druhému nejvyššímu titulu šlechtické hierarchie, jeho titul markýze (1926) je zároveň posledním markýzátem uděleným mimo královskou rodinu, v tomto ohledu dosáhl také vrcholného postavení jako Žid.\n\nPocházel z židovské obchodnické rodiny, která žila v Anglii od počátku 18. století. Narodil se do početné rodiny Josepha Isaacse (1832-1908), měl devět sourozenců, jeho strýc Sir Henry Isaacs (1830-1909) byl lord mayorem v Londýně (1889-1890). Vystudoval práva a od mládí pracoval pro rodinnou firmu, později se prosadil jako úspěšný právník, od roku 1898 byl královským justičním radou (\"Queen's Counsel\"). V letech 1904-1913 byl členem Dolní sněmovny za liberály (v parlamentu zastupoval město Reading, od jehož názvu byly později odvozeny Isaacsovy šlechtické tituly). V roce 1910 byl nejvyšším státním zástupcem (\"solicitor general\"), později korunním právním zástupcem (\"attorney general\", 1910-1913), v roce 1910 byl zároveň povýšen do šlechtického stavu s titulem \"Sir\". V roce 1911 byl jmenován členem Tajné rady a od roku 1912 zasedal ve vládě. V letech 1913-1921 byl nejvyšším sudím pro Anglii a Wales. V roce 1914 získal titul barona a vstoupil do Sněmovny lordů. Za první světové války zasedal ve společné britsko-francouzské komisi, která měla za úkol zajistit finanční pomoc ve Spojených státech. Se zvláštním statutem vysokého komisaře působil v roce 1917 v severní Americe, v roce 1918 byl krátce velvyslancem ve Spojených státech. Během první světové války byl postupně povýšen na vikomta (1916) a hraběte (1917).\n\nV letech 1921-1926 byl generálním guvernérem a místokrálem v Indii. Zde původně prosazoval smířlivou politiku, ale nakonec sáhl k represívním opatřením proti národnostním nepokojům a v roce 1922 nechal zatknout Gándhího. Po návratu z Indie byl povýšen na markýze z Readingu (1926). Indickým záležitostem se nadále věnoval z pozice člena Sněmovny lordů a v roce 1935 byl členem komise pro vypracování nového zákona o Indii (\"Government of India Act\"). V roce 1931 byl krátce britským ministrem zahraničí, ve Sněmovně lordů pak v letech 1931-1935 vedl frakci liberálů. V letech 1934-1935 zastával čestný post lorda strážce pěti přístavů.\n\nBěhem své kariéry získal Viktoriin řád (1911) a velkokříž Řádu lázně (1915), v Indii obdržel Řád Indické říše (1921).\n\nByl dvakrát ženatý, jeho první manželkou byla Alice Edith Cohenová (1866-1930) ze známé židovské rodiny. Po boku manžela se přes své zdravotní problémy aktivně angažovala ve veřejném životě a v charitě, byla nositelkou Řádu britského impéria. Podruhé se oženil v roce 1931 se Stellou Charnaudovou (1894-1971). Dědicem titulů byl jediný syn z prvního manželství Gerald Rufus Isaacs, 2. markýz z Readingu (1889-1960), který v mládí sloužil v armádě a po druhé světové válce zastával funkce na ministerstvu zahraničí.\n\n"}
{"id": "1494249", "url": "https://cs.wikipedia.org/wiki?curid=1494249", "title": "Ministr zahraničí Spojeného království", "text": "Ministr zahraničí Spojeného království\n\nMinistr zahraničí, respektive státní sekretář zahraničí (\"Secretary of State for Foreign Affairs\") byla funkce ve vládě Velké Británie a Spojeného království v letech 1782–1968. Úřad byl zřízen reformou státní správy v roce 1782 a fungoval do roku 1968, kdy byly sloučeny funkce ministra zahraničí a ministra pro záležitosti Commonwealthu.\n\nÚřad státního sekretáře jako výkonného ministra se v Anglii připomíná již ve 13. století pod názvem \"Principal Secretary of State\". Do 16. století byl státní sekretář jeden, od roku 1539 za vlády Jindřicha VIII. probíhala správa státních záležitostí pod kontrolou dvou státních sekretářů. Dva státní sekretáři zůstali zachování i v době restaurace Stuartovců po roce 1660 s tím, že jejich kompetence nebyly rozděleny podle resortů, ale regionů - \"Secretary of State for the Northern Department\" (státní sekretář severního departmentu, tj. severní oblasti Anglie) a \"Secretary of State for Southern Department\" (státní sekretář jižního departmentu, tj. jižní Anglie a Wales). Oba státní sekretáři měli zároveň na starost zahraniční záležitosti, jejich kompetence ale nebyly přesně rozděleny. Postupem doby se situace vyvinula tak, že jižní sekretář měl na starost vztahy s katolickými a muslimskými státy, severní sekretář naopak s protestantskými zeměmi. Za vlády Viléma III. a později po nástupu hannoverské dynastie se do popředí dostaly vztahy s Nizozemím a německými prostestantskými státy, proto se sekretář severního departmentu již od počátku od 18. století v literatuře označuje jako ministr zahraničí, i když to není zcela přesné. \n\nPo neúspěšném pokusu udržet kolonie v Severní Americe došlo v roce 1782 k rozsáhlé reorganizaci státní správy. Došlo ke zřízení ministerstva vnitra a ministerstva zahraničí, oba tyto úřady ale v podstatě navazovaly na dosavadní sekretariáty jižního a severního departmentu. Pod ministerstvo vnitro dočasně přešla také správa zámořských kolonií po zrušení ministerstva kolonií a úřadu pro obchod, zatímco nově ustanovený ministr zahraničí měl v kompetenci výhradně zahraniční vztahy. Ministr měl k dispozici poměrně roszáhlý úřednický aparát a jednalo se také o velmi dobře placený post (od roku 1831 pobíral ministr roční plat 6 000 liber). Zástupcem ministra byl státní podsekretář (\"Under-Secretary of State for Foreign Affairs\"). V letech 1782–1828 byli státní podsekretáři dva, poté jeden, před druhou světovou válkou byli opět dva. Funkce státního podsekretáře byla obměňována v závislosti na výsledku voleb, od roku 1790 ale na ministerstvu existoval i post stálého státního podsekretáře (\"Permanent Under-Secretary of State for Foreign Affairs\"), kterou obsazovali profesionální úředníci a diplomaté. \n\nFunkci ministra zahraničí jako jednu z nejdůležitějších ve vládě zastávali až do 20. století převážně příslušníci nejvyšší šlechty často propojení příbuzenskými vazbami, několikrát byl úřad personálně spojen s postem premiéra. Stejně jako na jiných ministerstvech platila zásada, že pokud byl ministr členem Sněmovny lordů, jeho náměstek (státní podsekretář) musel zasedat v Dolní sněmovně, aby mohl obhajovat činnost ministerstva před poslanci. Po druhé světové válce vzniklo ministerstvo pro záležitosti Commonwealthu (1947), oba úřady byly sloučeny v jeden v roce 1968.\n\n"}
{"id": "1494250", "url": "https://cs.wikipedia.org/wiki?curid=1494250", "title": "J&amp;T Banka Prague Open 2019 – ženská čtyřhra", "text": "J&amp;T Banka Prague Open 2019 – ženská čtyřhra\n\nŽenská čtyřhra J&T Banka Prague Open 2019 probíhala na přelomu dubna a května 2019. Do deblové soutěže pražského tenisového turnaje hraného na antuce nastoupilo šestnáct dvojic. Obhájkyněmi titulu byly Melicharová s Peschkeovou.\n\nVítězem se stal nenasazený rusko-slovenský pár Anna Kalinská a Viktória Kužmová, který ve finále zdolal americko-české turnajové jedničky Nicole Melicharovou s Květa Peschkeovou. Po dvousetovém průběhu 4–6 a 7–5 rozhodl až supertiebreak poměrem míčů [10–7], když vítězky proměnily čtvrtý mečbol. Obě šampionky si do žebříčku WTA připsaly 280 bodů a získaly první tituly na okruhu WTA Tour. Společně odehrály již únorové finále na St. Petersburg Ladies Trophy 2019. Nejstarší členka elitní světové stovky, 43letá Peschkeová, útočila na třetí trofej v řadě.\n\n"}
{"id": "1494252", "url": "https://cs.wikipedia.org/wiki?curid=1494252", "title": "Istanbul Cup 2019 – ženská čtyřhra", "text": "Istanbul Cup 2019 – ženská čtyřhra\n\nŽenská čtyřhra Istanbul Cupu 2019 probíhala ve druhé polovině dubna 2019. Do deblové soutěže istanbulského tenisového turnaje hraného na antuce nastoupilo šestnáct dvojic. Obhájcem titulu byl čínský pár Liang Čchen a Čang Šuaj, jehož členky se rozhodly na turnaji startovat.\n\nVítězem se stal nejvýše nasazený maďarsko-francouzský pár Tímea Babosová a Kristina Mladenovicová, který ve finále deklasoval chilsko-americkou dvojici Alexa Guarachiová a Sabrina Santamariová po dvousetovém průběhu 6–1 a 6–0. Obě šampionky si do žebříčku WTA připsaly 280 bodů a získaly sedmou společnou trofej, respektive každá z nich jubilejní dvacátý deblový titul na okruhu WTA Tour. \n\n"}
{"id": "1494253", "url": "https://cs.wikipedia.org/wiki?curid=1494253", "title": "Barcelona Open Banco Sabadell 2019 – mužská čtyřhra", "text": "Barcelona Open Banco Sabadell 2019 – mužská čtyřhra\n\nMužská čtyřhra Barcelona Open Banco Sabadell 2019 probíhala ve druhé polovině dubna 2019. Do deblové soutěže barcelonského tenisového turnaje hraného na antuce nastoupilo šestnáct dvojic. Obhájcem titulu byl španělský pár Feliciano López a Marc López, jehož členové nestartovali společně. Feliciano López nastoupil s Pablem Carreñem Bustou. V semifinále však podlehli Cabalovi s Farahem. Spoluhráčem Marca Lópeze se stal Marcel Granollers, s nímž skončil v úvodním kole na raketách Klaasena a Salisburyho.\n\nVítězem se stal třetí nasazený pár Kolumbijců Juan Sebastián Cabal a Robert Farah, který ve finále za 1.39 hodin zdolal turnajové britsko-brazilské dvojky Jamieho Murrayho s Brunem Soaresem po dvousetovém průběhu 6–4 a 7–6. Oba šampioni si do žebříčku ATP připsali 500 bodů a získali dvanáctou společnou trofej. Na okruhu jako pár odehráli přes 350 zápasů. Cabal vybojoval třináctý deblový titul na okruhu ATP Tour a pro Faraha to bylo dvanácté takové turnajové vítězství.\n\n"}
{"id": "1494260", "url": "https://cs.wikipedia.org/wiki?curid=1494260", "title": "Roman Opałka", "text": "Roman Opałka\n\nRoman Opałka (27. srpna 1931 Abbeville-Saint-Lucien – 6. srpna 2011 Řím) byl polsko-francouzský malíř a fotograf. Obvykle je řazen ke konceptuálnímu umění. \n\nNarodil se polským rodičům ve Francii. Do Polska se vrátili, když mu byli čtyři, ale byli z Polska deportováni nacisty po německém napadení Polska roku 1939. Znovu se vrátili do Polska v roce 1946. Poté vystudoval na Škole umění a designu v Lodži a na Akademii výtvarných umění ve Varšavě. V roce 1977 však odešel do rodné Francie a v roce 1985 obdržel francouzské občanství.\n\nProslul „obsesivním“ užitím číslic v dílech, soubor svých „číselných obrazů“ nazval \"1965/1–∞\". Vytvářel je v letech 1965–2011 a různorodá předchozí díla zavrhl. Ke svým obrazům často pořizoval nahrávky vlastního hlasu či filmy zachycující, jak maloval, a tyto audivizuální doplňky pak při vystavování tvořily integrální součást děl.\n\n\n\n"}
{"id": "1494261", "url": "https://cs.wikipedia.org/wiki?curid=1494261", "title": "Luis Ubiña", "text": "Luis Ubiña\n\nLuis Ubiña (7. června 1940, Montevideo – 17. července 2013, Montevideo) byl uruguayský fotbalista, obránce.\n\nProfesionálně hrál za Rampla Juniors Football Club a Nacional Montevideo. V Poháru osvoboditelů nastoupil ve 32 utkáních a v Interkontinentálním poháru ve 2 utkáních. Mistrovský titul v nejvyšší uruguayské soutěži získal získal v letech 1969–1972 s Nacionalem.\n\nZa reprezentaci Uruguaye nastoupil ve 33 utkáních a dal 1 gól. Startoval na Mistrovství světa ve fotbale 1966 a 1970, na mistrovství světa nastoupil v 10 utkáních.\n\nNa klubové úrovni trénoval v roce 1976 Nacional Montevideo.\n\n"}
{"id": "1494280", "url": "https://cs.wikipedia.org/wiki?curid=1494280", "title": "Katarzyna Kobrová", "text": "Katarzyna Kobrová\n\nKatarzyna Kobrová (26. ledna 1898, Moskva – 21. února 1951, Lodž) byla polsko-ruská sochařka.\nNarodila se v Rusku, její otec byl baltský Němec (s kořeny v Lotyšsku), matka Ruska. Vyrůstala v Polsku, ale kvůli bojům první světové války musela odejít znovu na území rodného Ruska. Zde, kolem roku 1916, potkala polského malíře Władysława Strzemińského, kterého si v roce 1920 vzala. V letech 1917–1920 vystudovala na Akademii výtvarných umění v Moskvě. V Moskvě se také dostala do kontaktu s levicovými avantgardními umělci jako byl Kazimir Malevič a El Lisickij, jejichž suprematismus ji silně ovlivnil, stejně jako konstruktivismus dalšího z jejích tehdejších přátel, Alexandra Rodčenka. V roce 1920 vytvořila první sochu \"Tos 75 - Struktura\", která se ovšem nedochovala, jako ostatně většina jejího díla. \n\nV roce 1921 Kobrová i s manželem odešli do Pobaltí (tehdy polského), žili u svých příbuzných ve Vilniusu a v Rize. Později se přesunuli do Varšavy, kde se oba připojili k avantgardní umělecké skupině Blok (Mieczysław Szczuka, Teresa Żarnoverová ad.). Skupinu opustili oba roku 1924, v roce 1926 se stali členy skupiny Praesens, která byla hodně architektonická. Na její výstavě v roce 1926 také Katarzyna prvně prezentovala své sochy veřejnosti. Pak vstoupili do skupiny A.R. \n\nPoté se přestěhovali do Lodže a začali se více věnovat estetické teorii, což vyústilo v jejich společnou knihu \"Kompozycja przestrzeni. Obliczenia rytmu czasoprzestrzennego\", jež vyšla roku 1931. Roku 1936 jako jedna z prvních podepsala \"manifest dimensionismu\", který sepsal maďarský básník Charles Sirato. Manžel naopak podpis nepřipojil.\n\nRoku 1936 se jim ovšem také narodila dcera Nina, jež byla často nemocná, takže péče o ni Katarzynu donutila načas přestat tvořit. Polský konflikt s Ruskem i Německem jí navíc přivedl do prekérní situace, byla obviněna „z národnostní deviace“ (tedy že není skutečná Polka) a strávila kvůli tomu šest měsíců ve vězení. I v důsledku věznění se zhoršilo její zdraví. Po válce se vrátila znovu k sochařství a plastice, ovšem v roce 1951 jako vcelku neznámá umělkyně zemřela. Teprve po smrti byla objevena a doceněna.\n"}
{"id": "1494281", "url": "https://cs.wikipedia.org/wiki?curid=1494281", "title": "Seznam rakouských velvyslanců v Česku", "text": "Seznam rakouských velvyslanců v Česku\n\nToto je úplný seznam diplomatických zástupců Rakouska v Praze. Zahrnuje všechny vyslance a velvyslance Rakouska akreditovaných v Česku resp. Československu od roku 1919.\n\n"}
{"id": "1494291", "url": "https://cs.wikipedia.org/wiki?curid=1494291", "title": "Carlos Calado", "text": "Carlos Calado\n\nCarlos Nuno Tavares Calado (* 5. října 1975 Alcanena) je bývalý portugalský reprezentant v lehké atletice, zaměřující se na skok daleký, trojskok a sprinty. Aktivní byl v letech 1993 až 2010, závodil za kluby CN Rio Major, Sporting Lisabon a Benfica Lisabon. V roce 1996 získal na iberoamerickém mistrovství stříbrnou medaili v trojskoku a bronzovou v dálce. Na mistrovství Evropy v atletice do 23 let 1997 vyhrál soutěž dálkařů a byl druhý v běhu na sto metrů. Získal stříbrnou medaili ve skoku do dálky na halovém evropském šampionátu 1998, na halovém mistrovství světa v atletice 2001 i na mistrovství světa v atletice 2001 skončil v dálce na třetím místě. Vytvořil také národní rekordy v dálce, trojskoku a běhu na 100 m (dálkařský rekord v roce 2019 stále platil). V roce 2001 mu byla udělena Olympijská medaile Nobreho Guedese. Po ukončení aktivní činnosti působí jako trenér.\n\n\n"}
{"id": "1494295", "url": "https://cs.wikipedia.org/wiki?curid=1494295", "title": "Star-Lord", "text": "Star-Lord\n\nStar-Lord (skutečným jménem Peter Jason Quill) je fiktivní postava komiksových příběhů vydávaných nakladatelstvím Marvel Comics. Poprvé se objevil v komiksu \"Marvel Preview\" #4 v lednu 1976. Autory postavy jsou scenárista Steve Englehart a kreslíř Steve Gan.\n\nPostava Star-Lorda hrála významnou roli v komiksech Annihilation (2006), (2007), War of Kings (2008) a The Thanos Imperative (2009). V roce 2008 se stal vůdcem vesmírného superhrdinského týmu Strážců galaxie.\n\nStar-Lord se objevil také v hraných filmech série Marvel Cinematic Universe. Ve snímcích \"Strážci Galaxie\" (2014), \"Strážci Galaxie Vol. 2\" (2017), \"\" (2018) a \"\" (2019) jej hrál Chris Pratt. Mladého Petra Quilla v prvních dvou filmech o Strážcích galaxie ztvárnil Wyatt Oleff.\n\nPeter Jason Quill se narodil na Zemi. Jeho matka Meredith je sice Pozemšťanka, ale on má v sobě mimozemské geny, a to proto, že jeho otec, J'son, je příslušníkem mimozemské rasy Spartoi. Rasa Spartoi je civilizace nejvzdálenějšího koutu galaxie Shiar. Jsou to humanoidi s lidskou podobou a technologicky jsou na tom lépe než lidé. Po nějaké době J'son musel letět do války, nechal Meredith na Zemi, aniž by věděl že je těhotná. Po deseti letech dva vojáci rasy Badoon chteli zabít Petera a všechny potomky J'sona, ale zabili jeho matku. Peter ale našel zbraň svého otce a ty vojáky zabil. Později v pomstě Badooni zničili jeho dům a mysleli si, že tím zabili i Petera.\n\nPeter byl umístěn v sirotčinci a nakonec se připojil k NASA. Jako mechanik měl přístup na mnoho tajných podlaží v základně NASA, a proto ve volném čase trénoval na astronautském simulátoru, aby se z něj jednou stal astronaut a mohl se vydat od vesmíru pomstít smrt své matky. Jednou ukradl ze základny kreeskou loď a vyletěl do vesmíru. Loď byla poškozena a Peter skončil 3 dny na orbitě. Po třech dnech ho našel Yondu, kapitán Ravagers. Yondu chtěl původně loď ukrást a Petera zabít, ale rozmyslel si to a udělal z něj člena Ravagers. Ten po dvou letech začal cestovat sám vesmírem pod přezdívkou Star-Lord.\n\nQuill je strategický expert a mistr v boji na blízko. Peter po otci zdědil spartoiskou fyziologii, díky tomu je silnější, odolnější a rychlejší než normální lidé. Je možné, že získal i spartoiskou dlouhověkost, jelikož čistokrevný člen spartoiské rasy se dožívá třikrát delšího věku než průměrný člověk, to se zatím nedá potvrdit vzhledem k Peterově nízkému věku.\nPeter Quill brzy spolupracoval s řadou superhrdinů světa Marvel. Proslavil se především jako zakladatel superhrdinské skupiny Strážci galaxie. Po poražení Phalanxů a Ultrona se Star-Lord rozhodl vytvořit proaktivní sílu, která by likvidovala hrozby galaktického měřítka předtím, než se objeví další galaktická válka, kterou by již vesmír nezvládl, a došlo by ke zničení reality. Prvními členy Strážců galaxie byli Adam Warlock, Drax the Destroyer, Quasar (Phyla-Vell, dcera legendárního Kapitána Marvela), Gamora, Mantis, Groot a Rocket Raccoon. Jejich spojenec Nova (Richard Rider) jim doporučil jako základnu vesmírnou stanici Knowhere, kterou vedl pes-telepat Cosmo.\n\nStar-Lord se poprvé objevil v komiksu Marvel Preview #4, jehož tvůrcem byl Steve Englehart, a potom se objevoval v Marvel Preview s jiným autorem, Chrisem Claremontem. Ten se inspiroval ranými romány R. A. Heinleina a psal v žánru dobrodružství sci-fi. Henleinovi právníci vyhrožovali Marvelu soudním řízením v souvislosti s uváděním nápisu „a novel-length science fiction spectacular in the tradition of Robert A. Heinlein“ na obálku Marvel Preview #11. Celá edice proto byla stažena z prodeje. V Marvel Preview #11 se sešla známá trojice, která už spolupracovala na sérii X-Men - autor Chris Claremont, malíř John Lindley Byrne a kreslíř Tarry Austin. Během několika let se Star-Lord objevoval v komiksech Marvel Comics Super Special, Marvel Spotlight a Marvel Premiere. V únoru 1982 byl publikován dotisk černo-bílé předhistorie Star-Lorda z komiksu Marvel Preview #11.\n\nHrdina se vrátil v komiksu Thanos #8-12 (květen-září 2004) a Annihilation (2006). Následující rok mu byla věnována limitovaná sólová série Annihilation: Conquest - Star-Lord skládající se ze čtyř částí, které jsou zároveň předhistorií Annihilation: Conquest. Poté byla publikována 2. série Strážců galaxie, ve které Star-Lord vedl tým během 25 dílů.\n\nStar-Lord se objevoval v těchto komiksech:\n\n\nStar-Lord se objevil v animovaných televizních seriálech:\n\n\n"}
{"id": "1494298", "url": "https://cs.wikipedia.org/wiki?curid=1494298", "title": "Miriam Ruizová", "text": "Miriam Ruizová\n\nMiriam del Rayo Ruizová Ramírezová často zkracovaná na Miriam del Rayo (* 13. září 1980 Pachuca de Soto) je bývalá mexická zápasnice – judistka a grapplerka.\n\nV mexické ženské reprezentaci se pohybovala od roku 1998 v polostřední váze do 63 kg. V roce 2000 a 2004 se na olympijské hry nekvalifikovala. Od roku 2005 se v mexické reprezentaci neprosazovala. Žije v Ciudad de México a věnuje se trenérské práci.\n\n\n"}
{"id": "1494307", "url": "https://cs.wikipedia.org/wiki?curid=1494307", "title": "Σ-konečná míra", "text": "Σ-konečná míra\n\nσ-konečná míra je v teorii míry označení takové míry, která je definována na σ-algebře formula_1 tvořené podmnožinami množiny formula_2, přičemž platí, že formula_2 lze vyjádřit jako spočetné sjednocení množin o konečné míře.\n\nNechť formula_4 je měřitelný prostor s mírou formula_5. Pak se formula_5 nazývá σ-konečná, pokud splňuje jednu z následujících čtyř ekvivalentních podmínek:\n\n"}
{"id": "1494313", "url": "https://cs.wikipedia.org/wiki?curid=1494313", "title": "Luterská růže", "text": "Luterská růže\n\nLuterská růže (také Lutherova růže) je znakem luteránství a je odvozena přímo z pečeti, kterou značil své dopisy od konce léta 1530 Martin Luther. Předlohou byl znak na okně v augustiniánském klášteře v Erfurtu, kde Luther pobýval v letech 1505–1512 coby mnich. Zlatý pečetní prsten nechal pro Luthera v augšpurkském zlatnictví vyrobit pozdější saský kurfiřt Jan Bedřich I. Saský, zatímco sám Martin Luther byl z bezpečnostních důvodů v době konání Augsburského říšského sněmu v bezpečí pevnosti Veste Coburg.\n\nLuterská růže, respektive růže jí podobná se často používají jako obecné figury v heraldice, tedy výskyt podobné růže ve znaku obce automaticky nemusí znamenat inspiraci luterskou růží nebo nějaký vztah k Lutherovi nebo luteránství. U některých obcí je ale tento význam doložen, například u maďarské obce Mende nebo rakouské obce Kirchberg-Thening.\n"}
{"id": "1494315", "url": "https://cs.wikipedia.org/wiki?curid=1494315", "title": "FBŠ Hattrick Brno", "text": "FBŠ Hattrick Brno\n\nFBŠ Hattrick Brno (podle sponzora také FBŠ Hummel Hattrick Brno) je brněnský florbalový klub založený v roce 1999.\n\nMužský A tým hraje od sezóny 2019/20 Superligu florbalu po té co poprvé postoupil z 1. ligy po vítězství v baráži v předchozím ročníku.\n\n"}
{"id": "1494316", "url": "https://cs.wikipedia.org/wiki?curid=1494316", "title": "Rakouské kulturní fórum ve Varšavě", "text": "Rakouské kulturní fórum ve Varšavě\n\nVaršavské RKF bylo zřízeno v roce 1965 jako \"Rakouský kulturní instituy (Austriacki Instytut Kultury, Österreichisches Kulturinstitut\"). V roce 1997 bylo rozhodnuto o restrukturalizaci rakouské sekce podpory kultury, kdy jazykové vzdělávání bylo svěřeno samostatné ekonomické jednotce s názvem Österreich Institut Warszawa Sp. z o.o. \n\nV roce 2001 byla část Rakouského kulturního institutu zabývající se podporou kultury v souladu s  přejmenována na Austriackie Forum Kultury (\"Österreichisches Kulturforum\").\n\nV letech 1990–1991 sídlil varšavský RKF na ul. Próżna 8, poté na adrese Próżna 7/9.\n\n"}
{"id": "1494346", "url": "https://cs.wikipedia.org/wiki?curid=1494346", "title": "Bartosz Kurek", "text": "Bartosz Kurek\n\nBartosz Kamil Kurek (* 29. srpna 1988, Wałbrzych) je polský volejbalista. V současnosti hraje za polský klub Onico Varšava.\n\nS polskou volejbalovou reprezentací vyhrál mistrovství světa v roce 2018, mistrovství Evropy roku 2009 a světovou ligu v roce 2012. Má též stříbro ze světového poháru roku 2011. Na klubové úrovni jsou jeho největším úspěchem stříbro v Lize mistrů (2011/12) a dvě stříbra na mistrovství světa klubů (2009, 2010), vše s klubem PGE Skra Bełchatów. Roku 2018 byl vyhlášen polským sportovcem roku (v anketě deníku Przegląd Sportowy), jako první volejbalista v historii této ankety. Ve stejném roce byl Evropskou volejbalovou konfederací vyhlášen nejlepším volejbalistou Evropy. Je nositelem Řádu znovuzrozeného Polska (2009, 2018).\n"}
{"id": "1494351", "url": "https://cs.wikipedia.org/wiki?curid=1494351", "title": "Enikő Győri", "text": "Enikő Győri\n\nEnikő Győri, , (* 17. červenec 1968, Budapest) je maďarská diplomatka, ekonomka, vysokoškolská pedagožka a pravicová politička. Mezi lety 2009 a 2010 byla poslankyní Evropského parlamentu zasedající v parlamentní politické skupině Evropské lidové strany zvolená za stranu Fidesz – Maďarská občanská unie.\n\nNarodila se roku 1968 v Budapešti v tehdejší Maďarské lidové republice. V roce 1992 získala diplom v oboru ekonomie na \"Marx Károly Közgazdaságtudományi Egyetem\" (dnes Budapesti Corvinus Egyetem), roku 2000 dosáhla titulu PhD.\n\nPracovala jako státní úřednice a poradkyně v Zemském sněmu.\n\nMezi lety 1999 a 2003 působila jako maďarská velvyslankyně v italském Římě.\n\nVe volbách do Evropského parlamentu 2009 kandidovala na 14. místě společné kandidátní listiny Fidesz–KDNP a byla zvolena poslankyní EP v VII. volebním období (2009–2014). Z tohoto mandátu odstoupila dne 31. srpna 2010, jejím náhradníkem se stal Zoltán Bagó.\n\nV roce 2014 byla jmenována maďarskou velvyslankyní ve španělském Madridu.\n\nVe volbách do Evropského parlamentu 2019 kandiduje na 8. místě společné kandidátní listiny Fidesz–KDNP.\n\nHovoří plynně anglicky, francouzsky, italsky, maďarsky a španělsky.\n\nJe vdaná a má dva syny.\n\n\n\n\n"}
{"id": "1494360", "url": "https://cs.wikipedia.org/wiki?curid=1494360", "title": "Isao Cárdenas", "text": "Isao Cárdenas\n\nIsao Alfonso Cárdenas Meléndez (* 11. prosince 1988 Santiago de Cuba) je původem kubánský zápasník – judista, který od roku 2010 reprezentuje Mexiko.\n\nS judem začal v 8 letech v rodném Santiago de Cuba pod vedením svého otce Alfonsa. Jeho otec později odjel z Kuby do Mexika připravovat mexické judisty pro vrcholné sportovní akce. V roce 2008 přijel společně se sourozenci za svým otcem a od roku 2010 reprezentuje Mexiko. Žije v Guadalajaře, ale vrcholově se připravuje v Ciudad de México v sportovním tréninkovém centru CONADE. V mexické mužské reprezentaci startoval od roku 2010 ve střední váze do 90 kg. V roce 2012 a 2016 se na olympijské hry nekvalifikoval. Od roku 2017 startuje ve vyšší polotěžké váze do 100 kg.\n\n\n\n"}
{"id": "1494362", "url": "https://cs.wikipedia.org/wiki?curid=1494362", "title": "Marcin Gortat", "text": "Marcin Gortat\n\nMarcin Gortat (* 17. února 1984, Lodž) je polský basketbalista. Roku 2005 byl draftován do americké NBA, od roku 2007 ji pravidelně hraje, naposledy za Los Angeles Clippers (v minulosti též za Orlando Magic, Phoenix Suns a Washington Wizards). Odehrál v NBA 806 zápasů a dosáhl průměru 9,9 bodu na zápas. V Evropě hrál předtím za ŁKS Łódź (2002–2003) a RheinStars Köln (2003–2007), s nímž v roce 2006 vyhrál basketbalovou bundeligu. Jeho otec Janusz Gortat byl dvojnásobným olympijským medailistou v boxu.\n"}
{"id": "1494363", "url": "https://cs.wikipedia.org/wiki?curid=1494363", "title": "Bronislaw Kaminski", "text": "Bronislaw Kaminski\n\nBronislaw Kaminski (, \"Bronislav Vladislavovič Kaminskij\", 16. června 1899, Vitebská gubernie – 28. srpna 1944, Litzmannstadt) byl protisovětský kolaborant a velitel Ruské národní osvobozenecké armády (známá jako \"Kaminského brigáda\"), protipartyzánské formace vytvořené z řad místních obyvatel Lokoťské samosprávy, která spadala pod nacistické Německo na okupovaném ruském uzemí. Později byla brigáda zařazena do \"Waffen-SS\" jako \"útočná brigáda SS R.O.N.A.\" Starší publikace uvádějí mylně jeho křestní jméno jako Mieczyslaw.\n\nBronislav (někdy se objevuje německá transkripce „Bronislaw“) Kaminskij se narodil ve Vitebské gubernii v carském Rusku, dnes polocký rajon v Bělorusku. Jeho otec byl etnický Polák ze smíšené polsko-běloruské rodiny a matka etnická Němka (později v nacistickém Německu označovaní jako \"Volksdeutsche\"). Podle polského autora Janusze Marszalece se Kaminski považoval za Rusa. V Petrohradu studoval polytechnickou univerzitu a poté za ruské občanské války sloužil v Rudé armádě. Po demobilizaci se vrátil do ústavu a po zkouškách pracoval v chemickém závodě. V roce 1935 byl vyloučen z komunistické strany a v roce 1937 během velké čistky zatčen za kritiku Stalinovy kolektivizace zemědělství a práce s Němci a Poláky. Byl obviněn z „příslušnosti ke kontrarevoluční skupině“. V roce 1941 byl propuštěn z vězení a usídlil se ve městě Brjansk, kde získal pozici v místní palírně.\n\nOkolo října 1941 německý vojenský postup v Sovětském svazu dosáhl Lokotě poblíž města Brjansk, které bylo německými sílami dobyto 6. října 1941. Bronislav Kaminskij v listopadu 1941, spolu s blízkým přítelem, učitelem v místní technické škole Konstantinem Voskobojnikem, oslovili německou vojenskou správu s návrhem pomoci Němcům při zřizování civilní správy a místní policie. Voskobojnik byl Němci jmenován starostou a hlavou Němci kontrolované místní milice a Kaminskij se stal jeho zástupcem. Oba spolupracovali s Heinzem Guderianem a zorganizovali milici o počtu 10 000 ozbrojenců s cílem potírat ruské partyzány. Voskobojnik 8. ledna 1942 padl v boji a Kaminskij převzal místo starosty a vůdce milice. V roce 1942 dostala milice název Ruská národní osvobozenecká armáda (R.O.N.A.) (rus. Русская Освободительная Народная Армия) a dosáhla počtu desítek tisíc vojáků. Během této doby byl Kaminskij vůdcem Lokoťské samosprávy, která měla na svém území půl milionu obyvatel.\n\nV červnu 1944 byla brigáda zařazena jako součást Waffen-SS a dostala název Waffen-Sturm-Brigade \"RONA\". Kaminskij obdržel hodnost \"Waffen-Brigadeführer der SS\", jediný člověk s touto hodností.\n\nV důsledku úspěšné sovětské letní ofenzívy Operace Bagration protipartyzánská činnost brigády skončila a její mužstvo (6-7 tisíc osob - některé zdroje udávají 3-4 tisíce) bylo přepraveno do výcvikového tábora SS Neuhammer ve Slezsku. Vznikly plány na vytvoření neněmecké SS divize a vznikla tak 29. Waffen-Grenadier Division der SS (russische Nr. 1). 1. srpna 1944 dostal Kaminskij novou hodnost - \"Waffen-Brigadeführer\" a \"Major-General Waffen-SS\".\n\nV roce 1944 se Kaminskij zúčastnil potlačení Varšavského povstání v oblasti Ochota, kde R.O.N.A. spáchala mnoho válečných zločinů (vraždy, znásilnění a rabování). Podle spolehlivých zpráv spáchali vojáci téměř 700 vražd, i když v době varšavského povstání tvořili jen 1% německých sil. Kaminskij měl za to, že spadá přímo pod autoritu velitele SS Himmlera a nechtěl přijímat rozkazy od generála SS Ericha von dem Bach-Zelewského, který německým silám ve Varšavě velel.\n\nVaršavské povstání začalo 1. srpna 1944. 4. srpna 1944 byl nařízen bojový pluk brigády, který měl pomáhat při potlačení povstání. SS-Gruppenführer Heinz Reinefarth byl pověřen vedením \"Kampfgruppe Reinfarth\", pacifikační jednotky, která se skládala z jednotek Kaminského spolu s Dirlewangerovými a několika dalšími Ordnungspolizei a dalších oblastních jednotek SS. Hitler osobně požádal Kaminského o pomoc a druhý jmenovaný shromáždil pracovní skupinu 1 700 svobodných mužů (některé zdroje uvádějí, že měli čtyři tanky T-34, jeden kus SU-76 a několik děl) a poslal je do Varšavy jako smíšený pluk pod velením velitele štábu Kaminského brigády, SS-Sturmbannführera Jurije Frolova. Frolov později v roce 1945 uvedl, že pluk měl až 1600 mužů a 7 dělostřeleckých kusů a 4 minomety.\n\nFrolov v roce 1944 poznamenal, že Kaminskij dal svým lidem svolení k rabování a mnoha dalším věcem. Kaminskiho brigáda brzy ztratila jakoukoli bojovou hodnotu a Kaminskij se zaměřil výhradně na shromažďování cenností, ukradených z civilních domů. V ochotském masakru bylo zabito asi 10 000 obyvatel Varšavy, nejvíce z nich zavraždili Kaminského muži.\n\nHeinrich Himmler použil zločinné jednání varšavské skupiny jako záminku, aby Kaminského a jeho vedení po vojenském soudu v Litzmannstadtu (Lodži) popravili. Byli souzeni za krádež \"majetku Říše\", protože odcizený majetek měl být doručen Himmlerovi, ale Kaminskij a jeho lidé se ho pokusili udržet pro sebe. S Kaminským byl také popraven náčelník štábu brigády \"Waffen-Obersturmbannführer\" Ilja Šavykin.\n\nVojáci skupiny R.O.N.A. dostali falešné vysvětlení, že Kaminskij byl zabit polskými partyzány. Když Kaminského lidé toto vysvětlení odmítli, Gestapo vzalo Kaminského auto, strčilo ho do příkopu, rozstřílelo kulometem a všude po něm otřelo husí krev jako důkaz. Demoralizovaná jednotka byla brzy přesunuta z města a umístěna na sever, daleko od jakékoli partyzánské činnosti. Po Kaminského smrti jeho jednotce velel \"SS-Brigadeführer\" a generálmajor policie Christoph Diehm.\n"}
{"id": "1494365", "url": "https://cs.wikipedia.org/wiki?curid=1494365", "title": "Poláci ve Spojených státech amerických", "text": "Poláci ve Spojených státech amerických\n\nPoláci ve Spojených státech amerických tvoří s necelými deseti miliony příslušníků zhruba tři procenta obyvatelstva. Podle údajů American Community Survey z roku 2015 jsou Poláci osmou největší etnickou skupinou v USA a ze slovanských národů jsou nejpočetnější. V USA také žije největší skupina Poláků mimo starou vlast. \n\nPrvní Poláci přijeli do Nového světa už s výpravou Waltera Raleigha roku 1585. V červnu 1619 vyhlásili polští řemeslníci v Jamestownu první stávku na americkém kontinentu, aby se domohli volebního práva. K hrdinům války za nezávislost patřili Casimir Pulaski a Tadeusz Kościuszko. Velká imigrační vlna nastala na přelomu devatenáctého a dvacátého století, kdy přicházeli do USA z ekonomických nebo politických důvodů Poláci i Židé z ruského, pruského i rakouského záboru – v letech 1899 až 1931 prošlo Ellis Islandem půldruhého milionu polských přistěhovalců. V roce 1944 byla založena hlavní krajanská organizace Kongres Polonii Amerykańskiej. Další imigrační vlny přišly v důsledku nacistické okupace a nástupu komunistů k moci. Hospodářská imigrace způsobená pádem železné opony se snížila po roce 2004, kdy mohou mladí Poláci chodit za prací do zemí Evropské unie. \n\nPoláci se zdržují převážně ve velkých průmyslových aglomeracích severovýchodní části Spojených států. Jejich střediskem je Chicago (především oblast Archer Heights), které má po Varšavě druhou největší polskou populaci na světě. Státy s nejpočetnějším polským osídlením jsou New York, Illinois a Michigan. Relativně nejvíce jsou Poláci zastoupeni ve Wisconsinu, kde tvoří 9,3 % obyvatel. \n\nVzhledem k vysokému počtu smíšených rodin se počet obyvatel USA, kteří mají částečně polskou krev, odhaduje okolo dvaceti milionů. Při sčítání v roce 2000 z 8 977 444 osob, které se přihlásily k polské národnosti, uvedlo 667 414, že doma hovoří převážně polsky. \n\nVýznamnými americkými osobnostmi s polskými kořeny jsou např. Helena Modjeska, Ignacy Jan Paderewski, Frank Gehry, Jan Lechoń, Frank Wilczek, Jan Karski, Theodore Kaczynski, Zbigniew Brzezinski, Roger Zelazny, Gore Verbinski, Christine Baranski, Jerzy Kosiński, Axl Rose, Maggie Q, Tara Lipinská, JoJo nebo Madeline Zima.\n\nPoláci patří v USA k nejlépe integrovaným přistěhovaleckým komunitám, vyznačují se nadprůměrným vzděláním i příjmy. Vysoké je také procento manželství s příslušníky jiných etnik. (Současná generace však přichází hlavně za výdělkem a většinou nemá zájem zůstat v USA natrvalo.) Podle průzkumu, který vydal Piast Institute, se hlásilo v roce 2008 36,5 % Poláků k demokratům, 33,2 % k nezávislým a 26,1 % k republikánům. Většina Poláků je příslušníky římskokatolické církve, vytvořili i specifický styl sakrální architektury spojující evropské a zámořské vlivy. V americké kuchyni se také uplatnily pokrmy polského původu jako klobása nebo pirohy. V Chicagu vysílá televizní stanice v polštině Polvision a v roce 1935 tam bylo založeno Muzeum Poláků v Americe. Hymnou amerických Poláků je „Marsz Polonii“, významným svátkem je Den Pulaského, který se slaví 11. října.\n\nPoláci jsou však také terčem nevraživosti některých Američanů, projevující se používáním etnofaulismu \"Polaks\" místo správného anglického \"Poles\" a mnoha specifickými „polskými vtipy“, které si utahují z jejich zabedněnosti a bigotnosti. \n\n"}
{"id": "1494373", "url": "https://cs.wikipedia.org/wiki?curid=1494373", "title": "Banna (Birdoswald)", "text": "Banna (Birdoswald)\n\nBanna, v moderní době známá jako římská pevnost Birdoswald, byla jednou z pevností na západním konci Hadriánova valu v římské provincii Británie. Zůstává jedinou z pevností, u níž se podařilo dokázat, že byla obývána i v době po odchodu Římanů, a probíhá zde dlouhodobý archeologický program pod vedením Tonyho Wilmotta.\n\nPevnost patří k nejlépe dochovaným ze 16 pevností na Hadriánově valu. Zaujímá strategickou polohu na výběžku ve tvaru trojúhelníku, který z jihu a východu ohraničují útesy. Shora se otevírá výhled na široký meandr řeky Irthing v hrabství Cumbria.\n\nV dobách Římské říše byla známa pod názvem \"Banna\" (“roh” v jazyce Keltů). Pojmenování odráží její zeměpisnou polohu.\n\nRada hrabství Cumbria za správu pevnosti zodpovídala od roku 1984 do konce roku 2004, kdy péči o ni převzala organizace English Heritage (Anglické dědictví).\n\nV pevnosti měly základnu auxilia, některé z pomocných jednotek římské armády, a to přibližně od roku 112 do 400. V této západní části Hadriánova valu byl val z turfu, hlíny a drnů, až později z kamene (Hogan, 2007). Kamenná pevnost byla postavena o něco později než val, v běžném tvaru obdélníku, s branami na východě, na západě a na jihu. V areálu byly obvyklé kamenné domy, budova velitelství \"(Principia),\" sýpky \"(horrea)\" a kasárenské baráky. A - což bylo pro pomocnou pevnost neobvyklé - také budova pro výcvik (\"basilica\" \"exercitatoria\"), snad kvůli problémům s výcvikem vojáků v této exponované lokalitě na severu Anglie.\n\nVykopávky v této lokalitě probíhají už déle než sto let. Ve 20. století se s nimi začalo v roce 1911, kdy je vedl F. G. Simpson, a od 1927 do 1933 v nich pokračoval Ian Richmond.\n\nBrány a zdi byly pak znovu vykopány pod dozorem Brendy Swinbankové a Johna Pearsona Gillama mezi lety 1949 a 1950. Vykopávky v letech 1987 až 1992 ukázaly souvislé osídlení na místě pevnostních sýpek, které trvalo od pozdního římského období pravděpodobně až do roku 500. Sýpky později nahradila první a potom druhá velká dřevostavba podobná těm z 5. a 6. století, které byly objeveny v celé řadě jiných míst v Británii. Podle názoru Tonyho Wilmotta, který práci archeologů řídil, po skončení římské nadvlády v Británii pevnost sloužila jako základna pro místní válečníky, potomky římské posádky, kteří možná po několik generací odvozovali svou legitimitu od těchto svých předků.\n\nV letech 1997-2001 byly provedeny rozsáhlé geofyzikální průzkumy. Ukázalo se, že zbytky pevnosti pod povrchem jsou dobře zachované.\n\nPozději byly objeveny dvě civilní osady (\"vicus\", plurál \"vici\") různého charakteru na východní a západní straně pevnosti. Průzkumy TimeScape také zjistily, kde se v údolí řeky Irthing nacházely lázně.\n\nOblast mezi pevností a příkopem zkoumali v televizním programu \"Time Team\" (Channel 4) v lednu 2000. Byly vykopány pozůstatky civilní osady, která ležela mimo pevnost, ale tato část lokality je náchylná k erozi a většina civilní osady se pravděpodobně už zřítila z útesů.\n\nObzvlášť zajímavý je také úsek Hadriánova valu o délce více než tří kilometrů na obě strany od Birdoswaldu. V současné době je jedinou známou částí tohoto valu, kde byl původní val z hlíny a drnů (turfu) nahrazen kamennou zdí, která vede jinudy než val původní. Když probíhala tato přestavba (pravděpodobně po roce 130), val byl posunut přibližně o 50 metrů dále na sever, aby běžel při severní stěně pevnosti.\n\nDůvody pro tuto změnu nejsou jasné, i když David Woolliscroft (Woolliscroft, 2001) dosti hodnověrně zdůvodnil, že k tomu vedly změny při provádění signalizace. V každém případě je tato lokalita jediná, kde lze hliněný val a kamennou zeď přímo porovnat.\n\nPřibližně 600 metrů na východ od Birdoswaldu, na úpatí příkopu, leží zbytky Willowfordského mostu. Po něm šel Hadriánův val přes řeku Irthing. Řeka v průběhu staletí posunula řečiště k západu, takže východní opevnění mostu se dostalo do vyšší a suché polohy, zatímco západní opevnění pravděpodobně zničila eroze. I značně změněné viditelné zbytky jsou však velmi působivé. Do roku 1996 nebyly přímo přístupné z pevnosti, ale nyní se k nim dá dojít po lávce, kterou na místo usadil vrtulník RAF Chinook.\nPevnost u Birdoswaldu byla spojena římskou silnicí známou jako Maiden Way s pevností Bewcastle, která leží o více než jedenáct kilometrů na sever. Signály mezi oběma pevnostmi mohly být předávány pomocí dvou signálních věží.\n\nV moderní době o pevnost pečuje organizace Anglické dědictví. Návštěvnické centrum pořádá výstavy a předvádí rekonstrukce pevnosti, exponáty o životě v římské Británii, seznamuje s historií tohoto místa v průběhu staletí a s archeologickými objevy v 19. a 20. století. Návštěvníci se mohou projít podél odhalených pozůstatků pevnosti.\n\n"}
{"id": "1494383", "url": "https://cs.wikipedia.org/wiki?curid=1494383", "title": "Ľudovít Olšovský", "text": "Ľudovít Olšovský\n\nĽudovít Olšovský [olšouský] (10. srpna 1941 – 25. června 2019) byl slovenský fotbalový obránce a trenér. Žil v Trnavě, kde je také pohřben.\n\nV československé lize hrál za Spartak Trnava, aniž by skóroval (09.08.1964–06.12.1964). Za trnavský Spartak nastupoval i ve II. lize. Ve druhé nejvyšší soutěži hrál také za Partizán Banská Bystrica (základní vojenská služba) a Strojárne Martin.\n\nV sezoně 1960/61 byl v kádru C-mužstva Slovanu Bratislava.\n\nPo skončení hráčské kariéry se stal trenérem. Působil mj. v Iskře Horné Orešany a Družstevníku Špačince.\n\n"}
{"id": "1494385", "url": "https://cs.wikipedia.org/wiki?curid=1494385", "title": "Doreen Spooner", "text": "Doreen Spooner\n\nDoreen Spooner (1928 – 21. dubna 2019) byla anglická fotografka a první žena, která pracovala jako fotografka zaměstnaná v redakci novin na Fleet Street během své čtyřicetileté kariéry, většinou pro bulvární obrazový deník \"Daily Mirror\".\n\nSpooner se narodila v severním Londýně v roce 1928. V kariéře fotografky ji podporoval její otec Len, obrazový editor v \"Daily Herald\". Když jí bylo osm let, koupil jí pětidolarový fotoaparát Woolworth. Po fotografickém kurzu na Bolt Court School of Photography začala Spooner pracovat krátce pro agenturu Keystone Picture Agency. V roce 1949 nastoupila do \"Daily Mirror\", kde ji zaměstnal obrazový editor Simon Clyne v době, kdy téměř každá žena zaměstnaná britskými novinami byla písařka nebo „tea lady“.\n\nV roce 1950 vyhrála ocenění British News Picture of The Year (Britská novinářská fotografie roku) s portrétem irského dramatika George Bernarda Shawa u jeho zahradní brány. Fotografovala mladou princeznu Alžbetu, jejíž portrét byl hojně využíván v mezinárodním tisku i v britských kinech během národní hymny. Také fotografovala hraběte a vévodu Windsorského během kampaně na jeho knihu \"Příběh krále\".\n\nI přes tyto rychlé úspěchy opustila deník \"Mirror\" ve chvíli, kdy se naskytla příležitost odjet na turné po Americe jako freelancer s agenturou Keystone. Tam fotografovala Alberta Einsteina, samotářskou společnost Amišů a mnoho studií amerického života na malých městech během počátku padesátých let. Poté pracovala v Paříži pro Keystone a také pro v té době novou a později ikonickou agenturu Magnum Photos, kde poznala Henriho Cartiera-Bressona a Roberta Capu, kteří pracovali s jejím otcem v Londýně a Spoonerovou inspirovali. V Paříži se také potkala s Pierreem Vandeputte-Manevym (později jedním z fotografů skupiny Beatles) a v roce 1952 se vzali. Spolu měli tři děti a na konci padesátých let se odstěhovali zpátky do Londýna. I když kvůli výchově dětí byla ve fotografickém důchodu, těžké osobní okolnosti donutily Spoonerovou oživit její profesionální kariéru a v roce 1963 se vrátila k \"Mirror\". Tam zůstala až do svého odchodu do důchodu v roce 1988.\n\nPrvní titulní strana Spoonerové přišla v létě roku 1963, když v temné londýnské hospodě tajně vyfotografovala Christine Keelerovou a Mandy Rice-Daviesovou, dvě notoricky známé showgirls v samém srdci aféry Profumo. V šedesátých a sedmdesátých letech Spooner úzce spolupracovala s Felicity Greenovou, módní editorkou \"Mirror\" na propagaci revolučních módních stylů „Swingující Londýn“. Jednalo se o umělecké vyjádření poloviny šedesátých let a fotografování všech ikonických osobností té doby: Mary Quantová, Vidal Sassoon, Barbara Hulanicki z londýnského módního obchodu Biba, nebo topmodelky jako byla například Twiggy, za kterou byla Spooner obzvláště ráda. „Bylo zkrátka nemožné pořídit špatnou fotografii.“ Toto byl rozkvět \"Daily Mirror\", když dosáhl 5 miliónů výtisků, oslavili to v Královské Albertově hale umění a vědy, přičemž kabaretní zábavu jim zajišťovala kapela Beatles.\n\nV sedmdesátých letech začal deník \"Sun\" Ruperta Murdocha užírat počty výtisků \"Mirroru\" a od listopadu 1970 začal vydávat oblíbenou portrétní fotografii na Straně tři. Dívka „nahoře bez“ byla známá jako \"Page 3 girl\". \"Mirror\" se pokoušel tento trend napodobit, ale žádný z jejich fotografů si to neužíval, hlavně proto, že to považovali za profesionálně nezajímavé. Spooner však tvrdila, že fotografování s modelkami jako je Samantha Fox, nejfotografovanější žena osmdesátých let, nebo Linda Lusardi, se nikdy nevyčerpá. Jedna z modelek vtipně poznamenala: „Vůbec nevadí, když dostaneš Doreen. Je to jako svlékat se před vlastní babičkou!“ Tento trend ustal v osmdesátých letech.\n\nSpooner také fotografovala temnější novinové příběhy jako například stávka horníků v roce 1984, havárie trajektu Herald of Free Enterprise, ženský mírový tábor v Greenham Common nebo Toxteth Rangers. Také dokumentovala státní královskou návštěvu Číny v roce 1986 a stála přímo vedle prince Philipa, když dělal své slavné „štěrbinové oči“.\n\nBěhem kariéry v \"Mirror\" byl význam díla Spoonerové obrovský a zahrnoval celou řadu fotografií významných osobností – Margaret Thatcherovou, Edwarda Heatha, Leonarda Bernsteina, Tennessee Williamse, Sophii Lorenovou, Yvesa St. Laurenta, Edith Sitwellovou, Freddieho Mercuryho, Spandau Ballet, Dianu Rigg nebo Shirley Basseyovou.\n\nPo odchodu do důchodu byla Spooner zvolena členkou Královské fotografické společnosti, stala se členkou Národní rady pro školení novinářů v radě fotožurnalistiky, a byla vyhledávaná pro prezentace v oblasti fotografie až do roku 2013 (například na půdě Královské fotografické společnosti přednášela o vizuální žurnalistice).\n\nV únoru 1990 poskytla interview časopisu \"Journal\" společnosti Royal Photographic Society. V říjnu 2016 Spooner dokončila svou autobiografii \"Camera Girl\", vydanou nadací Mirror Books. Některé detaily její kariéry jsou také obsaženy v knížce \"Ladies of the Street\" spisovatelky Liz Hodgkinsonové,\n\nDoreen Spooner zemřela 21. dubna 2019 ve svých 91 letech.\n"}
{"id": "1494386", "url": "https://cs.wikipedia.org/wiki?curid=1494386", "title": "Olšovský", "text": "Olšovský\n\nPříjmení Olšovský, přechýleně Olšovská, nosí více osobností:\n\n\n"}
{"id": "1494387", "url": "https://cs.wikipedia.org/wiki?curid=1494387", "title": "Klášter cyriaků (Staré Město)", "text": "Klášter cyriaků (Staré Město)\n\nKlášter cyriaků v Praze je dnes již neexistující klášter a generální převorství řádu cyriaků. Spolu s rovněž již zaniklým kostelem sv. Kříže Většího stával v dnešní Dušní ulici na Starém Městě pražském.\n\nDo Čech byli povoláni bratři cyriaci z Livonska králem Přemyslem Otakarem II. V roce 1256 se jim dostalo od papeže Alexandra IV. nové konstituce povýšením na řád kanonický. Král jim nechal vybudovat nejstarší konvent v Praze na Starém Městě, v místě řečeném Na Rvačkách, na pustém vltavském břehu, s kostelem svatého Kříže Většího.\n\nKlášter se nacházel v prostoru někdejší zahrady a hřbitova. Svou šířkou se rozkládal mezi dnešními budovami hotelu Prezident (bývalého paláce SIA - Spolku inženýrů a architektů), na hotel přebudovaného v osmdesátých letech 20. století a objektem hotelu InterContinental postaveném na někdejším Svatojánském náměstí. \n\nBudovy samotného kláštera stávaly za ním v místě, kde dnes stojí Základní škola a Gymnázium v Dušní ulici, až po Průmyslovou školu Dušní. V místě dnešní Základní školy a Gymnázia stál velký gotický klášterní chrám svatého Kříže Většího (886-I). Od západního průčelí tohoto chrámu táhla se ulicí Elišky Krásnohorské a od ní asi na půl cesty k Bílkově ulici zahradní zeď, prolomená poblíž svého konce vrátky. Za ní ležel dvůr, v němž se souběžně se zdí tyčilo dlouhé patrové stavení, zalomené mírně k severovýchodu. I za ním byl dvůr, užší prvého, kdežto čtvercové stavení vlastního kláštera s celami mnichů obstavené po stranách třetího dvora, prolomené v přízemku oblouky křížové chodby čili ambitu, rozprostřelo se po jižním boku kostela, jsouce proti Dušní ulici odděleno čtvrtým dvorem a ohradní zdí. \n\nDále směrem k jihu byl sad a stromoví hřbitova, obojí zapadlé do vnitřku domovního bloku. V prostoru kláštera, na rajském dvoře, byla roku 1747 vysvěcena kaple Božího hrobu, postavená podle vzoru kaple uprostřed chrámu Božího hrobu v Jeruzalémě.\n\nŘád se vyznačoval společným sdílením všeho, společným duchem, úkony, šatem a svatou chudobou. Mniši měli každý nejvýše dva hábity, v zimě měli nárok na prostý kožich. Jako duchovní měli na temeni hlavy vystříhanou tonzuru (kolečko), vlasy ostříhané mezi tonzurou a ušima na šíři tří prstů. Stříháni byli 15× do roka, vždy v určitý svátek, poprvé na slavnost Narození Páně, naposledy v den svatého Ondřeje.\n\nMniši cyriaci se rozšířili z Prahy do Pardubiček (kostel svatého Bartoloměje), na Chlumek u svatého Václava, v Orlíku (Klášterci nad Orlicí) na Královéhradecku u kostela Panny Marie, v Nových Benátkách u kostela Panny Marie (kolem roku 1350). K řádu patřily ještě korporátní fary. Tímto velkým rozšířením bylo způsobeno, že generální převorství bylo přeneseno do Prahy.\n\n17. dubna 1393 rybáři našli tělo Jana Nepomuckého zachycené na pravém břehu Vltavy, nedaleko svého kláštera (v místech, kde dnes stojí Základní škola a SPŠ stavební, Dušní 17). Od nich jeho tělo převzali bratři křižovníci s červeným srdcem – cyriaci, jejichž novicové je uctivě vyzvedli a s úctou odpovídající jeho hodnosti je pochovali v kostele sv. Kříže Většího při svém klášteře. Generálním převorem byl tehdy bratr Jan (1373–1403), třetí generální převor řádu, od přenesení sídla řádu do Prahy.\n\nV době husitských válek nezbylo cyriakům než z Prahy po vypálení a vyvraždění pobočných klášterů uprchnout do Polska, kde v Krakově při kostele svatého Marka měli svůj klášter. I jejich farnost měla dříve nebývalé rozměry. Vzhledem k rozšíření české řádové provincie byla správa řádu přenesena do Prahy.\n\nDo Prahy se cyriaci vrátili v roce 1628.\n\nCyriaci založili 15. května 1715 tradici Svatojánských slavností NAVALIS, které až do zrušení řádu Josefem II. organizovali. V jejich řadách působili také učenci. Archivář a církevní historik Jan Karel Rohn (1711-1779) sepsal a mezi léty 1774-1777 vydal první tři svazky dějin české církve podle krajů pod titulem \"Antiquitas ecclesiarum, capellarum et monasteriorum...\"\n\nPo zrušení řádu Josefem II. roku 1783 postupně docházelo k devastaci kláštera, až při asanaci Starého Města zmizel zcela.\n\nNa místě chrámu svatého Kříže Většího stojí dnes Základní škola a SPŠ stavební, Dušní 17.\n\nPo řádu zde zbylo:\n\nSousoší Piety byla zasvěcena 29. kaple Svaté cesty z Prahy do Staré Boleslavi, která byla založena roku 1674.\n\n"}
{"id": "1494394", "url": "https://cs.wikipedia.org/wiki?curid=1494394", "title": "Volžsko-baltská vodní cesta", "text": "Volžsko-baltská vodní cesta\n\nVolžsko-baltská vodní cesta či Volžsko-baltský průplav (rusky \"Волго-Балтийский водный путь\") je soustava přirozených vodních toků, přirozených i umělých jezer a lidskou činností vytvořených kanálů, umožňující plavbu lodí o výtlaku do 5 000 t mezi povodím Volhy a povodím Něvy. Část tohoto systému tvoří i Bělomořsko-baltskou vodní cestu. Pomocí dopravy na Volžsko-donském průplavu umožňuje i vodní spojení mezi Baltským a Černým mořem. Je součástí Jednotného systému hlubokovodní říční dopravy Ruské federace.\n\nVodní dílo bylo budováno v letech 1709 až 1964. Po poslední velké přestavbě v letech 1956 – 1964 se skládá z následujících sedmi stupňů v rozsahu převýšení hladin od 11 do 18 m:\n\n2 vodní elektrárny na řece Svir v povodí Něvy\n\n4 jednokomorové jednocestné zdymadlové propusti s hydroenergetickými jednotkami o rozměrech 270 x 18 m a o garantované hloubce 4 m\n\n1 průtočná vodní elektrárna na řece Šeksna v povodí Volhy\n\nCelá vodní cesta probíhá od strany Volhy v následující posloupnosti hydrologického systému: řeka Šeksna, Bílé jezero, řeka Kovža, převodný kanál, řeka Vytěgra, Oněžské jezero, řeka Svir, Ladožské jezero, řeka Něva.\n\nCesta z města Čerepovec do Petrohradu měří 1 100 km, z toho je trať umělých kanálů dlouhá 478 km. Tato soustava existuje pod jednotným názvem Volžsko-baltská vodní cesta jako samostatná ekonomická jednotka s 254 plavidly. Je součástí vodní cesty od ústí Volhy do ústí Něvy v délce 4 900 km.\n\nRozvodí mezi Něvou a Volhou se nachází v oblasti s poměrně vysokým odtokovým koeficientem v rozsahu 8–9 l/s.km. Poměr sněhových a dešťových srážek v ročním chodu je přibližně 1 : 1. Ledové jevy nastávají v průměru od poloviny listopadu do konce dubna. Vegetace povodí je tvořena smíšenou až jehličnatou severskou tajgou s dobrými akumulačními schopnosti. Horní povodí Volhy je vůči jižnímu povodí Oněžského jezera výrazně plošší. Převýšení systému na straně Volhy je 13,5 m oproti oněžskému stupni vysokému 113 m. Většina umělých stupňů je proto vybudována v povodí Něvy v systému řeky Vytěgra. Vzhledem k vysokému zastoupení jezerních ploch na rozvodí je chod jarních povodní v oblasti poměrně plochý. Hydrologické podmínky jsou proto pro budování vodních děl poměrně příznivé.\n\nPovědomí o rozvodí mezi řekami Dněpr, Volha, Něva a Severní Dvina existovalo již ve starověku a umožňovalo obchodní styky severoevropských oblastí se Středozemím a Persií. V raném středověku byly rozvinuta tzv. Volžská obchodní cesta, jejímiž hlavními účastníky byly Chazarská říše, Volžské Bulharsko a oblasti obývané kmeny Varjagů. Většina levostranných přítoků horní Volhy byla prozkoumána dobře ozbrojenými družinami obchodníků až k pramenným oblastem a znalosti ideálních tras pro změnu povodí byly často tajeny zájmovými obchodními skupinami. Přesto v 16. a 17. století byly již ze všech možností všeobecně známy a používány tři základní způsoby vodní cesty z Volhy k Něvě. V této době však bylo Baltské moře kontrolováno Švédským loďstvem a tak prioritní vodní cestou byla trasa z Volhy k Severní Dvině a na ní navazující obchod s Anglií přes přístav Archangelsk.\n\nTransport zboží byl uskutečňován buď překládkou nebo přesunem celých lodí po souši pomocí klád cestou nazývanou volok. Mezi Něvou a Volhou existovalo kolem čtyřiceti voloků, které byly používány podle konkrétní hydrologické, ale i obchodní a politické situace. V povodí horní Volhy se nacházela většina významných ruských center, Moskva, Suzdal, Vladimir, Tver, Jaroslavl, Veliký Rostov, Rybinsk a Nižnyj Novgorod. Nejvýznamnějším střediskem v povodí Něvy byl Veliký Novgorod na jezeře Ilmeň, proto se zprvu nejvýznamnějším volokem mezi Volhou a Něvou stala cesta odvíjená od přítoku Volhy Tverca, vedoucí po překonání rozvodí  k Ilmeňskému jezeru, z něhož vytéká řeka Volchov do Ladožského jezera.\n\nZdolávání voloků bylo činností samostatných obchodních skupin, jejichž spojení se státní kasou bylo minimální a v neobydlených částech těžko kontrolovatelné. V roztříštěné feudální společnosti nebylo možné vytvořit dostatečně kontrolovaný systém přepravy zboží. To se změnilo až s nástupem Petra Velikého na ruský trůn.\n\nDo velkorysých plánů cara Petra Velikého na vybudování moderního ruské velmoci s hlavním městem na břehu Baltu se brzy dostalo i překopání volžsko-něvských voloků do podoby kanálů. První práce započaly již v roce 1703 spolu s budováním Petropavlovské pevnosti. První kanál byl prokopán u Vyšného Voločku poblíž významného města na Volze Tver. Spojoval řeku Tverca v povodí Volhy a s řekou Cna v povodí Něvy. Vodní cesta byla pojmenována Vyšněvolocká. Z řeky Cny cesta pokračovala přes jezero Mstino do řeky Msty, která ústí do Ilmeňského jezera ve městě Veliký Novgorod. Ilmeňské jezero je již spojeno s mohutnou řekou Volchov ústící do Ladožského jezera. Cesta z Rybinsku do Petrohradu byla otevřena v roce 1709 a byla zprvu velikou chloubou cara Petra. Časem se ukázala jako příliš mělká a málo propustná. Navíc sloužila mezi Tverem a Novgorodem na Ilmeni jako jednocestná ve směru od Volhy, a to pro těžko zdolatelné peřeje na řece Mstě. Lodě schopné překonat cestu do Ladožského jezera nebyly vhodné pro plavbu na jezeře. Plavba na velkých jezerech v povodí Něvy se totiž v náročnosti nijak neliší od plavby na Baltu. Za četných bouří skončilo mnoho nákladu na dně jezera a bylo proto potřeba vybudovat obchvatný kanál mezi ústím řeky Volchov a výtokem Něvy.\n\nCar Petr osobně navštívil stavbu kanálů několikrát. Stovky pracovníků na peřejích řeky Msty osvobodil od veškerých daní, desítky zahraničních specialistů a zkorumpovaných úředníků odvedl ze stavby obchvatného kanálu rovnou k petrohradskému soudu. Odsouzení cizinci byli ze země vyhoštěni a místní stavební úředníci se vrátili na stavbu kanálu v jiném pracovně právním vztahu. Na trase všech umělých vodních cest, mířících k Baltu se lze setkat s pomníky, připomínajícími imperátorovu návštěvu nebo místa splnění snů slavného cara vší Rusi báťušky Petra I. Velikého.   Za dob vlád následných panovníků se výstavba průplavových systémů téměř zastavila. K plánům a mapám velikého Petra na další vodní cesty se významně obrátila až pozornost ambiciózního syna a následníka Kateřiny Veliké, cara Pavla I Petroviče. Z jeho iniciativy byly obnoveny práce na vybudování historické starověké cesty k Ladožskému jezeru přes město Tichvin a k využití přítoku Volhy Šeksny ke spojení s řekou Vytěgrou tekoucí do Oněžského jezera. Na financování posledního projektu použil car Pavel fond pro výstavbu sirotčinců, spravovaný jeho ženou, carevnou Marií Fjodorovnou. Jistým odčiněním bylo alespoň pojmenování budovaného vodní díla jménem carevny. Mariinský vodní systém i systém Tichvinský  byly dobudovány až po násilné smrti cara Pavla. Mariinská vodní cesta byla zprovozněna v roce 1810 a Tichvinský systém průplavů v roce 1811. Oba průplavy byly obousměrné a požadavkům doby postačující.\n\nVyšněvolocký systém byl odsouzen k lokálnímu významu. V souboji o postavení mezi Tichvinským a Mariinským systémem rozhodl volok mezi řekou Šeksnou a Severní Dvinou. Od Mariinské cesty se mohla odvíjet strategická cesta k Bílému moři. Práce na Severodvinském průplavu byly započaty v roce 1823 a první loď z Volhy do Bílého moře proplula roku 1829.\n\nV letech 1843 – 1846 byl vybudován podél jižního břehu Bílého jezera Bělozerský kanálový obchvat a v letech 1845 – 1851 byl prokopán kanál mezi ústím Vytěgry do Oněžského jezera a výtokem řeky Svir. V roce 1951 bylo vybudováno železniční spojení mezi Moskvou a Petrohradem. Vodní doprava, fungující pro ledovou pokrývku a jarní povodně jenom šest měsíců v roce, dostala vážného soupeře. Lidskou pracovní sílu čekaly změny v podobě přeměny feudálních vztahů v kapitalistické.\n\nPrůmyslová revoluce přivedla ke březím všech tří vodních soustav nové zákazníky. Tradiční skladba přepravovaných komodit se rozrostla o nové suroviny a polotovary. Historická oblast drobných kuploven litiny a železné houby mezi městy Babajevo a Čerpeovec v dolním povodí Šeksny se proměnila v jeden významný metalurgický komplex poblíž zdymadla v Čerepevci. Odsud putovaly polotovary v podobě železných prutů po vodě do Petrohradu a Petrozavodsku. Do oblasti mířili proti řece Dvině z poloostrova Kola lodě s nákladem apatitu. Pyrit pro výrobu kyseliny sírové se těžil přímo ze dna řeky Msty a putoval Vyšněvolockým systémem do papíren na březích Tichvinské soustavy i do chemických závodů Petrohradu i Moskvy. Tři krát do roka sklízené úrodné louky mezi Mologou a Šeksnou zásobovaly nejlepším senem stáje v Petorohradu. Ve městě Rybinsk vznikla obilní burza, která určovala ceny nejcennější komodity v celém impériu a náklady s obilím putovaly všemi směry. Proslulé jarmarky v Nižném Novgorodě byly zásobovány zbožím všeho druhu právě po vodní cestě. Bezvýznamné osady napojené na vodní dopravu se stávaly újezdními městy.\n\nZvyšující se nároky na dopravu však odhalovaly stále větší množství nedostatků, způsobených především závislostí na počasí a roční době. Průměrná délka plavby z Rybinsku do Petrohradu byla 29 dní a zpět 26 dní. To by se slavné Vologdské máslo dostalo do kuchyní v hlavním městě za hranicí trvanlivosti. Železnice umožnila nejen včasné dodávky do petrohradských kuchyní, ale i zásobování labužníků v Paříži.  \n\nBrzy po pokládkách nových železničních tratí a zařazení stále silnějších lokomotiv se zdálo, že vodní doprava svůj význam dříve nebo později úplně ztratí. Časem se upustilo od plánů na rekonstrukce Vyšněvolockého a Tichvinského systému a pozornost se soustředila již jen na Mariinský kanál, a to jednak pro spojení s Čerepoveckými železárnami, především však pro spojení s otevřeným oceánem na severu.  \n\nMariinský kanál se dočkal velké rekonstrukce v letech 1890 – 1896. Bylo zmodernizováno 38 zdymadel, z toho 30 v povodí Něvy. Dále bylo prokopáno 40 kilometrů nového kanálu s kamennými hrázemi. Konečné dílo se stalo oprávněnou chloubou Ruska.\n\nKdyž se na začátku dvacátého století vydal ruský vynálezce unikátní metody barevné fotografie Sergej Michailovič Prokudin-Gorskij na svou cestu Ruskem, zvolil jako významnou část své trasy právě průplavy mezi Volhou a Něvou. Unikátní stavební dílo se tak může pochlubit unikátním barevným zobrazením již od roku 1909. \n\nRozvoj umělých vodních cest v sovětské éře od počátku ovlivňovaly dva nové základní faktory. Ohled na neustále rostoucí potřebu elektrické energie a disposice mimořádně mocné pracovní síly v podobě nápravných pracovních táborů systému Gulag. Pracovní síly vězňů byly však nejdříve použity nechvalně známým způsobem při budování bělomořského kanálu a po válce pořadí priorit ovlivnila potřeba spojení Volhy s uhelnými doly Donbas. V systému Volha-Balt bylo pracovní síly vězňů v omezené míře použito při budování hydroenergetických děl na horní Volze (Ivaňkovská, Ugličská a Rybinská vodní elektrárna). Naposledy bylo práce vězňů v masovém měřítku použito při budování Žiguljevské vodní elektrárny.  \n\nPotřeba dopravního spojení mezi Moskvou, Leningradem a hutním kolosem v Čerepovci vyvolala potřebu vybudování dvou moderních zdymadel právě na řece Šeksna, a to v letech 1922 až 1926. Plavbu mezi Oněžským a Ladožským jezerem vylepšilo vybudování vodní elektrárny na řece Svir v roce 1933. Projekt rekonstrukce volžko-baltského systému byl schválen až v září 1940. Na jaře 1941 byla napuštěna Rybinská přehradní nádrž, kdy pod hladinou zmizela obě zdymadla vybudovaná ve dvacátých letech. Posledním významným krokem pro zlepšení plavebních podmínek za stalinské éry bylo vybudování Hornosvirského vodního díla v roce 1952.\n\nVodní elektrárny na horní Volze a Volchovu sehrály významnou roli při obraně Leningradu a Moskvy. Vyrobená elektřina ušetřila miliony tun uhlí potřebných pro válečný průmysl a toto množství bylo dopravováno právě Mariinským systémem. Uskutečněný sen velikého cara Petra I. tak více jak dvě stě let po jeho smrti účinně chránil jeho vlast ve válce, vyvolané s cílem likvidace jeho národa.\n\nStalinova smrt se v projektech vodních děl projevila vždy dvojím způsobem. Hromadná amnestie změnila způsoby zajištění pracovní síly a rozpočet byl snížen o vyřazení honosných architektonických prvků.\n\nPodle změněného projektu začaly konečné práce na průplavu v roce 1956. Do roku 1962 byla prokopána hlavní trasa a vybudovány zdymadlové systémy. Na jaře 1963 začalo napouštění Šeksninské přehradní nádrže, pod hladinou zmizelo pět zdymadel starého systému.\n\n2. listopadu 1963 byl oficiálně ukončen provoz na staré Mariinské cestě. V létě  1964 byl nový kanál naplněn vodami Kovžy i Vytěrgy. Něva a Volha byly spojeny novou hladinou.\n\nPrvní loď s budovateli díla proplula novým systémem 4.června 1964, druhý den proplul systémem první nákladní transport. 28 června 1964 proplula systémem slavnostní výletní loď z Leningradu do Jaroslavli.\n\nNavzdory přetížení zdymadlových propustí se nákladní doprava neustále zvyšuje. V roce 2008 byl vytvořen dostatečný fond na krytí potřebných údržbových procesů. Další vývoj nákladní vnitrozemské lodní dopravy lze odhadovat stejně obtížně jako v celé Evropě.\n\nVyužití v osobní dopravě od roku 1964 nezaznamenává nijaký úpadek. Osobní lodní doprava mezi Petrohradem, Moskvou, Jaroslavlí a dalšími tradičními místy na Volze je příležitostí pro slavnostní akce, konference, svatební cesty i samotné svatby. Lodní doprava patří do základní nabídky cestovních kanceláří v Rusku. Krajina podél bývalé Mariinské trasy je i na začátku 21. století téměř neobydlená. Záchytnými orientačními body na romantické trase bývají ruiny statků s podmáčenými základy. Nejznámějším symbolem je hroutící se stavba barokního chrámu Narození Krista v Krochinu, která se nalézá při výtoku Šeksny z Bílého jezera.  \n\n"}
{"id": "1494395", "url": "https://cs.wikipedia.org/wiki?curid=1494395", "title": "Mariinská vodní cesta", "text": "Mariinská vodní cesta\n\nMariinská vodní cesta či Mariinský vodní systém (rusky \"Мариинская водная система\" ) byla vodní cesta z Rybinsku do Petrohradu. Je to jedna ze tří historických vodních cest, které spojují Volhu s Baltským mořem. Od svého zprovoznění v roce 1810 byla nejdůležitějším vodním systémem mezi Volhou a Něvou, zaručující vnitrozemskou vodní dopravu zboží do Petrohradu. Od roku 1964 je součástí Volžsko-baltské vodní cesty.\nRozvodí mezi Něvou a Volhou je jezernatá oblast s poměrně vysokým odtokovým koeficientem s podílem sněhových a dešťových srážek 1:1. To umožňuje po dobu plavby zásobovat vytvořené rozvodné kanály i samostatné cesty vody. Na baltské straně je systém strmější v poměru zhruba 3:1. Na přírodních tocích lze nalézt překážky v podobě peřejí především v povodí Něvy. Ledové jevy znemožňují dopravu od poloviny října do přelomu dubna a května.\n\nPřes rozvodí byly v letech 1703 až 1964 vybudovány tři hlavní systémy vodních cest. Za krajové body všech vodních soustav se považuje město Rybinsk na Volze a ústí Něvy v Petrohradu.\n\nDo konce 18. století se lodní doprava přes rozvodí mezi Volhou a Něvou uskutečňovala suchozemským přesunem lodí na třech základních volocích. Mezi řekou Cna v povodí Volhy a řekou Tverca v povodí Něvy, mezi řekou Sominka v povodí Volhy a řekou Tichvinka v povodí Něvy a mezi řekou Kovža v povodí Volhy a řekou Vytěgra v povodí Něvy. První vodní trasa a vedla přes významné obchodní město Veliký Novgorod a byla podle městečka Vyšnij Voločok nazvaná Vyšněvolocká. Když car Petr I. Veliký začal budovat v roce 1703 nové hlavní město na břehu Něvy, začal kopat ve stejném roce i kanál u Vyšného Voločku. Vyšněvolocká vodní cesta byla zprovozněna již v roce 1709, byla však vzhledem ke strmějšímu charakteru něvského povodí pouze jednocestná ve směru od Volhy k Petrohradu. Každopádně první životně důležitá doprava obilí mezi úrodnými oblastmi na horní Voze a Petrohradem začala fungovat. Pro zmapování oblastí dalších vodních tras pozval car Petr skotského inženýra Johna Perryho, který oblasti zmapoval a vypracoval základní projekty. Sám car Petr místa osobně navštívil v roce 1711.\n\nPo smrti Petra Velikého se za vlád jeho nástupců investice do vodních děl podstatně snížily. Kateřina II. Veliká sice rozhodla o pokračování díla, ale nakonec uvolněné prostředky použila na výstavbu silnic mezi Moskvou a Petrohradem. Práce na projektech Johna Perryho výrazně obnovil až car Pavel I, který nechal budovat průplavy a soustavy zdymadel na systémech dalších dvou voloků ihned po své korunovaci v roce 1797. Car Pavel I. byl velikým obdivovatelem cara Petra I. a spolu s ním kromě nadšení pro lodní dopravu sdílel i nedůvěru v účelnost nakládání se státními zdroji.  Pro budování nejdelšího systému tak použil prostředky z nepříliš průhledného vzdělávacího fondu, jehož produktem měla být i síť sirotčinců. Aby odčinil účelný, ale nehezky vypadající krok, pojmenoval vodní systém po své manželce Marii Fjodorovně, rozené princezně Žofii Dorotě Württenberské, která příslušné fondy formálně spravovala. Mariinská vodní cesta se stala časem nejvýznamnějším způsobem lodní přepravy mezi Volhou a Něvou a ostatní průplavy byly odsouzeny k lokálními významu. Na řeku Šeksnu bylo navázáno i lodní spojení s Bílým mořem v roce 1829, kdy byl vybudován Severodvinský průplav. Tak se Mariinský systém stal i součástí strategického lodního obchodu s Anglií a Holandskem.\n\nJiž během provozu lodní dopravy na systému Vyšněvolockém, jehož součástí byla plavba přes Ladožské jezero, se ukázalo nebezpečí plavby říčních plavidel na otevřených velkých jezerech. Součástí všech systémů tak jsou obchvaty, vykopané podél břehů jezer mezi ústícími a vytékajícími řekami. V případě Mariinského systému tak musely být vybudovány obchvatové kanály kolem Bílého a Oněžského jezera. Vodní cesta byla rekonstruována během 19. století vícekrát podle požadavků rostoucích nároků, ve 20. století již s ohledem na hydroenergetickou výrobu a nakonec v letech 1956 až 1964 proběhla výrazná rekonstrukce do podoby současné Volžsko-baltské vodní cesty.  \n\nCelý Mariinský systém z Rybinsku do Petrohradu sestával koncem 19. století z těchto částí.\n\nŘeka Šeksna vytéká z Bílého jezera a ústí do Volhy v Rybinsku. Vodní trasa je dlouhá 398 km a z toho více jak 300 km vodní trasy poskytuje dostatečně hlubokou vodu i v sušších obdobích. Kolem 90 km toku však připadá na oblast prahů s nedostatečnou hloubkou především na podzim. Většina obchodních konvojů do Petrohradu však byla odeslána do poloviny léta a tak se tento nedostatek projevil pouze u prázdných navracejících se lodí, které však měly menší ponor. Přesto byly v těchto místech koncem 19. století postaveny dva umělé stupně.\n\nBělozerský kanál spojuje řeku Šeksnu a řeku Kovžu. Je dlouhý 64 km a byl vybudován v roce 1846. Do výstavby Šeksninské přehradní nádrže umožňoval překonání prahů při výtoku Šeksny, především pak zajišťoval bezpečnost plavby oproti rizikům na volném jezeře.\n\nŘeka Kovža vytéká z Kovžkého jezera a ústí do Bílého jezera. Na většině toku, dlouhého 67 km, je dostatečně hluboká pro lodní provoz. Na peřejnatých úsecích vystaveny dva umělé stupně. Stavidlo, nazvané Brána sv. Alexandra, zadržuje vodu na nejvyšší úrovni celého systému a spolu s Branou sv. Petra rozhoduje o směru toku do Volhy nebo do Něvy.\n\nNový Mariinský kanál z roku 1886 byl 6 km dlouhý, napájený vodou z Kovžké přehradní nádrže. V místech Brány sv. Petra bylo postaveno město Staroje Petrovskoje s kaplí pro modlitbu za dobrou plavbu a památník spojení Volhy a Něvy.\n\nŘeka Vytěgra od stavidla sv. Petra klesala v délce 48 km soustavou 23 na sebe navazujících umělých zádrží. Posledních 10 km směrem k Oněžskému jezeru má přírodní tok.\n\nOněžský kanál v celé délce byl dostaven až v roce 1852. Spojuje ústí řeky Vytěgra a výtok řeky Svir z Oněžského jezera.\n\nCesta od řeky Svir je již totožná s obchodními cestami na Oněžském jezeře a později s dalšímu dopravními systémy.\n\nV říčním systému se spojovací kanál nachází téměř v polovině celkové cesty. V povodí Volhy byl na konci 19. století na vzdálenosti 562 km překonán výškový rozdíl 44 m, v povodí Něvy připadal na vzdálenost 576 km pokles o 131 m. Na zdýmaném úseku pokles zajišťovalo 24 jednocestných, dvou nebo jednokomorových zdymadel s celodřevěnými stavidly. Rozměry všech komor byly 32 x 9 m s garantovanou hloubkou 1,3 m.\nVe 20. století zajistily jediné dvě hráze (Rybinské a Šekninské) vzedmutí hladiny až po Bílé jezero. Narovnání trasy zmenšilo délku soustavy na 1126 km. V roce 1964 byla zprovozněna Volžko-baltská vodní cesta, na které rozvodný systém zajišťuje pouhých pět zdymadel. Název Mariinský systém byl používán do roku 1964.\n\nPro největší obchodní lodě na Volze byly přírodním zakončením jejich cesty mělčiny a prahy nad soutokem s řekou Šeksnou. Na tomto místě vznikl přístav pro překládku na menší lodě, který byl jako významná rybářská osada pojmenován Rybinsk. V 19. století vznikla ve městě obilní burza, přes kterou putovaly náklady s obilím mezi úrodným Povolžím a zbytkem Ruského impéria.\nV 18. století existovala pouze jednocestná doprava směrem do Petrohradu přes Vyšněvolocký systém. U peřejí řeky Msty se zboží překládalo. Částečně se též pokoušelo splutí za vyšších stavů, rozbité lodě pak byly buď opraveny nebo rozlámány na dříví. Teprve do vybudování Tichvinského a Mariinského průplavu začátkem 19. století se mohly lodě navracet. Následující tabulka dopravních výkonů v jednotlivých systémech dokumentuje rostoucí převahu Mariinského systému.\nNa konci 19. století do Rybinsku připlouvaly lodě o délce 40 až 100 m, šířce od 7 do 11 m s výtlakem od 200 do 2 500 tun a ponorem od 1 do 2,5 m. Náklad z těchto lodí se překládal do menších plavidel různorodého typu s největším zastoupením nákladních člunů o délce 20 až 40 m a šířce do 10 m. Nejběžnější typ lodí měl výtlak kolem 120 t. Začátek i konec plavební sezóny se odvíjel od ledových jevů, které se objevovaly v jednotlivých letech v značně proměnlivém rozpětí. Poslední osamocené kry pluly již kolem prvních konvojů zpravidla během měsíce dubna. Úspěšný počátek plavby se odvíjel od znalostí chodu ledů na Volze, Šeksně i postupného odtrhávání a odtávání ledových ker z hladiny Bílého jezera. První plavby tak byly doprovázeny osamoceným ledovým doprovodem až na rozvodí. Následující tabulka, srovnávající rozdílné ledové stavy ve dvou po sobě jdoucích letech prozrazuje, že se jednalo o složitý logistický proces.\n\nNa začátku 19. století trvala plavba z Rybinsku do Petrohradu často i déle jak 100 dní, mnohdy musely lodě s nákladem na zamrzlém úseku přezimovat. Tažnou sílu zajišťovaly plachty, koňská a v počátcích většinou lidská síla. Po většinu 19. století se využívalo burlacké služby, která byla plně nahrazena koňskou silou až v devadesátých letech 19. století.\n\nOčekávaná konkurence železnice se zprvu nedokázala prosadit tak rychle, jak se vzhledem k její rychlosti a nezávislosti na počasí očekávalo. Parní stroj se stal zdrojem tažné síly i na plavidlech a průměrně plavba do hlavního města trvala 45 dní. Souboj se železnicí v tonáži přepravy byl ještě na přelomu století vyrovnaný.  \n\nMariinský průplav navštívil na své dokumentační cestě, podporované carem Mikulášem II., věhlasný vynálezce unikátní barevné fotografické metody Sergej Michailovič Prokudin-Gorskij. Jeho snímky připomínají významnou vodní cestu v barvě již od roku 1909.\n\n\n"}
{"id": "1494402", "url": "https://cs.wikipedia.org/wiki?curid=1494402", "title": "József Szájer", "text": "József Szájer\n\nJózsef Szájer, , (* 7. září 1961, Sopron) je maďarský právník a pravicový politik, od května 2004 poslanec Evropského parlamentu zasedající v parlamentní politické skupině Evropské lidové strany opakovaně zvolený za stranu Fidesz – Maďarská občanská unie. Podle tzv. \"Befolyás-barométer\", který každoročně vydává nezávislý finanční a obchodní zpravodajský portál Napi.hu, byl v roce 2015 zařazen na 29. místo a v roce 2016 na 38. místo v seznamu 100 nejvlivnějších mužů v Maďarsku.\n\nNarodil se roku 1961 ve městě Sopron v tehdejší Maďarské lidové republice. Jeho matka Edit Kiss i otec József Szájer pracovali jako pedagogové. Mezi lety 1976 a 1980 studoval v anglické třídě na \"Széchenyi István Gimnázium\" v Soproni. Poté mezi lety 1981 a 1986 studoval na \"Fakultě státu a práva\" na Univerzitě Loránda Eötvöse v Budapešti, kde získal právnických diplom. V letech 1986 až 1989 byl na studijním pobytu na Oxfordské univerzitě, v letech 1988 až 1989 na University of Michigan v USA. Během studií byl členem \"Bibó István Szakkollégium\", kde později působil i jako vychovatel. Od roku 1990 do roku 1996, kdy složil odbornou právnickou zkoušku, byl právním adjunktem na Univerzitě Loránda Eötvöse.\n\nV roce 1988 byl jedním ze zakladatelů opoziční strany Svaz mladých demokratů (Fidesz), za kterou se později účastnil i politických diskuzí u tzv. \"Opozičního kulatého stolu\" () v době pádu komunismu v Maďarsku.\n\n\nJeho bratry jsou podnikatel Imre Szájer a István Szájer.\n\nOd roku 1983 je ženatý s Tünde Handó, která pracuje jako soudkyně. V roce 1987 se jim narodila dcera Fanni.\n\nV roce 2000 mu britská královna Alžběta II. udělila Řád sv. Michala a sv. Jiří druhého stupně \"Knight Commander\" (KCMG).\n\n\n\n"}
{"id": "1494403", "url": "https://cs.wikipedia.org/wiki?curid=1494403", "title": "Ivčenko AI-14", "text": "Ivčenko AI-14\n\nIvčenko AI-14 () je devítiválcový vzduchem chlazený hvězdicový motor, vzniklý v 50. letech 20. století v Sovětském svazu jako pohonná jednotka letadel.\n\n\n\n\n\n"}
{"id": "1494413", "url": "https://cs.wikipedia.org/wiki?curid=1494413", "title": "29er", "text": "29er\n\n29er je vysoce výkonnostní dvouposádkový závodní skif. Jeho design byl vytvořen Julianem Beathwitem. První kus byl vytvořen roku 1998. Jedná se o one-design lodní třída (všechny lodě jsou stavěny se stejnými vlastnostmi). 29er je 4.45 m dlouhý a váží 74 kg. Jeho stěžeň je dlouhý 6.25 m. Inspirací pro jeho vytvoření byl olympijský skif 49er. Je vyráběn firmou Ovington, která má sídlo ve Velké Británii. 29er může dosahovat vysokých rychlostí díky jeho elegantnímu a hydrodynamickému trupu a často přesahuje rychlost větru. \n\nLodě mají dvě plachty. Hlavní plachta a kostaka mají dohromady 12.5 m². Genakr má 15 m². Ideální váha posádky na 29er je 125 kg.\n\n29er je zaměřený na mladé jachtaře, zejména na ty, kteří chtějí pokračovat na 49eru. Byl přijat na Youth Sailing World Championships aby nahradil Laser 2 - který byl designován Julianovým otcem Frankem.\n\nNa 29eru jezdí dvě osoby z nichž jedna má trapéz. Oplachtění obsahuje jeden asimetrický genakr, hlavní plachtu, samootáčecí kostaku, která usnadňuje jízdu kostaníkovi zejména při obratech proti větru a umožňuje mu vzít otěže od hlavní plachty do ruky během kruzu proti větru. Nastavení genakru umožňuje kosatníkovi být více pohotový, což je na této lodní třídě důležité hlavně kvůli její nestabilitě a vysoké rychlosti. \n\nTrup je vytvořený slepením několika vrstev vláknových kompozitů (polyesterem vyztuženým skleněnými vlákny). Plachty jsou udělány z průhledného Mylar laminátu s červenými nebo oranžovými okraji. Genakr je vytvořen z nylonu. Stěžeň je poskládán ze tří častí. Spodní a střední z hliníku a vrchní je z polyester-sklolaminátového kompozitu, který pomáhá ohýbání a snižuje celkovou váhu lodi. Staré foily jsou udělány z hliníku, nové jsou už z laminátu.\n\nV roce 2014 bylo nakoupeno deset novách lodí. Momentálně se zde vyskytuje kolem čtrnácti lodí. Nejlepší závodníci trénují ve Sportovním centru mládeže pod vedením Davida Křížka.\n\nV některých částech České republiky je 29er označován též jako RS 29.\n"}
{"id": "1494415", "url": "https://cs.wikipedia.org/wiki?curid=1494415", "title": "Doreen Warriner", "text": "Doreen Warriner\n\nDoreen Warriner (16. března 1904, Warwickshire, Anglie – 17. prosince 1972) (celým jménem: \"Doreen Agnes Rosemary Julia Warrinerová\") byla iniciátorkou záchranných transportů lidí ohrožených nacistickým režimem. Na těchto záchranných operacích se podíleli také Marie Schmolková, Nicholas Winton, Trevor Chadwick, Beatrice Wellingtonová, Bill Barazetti. \n\nDoreen Warinerová se narodila v Anglii ve Warwickshire dne 16. března 1904. Vyrůstala na farmě. Studovala na univerzitě v Oxfordu a na Londýnské ekonomické škole (LSE). V roce 1930 ji (ještě jako univerzitní studentku) zájem o ekonomiku zemědělství ve střední Evropě (chtěla na toto téma psát svoji diplomovou práci) přivedl do Československa. V době Mnichovské dohody (29. září 1938) vyučovala na univerzitě v Londýně, psala knihy, chystala se na pracovní pobyt do Karibiku, ale události v Československu ji přiměly k tomu, že opustila svoji vědeckou kariéru a místo na zahraniční stáž odcestovala letecky 13. října 1938 do Prahy. Neměla sice žádnou přesnější představu o tom, „co dělat“ – byla vedena jen přáním „něco dělat“. Československo se stalo místem, kam se uchýlili uprchlíci z Německa a také zde byli ti, kteří i s rodinami odešli ze Sudet (po jejich záboru). Od jedné britské dobrovolnické organizace měla Doreen Warrinerová menší finanční částku a původně zamýšlela, že ji využije k nákupu jídla a přikrývek. Během objíždění uprchlických táborů ale záhy zjistila, že pouhá potravinová pomoc nebude postačovat, protože těmto lidem jde o život. Začala sestavovat seznamy těch, kteří by měli odejít do bezpečí mimo Československo. V Britském výboru pro uprchlíky z Československa (\"British Committee for Refugees from Czechoslovakia\" (BCRC)) začala Warrinerová pracovat od prosince 1938 a navázala spolupráci s diplomaty z britského velvyslanectví v Praze, kteří předkládali seznamy uprchlíků londýnským vládním úřadům. Warrinerová také opatřovala britská víza jakož i polská tranzitní víza. Od ledna 1939 organizovala i převoz dětí a v této aktivitě byla závislá na práci Nicholase Wintona. Warrinerová osobně jezdila s vlaky převážejícími uprchlíky, kteří se dál do Británie dostávali buď letecky z Polska anebo lodní dopravou z polských přístavů. Zpět do Československa se Warrinerová většinou vracela letecky. Krátce po vzniku protektorátu se Warrinerová dostala do hledáčku gestapa a v dubnu 1939 musela opustit Prahu i území protektorátu. Ve své činnosti pokračovala v Británii, kde pracovala na ministerstvu válečného hospodářství a později řídila oddělení potravinové pomoci (tu organizovala UNRRA) pro obnovu Jugoslávie. V roce 1941 byl Doreen Warrinerové udělen Řád britského impéria (OBE). Po skončení druhé světové války se Warrinerová vrátila do akademického prostředí a stala se profesorkou na Londýnské univerzitě. Tady pracovala v oddělení slovanských studií. Zemřela na infarkt dne 17. prosince 1972, byla pochována na malém hřbitově ve vesnici Bloxham do rodinného hrobu. Na náhrobku je nápis: „Jejich naděje je nesmrtelná, naplněná svobodou a přátelstvím“.\n\n\n\n"}
{"id": "1494417", "url": "https://cs.wikipedia.org/wiki?curid=1494417", "title": "Praga BH-111", "text": "Praga BH-111\n\nPraga BH-111 byl československý sportovní letoun navržený a postavený speciálně pro účast v evropské soutěži turistických letounů Challenge 1932. Jednalo se o dvoumístný dolnoplošník.\n\nLetoun byl navržen začátkem roku 1932 Pavlem Benešem a Miroslavem Hajnem - proto písmena BH v označení a číslo 111 odkazovalo na jejich předchozí úspěšný typ Avia BH-11. BH-111 byla poslední společnou konstrukcí této dvojice.\n\nJednalo se o dolnoplošník s obdélníkovým křídlem se zaoblenými konci, vyztuženým jednou krátkou vzpěrou mezi nosníkem centroplánu a prvním trupovým podélníkem a ocelovými dráty, zkonstruovaným ze dřeva s plátěným potahem, které bylo vybaveno automatickými sloty a vztlakovými klapkami. Křídlo bylo možno sklopit dozadu podél trupu, jak požadovaly podmínky soutěže. Trup a ocasní plochy byly z ocelových trubek potažených plátnem. Tandemově uspořádané kokpity osádky, oba vybavené řízením, byly opatřeny společným překrytem. Pevný podvozek byl záďového typu, s ostruhou opatřenou kluznou patkou a aerodynamicky zakrytovanými nohami hlavních kol. Pohon byl zajišťován řadovým motorem instalovaným v přídi, pohánějícím dvoulistou kovovu vrtuli značky Letov. První vyrobený stroj byl poháněn československým motorem Walter Junior s výkonem 105 k (77 kW), další dva dovezenými britskými de Havilland Gipsy III o výkonu 110/120 k (81/88 kW). Od léta 1935 byly i letouny dříve provozované s motory Gipsy postupně vybaveny silnějšími motory Walter Junior-Major, i vzhledem k obtížím se získáváním náhradních dílů pro motory Gipsy.\n\nPro závod Challenge International de Tourisme 1932 vznikly tři kusy, imatrikulované OK-BAH, OK-BEH a OK-BIH. V soutěži, které měla celkem 43 účastníků, dosáhly osádky Kalla–Novák 16. a Klepš–Gernie 21. místa mezi 24 které závod dokončily. Třetí BH-111 s osádkou ve složení Mareš–Novotný závod nedokončila, protože musela kvůli poruše motoru nouzově přistát v blízkosti Padovy, přičemž byl stroj poškozen. V technickém hodnocení získala BH-111 4. místo mezi celkem 17 typy účastnícími se soutěže.\n\nPo návratu ze soutěže sloužily BH-111 jako turistické v aeroklubech. Roku 1934 se jeden letoun objevil ve filmu Dokud máš maminku. \n\nV září 1935 se dva stroje tohoto typu zúčastnily I. ročníku závodu turistických letounů Il Raduno del Littorio v Itálii, kde dosáhla osádka Kalla–Polma 5. a Polák–Jílek 27. místa z celkem 77 účastníků. Letouny v té době již byly vybaveny motory Walter Junior-Major o výkonu 88,2 kW (120 k). Změna motoru byla provedena proto, že letoun pak lépe vyhovoval propozicím soutěže. Soutěž dokončilo 59 letounů. Letoun s imatrikulací OK-BEH byl vyslaný na tuto soutěž Aeroklubem republiky Československé. (posádka mjr. Josef Kalla - nadp. Jaroslav Polma). Druhý letoun (OK-BAH) byl vyslán Moravsko-slezským aeroklubem.\n\nDva BH-111 působily v československém aeroklubovém létání do roku 1937 a poslední byl vyřazen až na podzim 1938. Do leteckého rejstříku byly všechny 3 letouny zapsány 9. 8. 1932 jako tovární letouny společnosti Praga. Od roku 1935 byly převedeny do majetku ministerstva veřejných prací. Jako první byl z leteckého rejstříku vyřazen letoun s imatrikulací OK-BEH, v. č. 2 (1937), o rok později OH-BIH (v.č. 3) a nakonec v roce 1939 letoun s imatrikulací OK-BAH (v. č. 1).\n\nÚdaje platí pro variantu s motorem Gipsy III\n\n\n\n"}
{"id": "1494425", "url": "https://cs.wikipedia.org/wiki?curid=1494425", "title": "Avia M-337", "text": "Avia M-337\n\nAvia M-337 (původním označením Walter M-337) je československý vzduchem chlazený šestiválcový řadový invertní letecký motor zkonstruovaný koncem 50. let 20. století v tehdejším podniku Motorlet. Konstrukční a výrobní dokumentace, technologické postupy, přípravky i jednoúčelové stroje pro výrobu tohoto motoru byly kompletně delimitovány z Motorletu n.p. k novému výrobci, Avia (tehdy Automobilové závody Letňany n. p.). Ten v roce 1961 ukončil výrobu letounu Avia Av-14 (licenční verze Iljiušinu Il-14) a licenčních dvouhvězdicových motorů Avia M-82T (Švecov AŠ-82T).\n\nKonstruktér Motorletu Ing. Bohumil Šimůnek motor navrhl jako výkonnější náhradu šestiválcového Walter Minor 6-III, od kterého se lišil použitím kompresoru a přímého vstřikování paliva. Jednalo se o obdobu vzniku motoru M332, vzniklého ze čtyřválcové verze motoru Minor. Po převedení výroby pístových leteckých motorů do továrny Avia začátkem 60. let došlo ke změně označení na Avia M337 a od roku 1992 začal být typ vyráběn v podniku LOM Praha pod názvem LOM M337.\n\nTyp nalezl uplatnění u sportovních a lehkých dopravních a užitkových letounů. Dalším vývojem z něj vznikl motor Avia M137, určený pro akrobatické letouny.\n\n\n\nÚdaje podlea \n\nPřeplňovaný invertní šestiválcový řadový letecký motor chlazený vzduchem\n\nPředepsané palivo: neetylizovaný letecký benzín s oktanovým číslem nejméně 72\n\n\n\n\n\n"}
{"id": "1494428", "url": "https://cs.wikipedia.org/wiki?curid=1494428", "title": "José Fernando de Abascal y Sousa", "text": "José Fernando de Abascal y Sousa\n\nJosé Fernando de Abascal y Sousa (3. června 1743 Oviedo – 30. června 1821 Madrid) byl španělský důstojník a politik, který v letech 1804 až 1816 zastával úřad místokrále Peru.\n\nV roce 1762 nastoupil k vojsku, v roce 1775 se účastnil výpravy do Alžíru, v letech 1793 až 1796 se účastnil války Španělska proti První Francouzské republice, od roku 1796 byl guvernérem Kuby a bránil Havanu proti útoku britské flotily. V roce 1799 se stal guvernérem Nové Galicie a následně byl v roce 1804 jmenován místokrálem Peru, kam dorazil ovšem až v roce 1806. Zůstával věrný Španělsku, i když se od něj jiné kolonie odvracely, a finančně podporoval generální kortesy během válčení s Napoleonem. Ve správě místokrálovství byl víceméně nezávislý, dařilo se mu a získal oblibu obyvatel, nicméně boj proti povstalcům požadujícím nezávislost probíhal se střídavými úspěchy.\n\nV roce 1816 byl králem Ferdinandem VII. odvolán z funkce a vrátil se zpět do Španělska, kde byl jmenován do Válečné rady a kde v roce 1821 zemřel. \n\n"}
{"id": "1494433", "url": "https://cs.wikipedia.org/wiki?curid=1494433", "title": "Serie A 1937/38", "text": "Serie A 1937/38\n\nSoutěžní ročník Serie A 1937/38 byl 38. ročník nejvyšší italské fotbalové ligy a 9. ročník Serie A. Soutěž začala 12. září 1937 a skončila 24. dubna 1938. Účastnilo se jí 16 týmů z toho 14 se kvalifikovalo z minulého ročníku. Poslední dva týmy předchozího ročníku, jimiž byli AC Novara a Alessandria US sestoupili do druhé ligy. Opačným směrem putovaly dva týmy, jimiž byly US Livorno (vítěz druhé ligy) a Atalanta Bergamo.\n\nTitul v soutěži obhajoval klub Bologna AGC, který v minulém ročníku získal své 4. prvenství v soutěži.\n\n\nNejlepším střelcem tohoto ročníku Serie A se stal italský útočník Giuseppe Meazza. Hráč AS Ambrosiana-Inter vstřelil 20 branek.\n"}
{"id": "1494437", "url": "https://cs.wikipedia.org/wiki?curid=1494437", "title": "Artur Górski", "text": "Artur Górski\n\nArtur Górski (2. července 1870, Krakov – 7. prosince 1959, Varšava) byl polský literární kritik, spisovatel, publicista a překladatel, představitel uměleckého hnutí \"Mladé Polsko\".\n\nStudoval práva na Jagellonské univerzitě. V mládí se zajímal o socialismus a patřil do radikální studentské skupiny kolem časopisu \"Ognisko\". Roku 1892 vstoupil do Polské socialistické strany a patřil k zakladatelům deníku \"Naprzód\". Brzy se však se socialismem rozloučil a navrátil ke katolicismu. V letech 1896-1897 redigoval společně Wilhelmem Feldmanem \"Dziennik Krakowski\". Spolupracoval také s poznaňským kulturním časopisem \"Tęcza\".\n\nByl předním polským literárním teoretikem a esejistou na přelomu 19. A 20. Století. Jeho cyklus článků \"Młoda Polska\" (\"Mladé Polsko\") uveřejňovaný roku 1898 v časopise \"Życie\" se stal manifestem polského modernismu a dal jméno celé polské umělecké epoše.\n\nVycházel z tradic romantismu, hlásal individualismus a morální sebezdokonalování, uznával myšlenku oběti. Umělecké problémy spojoval se sociálními otázkami a s programem národního sebeuvědomění. Ve svém díle ale objevoval také mysticismus a mesianismus.\n\nJako spisovatel psal básně, povídky a dramata. Překládal islandské ságy, Danta, Goetha, Kierkegaarda, Shakespeara, Ibsena a francouzsky psané práce Mickiewicze.\n\n\n\n"}
{"id": "1494438", "url": "https://cs.wikipedia.org/wiki?curid=1494438", "title": "IMac G4", "text": "IMac G4\n\niMac G4 je stolní osobní počítač typu \"vše v jednom\", navržen, zkonstruován a prodáván společností Apple Computer, Inc. od ledna 2002 do srpna 2004. Nahradil iMac G3 a následoval jej iMac G5 .\n\niMac G4 byl vybaven LCD displejem umístěným na polohovatelném rameni nad základnou tvaru polokoule, která obsahuje plnohodnotnou optickou mechaniku a procesor PowerPC G4 74xx čtvrté generace. Všechny vnitřní komponenty, jako je pevný disk a základní deska, byly umístěny do \"polokoule\". Polohovatelné rameno umožnilo, aby displej mohl zaujímat téměř jakýkoliv úhel kolem kopulovitého dna. IMac G4 byl prodáván pouze v bílé barvě a nebyl průsvitný jako iMac G3. Počítač byl prodáván s klávesnicí \"Apple Pro keyboard\" a myší \"Apple Pro Mouse\", které byly později přepracovány a přejmenovány na Apple Keyboard a Apple Mouse, resp. K dispozici byly také volitelné reproduktory \"Apple Pro Speakers\", které byly kvalitnější než interní reproduktory. Apple Pro reproduktory používaly speciální adaptér, navržený pro funkci pouze s několika vybranými modely počítačů Apple Macintosh. \n\nProtože byl iMac G4 uveden na trh ve stejném roce, ve kterém byla zrušena podpora Mac OS 9, prodával se původně jak Mac OS 9, tak Mac OS X. Při běhu novějších verzí Mac OS X (Tiger a Leopard) nebyla grafická karta GeForce4 MX schopna vykreslit Core Image. To způsobovalo menší grafické problémy. Jedním z takových problémů byla absence efektu \"vlnění\" v Dashboard při umístění widgetu. Také šlo například o neprůhledné menu v Mac OS X Leopard. \n\nPůvodně byl známý jako nový iMac, zatímco stávající iMac G3 se stále prodával ještě několik měsíců. Během této doby Apple odstranil všechny CRT displeje ze svojí produktové řady. Nicméně ploché LCD iMacu G4 nemohlo odpovídat nízké ceně iMacu G3, hlavně kvůli tehdejším vyšším cenám LCD technologie. IMac G3 byl již zastaralý, ale stále byly potřeba levné stroje, důležité zejm. pro Americký vzdělávací trh. Proto Apple vytvořil eMac (education Mac) v dubnu 2002 a ukončil výrobu modelu iMac G3. IMac G4 byl poté prodáván jako \"iMac\" až do jeho stažení z trhu, poté byl opět označen jako iMac G4, aby se odlišil od jeho nástupce, iMacu G5 v srpnu 2004. \nVnitřní komponenty jsou umístěny v pouzdře tvaru koule o průměru přibližně 25 centimetrů s chromovaným nerezovým krkem, který drží 15\" TFT LCD displej. Tento model byl prodáván s nainstalovnými operačními systémy MacOS X 10.1 a MacOS 9.2, jako výchozí se spouštěl MacOS X. Na rozdíl od některých starších modelů iMac, které jsou pasivně chlazené, je řada iMac G4 chlazena tichým vnitřním ventilátorem. \n\nApple u iMacu G4 vyzdvihoval jeho polohovatelnost, často přirovnávanou ke stolní lampě. Byl přezdíván “Lampička”, podobný “ Luxo Jr. ”, z krátkého filmu studia Pixar, dalšího podniku spoluzakladatele Apple Steva Jobse. Jedna z reklam přístroj vyobrazovala ve výloze obhodu, „reagující“ na každý pohyb kolemjdoucího na ulici. Nakonec, když muž vyplázne jazyk, iMac reaguje otevřením optické jednotky. iMac G4 byl také známý jako \"slunečnice\". \n\nJedním z mála konkurentů iMac G4 na trhu počítačů LCD typu \"vše v jednom\" byl Gateway Profile. Recenzent poznamenal, že Gateway Profile má vyšší výpočetní výkon, hlavně díky procesoru Intel Pentium 4, protože procesor G4 postrádal 1MB L2 vyrovnávací paměti dostupné např. ve vyšší řadě Power Mac. IMac měl však jasné výhody v kvalitě LCD obrazovky (používá digitální LCD na rozdíl od analogového LCD) a ergonomii (díky pružnému rameni monitoru). Recenzent došel k závěru, že iMac dobře fungoval pro vstup do ekosystému Macintosh, ale poznamenal, že jejich relativně vysoké ceny se blížily cenám notebooků, které byly přenosné a měly LCD obrazovky s vyšším rozlišením. \n\n"}
{"id": "1494440", "url": "https://cs.wikipedia.org/wiki?curid=1494440", "title": "Katedrála Nejsvětější Trojice (Paříž)", "text": "Katedrála Nejsvětější Trojice (Paříž)\n\nKatedrála Nejsvětější Trojice (fr. \"Cathédrale de la Sainte-Trinité\", rusky \"Свято-Троицкий собор\") je pravoslavný chrám v Paříži. Chrám je biskupským sídlem Chersonské eparchie. Stavba byla dokončena roku 2016. Vedle katedrály Alexandra Něvského se jedná o druhou katedrálu ruské pravoslavné církve v Paříži. Katedrála Nejsvětější Trojice nahradila katedrálu tří svatých Doktorů a svatého Tichona Zadonského v 15. obvodu.\n\nChrám je součástí komplexu čtyř budov, které tvoří \"Centre spirituel et culturel orthodoxe russe\" (Rusko-ortodoxní duchovní a kulturní centrum). Rozkládá se na pozemku o rozloze přes 4000 m v centru města na nábřeží Seiny na jejím levém břehu v 7. obvodu. Hranice centra tvoří na severu \"Quai Branly\", na východě \"Place de la Résistance\" a \"Avenue Rapp\", na jihu \"Rue de l'Université\" a na západě sousedí komplex s Palais de l'Alma.\n\nNa pozemku se do roku 2010 nacházelo sídlo francouzské meteorologické služby Météo-France, jejíž budovy zde byly postaveny koncem 40. let 20. století.\n\nV roce 2009 nabídl francouzský stát pozemek ke koupi. Mezi zájemci byla vedle Ruska též Čína, Saúdská Arábie a Kanada. O rok později koupilo pozemek Rusko, neboť francouzský prezident Nicolas Sarkozy v roce 2007 přislíbil moskevskému patriarchovi, že umožní výstavbu nového kostela v Paříži. Oficiální cena byla stanovena na 70 milionů euro.\n\nV architektonické soutěži nejprve vyhrál španělský architekt s ruskými kořeny Manuel Núñez Yanowsky. Nicméně tehdejší pařížský starosta Bertrand Delanoë pokládal jeho návrh vzhledem k místu za nevhodně masivní zobrazení religiozity. Poté, co se v roce 2012 François Hollande stal prezidentem, byl pro konečné řešení vybrán návrh francouzského architekta Jeana Michela Wilmotta.\n\nV roce 2013 byla zahájena výstavba. Náklady na výstavbu ve výši 100 milionů eur převzal ruský stát. Slavnostní otevření proběhlo 18. října 2016. Na otevření měl přiletět ruský prezident Vladimir Putin, kvůli napětí mezi Ruskem a Francií kvůli ruské angažovanosti v občanské válce v Sýrii a válce na Ukrajině ale návštěvu odřekl. Slavnostní akt proběhl též bez přítomnosti členů francouzské vlády. Z francouzských politiků se ho zúčastnila pařížská starostka Anne Hidalgová, bývalá ministryně spravedlnosti a starostka 7. obvodu Rachida Dati a politici Jean-Pierre Chevènement a Gilbert Collard a bývalý ministr kultury Frédéric Mitterrand; za ruskou stranu ministr kultury Vladimir Medinsky.\n\nVysvěcení provedl 3. prosince 2016 moskevský patriarcha Kyrill. Z církevních hodnostářů se zúčastnil mj. kardinál Kurt Koch a apoštolský nuncius ve Francii Luigi Ventura. Také se dostavil zástupce konstantinopolského patriarchátu, Jean Charioupolis. Ceremonie se zúčastnilo celkem 12 biskupů. Mezi hosty patřila dále pařížská starostka Anne Hidalgová, Světlana Medveděvová, manželka ruského premiéra, režisér Robert Hossein nebo zpěvačka Mireille Mathieu.\n\nKatedrála je vysoká stavba ze světlého kamene. Půdorys budovy je přibližně čtvercový. Podle staré ruské tradice má chrám pět pozlacených cibulových kupulí, z nichž největší, centrální, symbolizuje Ježíše Krista a čtyři menší evangelisty Nového zákona.\n\nPlocha katedrály zaujímá 450 m, vnitřní výška pod kopulí činí 36 m. Při vysvěcení kostela byl ikonostas prozatímní, později ho nahradila trvalá mramorová stavba.\n\nVedle chrámu pro chersonskou diecézi zahrnuje centrum též rusko-francouzskou základní školu, kulturní centrum a kulturní oddělení ruského velvyslanectví. Z tohoto důvodu má komplex budov status exteritoriality. Tato situace vyvolala znepokojení francouzských zpravodajských služeb, neboť bezprostředně sousedící palác Palais de l'Alma slouží kanceláři prezidentského úřadu.\n"}
{"id": "1494443", "url": "https://cs.wikipedia.org/wiki?curid=1494443", "title": "Green Alliance", "text": "Green Alliance\n\nGreen Alliance (česky Zelená Alliance) je charitativní a nezávislá expertní skupina zaměřená na dosažení ambiciózního vedení pro životní prostředí.\n\nSpolečnost Green Alliance byla založena v roce 1979 a spolupracuje s vlivnými představiteli nevládních organizací, podniků a politických komunit. Jeho práce si klade za cíl vytvořit nové myšlení a dialog a ve Velké Británii zvýšila politická opatření a podporu pro řešení v oblasti životního prostředí.\n\nOrganizace má tři hlavní témata, na kterých provádí analýzu a vydává politická doporučení. Jedná se o: přírodní prostředí, nízkouhlíkovou energii a správu zdrojů. Mnoho projektů Green Alliance zahrnuje spolupráci s partnerskými podniky a nevládními organizacemi.\n\nPozoruhodné osoby zapojené do Green Alliance v prvních letech patří Maurice Ash, Tim Beaumont a Tom Burke.\n\nPersonál Green Alliance sídlí v centru Londýna. Má různorodou základnu podpory, včetně individuálního členství přibližně 400 předních odborníků na životní prostředí a mnoha partnerství s předními podniky a nevládními organizacemi. Green Alliance je platformou pro nahlédnutí a komentáře jak zaměstnanců, tak externích tvůrců názorů na politiku a politiku životního prostředí ve Spojeném království.\n\nTo bylo vysoce oceněno v kategorii \"Zelená a Eco\" společnosti na UK Blog Awards 2017 a finalista ve stejné kategorii v roce 2016. V roce 2009 získala Green Alliance ocenění \"Think Tank of the Year\" v soutěži Public Affairs News Awards. V roce 2016 získala ocenění \"Nejlepší environmentální kampaň nevládní organizace\" na Politických cenách Green Ribbon za její práci při zajišťování klimatické dohody stranických vůdců a ocenění High Commended za nevládní organizaci roku v soutěži Business Green Leaders Awards 2016.\n"}
{"id": "1494451", "url": "https://cs.wikipedia.org/wiki?curid=1494451", "title": "Teckové", "text": "Teckové\n\nTeckové byl německý vévodský rod, vedlejší větev Zähringů, který vznikl kolem roku 1187 a vymřel roku 1439. Titul vévodů z Tecku poté připadl Württemberkům. V 19. století ho převzala vedlejší větev tohoto rodu, přesídlivší do Anglie, která se psala of Teck a od první světové války Cambridge a která se Marií z Tecku přivdala do britské královské rodiny. Rod Cambridgeů vymřel po meči v roce 1981. Jméno rodině dal dodnes existující hrad Teck v Bádensku-Württembersku.\n"}
{"id": "1494453", "url": "https://cs.wikipedia.org/wiki?curid=1494453", "title": "Oberkommando des Heeres", "text": "Oberkommando des Heeres\n\nOberkommando des Heeres (OKH) bylo nejvyšším velením německé armády v době nacistického Německa. Vzniklo v roce 1935 jako součást Hitlerovy re-militarizace Německa. Od roku 1938 bylo OKH spolu s OKL (Oberkommando der Luftwaffe, vrchní velitelství letectva) a OKM (Oberkommando der Marine, vrchní velitelství námořnictva) formálně podřízeno OKW (Oberkommando der Wehrmacht – vrchní velitelství ozbrojených sil), s výjimkou Waffen-SS. Během války mělo OKH odpovědnost za strategické plánování armád a skupin armád, zatímco generální štáb OKH měl na starostí operační záležitosti. Každá německá armáda měla také Armeeoberkommando, armádní velitelství nebo AOK. Až do porážky u Moskvy v prosinci 1941 bylo OKH a její štáb de facto nejvýznamnější jednotkou německého válečného plánování. OKW pak tuto funkci převzalo pro jiná bojiště než byla východní fronta. Velitel OKH měl titul \"Oberbefehlshaber des Heeres\" (vrchní velitel armády). Po bitvě u Moskvy, kdy byl velitel OKH – polní maršál Walther von Brauchitsch – odvolán, Hitler sám sebe jmenoval jako vrchního velitele armády.\n\n"}
{"id": "1494455", "url": "https://cs.wikipedia.org/wiki?curid=1494455", "title": "Janez Vajkard Valvasor", "text": "Janez Vajkard Valvasor\n\nJanez Vajkard Valvasor, německy Johann Weikhard von Valvasor (28. května 1641, Lublaň – 19. září 1693, Krško), byl slovinský přírodopisec, nakladatel a učenec. V přírodovědě proslul jako průkopník studia krasových útvarů. Jeho \"opus magnum\" byly patnáctidílné německy psané dějiny Kraňska (Slovinska) nazvané \"Die Ehre deß Hertzogthums Crain\", vydané roku 1689. Studoval na jezuitském gymnáziu v Lublani, před studiem na univerzitě dal přednost cestování (Německo, Anglie, Dánsko, Francie, Španělsko, Itálie, Afrika) a vojenské kariéře, zúčastnil se například bojů rakouské armády s Osmany. Roku 1672 se vrátil do Slovinska. Roku 1687 byl zvolen členem anglické Královské společnosti.\n"}
{"id": "1494456", "url": "https://cs.wikipedia.org/wiki?curid=1494456", "title": "Špitálka (Slavkov u Brna)", "text": "Špitálka (Slavkov u Brna)\n\nŠpitálka (německy \"Spitalgasse\") je předměstská vesnice ve Slavkově u Brna v okrese Vyškov. Do roku 1913 se také jednalo o samostatné katastrální území.\n\nPředměstské osídlení před slavkovskými hradbami podél cesty k Brnu vzniklo již ve středověku. Od 13. století se zde nacházel řádový špitál německých rytířů s kostelem svatého Jana Křtitele (patřící ke komendě v místě pozdějšího zámku); areál však byl za husitských válek zničen. V 80. letech 15. století byl špitál s kaplí obnoven, v jeho sousedství také vznikl městský hřbitov. Název vsi pochází z raného novověku a je odvozen právě od této budovy. Předměstská zástavba se rozšiřovala západním směrem podél cesty na Brno (dnešní Špitálská ulice, navazující na ulici Brněnskou, která představuje úsek téže cesty uvnitř někdejších hradeb). Během třicetileté války byla celá vesnice zpustošena, k obnově její i špitálu došlo posléze. Špitálka patřila mezi čtyři slavkovská předměstí, jako jediná však byla samostatnou obcí, a to až do roku 1850, kdy byla po zrušení patrimoniální správy připojena ke Slavkovu.\n\nV roce 1913 byl katastr Špitálky začleněn do katastru Slavkova.\n"}
{"id": "1494457", "url": "https://cs.wikipedia.org/wiki?curid=1494457", "title": "Hungarian Open 2019 – mužská dvouhra", "text": "Hungarian Open 2019 – mužská dvouhra\n\nMužská dvouhra Hungarian Open 2019 probíhala ve druhé polovině dubna 2019. Do singlové soutěže budapešťského tenisového turnaje hraného na antuce nastoupilo dvacet osm hráčů. Obhájcem titulu byl italský tenista Marco Cecchinato, který se z turnaje odhlásil pro nemoc.\n\nVítězem se stal nenasazený 23letý Ital Matteo Berrettini, jenž ve finále za 1.41 hodiny zdolal 27ltého srbského kvalifikanta Filipa Krajinoviće po třísetovém průběhu 4–6, 6–3 a 6–1. V probíhající sezóně si tak připsal premiérové turnajové vítězství, které představovalo druhý singlový titul na okruhu ATP Tour. Bodový zisk jej poprvé posunul do elitní světové čtyřicítky, na 37. místo.\n\nČtyři nejvýše nasazení hráči obdrželi volný los do druhého kola.\n"}
{"id": "1494458", "url": "https://cs.wikipedia.org/wiki?curid=1494458", "title": "Špitálka", "text": "Špitálka\n\nŠpitálka může být:\n"}
{"id": "1494459", "url": "https://cs.wikipedia.org/wiki?curid=1494459", "title": "Stobské pyramidy", "text": "Stobské pyramidy\n\nStobské pyramidy (bulharsky \"Стобски пирамиди\") jsou chráněná geologická lokalita poblíž obce Stob v Kjustendilské oblasti v jihozápadním Bulharsku. Území o rozloze 7,4 ha je chráněno jako přírodní památka od roku 1964.\n\nLokalita se rozprostírá ve svahu jednoho z hřebenů západní Rily v nadmořské výšce přibližně od 600 do 750 metrů nad východním okrajem obce Stob v obštině Kočerinovo (někdejší antické město a posléze středověká pevnost \"Stobi\"), kterou protéká řeka Rila, levostranný přítok řeky Strumy.Území je pokryto množstvím zemních a skalních pyramid převážně kuželovitého tvaru. Některé tvary jsou zakončeny 80 až 120 cm velkými \"pokličkami\" či \"klobouky\" z odolnějšího materiálu nebo mají podobu hřibů. Jejich výška se většinou pohybuje mezi 7 až 10 metry, výjimečně tyto tvary dosahují i výšky dvanácti metrů a u základny šířky až 40 metrů. Mezi skupinami pyramid jsou místy rokle a srázy hluboké 30 až 40 metrů.\n\nZáklad Stobských pyramid tvoří sedimenty, které se ukládaly v oblasti tzv. Blagoevgradského příkopu v období pliocénu a pleistocénu. Existují zde dvě souvrství – jedno, budované aleurolity (zpevněný klastický sediment aleurit), jíly a pískovci, a druhé, tvořené pískovci a slepenci. Tento materiál se nahromadil na dně mělkého jezera a během pliocénu zde vytvořil vrstvu o mocnosti 200 až 250 metrů. Během čtvrtohor vody jezera ustoupily a vlivem eroze byly postupně vytvořeny současné tvary Stobských pyramid.\n\nStobské pyramidy jsou jednou ze čtyř bulharských geologických lokalit podobného typu. Jednou z nich jsou Katinské pyramidy poblíž bulharské metropole Sofie, další zemní pyramidy se vyskytují v terciérních štěrkopískových slínech v okolí města Melniku a sousedních obcí Karlanovo (Кърланово), Rožen (Рожен) a Sušica (Сушица) v Blagoevgradské oblasti poblíž hranic s Řeckem, a podobné tvary lze nalézt též v okolí jihobulharského města Kardžali.\n\nZ obce Stob vede na území Stobských pyramid 1,1 km dlouhá naučná stezka. Výchozí bod, nazývaný Crkviště, kam lze ještě dojet autem, je od okraje obce vzdálen 300 metrů, dále je třeba pokračovat pěšky.\n\n"}
{"id": "1494460", "url": "https://cs.wikipedia.org/wiki?curid=1494460", "title": "Kultivované maso", "text": "Kultivované maso\n\nKultivované maso (či čisté maso nebo \"in-vitro\" maso) je maso produkované in-vitro (laboratorně), pomocí kultivace zvířecích buněk namísto porážky zvířat. Řadí se do buněčného zemědělství. Je produkované pomocí podobných metod jako při tkáňovém inženýrství používaného při regenerativní medicíně. Roste tedy z nediferencovaných kmenových buněk. Bylo zpopularizováno na začátku 21. století, jako k zdravější a etická alternativa zvířecího masa, jehož produkce značně zatěžuje životní prostředí.\n\nK roku 2019 stále probíhá výzkum kultivovaného masa pod několika různými firmami. Odhaduje se, že k rozšíření například do supermarketů dojde kolem roku 2025. Musí se zefektivnit metody výroby tak, aby takové maso bylo cenově dostupnější.\n\n"}
{"id": "1494461", "url": "https://cs.wikipedia.org/wiki?curid=1494461", "title": "Hungarian Open 2019 – mužská čtyřhra", "text": "Hungarian Open 2019 – mužská čtyřhra\n\nMužská čtyřhra Hungarian Open 2019 probíhala ve druhé polovině dubna 2019. Do deblové soutěže budapešťského tenisového turnaje hraného na antuce nastoupilo šestnáct dvojic. Obhájcem titulu byl pár Dominic Inglot a Franko Škugor, jehož členové nestartovali společně. Škugor se rozhodl zúčastnit paralelně hraného Barcelona Open Banco Sabadell. Inglot nastoupil s Rohanem Bopannou, s nímž skončil ve čtvrtfinále na raketách Begemanna s Gulbisem.\n\nVítězem se stal třetí nasazený pár složený z britských bratrů Kena a Neala Skupských, který ve finále zdolal novozélandsko-nizozemskou dvojici Marcuse Daniella a Wesleyho Koolhofa po dvousetovém průběhu 6–3 a 6–4. Oba šampioni si do žebříčku ATP připsali 250 bodů a získali druhou společnou trofej ze čtvrtého odehraného finále v průběhu předchozích deseti měsíců. Ken Skupski vybojoval pátý deblový titul na okruhu ATP Tour a pro Neala Skupského to bylo třetí takové turnajové vítězství.\n\n"}
{"id": "1494464", "url": "https://cs.wikipedia.org/wiki?curid=1494464", "title": "Vtip za stovku!", "text": "Vtip za stovku!\n\nVtip za stovku! je televizní pořad vysílaný v letech 2012–2017 na TV Barrandov.\n\nModerátory pořadu byli Václav Vydra, Michal Novotný a Michal Kavalčík, kterého v poslední sérii vystřídal Petr Jablonský. V každém díle účinkovala jako host jedna známá osobnost. Díl obsahoval tři části vtipů od diváků (celkem 18 diváckých vtipů za pořad) a vstupy s lidmi z ulic, kteří za to, že do pořadu řekli nějaký vtip, dostali 100 Kč. Na konci pořadu vybral host nejlepší vtip dílu, který postoupil do velkého finále o 100 000 Kč. V každém díle měl za úkol Michal Kavalčík složit z pěti náhodných slov, kteří mu moderátoři a host dali, nějakou písničku, kterou před koncem pořadu zahrál a zazpíval. V poslední řadě měl v každém díle imitátor Petr Jablonský svůj vstup, při němž napodoboval známé české osobnosti.\n\n"}
{"id": "1494503", "url": "https://cs.wikipedia.org/wiki?curid=1494503", "title": "Sergio García (judista)", "text": "Sergio García (judista)\n\nSergio García Malfavón (* 14. srpna 1987) je bývalý mexický zápasník – judista.\n\nS judem začínal v 11 letech v Morelii pod vedením Luise Montese. Vrcholově se připravoval v Ciudad de México v sportovním tréninkovém centru CONADE. V mexické mužské reprezentaci se pohyboval od roku 2006 v polotěžké váze do 100 kg. V roce 2008 prohrál nominaci na olympijské hry v Pekingu s reprezentačním kolegou Arturo Martínezem. V roce 2012 se na olympijské hry v Londýně nekvalifikoval. Od roku 2015 ho v olympijské kvalifikaci na olympijské hry v Riu limitovalo bolavé pravé rameno, kvůli kterému ukončil v roce 2018 sportovní kariéru.\n\n\n"}
{"id": "1494504", "url": "https://cs.wikipedia.org/wiki?curid=1494504", "title": "Petr Doubravský", "text": "Petr Doubravský\n\nPetr Doubravský (* 2001, Nové Strašecí) je student, ekologický a levicový aktivista a jeden z iniciátorů a mluvčích studentských stávek za klima v Česku.\n\nNarodil se v roce 2001. Vyrostl v Novém Strašecí a po dokončení tamní základní školy nastoupil na Akademické gymnázium v Praze. V současné době je ve třetím ročníku. Po gymnáziu chce studovat environmentální studia a žurnalistiku na Masarykově univerzitě.\nS tím je však v rozporu jiné jeho tvzení, podle něhož považuje za zbytečné se vzdělávat, protože podle jeho názoru budoucnost ohrožují změny klimatu.\nOd svých patnácti let se věnuje environmentálnímu aktivismu. Na začátku roku 2019 spoluzakládal hnutí Fridays For Future v České republice. To na konci února téhož roku vyzvalo další středoškoláky ke stávce za klima. Je jedním z mluvčích tohoto hnutí. \n\nZa aktivity okolo studentských stávek byl v roce 2019 nominován na Cenu Josefa Vavrouška za výjimečný počin. Zvláštní cena Josefa Vavrouška byla následně udělena celému hnutí Fridays For Future.\n\nV červnu 2019 podpořil prohlášení iniciativy Občané za konec doby uhelné, která vyzývá k akcím občanské neposlušnosti proti uhelnému průmyslu.\n\nSám sebe považuje za „levičáka, feministu, aktivistu, vegana a queer.\n"}
{"id": "1494507", "url": "https://cs.wikipedia.org/wiki?curid=1494507", "title": "Kontrolleinheit Verkehrswege", "text": "Kontrolleinheit Verkehrswege\n\nKontrolní jednotky dopravních cest (německy \"Kontrolleinheiten Verkehrswege\"; KEV), dříve označované jako mobilní kontrolní skupiny (německy \"Mobile Kontrollgruppen\"; MKG), jsou součástí Spolkové celní správy SRN a na celém území SRN provádí celní a daňové kontroly.\nMezi úkoly kontrolních jednotek dopravních cest patří mimo jiné také boj proti:\n\nSlužba může být vykonávána podle situace buď v uniformě, nebo v civilním oděvu. Kontroly jsou v zásadě vykonávány aktivně v rámci závojového pátrání. To znamená, že příslušníci vybírají objekty vhodné ke kontrole a stanovují míru rizika na základě místní znalosti a kriminalistických zkušeností (informací). Kontroly prováděné kontrolními jednotkami dopravních cest probíhají na mnoha dopravních cestách, jako např. na dálnicích, spolkových silnicích, zemských silnicích (kontroly vozidel), na hraničních přechodech pro pěší, na železnicích (kontroly ve vlacích), na malých letištích a zvláštních přistávacích plochách (kontroly letadel), na vodních cestách (vnitrozemská lodní přeprava) atd. Kromě toho provádí kontroly na výstavách, bleších trzích a ve firmách a stejně tak kontrolují nezákonný pouliční prodej (např. s nezdaněnými cigaretami). Dalším úkolem je podpora celní pátrací služby při procesních opatřeních trestního řízení / vyšetřování.\n\nV některých případech jsou jednotky nasazovány společně s jinými celními a policejními útvary, jakož i s dalšími bezpečnostními a dohledovými orgány.\n\nKEV má k dispozici rozsáhlé technické prostředky v boji proti pašování, jako např. sondy, rentgenovou techniku, různou detektorovou techniku. Používají se také psi pro pachové práce (německy \"Spürhund\").\n\nStejně jako všichni celníci jsou i příslušníci KEV v postavení vyšetřovatelů státního zastupitelství a mají velmi rozsáhlé policejní a daňové pravomoci. Jsou začleněni do odborů C („Kontrol“) hlavních celních úřadů.\n"}
{"id": "1494508", "url": "https://cs.wikipedia.org/wiki?curid=1494508", "title": "Darío Grandinetti", "text": "Darío Grandinetti\n\nDarío Alejandro Grandinetti (* 5. března 1959 Rosario, Santa Fe, Argentina) je argentinský herec.\n\nZačínal v divadle v polovině 70. let, v televizi debutoval v roce 1980 a o čtyři roky hrál poprvé ve filmu. K jeho nejvýznamnějším snímkům patří \"El lado oscuro del corazón\" (1992), \"No te mueras sin decirme adónde vas\" (1995), \"Despabílate amor\" (1996), \"Sus ojos se cerraron y el mundo sigue andando\" (1998), \"Mluv s ní\" (2002), \"Druhé kolo\" (2005), \"La peli\" (2007), \"Divoké historky\" (2014) či \"Královna strachu\" (2018). Práci v televizi se věnoval především v 80. a počátkem 90. let 20. století, kdy působil například v seriálech \"Bianca\" (1980) nebo \"Coraje mamá\" (1985). Na obrazovky se ve větší míře vrátil po roce 2010, hrál například v seriálech \"En terapia\" (2014), \"La casa del mar\" (2015) či \"El lobista\" (2018).\n\n"}
{"id": "1494513", "url": "https://cs.wikipedia.org/wiki?curid=1494513", "title": "Ceng Si-šeng", "text": "Ceng Si-šeng\n\nCeng Si-šeng (čínsky 曾希圣, pinyin Zēng Xīshèng) v roce 1922 vstoupil do Komunistického svazu mládeže (Communist Youth League of China). V roce 1924 vstoupil do vojenské akademie Whampoa a v roce 1926 se zúčastnil Severního pochodu. Byl dobrý v dešifrování nepřátelských zpráv a brzy si získal přízeň Mao Ce-tunga.\n\nOd roku 1952 zastával pozici tajemníka Komunistické strany Číny v provincii An-chuej. Během Velkého skoku vpřed v roce 1958 podporoval velmi levicovou ideologii. V té době Ceng představil Maovi vysoké pece na výrobu oceli. Do roku 1961 bylo kolem 10 milionů lidí v provincii An-chuej na pokraji smrti hladem a několik milionů jich následně zemřelo. V roce 1962 podporoval systém tzv. odpovědnosti domácností (包产到户 bāochǎn dàohù), jehož cílem bylo zvýšit produktivitu práce během Velkého skoku. Systém měl domácnostem stanovit kvótu zemědělské produkce, kterou bylo nutné odvést státu. Tento systém podpořil i Teng Siao-pching. Během Kulturní revoluce byl tento systém označen za pravicově oportunistický. Systém byl zrevidován po Maově smrti Teng Siao-pchingem.\n\nNa Konferenci 7000 osob byl Ceng kritizován za své názory a zbaven svých funkcí.\n"}
{"id": "1494514", "url": "https://cs.wikipedia.org/wiki?curid=1494514", "title": "Tuor", "text": "Tuor\n\nTuor je fiktivní postava vytvořená J. R. R. Tolkienem, která žije ve fiktivním světě nazývaném Středozem. Vyskytuje se v knihách Silmarillion a Nedokončené příběhy. Narodil se v roce 473 prvního věku, těsně potom, co se odehrála Bitva nespočetných slz, ve které padl jeho otec Huor a byl zajat jeho strýček Húrin, když zdržovali Morgothova vojska, aby se mohl velekrál Noldor Turgon skrýt v Gondolinu, a Skryté království nebylo odhaleno.\n\nTuor se narodil syn Huora a Rían. Byl potomkem Hadorova rodu z Dor-lóminu. Když se Rían dozvěděla, o porážce elfů v Bitvě nespočetných slz, sama se vydala hledat svého manžela do pustiny, ale našli jí Šedí elfové, kteří ji odvedli na západ k jezeru Mithrim, kde také žili. Zde porodila syna, kterého na přání svého manžela pojmenovala Tuor. Rían elfy poprosila, aby jejího syna vychovali a chtěla jít hledat svého manžela, elfové jí však sdělili, že Huor padl, a že leží v mohyle navršené skřety. Rían od elfů odešla a a zemřela v pustině.\n\nElfové jejího syna vychovávali dobře, a v šestnácti letech, kdy už ovládal všechny druhy zbraní, se elfové a zbytky Hadorova lidu rozhodli vydat na pouť k Noldorské bráně, cestou však byli přepadeni vojskem skřetů a Východňanů, v bitvě byl Tuor zajat a stal se z něj otrok. Po pár letech z otroctví unikl a opět se snažil najít Noldorskou bránu. Nakonec s pomocí dvou elfů, které potkal se mu podařilo bránu najít a dostat se do Nevrastu, což byla země, kde dříve bydlel Turgonův lid a našel zde i Turgonovo sídlo Vinyamar, kde mu vlivem osudu byla přichystána zbroj. Poté se setkal s Ulmem. Vala moří mu zadal úkol, a to vyřídit Turgonovi zprávu a varování, které mu Ulmo vložil do úst. Tuor však neznal cestu do Skrytého města, a tak mu Ulmo napomoc vyslal elfa Voronwëho, se kterým se přes mnoho strastí dostal až do Gondolinu.\n\nTuor zde Turgonovi sdělil zprávu, že čas Gondolinu se krátí, a že bude zničen, Turgon ze strachu uzavřel město a odmítl poslechnout Ulmovu radu, takže z Gondolinu už nevedla žádná cesta. Tuor se zde těšil velké oblibě, jediný kdo ho nenáviděl byl Maeglin, a našel zde i lásku, tou byla Turgonova dcera Idril, s kterou počal dítě, tím byl Eärendil, který se v pozdější době stal velmi důležitou a významnou osobou, tímto však ještě více prohloubil Maeglinovu nenávist. V té době se nad Gondolinem začala stahovat mračna, Morgoth upíral svůj zrak na místo, kde leželo Skryté město. Ale Idril viděla daleko, a připravila tajnou cestu, kterou by se v případě útoku dalo uniknout z města a postarala se, aby se o ní Maeglin nedozvěděl. Jednou, když Maeglin překročil hranice Gondolinu, tak ho zajali skřeti. Nebyl to zbabělec, ale byl mučen tak dlouho, až Morgothovi vyzradil přesnou polohu Gondolinu. Maeglin se vrátil zpět do Gondolinu, aby nikdo nepřišel na připravovanou zradu. Morgoth město obklíčil a dobyl, ale některým se podařilo uniknout, tajnou cestou, kterou je Tuor vyvedl. Tuor a jeho rodina se uchýlili k ústí řeky Sirion u moře. Zde Tuor začal pociťovat stáří, a tak postavil velkou loď a se svojí manželkou Idril se vydal na plavbu na západ a už ho nikdo nikdy neviděl, ale říká se, že jako jediný smrtelný člověk se přidal k Noldor a jeho osud byl oddělen od osudu ostatních smrtelných lidí.\n\n"}
{"id": "1494522", "url": "https://cs.wikipedia.org/wiki?curid=1494522", "title": "Klášter Zmrtvýchvstání Páně (Zaragoza)", "text": "Klášter Zmrtvýchvstání Páně (Zaragoza)\n\nKlášter Zmrtvýchvstání Páně v Zaragoze je klášter Řeholních kanovnic Božího hrobu (sepulchrinek), založený na počátku 14. století a doposud sloužící svému původnímu účelu. Jeho architektura ze 14. století je španělskou kulturní památkou a představuje dobrý příklad mudéjarské architektury.\n\nKlášter byl založen 13. května 1306 markýzou Gil de Rada, vdovy po donu Pedrovi Fernándezovi de Hijar, prvnímu pánovi Hijaru. Stavba probíhala po celé 14. století a byla podporována aragonskými králi a jejich rodinou, zaragozským arcibiskupem Lope Fernándezem de Luna a především bratrem Martinem de Alpartir, kanovníkem Božího hrobu v Calatayudu. Jeho závěť z 24. června 1381 nám sděluje, že se v tomto okamžiku za jeho štědrého přispění budovala křížová chodba, kapitulní sál a refektář (jídelna), ale i další klášterní prostory.\n\nMalý kostel Božího hrobu může pocházet ze samého počátku 14. století, z doby založení kláštera. Oltářní retábl z počátku 17. století má v centru postavu zmrtvýchvstalého Krista.\n\nZ tohoto kostela se vchází do kapitulního sálu kláštera, který má čtvercový půdorys a je zaklenut vysokou křížovou klenbou s jediným svorníkem. Žebra klenby doléhají na čtyři kamenné sloupky s hlavicemi zdobenými listovými motivy, které pravděpodobně pocházejí z velké mešity v Zaragoze. Sál je vyzdoben mudéjarskými nástěnnými malbami, které na omítce imitují skládanou cihlu, vegetální lemování a splétané ornamentální motivy. V kapitulním sále se také nachází pod úrovní terénu krypta Božího hrobu, vyhloubená v jedné z věží hradební zdi města. V ní se nalézá uctívaná socha Krista ležícího v hrobě, kvalitní řezba, jejíž polychromii lze datovat do počátku 16. století.\n\nKřížová chodba je postavena z cihel, má čtvercový půdorys a je strukturována do tří úrovní. Dolní ambit je zaklenutá čtvercová chodba s prostými křížovými klenbami. Zachovalo se několik klenebních patek, hlavic a lemových kamenů (některé z alabastru) s bohatou sochařskou výzdobou, především s patriarchálním křížem řádu Božího hrobu. Původní refektář (jídelna) kláštera je velký a vysoký sál obdélného půdorysu zaklenutý třemi klenebními poli křížové klenby. Sál byl obnoven roku 1560.\n\n"}
{"id": "1494523", "url": "https://cs.wikipedia.org/wiki?curid=1494523", "title": "Sojuz MS-13", "text": "Sojuz MS-13\n\nSojuz MS-13 je ruská kosmická loď řady Sojuz. Start se uskutečnil 20. července 2019 v 16:28 UTC. Nosná raketa Sojuz-FG odstartovala z kosmodromu Bajkonur k Mezinárodní vesmírné stanici (ISS), kam dopravila tři členy Expedice 60. Kosmická loď přistála u spojovacího uzlu modulu Zvezda 20. července 2019 v 22:48 UTC.\n\nDne 26. srpna došlo k přemístění lodi z dokovacího portu modulu Zvezda na modul Poisk z důvodu uvolnění spojovacího uzlu pro přílet nepilotované lodi Sojuz MS-14, která se nemohla připojit k modulu Poisk vzhledem k technické závadě naváděcího systému KURS.\nMise Sojuzu MS-13 skončila 6. února 2020. V čase 5:50 UTC se loď odpojila od stanice a dala se na sestup. Návratová kapsle na zemi bezpečně přistála v 9:13 UTC. Na palubě lodi se na zemi vrátil Rus Alexandr Skvorcov a jeho italský kolega Luca Parmitano, kteří ve vesmíru strávili 200 dní a 16 hodin. S nimi se po 328 dnech vrátila také americká astronautka Christina Kochová, která na stanici přiletěla na palubě lodí Sojuz MS-12.\n\nHlavní posádka:\n\n\nV závorkách je uveden dosavadní počet letů do vesmíru včetně této mise.\n\nZáložní posádka:\n\n\n\n\n\n\n"}
{"id": "1494525", "url": "https://cs.wikipedia.org/wiki?curid=1494525", "title": "The Hump", "text": "The Hump\n\nKoncem roku 1942 vznikla letecká cesta zvaná The Hump – riskantní přelety amerických pilotů přes Himálaj, dopravující zásoby do Kchun-mingu a Čchung-čchingu. The Hump nahradil ztrátu Barmské cesty (začátkem roku 1945 obnovena) a zásoboval armádu Čínských nacionalistů v boji proti Japoncům až do konce 2. Světové války.\n\nTato vzdušná cesta vedla přes jižní část Himálaje a mezi piloty začala být známá jako The Hump. v počátcích dopravu zaštitovala CNAC (\"the China National Aviation Corporation\"), spolupráce čínské vlády a \"Pan American Airways.\" Většina pilotů byli Američané a Brité. Někteří byli považováni za nejlepší piloty na Dálném východě. Na palubě letadel často přepravovali náklad dva krát převyššující bezpečnou hmotnost.\nNásledně létání převzali piloti AAF – \"the Army Air Force Ferry Command\" (později ATC), a začali postupně umazávat úspěchy svých předchůdců. Jednalo se o zkušené piloty, kteří však postrádali dostatek zkušeností letání v horském terénu. Extrémní turbulence, počasí a vrcholky hor tak vzali více životů než Japonci.\n\nI přes občasný výskyt japonských letců, The Hump byl oficialně deklarován na neválečnou operaci. V říjnu roku 1943 dostali Japonské letky Nakajima Ki-43 Oscars za úkol přerušit vzdušnou zásobovací cestu v oblasti Myitkyina v severní Barmě. Krátké přerušení The Hump, stálo za zrozením Létajících tygrů – amerických pilotů, dobrovolníků pod velením generála Claire Chennaulta.\n\nBěhem Čínsko-japonské války bylo v Číně a jihovýchodní Asii 1,250,000 japonských vojáků a i přes značnou početní převahu, ne příliš dobře vyzbrojená čínská armáda byla nucena před Japonci ustupovat do vnitrozemí. Koncem května roku 1942 japonci anektovali většinu území Barmy (dnešní Myanmar) a ztrátou Barmské cesty, poslední hlavní zasobovací cesty, byla Čína odříznuta od zásobování.\n\nAmerický prezident Franklin D. Rooosevelt rozhodl o nutnosti podpory Čankajška, který v té době velel většině čínských vojenských sil. Roosevelt si představoval roli supervelmoci jako je Čína po válce, a proto přistoupil na Čankajškovu žádost o zásobování.\n\nZačatkem roku 1943 začali Američané zpochybňovat přínos operace The Hump. Na svědomí byly velké ztráty na životech, finanční náročnost a především fakt, že Čankajšek většinu zásob schraňoval pro pozdější použití v občanské válce proti Maovi. Zásobování nicméně pokračovalo. 2. května 1943 Roosevelt informoval George Marshalla o schválení zásob, které zahrnovali 500 letadel a 10,000 tun materiálu pro přepravu přes The Hump.\n\nV roce 1944 byla dokončena Ledská cesta vedoucí přes Myitkyina, která se propojila se starou Barmskou cestou v Mong Yu (Barma) na hranicích s Čínou. Tím byla začátkem roku 1945 znovuotevřena cesta pro nákladní automobily do Kchun-mingu. Obsazení Myitkyina též vedlo ke zkrácení letecké trasy The Hump. Nově vybudovaná Ledská cesta nicméně pokryla pouze 10 procent z celkové dopravy materiálu a zbylých 90 procent bylo do konce války přepravováno pres The Hump\n\nPo Rooseveltově smrti v březnu 1945 došlo k ochlazení vztahů mezi Čínou a Amerikou. Rooseveltův nástupce, Harry Truman nevěřil v Čankajškovu Čínu a ta tak rychle začala ztrácet podporu Spojených států.\n"}
{"id": "1494530", "url": "https://cs.wikipedia.org/wiki?curid=1494530", "title": "Geodetický efekt", "text": "Geodetický efekt\n\nGeodetický efekt (také známý jako geodetická precese, de Sitterova precese nebo de Sitterův efekt) představuje vliv zakřivení časoprostoru, předpovídaného obecnou teorií relativity, na vektor unášený spolu s obíhajícím tělesem. Vektor je například moment hybnosti gyroskopu obíhajícího kolem Země, jak bylo provedeno experimentem Gravity Probe B. Geodetický efekt poprvé předpověděl Willem de Sitter v roce 1916, který poskytl relativistické korekce pohybu Země - Měsíce. Práce De Sittera byla rozšířena v roce 1918 Janem Schoutenem a v roce 1920 Adriaanem Fokkerem. Efekt lze také aplikovat na zvláštní sekulární precese astronomických oběžných drah, ekvivalent rotace Laplace-Runge-Lenzova vektoru. \n\nTermín geodetický efekt má dva mírně odlišné významy, protože pohybující se těleso může být otáčející nebo neotáčející. Neotáčející tělesa se pohybují po geodetikách, zatímco rotující se těleso se pohybuje v mírně odlišných drahách. \n\nRozdíl mezi de Sitterovou precesí a precesí Lensův-Thirringův jev (strhávání časoprostoru) je ten, že de Sitterův efekt je způsoben pouze přítomností centrální hmoty, zatímco strhávání časoprostoru je způsobeno rotací centrální hmoty. Celková precese se vypočítá spojením de Sitterovy precese s precesí Lense–Thirringa. \n\nGeodetický efekt byl ověřen na přesnost lepší než 0,5 % pomocí Gravity Probe B, což byl experiment, který měřil naklonění rotační osy gyroskopů na oběžné dráze kolem Země. První výsledky byly vyhlášeny 14. dubna 2007 na zasedání Americké společnosti pro fyziku. \n\n\n\n"}
{"id": "1494531", "url": "https://cs.wikipedia.org/wiki?curid=1494531", "title": "Jaromír Pytlík", "text": "Jaromír Pytlík\n\nJaromír Pytlík (* 25. září 2001 Dačice) je český hokejový útočník, který hraje s týmem kanadské OHL Sault Ste. Marie Greyhounds.\n\nV 16 letech nastoupil do české extraligy za HC Vítkovice Ridera. Na Hlinka Gretzky Cupu v roce 2018 byl kapitánem českého týmu U18. \n"}
{"id": "1494539", "url": "https://cs.wikipedia.org/wiki?curid=1494539", "title": "Misery (píseň)", "text": "Misery (píseň)\n\n„Misery“ je píseň britské kapely The Beatles, která vyšla na jejich debutovém albu \"Please Please Me\". Složili ji John Lennon a Paul McCartney. Lennon k tomu řekl: „Byla to tak trochu více Johnova píseň než Paulova, ale napsána byla společně.“ McCartney zase dodal: „Nemyslím si, že jeden z nás dominoval nad tím druhým, byla to prostě společná práce.“\n\n„Misery“ byla první písní od Beatles, kterou převzal jiný interpret, konkrétně Kenny Lynch.\n\nUmělecký a repertoární manažer Helen Shapiro, Norrie Paramor, hledal nový materiál pro její country a westernové album, které plánovala točit v Nashvillu, a tak navrhl Beatles, aby složili nějakou píseň speciálně pro ni. „Misery“ začala vznikat v zákulisí před vystoupením Beatles v King's Hall (ve městě Stoke-on-Trent), dne 26. ledna 1963, a později byla dokončena v McCartneyho domě na Forthlin Road. V té době McCartney řekl: „Nazvali jsme to ,Misery‘, ale není to tak pomalé, jak to zní, pohybuje se to docela v tempu, a myslíme, že s tím Helen odvede dobrou práci.“ Ovšem Paramor to považoval za nevhodné, a tak píseň nahrál britský zpěvák a bavič Kenny Lynch, čímž se stal prvním umělcem, který převzal skladbu od dvojice Lennon/McCartney, i když se mu s ní nepodařilo vstoupit do hitparád. Lynch se v roce 1973 objevil na obalu McCartneyho desky \"Band on the Run\".\n\nKdyž Beatles potřebovali původní materiál pro svoji desku \"Please Please Me\", nahráli píseň sami, a to sice 11. února 1963 na 11 pokusů. Normální vícestopá páska měla v té době rychlost 15 ips (centimetrů za sekundu), ale „Misery“ bylo zaznamenáno na 30 ips, protože George Martin zamýšlel, že později přidá piáno a preferoval hraní v polovičním tempu o oktávu níž.\n\nPíseň vyšla 22. března 1963 na albu \"Please Please Me\". Připsána byla McCartneymu a Lennonovi v tomto pořadí, stejně jako jejich ostatní původní písně na albu. Od druhého alba \"With the Beatles\" se skladatelské duo začalo psát jako Lennon–McCartney. Píseň vyšla také na americkém albu \"Introducing... The Beatles\", na EP \"The Beatles (No. 1)\" a na \"On Air – Live At The BBC Volume 2\".\n\n„Misery“ hráli Beatles živě pouze během roku 1963, poté ji do repertoáru již nikdy nezařadili. Například od 9. do 31. března 1963 s ní vystupovali na turné s Chrisem Montezem a Tommym Roem. Živě píseň zazněla také během vystoupení kapely v rádiu BBC.\n\n\n\n\n"}
{"id": "1494542", "url": "https://cs.wikipedia.org/wiki?curid=1494542", "title": "Kingsglaive: Final Fantasy XV", "text": "Kingsglaive: Final Fantasy XV\n\nKingsglaive: Final Fantasy XV (japonsky: キングスグレイブ ファイナルファンタジーXV - \"Kingusugureibu: Fainaru Fantadží\") je japonský animovaný film z roku 2016 s velmi realisticky vykreslenými postavami, prostředím a efekty. Jedná se o filmový prequel hry Final Fantasy XV, který začíná několik týdnů před začátkem příběhu hlavní hry, pokračuje a končí souběžně s událostmi prvních dnů hry. Film byl proto určen hlavně pro zájemce o hru, kde byl představen Eos, město Insomnia a mnoho vedlejších postav hry, které měly v tomto filmu funkci hlavních postav. Noctis, Gladiolus, Ignis a Prompto se ve filmu vyskytli pouze v jejím závěru až po závěrečných titulcích.\n\nDo kin tento film dorazil 9. července 2016 v Japonsku, jehož distributorem je společnost Aniplex. Od srpna téhož roku byl film vysílán v Severní Americe, kde se o distribuci starala společnost Stage 6 Films. Digitální verze pro domácí použití byly k dispozici až v říjnu 2016. Některé edice obsahovaly i seriál , jenž vznikal v tutéž dobu jako film.\n\nFilm obsahuje originální japonský a anglický dabing. Snímek byl nadabován i do českého jazyka zásluhou LS Productions dabing.\n\nFilm se odehrává ve fantasy světě Eos. V úvodu jsou stručně shrnuté nedávné dějiny, kdy říše Niflheim, jež svou prosperitu a moc založila na vývoji a užívání technologií magitek, sjednocující moc magie a techniky, dobývala jedno území za druhým ve snaze ovládnout celý svět. Říše již zachvátila všechny provincie království Lucis, poslední nezávislé krajiny na Eosu, až na samotné hlavní město Insomnia. To prozatím říši vzdoruje díky mocné Nové bariéře, která nad celým městem vytváří neproniknutelné silové pole. To vychází z moci krále, Regise Lucis Caelum CXIII., jehož moc vychází skrze Prsten Lucianů z Krystalu, jenž je bezpečně uložen v insomnijské citadele, sídle krále a vlády.\n\nPřed dvanácti lety navštívil Regis se svým osmiletým synem království Tenebrae na západním Imperiálním kontinentu, kterému vládla věštkyně a jeho spojenkyně Sylva Via Fleuret. Zde se Noctis zotavoval, když byl cestou sem přepaden démonem, kterého na kolonu automobilů, tvořící královský doprovod, nastražil Niflheim. Avšak v bezpečí nebyl ani v Tenebrae, kterou říše Niflheim přepadla a obsadila. Královna Sylva byla zabita generálem Glaucem, její syn Ravus padl do zajetí a Regis prchal se svým ještě neuzdraveným synem Noctisem a se Sylvy dcerou Lunafreyou pryč. Lunafreya se však Regisovi vyvlékla, aby zůstala v Tenebrae s bratrem, jenž zoufale volal Regise o pomoc před Niflheimem, jehož nadvládě se museli oba podvolit, přičemž ztratili svá práva následnictví.\n\nZbytky království Lucis po tomto incidentu začala bránit speciální jednotka, tvořená uprchlíky z okrajových regionů Lucis, jež po prohraných dřívějších válkách okupuje Niflheim. Kingsglaive, neboli Královské glévy (dále jen glévy), používají v boji magii, vycházející skrze krále z Krystalu. Následuje téměř desetiminutová scéna, během níž glévy zoufale brání poslední zbytky území Lucis, oddělené obří propastí, přes kterou se klene obří skalní brána. Niflheim proti nim nasadil svou pěší armádu spolu s magitekskými vojáky a chvíli po setmění nechal Ravus vypustit na bojiště démony, polapené pro vojenské účely. Ačkoliv se glévy držely statečně a jednotce, které velela Crowe, se podařilo s vypětím sil vyvolat nad nepřítelem obří bouři, jež rozmetávala magitekské vojáky i stroje, museli se rychle stáhnout poté, kdy Niflheim vypustil kromě démonických behemotů a kerberů také svůj nový vynález: uměle vyrobeného obřího démona Diamantovou zbraň, vybaveného smrtonosnými zbraněmi na ramenou, které zničily obří klenbu, jež se začala propadat do hlubokého údolí.\n\nBěhem stažení, které nařídil Drautos, však Nyx Ulric, přezdívaný \"Hrdina,\" neuposlechl rozkaz a riskoval život pro záchranu svého přítele z dětství Liberta Ostium, jenž kvůli neochotě používat warp pomocí zbraně zůstal po pádu obřího balvanu na jeho nohy zaklíněný a ohrožoval ho démon. I když Nyx svého přítele dokázal zachránit, byl Drautosem suspendován. Niflheim bitvu vyhrál, ale jeho vojsko nepostoupilo vpřed a stáhlo se. Nad ránem se glévy vrátily v obrněných vozech zpět do Insomnie. Když Drautos podával králi Regisovi hlášení, žádal vyslanec Niflheimu o audienci.\n\nRegis tedy vyslance přijal a byl nemile překvapen, že Niflheim vyslal svého kancléře, navíc bez jakéhokoliv doprovodu. Kancléř si byl jistý, že se mu nic nemůže stát, neboť magie krále slábne vinou jeho zdravotního stavu a věku. Tento Ardyn Izunia přišel ve svém excentrickém tmavém oděvu, teatrálně se s úsměvem uklonil králi a informoval ho, že nedávné stažení vojsk nebyl žádný strategický ústup, ale nařízení císaře, který nabízí Lucis mír. Jako jedinou podmínku požaduje odstoupení všech okupovaných provincií Lucis říši Niflheim. Ardyn přidal ještě jednu podmínku, a to sňatek prince Noctise s Lunafreyou, bývalou princeznou Tenebrae. Ardyn Regise ujistil, že ta si ho po tom, co se stalo před dvanácti lety, stále ještě váží.\n\nRegis usoudil, že nezbývá než podmínky přijmout. Jeho rozhodnutí uvítala většina obyvatel města, avšak neuvítali to uprchlíci z ostrovní provincie Galahd, tvořící většinu členů Královských glév. Glévy cítili, že Regis zanechal jejich domov a rodiny napospas říši. Nyx byl mezitím převelen za trest na stráž k městské bráně, aby si tam vychutnal xenofobní zacházení od tamních svých nadřízených a kolegy Petry Fortise, kteří považovali uprchlíky z venčí za podřadné spoluobčany. Po čase Nyx, jenž měl být převelen z glév do insomnijské hradní stráže, přemýšlel o návratu domů. Crowe byla nasazena do Tenebrae, aby bezpečně eskortovala Lunafreyu, a zraněný Libertus otevřeně nesouhlasil s takovouto kapitulací. Crowe za městem nasedla na motocykl, avšak proti ní náhle vyjela dodávka glév a byla o den později nalezena dvěma obyvateli okupovaných regionů mrtvá. Její smrt šokovala Nyxe i Liberta, jenž ji měl rád jako sestru.\n\nTo vedlo k hádce mezi Nyxem, jenž se snažil rozhodnutí krále chápat, a Liberta, který řady glév na protest opustil a v noci vyhledal pod městem další nespokojence z řad glév, kteří chystali rebelii, mezi nimiž byl i Luche. Libertus prohlásil, že Regis není žádný král, a tak ho přijali do svých řad. Drautos svěřil Crowiny osobní věci Nyxovi, mezi nimiž byla i sponka do vlasů, kterou Crowe chtěla darovat Lunafreye. Lunafreya se mezitím chystala dle instrukcí na útěk z Tenebrae, ale plán jí překazil její bratr Ravus, který se stal po letech okupace svého domova slouhou Niflheimu a dostal funkci prvního důstojníka Nejvyššího velitele Glauca.\n\nO den později dorazil do Insomnie císař Iedolas Aldercapt z Niflheimu a jeho doprovod mu dělala právě Lunafreya. Tu do hotelu Caelum Via dopravil Nyx, jenž tam měl dle nového rozkazu dělat spolu s Drautem stráž. K večeru se tam konal slavnostní bál spolu s velkolepým ohňostrojem, který císař chválil jako poctu Niflheimu. Přítomen byl i kancléř Izunia, král Regis i Lunafreya, která mu předtím při soukromé audienci v citadele pověděla, že se pro ni nic za posledních dvanáct let nezměnilo a považuje za svou povinnost sloužit. Lunafreya se pokoušela seznámit s Nyxem, který jí dal sponku, co pro ni měla Crowe, což sledoval s napětím Drautos. Jakmile slavnost skončila a hosté odešli, zůstala Lunafreya na střeše hotelu sama, ale přepadl ji tam niflheimský generál Glauco, aby mu posloužila. Překvapená Lunafreya se nezmohla na odpor.\n\nDalší den ráno, kdy měla být slavnostně podepsána oběma monarchy mírová smlouva, nebyla Lunafreya nikde k nalezení, zatímco hradní stráž měla plné ruce práce se zajištěním bezpečnosti citadely během celé ceremonie, kterou sledoval doslova celý Eos. Nyx si prohlížel zvláštní Crowiny hodinky, jež ukazovaly měnící se polohu něčeho. Když mu cestou do služby došlo, že zaměřují polohu té sponky do vlasů, vrátil se pro ně domů a spatřil, že se displej zastavil na konkrétní souřadnici. Jeho kolega přes rádio zjistil, že ukazují k rokli daleko za město a radar na místě zaměřil i několik niflheimských magitekských letounů.\n\nNyx se prudce rozeběhl a přes stráže si vynutil vstup do citadely a okamžitou audienci u krále, neboť Drautos měl komunikátor vypnutý. Regis se divil, proč tentokrát císaře Aldercapta Lunafreya nedoprovází, a tak svou glévu vyslyšel. Nyx si byl jistý, že Niflheim Lunafreyu unesl a drží ji v jedné ze svých lodí. Žádal krále, aby uvedl glévy do pohotovosti na záchrannou misi. Král vyhověl a také nařídil hradní stráži, aby byla připravena zajmout císaře. Glévy slíbili věrnost Nyxovi, který dočasně přebral velení, a vyrazili. Král se poněkud opozdil a nechal císaře čekat, ale jakmile glévy dorazili na místo, zahájili proces infiltrace. Během ní niflheimské letouny zapnuly motory a říšští vojáci na palubě nijak nereagovali. Pouze předali císaři prostřednictvím svých nadřízených, tvořících císařův doprovod, zprávu, že glévy dle plánu zahájili operaci.\n\nJakmile dorazil Regis, omlouval se císaři, že musel vyšetřit krádež něčeho, co má vlastní vůli. Oba monarchové se obratně vyhýbali přímé konfrontaci a Aldercapt Regisovi předstíral pochlebování. Regis se ho ptal na trest pro zloděje v Niflheimu, který je absolutní pouze s jedinou výjimkou. Zloděj, jenž unikne pořádkovým jednotkám, nesmí být za svůj skutek potrestán. Glévy mezitím pronikli dovnitř a Drautos jim na dálku popřál štěstí. Jakmile glévy zahájili operaci převzetí kontroly nad letouny a nalezli Lunafreyu, císař pokračoval v proslovu, že takový postup je výstraha samotné spravedlnosti, aby měla vždy pevnou ruku. V ten moment obsadili vzbouřené glévy komoru s Krystalem a vyhodili do povětří ochranné pečetě, zatímco byla spuštěna série teroristických útoků před citadelou. Na letounech dostali další zrádci signál, aby pozabíjeli své kolegy, kteří dosud věrně sloužili králi, přičemž mnoho se jich vzájemně zabilo.\n\nNyx přežil a chránil Lunafreyu, kterou pronásledoval obří démon, mluvící chobotnice Ultros. Zrádcům se povedlo narušit tok energie z Krystalu a Nová bariéra se rozpadla. Niflheimské letouny okamžitě vtrhly nad město, ale mnoho jich zásluhou glév havarovalo, včetně té, na které byl Nyx s Lunafreyou. Povedlo se jim zbavit Ultrose, který se napíchl při pádu lodi na věž jednoho mrakodrapu, a sami se dostali na vedlejší poškozený letoun, který dokázali nasměrovat k citadele, neboť Lunafreya cítila, že tam má ještě povinnosti, i když ji Nyx zoufale přesvědčoval, že musí pryč. V citadele se totiž rozzuřila bitva mezi luciskými a niflheimskými představiteli přítomnými u podpisu mírové smlouvy. Císaře Aldercapta vyvedli jeho věrní ven a nalodili ho na letoun spolu s kancléřem Izuniou, kdežto Regis zůstal obklíčen, bránil se pouze magií, a zůstal mu ze všech přítomných jenom jeho dobrý přítel Clarus Amicitia. \n\nOhrožoval je generál Glauco, jenž používal magii a měl na sobě velmi vyspělé magitekské brnění, jež ho činilo téměř nepřemožitelným. Mezitím do města přistály další niflheimské letouny s magitekskými vojáky, kteří zahájili palbu po civilistech a zastřelili i několik zrádců z řad glév. Clarus v boji s Glaucem padl a král zůstal osamocen, obklopen magickou bariérou, dokud tam nevpadli Nyx s Lunafreyou, který okamžitě Glauca zabavil. Glauco však králi dokázal useknout prst, na kterém měl Prsten Lucianů. Ten se dokutálel k Ravusovi, jenž se náhle objevil v síni, a přesvědčen, že je vyvolený válečník světla, si ho nasadil. Žádal staré krále Lucis, aby ho obdařili svou mocí, avšak jeho ruka mu začala hořet. Dříve, než začal hořet celý, mu Glauco ruku, na které měl Prsten, usekl, a Prsten se dokutálel zpět k Regisovi.\n\nRavusova intervence poskytla Regisovi a Lunafreye čas, aby unikli tajným výtahem, kam se k nim na poslední chvíli odwarpoval i Nyx. Během jízdy dolů žádal Regis Lunafreyu, aby převzala Prsten do svého držení a předala ho Noctisovi, který na ni čeká v Altissii. Nyx poznamenal, že mají \"skvělého\" krále, který chrání jen svého syna, ale Regis ho spolu s Lunafreyou přesvědčili, že tak činí pro lepší budoucnost celého světa. Regis v suterénu požádal jako muž muže Nyxe, aby Lunafreyu do Altissie doprovodil, ale dostihl je šachtou generál Glauco. Při útěku se Regis vytrhl Lunafreye, zatarasil cestu zpět bariérou a nechal se Glaucem zabít. Šokovaná Lunafreya musela s Nyxem zmizet dříve, než králova magie vyprchá, a tak nasedli do nadupaného auta značky AUDI, existující i na světě Eos, patřící princi Noctisovi, který je už dávno mimo město.\n\nNad Insomnií se již stmívalo a z letounu, v kterém císař Aldercapt s kancléřem Ardynem Izuniou sledovali masakr v ulicích, přišel rozkaz vypustit do města démony, aby se obyvatelé poprvé seznámili s hrůzami noci. Do Insomnie bylo z obřích transportérů vysazeno několik Diamantových zbraní, které začaly město pustošit. Nyxe, kterého kontaktoval Drautos, aby se dostavil s ostatními glévami na určité místo, odkud se evakuují z města, spolu s Lunafreyou v autě pronásledovali ve vypůjčeném letounu zbývající rebelové od glév, kteří se Nyxovi vysmívali za to, že se smrtí krále přestala fungovat i jeho magie, ale ty zlikvidoval Petra Fortis, který tímto začal Nyxe respektovat. S autem nedojeli daleko vinou řádění niflheimských magitekských vojáků, robotů a Diamantových zbraní, a museli se skrývat a krýt se před střelbou.\n\nAž teprve v úkrytu v jedné z kanceláří Nyxovi došlo, že démoni i Niflheim po Lunafreye tolik jdou, protože zaměřili její sponku do vlasů od Crowe. Toho využili k likvidaci spousty létajících démonů formy \"očí zla\", které vhozením spony do motoru magitekského letounu zničili jediným úderem. Pak se museli dále velkou část noci skrývat, přičemž Drautos naléhal, aby se Nyx s Lunafreyou okamžitě dostali na místo určení. Pěšky tak po mnoha nesnázích učinili, dříve však stihla Lunafreya Nyxovi vysvětlit tajemství Prstenu Lucianů a Krystalu, a že legendy o Staré bariéře ochraňující Insomnii, jsou pravdivé. Během noci Libertus ledal mezi mrtvými své kolegy-rebely, z nichž jeden ještě žil a dověděl se od něj, že jim Niflheim za zradu nabídl celou centrální čtvrť Insomnie. Libertus si po vyposlechnutí vysílačky svého umírajícího kamaráda, který poslouchal rozkazy od generála Glaucy i Drautose, uvědomil chybu, nasedl do auta a vyhledal Nyxe.\n\nNyx s Lunafreyou dorazili na místo, kde je přepadl Luche. Prostřelil Nyxovi břicho a prozradil, že to on zavraždil Crowe. Pak začal pronásledovat Lunafreyu, která když neměla kam utéct, oklamala Lucheho a namluvila mu, že Prsten, který hlídá, má neuvěřitelnou moc. Posléze hořícímu Luchemu Prsten zase vzala a zamířila za Nyxem, jenž se svíjel v bolestech. Na místo dorazil Drautos a souběžně s ním v autě i Libertus, který nečekaně strhl řízení, aby Drautose nabral na kapotu a rozdrtil ho o nejbližší zeď. Drautos však zapnul magitekské brnění, které ho před nárazem ochránilo, a prozradil přítomným, co už dříve došlo Libertovi. Drautos a generál Glauca jsou jedna a tatáž osoba, zrádce Lucis.\n\nDrautos hodlal Nyxe zabít, takže se Lunafreya rozhodla nasadit Prsten. Ještě před tím, než po nich Drautos skočil, jí ho Nyx sebral s tím, že hrdina je tu on. Čas kolem Nyxe se zastavil a přesunul se do jiné dimenze s tmavě modrým pozadím. Na výzvu, aby se ukázali staří králové Lucis, se před ním zjevilo několik lucianských podob králů-jejich duchové v nadživotní velikosti v impozantním brnění. Nyx požadoval, aby obnovili bariéru, ať už Novou, nebo Starou, což králové odmítli s tím, že to neprovedou, navíc on není královské krve a hrozili mu, že ho nechají shořet. Zapálili mu magií ruku s prstenem a žádali oběť, buď Lunafreyin, nebo Libertův život. Nyx odmítl s nimi takovýmto způsobem jednat a řekl jim, že jsou králové ničeho a přijdou o svůj Prsten. Králové se urazili, shledali ho lehkým a chtěli ho podpálil, avšak zjevil se luciánský duch krále Regise, který se Nyxe u ostatních zastal. Hořící Nyx prozradil, že mu jde jen o to zajistit lepší budoucnost pro všechny. Ostatní králové ho vzali na milost, protože se nezalekl hrozby smrti, takže mu propůjčí své schopnosti, aby ochránil Lunafreyu a budoucnost světa. Avšak účinek pomine s rozedněním a požadují za to život, jeho vlastní. \n\nNyx rád přijal, přestal hořet, vrátil se zpět do reality světa, znovu se rozběhl čas a mocným výtryskem blesků odhodil Glauca. Prsten odevzdal zpět Lunafreye, ať ho doručí v pořádku Noctisovi. Od Liberta přijal omluvu a požádal ho, aby doprovodil Lunafreyu do Altissie za něj, zatímco on půjde plnit vůli králů. Ač věděl, že je odsouzen na smrt, slíbil Libertovi, že se sejdou v Galahdu. Libertus s Lunafreyou nastoupili do auta a zamířili k jižní městské bráně, ale museli se vyhýbat zahájené palbě z Diamantových zbraní. Mezitím vypukla velkolepá bitva mezi Nyxem a Drautosem, kterou doprovodila ještě velkolepější, neboť Nyx vyvolal Starou bariéru. Dvanáct obřích soch starých králů v lucianské podobě ožilo a pustily se do boje s Diamantovými zbraněmi. Bitva způsobila po celém městě velké množství škod, ale Stará bariéra svůj účel splnila.\n\nBěhem celonoční bitvy s Nyxem se Drautos vyčerpal a chvílemi mu dokázal zmizet, aby zkusil dopadnout Lunafreyu s Libertem. Libertus ho však s pomocí Lunafreyi, která ho bokem auta při řízení přirazila za jízdy o betonovou stěnu, na chvíli přemohl a zasekl do jeho brnění svou dýku. Pak bitva mezi Nyxem a Drautem za rozednívání pokračovala, kdy jeden byl již vyčerpaný a druhý ztrácel moc i život. V rozhodující moment si Nyx všiml dýky, kterou do Drauta zabodl Libertus, a se slovy, že mu bude hodně dlužit, zrádce krále popravil. S umírajícím Drautem probral, že se on upnul na to, co bylo, aniž by myslel na to, co bude, a zradil krále, protože je prý opustil všechny a musel mu sloužit, i když jím opovrhoval. Pak Nyx, jenž se začal měnit v popel, konstatoval, že jeho smrt není až tak strašná.\n\nS rozedněním nechal císař Aldercapt zničit zbylé démony v hořícím městě, což Ardyn označil za plýtvání, ale poslechl ho. Nad ránem Libertus konečně dovedl Lunafreyu k bráně, kde se oba rozloučili, protože má-li se v pořádku ona dostat do Altissie, nesmí cestovat s takovým hrdinou jako on. Libertus na ni zavolal \"Královno, v Galahdu budete s Noctisem vždy vítaní.\" Lunafreya se pak před bránou ztratila v davu lidí, prchajících z města a unikla pryč. Po závěrečných titulcích se děj přemístí o několik dnů vzad, kdy Noctis, Ignis, Gladiolus a Prompto, který řídí Regalii, právě opustili brány Insomnie a diskutují za jízdy o svatbě, která prince čeká. Avšak bouchne motor a auto se zastaví... Příběh pokračuje ve Final Fantasy XV.\n\n"}
{"id": "1494546", "url": "https://cs.wikipedia.org/wiki?curid=1494546", "title": "Hungarian Open 2019", "text": "Hungarian Open 2019\n\nHungarian Open 2019 byl tenisový turnaj pořádaný jako součást mužského okruhu ATP World Tour, který se odehrával v areálu Sportovního a společenského centra Sport 11 na otevřených antukových dvorcích. Probíhal mezi 22. až 28. dubnem 2019 v maďarské metropoli Budapešti jako třetí ročník turnaje. \n\nTurnaj s rozpočtem 586 140 eur patřil do kategorie ATP Tour 250. Nejvýše nasazeným hráčem ve dvouhře se stal jedenáctý tenista světa Marin Čilić z Chorvatska, jehož ve druhém kole vyřadil Pablo Cuevas. Jako poslední přímý účastník do hlavní singlové soutěže nastoupil 85. hráč žebříčku Němec Peter Gojowczyk.\n\nDruhý titul na okruhu ATP Tour získal 23letý Ital Matteo Berrettini. Poprvé se tak posunul do elitní světové čtyřicítky, když mu v následném vydání žebříčku patřilo 37. místo. Druhou společnou trofej na túře ATP ve čtyřhře vybojovala britská sourozenecká dvojice Ken a Neal Skupští.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráči postoupili z kvalifikace jako tzv. šťastní poražení:\n\n\nNásledující páry obdržely divokou kartu do hlavní soutěže:\n\nNásledující páry nastoupily do čtyřhry z pozice náhradníka:\n\n\n\n"}
{"id": "1494582", "url": "https://cs.wikipedia.org/wiki?curid=1494582", "title": "1. česká hokejová liga 2019/2020", "text": "1. česká hokejová liga 2019/2020\n\n1. česká hokejová liga 2019/2020 je 27. ročníkem v historii této soutěže. Po Extralize je druhou nejvyšší soutěží v ledním hokeji na území České republiky. Účastní se jí celkem 16 celků. Oproti loňskému ročníku se nově objevují Piráti Chomutov, kteří sestoupili z nejvyšší soutěže, a naopak ze druhé ligy postoupivší HC Baník Sokolov.\n\n\nV první lize hraje oproti předešlé sezóně 16 klubů. V základní části se celky střetnou každý s každým dvakrát. Po 30 kolech bude soutěž rozdělena na dvě poloviny (1. až 8. tým v první polovině, 9. až 16. tým ve druhé polovině). V každé polovině se týmy utkají každý s každým dvakrát doma a dvakrát venku. Celkem se tedy odehraje 58 kol (30+28).\n\nPo základní části prvních 6 týmů postoupí přímo do čtvrtfinále playoff. Předkolo play off odehrají 7. mužstvo lepší poloviny s 2. mužstvem spodní poloviny a 8. mužstvo horní poloviny s 1. mužstvem horší poloviny na tři vítězné zápasy. Vítězové těchto sérií se ve čtvrtfinále playoff utkají s celky z prvních dvou míst tabulky po základní části, a to tak, že hůře postavený tým, který postoupil z předkola, se střetne s mužstvem na prvním místě a zbylé dva týmy vytvoří další dvojici. Vedle nich se ve čtvrtfinále spolu ještě utkají celky na 3. a 6. místě a poslední dvojici vytvoří mužstva na 4. a 5. místě tabulky po základní části. Všechny čtvrtfinálové série se budou hrát na čtyři vítězná utkání. Postupující ze čtvrtfinále spolu vytvoří dvojice v semifinále, a to tím způsobem, že tým nejlépe postavený v tabulce po základní části se utká s mužstvem nejhůře postaveným a zbylé dva týmy vytvoří druhou dvojici. Vítězové těchto dvou semifinále, jež se hrají taktéž na čtyři vítězná utkání, pak ještě spolu sehrají na další čtyři vítězné zápasy finále, jehož vítěz postoupí přímo do vyšší soutěže.\n\n\"Tabulka je aktuální k 27. 2. 2020.\"\n\n\"Tabulka je aktuální k 27. 2. 2020.\"\n"}
{"id": "1494584", "url": "https://cs.wikipedia.org/wiki?curid=1494584", "title": "Sojuz MS-14", "text": "Sojuz MS-14\n\nSojuz MS-14 je ruská kosmická loď řady Sojuz. Start se uskutečnil 22. srpna 2019 v 03:38 UTC. Nosná raketa Sojuz 2.1a úspěšně odstartovala z kosmodromu Bajkonur k Mezinárodní vesmírné stanici (ISS).\nKosmická loď se připojila k dokovacímu portu modulu Zvezda 27. srpna v 03:08 UTC.\nJedná se o testovací let bez posádky určený k certifikaci nosiče Sojuz 2.1a pro mise s posádkou. \n\nJde o první let kosmické lodi Sojuz na raketě Sojuz 2.1a. Bezpilotní mise k certifikaci nosiče umožní zkontrolovat všechny systémy během startu v reálných podmínkách. Otestuje se interakce digitálního řídicího systému modernějšího nosiče Sojuz 2 s analogovým záchranným systémem lodi.\n\nLet bez posádky také umožní vynést větší množství nákladu na stanici ISS, protože v lodi nebudou přítomny některé komponenty nezbytné pro podporu života posádky.\n\nNa stanici ISS bude kosmickou lodí doručen humanoidní robot Skybot F-850 vytvořený společností Android Technique a Advanced Research Foundation. Robot bude na stanici pobývat po dobu dvou týdnů pod kontrolou kosmonauta Alexandra Skvorcova, který s nim má vykonávat několik úkolů. Na Zemi se vrátí na začátku září.\n\nDvoudenní let kosmické lodi k Mezinárodní vesmírné stanici probíhal normálně. Podle plánu se měla loď připojit k dokovacímu portu modulu Poisk 24. srpna v 5:30 UTC. Sbližování se stanicí však selhalo z důvodu vadného zesilovače naváděcího systému KURS na modulu Poisk. Kosmická loď se přiblížila na vzdálenost asi 100 metrů od stanice, zůstala stát a automatická dokovací operace byla přerušena. Následně byl Sojuz oddálen do bezpečné vzdálenosti a pokračoval ve společném letu. Protože byl Sojuz poslán v bezpilotním režimu, nebylo možné jej ke stanici připojit jiným než automatickým způsobem. Systém TORU, kterým je možné řídit nákladní lodě Progress ze stanice ISS, není na Sojuzech instalován. Nejdříve se uvažovalo o výměně vadného staničního zesilovače KURS, ale nakonec bylo rozhodnuto o přeparkování lodi Sojuz MS-13 z dokovacího portu modulu Zvezda na modul Poisk a uvolnit tak místo pro nepilotovaný Sojuz MS-14.\n\n6. září v 18:14 UTC se kosmická loď Sojuz MS-14 s robotem Skybot F-850 na palubě úspěšně odpojila od modulu Zvezda a v autonomním letu se vydala na sestup z oběžné dráhy.\nNávratový modul lodi bezpečně přistál v Kazachstánu v čase 21:32 UTC.\n\n"}
{"id": "1494585", "url": "https://cs.wikipedia.org/wiki?curid=1494585", "title": "Paul Blobel", "text": "Paul Blobel\n\nPaul Blobel (13. srpna 1894 – 7. června 1951 Landsberg am Lech) byl během druhé světové války německý velitel SS a odsouzený válečný zločinec. Měl důležitý podíl na organizování a vykonání masakru v Babím Jaru. V červnu 1942 byl pověřen operací s krycím názvem Akce 1005 s úkolem zničit důkazy nacistických zvěrstev ve východní Evropě. Po válce byl odsouzen k trestu smrti v procesu s Einsatzgruppen.\n\nBlobel se narodil ve městě Postupim a vyrůstal v Remscheidu, kde chodil do školy a vyučil se zde zedníkem a tesařem. Bojoval v první světové válce, ve které byl vyznamenán Železným křížem I. třídy. Po válce studoval architekturu a po ztrátě zaměstnání v roce 1931 vstoupil do NSDAP, SA a začátkem roku 1932 do SS.\n\nV letech 1933 až 1935 pracoval jako administrativní pracovník pro městskou správu v Solingenu. V roce 1935 se stal členem policejního sboru v Düsseldorfu. V červnu 1934 byl přijat do Sicherheitsdienstu. Během druhé světové války se v červnu 1941 zúčastnil Operace Barbarossa jako velící důstojník Sonderkommanda 4a spadajícího pod Einsatzgruppe C, které působilo v Říšském komisariátu Ukrajina. Einsatzgruppen a militarizované formace německé pořádkové policie byly zodpovědné za masakry Židů v Sovětském svazu. Vražedná kampaň zahrnovala všechny politicky a rasově nežádoucí osoby. V srpnu 1941 byl Blobel pověřen vytvořením nacistického ghetta v Žytomyru, aby zde uzavřel asi 3000 Židů, kteří byli o měsíc později zavražděni.\n\n10. nebo 11. srpna 1941 mu Friedrich Jeckeln nařídil jménem Adolfa Hitlera, aby vyhladil celou místní židovskou populaci. Dne 22. srpna 1941 zavraždilo Sonderkommando židovské ženy a děti u města Bila Cerkva se souhlasem polního maršála Walthera von Reichenau, velitele 6. armády. Blobel ve spojení s jednotkami Friedricha Jeckelna organizoval na konci září 1941 masakr v Babím Jaru v Kyjevě, kde bylo zavražděno 33 771 Židů. \n\nBlobel byl zbaven svého velení 13. ledna 1942, oficiálně ze zdravotních důvodů, ale hlavní příčinou byl alkoholismus. V červnu 1942 byl pověřen vedením Akce 1005, jejímž úkolem bylo zničení důkazů všech nacistických zvěrstev ve východní Evropě. To znamenalo exhumaci masových hrobů a následné spalování těl. Blobel vyvinul účinné způsoby likvidace, jako byly střídavé vrstvy těl s palivovým dřevem na rámu z železných kolejnic.\n\nByl odsouzen k trestu smrti americkým norimberským vojenským tribunálem v soudním procesu s Einsatzgruppen. Trest byl vykonán oběšením ve věznici v Landsbergu krátce po půlnoci 7. června 1951.\n"}
{"id": "1494587", "url": "https://cs.wikipedia.org/wiki?curid=1494587", "title": "HAL (software)", "text": "HAL (software)\n\nHAL (zkratka z anglického – \"Vrstva abstrakce hardwaru\") byl svobodný software (pod licencí GNU GPL) pro operační systémy unixového typu, který poskytoval vrstvu abstrakce nad hardwarem. Jeho smyslem bylo umožnit aplikacím snadný přístup k hardware přes přenositelné programové rozhraní. \n\nMeziprocesovou komunikaci pro přístup aplikací nabízel HAL přes softwarovou sběrnici D-Bus. Na Linuxu objevoval nová zařízení zkoumáním virtuálního souborového systému sysfs a také nasloucháním událostem linuxového jádra hlásícím připojování zařízení za chodu. V některých linuxových distribucích pro něj byla také vytvořena speciální pravidla pro udev, který mu podle nich oznamoval připojení zařízení.\n\nPoslední verze HALu byla vydána v roce 2009 a linuxové distribuce i aplikace od něj následně začaly ustupovat. Například vývojáři X.Org začali plánovat odstranění jeho využití hned v roce 2009.\n"}
{"id": "1494591", "url": "https://cs.wikipedia.org/wiki?curid=1494591", "title": "Hana Hindráková", "text": "Hana Hindráková\n\nHana Hindráková (* 1982 Trutnov) je česká spisovatelka, žijící v Mníšku pod Brdy.\n\nVystudovala obchodní akademii, Mezinárodní obchod jako bakalářské studium a inženýrské studium se specializací na Cestovní ruch s vedlejší specializací Rozvojová studia na Vysoké škole ekonomické.\n\nPo vysokoškolském studiu založila v roce 2008 vlastní neziskovou organizaci Fair, z. s., která se věnovala rozvojové spolupráci v Keni. Jako předsedkyně ji vedla 8 let, než její činnost ukončila. Keňu navštívila šestkrát a věnuje se jí stále, jak formou beletrie, tak projektem Dárky s myšlenkou.\n\nPořádá besedy pro školy, domovy seniorů i pro veřejnost o Keni a svých románech. Přispívá do časopisů \"Doteky štěstí\", \"Čas na lásku\", \"Tajemné příběhy\" a \"Napsáno životem\".\n\n\n\n"}
{"id": "1494592", "url": "https://cs.wikipedia.org/wiki?curid=1494592", "title": "Ottó Bláthy", "text": "Ottó Bláthy\n\nOttó Titusz Bláthy (11. srpna 1860, Tata – 26. září 1939, Budapešť) byl maďarský elektrotechnik. Spoluvynalezl elektrický transformátor, stabilizátor napětí a elektroměr. Přihlásil více než sto patentů.\n\nNarodil se v bohaté obchodnické rodině v městečku Tata na severu dnešního Maďarska. Vystudoval strojní inženýrství na Technické univerzitě ve Vídni, absolvoval roku 1882. Rok poté nastoupil do továrny Ganz, kde pracoval takřka do konce života. Právě zde roku 1885 vyvinul transformátor, spolu s kolegy Miksou Dérim a Károly Zipernowskym. Bláthyho originálním řešením bylo, že byly transformátory vyrobeny s uzavřeným železným jádrem. Vynález umožnil masivní zavádění elektrického světla do domácností i továren. Roku 1887 zapojil jako první generátory střídavého proudu paralelně, což o rok později umožnilo první připojení vodní elektrárny k tepelné. V roce 1889 zkonstruoval kilowatthodinový elektroměr. Podobných zařízení sice vzniklo více, ale právě jeho se v praxi osvědčilo nejvíce.\n"}
{"id": "1494598", "url": "https://cs.wikipedia.org/wiki?curid=1494598", "title": "Ivan Černý", "text": "Ivan Černý\n\nIvan Černý (* 19. srpna 1959) je bývalý slovenský hokejový obránce. Po skončení aktivní kariéry působí jako trenér.\n\nV československé lize hrál za Slovan Bratislava CHZJD a Poldi SONP Kladno. Nastoupil ve 449 ligových utkáních, dal 84 gólů a měl 117 asistencí. Se Slovanem získal v roce 1979 mistrovský titul. Za reprezentaci Československa nastoupil v dubnu 1983 ve 2 utkáních. Reprezentoval Československo na mistrovství světa juniorů do 20 let v roce 1978, kde tým skončil na 4. místě, na mistrovství světa juniorů do 20 let v roce 1979, kde tým skončil na 2. místě a na mistrovství Evropy juniorů do 18 let v roce 1977, kde tým skončil na 2. místě. Kariéru končil v Itálii.\n\n"}
{"id": "1494608", "url": "https://cs.wikipedia.org/wiki?curid=1494608", "title": "Česká florbalová extraliga žen 1996/97", "text": "Česká florbalová extraliga žen 1996/97\n\n1. florbalová liga žen 1996/97 byla 3. ročníkem nejvyšší ženské florbalové soutěže v Česku.\n\nVítězem ročníku se stejně jako v obou předchozích ročnících stal tým Tatran Střešovice.\n\n\n"}
{"id": "1494609", "url": "https://cs.wikipedia.org/wiki?curid=1494609", "title": "Česká florbalová extraliga žen 1995/96", "text": "Česká florbalová extraliga žen 1995/96\n\n1. florbalová liga žen 1995/96 byla 2. ročníkem nejvyšší ženské florbalové soutěže v Česku.\n\nVítězem ročníku se stejně jako v prvním ročníku stal tým Tatran Střešovice.\n\n\n"}
{"id": "1494611", "url": "https://cs.wikipedia.org/wiki?curid=1494611", "title": "Česká florbalová extraliga žen 1994/95", "text": "Česká florbalová extraliga žen 1994/95\n\n1. florbalová liga žen 1994/95 byla 1. ročníkem nejvyšší ženské florbalové soutěže v Česku.\n\nVítězem ročníku se stal tým Tatran Střešovice.\n\n\n"}
{"id": "1494624", "url": "https://cs.wikipedia.org/wiki?curid=1494624", "title": "Global Challenges Foundation", "text": "Global Challenges Foundation\n\nGlobal Challenges Foundation (GFC) je švédská nezisková organizace, která se zabývá řešením významných globálních problémů a snaží zvýšit povědomí o globálním katastrofickém riziku. V roce 2012 ji založil maďarský finanční analytik Lászlóa Szombatfalvy, který žije ve Švédsku.\nSídlo nadace je ve Stockholmu. Mezi členy představenstva patří Johan Rockström, čtvrtý bývalý generální ředitel AP Fund's Mats Andersson, profesor Folke Tersman a bývalý generální ředitel Švédské agentury pro mezinárodní rozvojovou spolupráci Charlotte Petri Gornitzka. Majetek nadace se skládá převážně z peněžního daru Lászlóa Szombatfalvyho, který v té době představoval zhruba polovinu jeho jmění – přibližně 500 milionů švédských korun.\n\nNadace Global Challenges Foundation se snaží zvýšit povědomí o rizicích globálních katastrof, v současné době především o změně klimatu a jiné degradaci životního prostředí, dále o politickém násilí zaměřeném na zbraně hromadného ničení. V poslední době se také zabývá riziky spojenými s rychle se vyvíjející umělou inteligencí. Organizace úzce spolupracuje s řadou institucí, včetně Institutu budoucnosti lidstva (Future of Humanity Institute) na Oxfordské univerzitě.\n\nDalším projektem, který je řízen GCF, spolu se Zemskou ligou (Earth League) je Prohlášení o Zemi (Earth Statement). Cílem klimatické výzvy je zbourat pomyslnou zeď mezi vědou a politikou a formulovat osm bodů, na kterých se musí světoví činitelé dohodnout, aby mohlo vzniknout ustanovení o klimatu na konferenci COP21. Prohlášení o Zemi podepsaly Al Gore, Desmond Tutu, Mo Ibrahim, Richard Branson, Arianna Huffington, Gro Harlem Brundtland, Yuan T. Lee a Mary Robinson.\n\nNadace Global Challenges Foundation podpořila Vysokou školu ekonomickou ve Stockholmu k založení nového kurzu – Globální výzvy. Předmět je zařazen do bakalářského programu Podnikání a ekonomie.\n\nGCF provádí mezinárodní průzkumy a každoročně zveřejňuje výroční zprávy, které jsou rozděleny do čtvrtletních zpráv zabývajících se různými aspekty globálních katastrofických rizik.. Například výroční zpráva z roku 2016 odhaduje, že pro průměrného Američana je pětkrát pravděpodobnější, že zemře během katastrofické události než při autonehodě. Zpráva z roku 2017 zdůraznila širokou škálu témat souvisejících s klimatickými změnami, a dospěla k závěru, že je pravděpodobné, že globální oteplování způsobí zánik civilizace. V roce 2018 GFC zmínila, že od roku 1970 po současnost se hojnost obratlovců snížila o 58 %.\n\nV listopadu 2016 založila GCF ocenění \"Global Challenges Prize – A New Shape.\" Je to mezinárodní soutěž, která vyzývá akademiky, politiky, obchodní a občanské společnosti z celého světa, aby navrhli nové modely pro globální správu, a nadace poté vítězné nápady zrealizuje. Budou poskytnuty ceny v hodnotě $5 miliónů, přičemž výherce nejlepšího nápadu obdrží více než $1.\n"}
{"id": "1494625", "url": "https://cs.wikipedia.org/wiki?curid=1494625", "title": "Čakravartí Rádžagópálačárí", "text": "Čakravartí Rádžagópálačárí\n\nČakravartí Rádžagópálačárí ( சக்ரவர்த்தி ராஜகோபாலாச்சாரி, 10. prosince 1878 Thórapálí – 25. prosince 1972 Madrás) byl indický právník, politik, novinář a aktivista za lidská práva.\n\nVystudoval umění na Central College v Bengalúru a práva na Presidency College v Madrásu. Od roku 1900 provozoval advokátní praxi, v roce 1906 se stal členem Indického národního kongresu a blízkým spolupracovníkem Mahátmy Gándhího, v roce 1930 se účastnil Solného pochodu. V roce 1937 se stal jako první zástupce kongresové strany premiérem Madráské prezidencie. Během působení ve funkci vyhlásil prohibici, usiloval o zrovnoprávnění nižších kast a oddlužení chudých rolníků. Navrhl zavedení povinné výuky hindštiny, což však ztroskotalo na silném odporu tamilských nacionalistů.\n\nV roce 1940 rezignoval na premiérskou funkci na protest proti účasti Britské Indie ve druhé světové válce a byl nakrátko uvězněn. Po propuštění se účastnil vyjednávání mezi Indickým národním kongresem a Muslimskou ligou o budoucí podobě země, jako první hinduistický politik připustil možnost plebiscitu o oddělení Pákistánu. Byl zastáncem postupného přechodu Indie k nezávislosti, v letech 1947–1948 byl guvernérem Západního Bengálska a v letech 1948–1950 byl posledním generálním guvernérem Indie a jediným domorodcem, který tuto funkci kdy zastával. \n\nV letech 1950 až 1951 byl ministrem vnitra v Néhrúově vládě, kterou opustil kvůli svým silně antikomunistickým postojům. V letech 1952 až 1954 byl premiérem státu Madrás. V roce 1954 obdržel nejvyšší indické vyznamenání Bharát Ratna. V roce 1957 z Indického národního kongresu vystoupil na protest proti posunu strany doleva a v roce 1959 založil vlastní stranu Svatantra (Strana svobody), jejímž programem byl volný trh a prozápadní orientace zahraniční politiky. Ve volbách v roce 1967 se stala Svatantra se ziskem 8,67 % hlasů druhou nejsilnější stranou v parlamentu, avšak v roce 1971 spadla na 3,07 % a po Rádžagópaláčárího smrti zanikla. \n\nČakravartí Rádžagópálačárí byl také uznávaným spisovatelem, jeho moderní převyprávění eposu \"Rámájana\" vyšlo také v češtině (nakladatelství Pragma 2010, překlad Jana Žlábková). \n"}
{"id": "1494626", "url": "https://cs.wikipedia.org/wiki?curid=1494626", "title": "Salvador Goldschmied", "text": "Salvador Goldschmied\n\nSergio Salvador Goldschmied Rodríguez (* 19. října 1940 Ciudad de México) je bývalý mexický zápasník.\n\nNarodil se do rodiny maďarského žida Józsefa Goldschmieda, který ve třicátých letech dvacátého století, v období velké hospodářské krize z Maďarska (obec Szárföld) emigroval. S úpolovými sporty začínal počátkem padesátých let v Ciudad de México v tělocvičně známého mexického mistra bojových umění Daniela F. Hernándeze. \n\nNa judo se začal specializovat počátkem šedesátých let se studiem na univerzitě UNAM. Společně se svými bratry byl zařazen do judistického tréninkového programu, který vedl japonský instruktor Tomojoši Jamaguči. V roce 1964 reprezentoval Mexiko na olympijských hrách v Tokiu v těžké váze nad 80 kg. V tříčlenné základní skupině zremizoval úvodní zápas s Tchajwancem Čang Cchung-chuejem. Druhý zápas však prohrál před časovým limitem na ippon technikou uči-mata s favorizovaným Kanaďanem Dougem Rogersem a nepostoupil do vyřazovacích bojů.\n\nV roce 1968 se konaly olympijské hry v jeho rodném městě Ciudad de México. Mezinárodní olympijský výbor však ještě před olympijskými hrami v Tokiu judo nezařadil do programu olympijských her v roce 1968. Tuto situaci se funkcionářům IJF nepodařilo změnit.\n\nSportovní kariéru ukončil počátkem sedmdesátých let dvacátého století. Věnoval se trenérské práci a pracoval jako sportovní lékař.\n\n\n"}
{"id": "1494627", "url": "https://cs.wikipedia.org/wiki?curid=1494627", "title": "Stevie Chalmers", "text": "Stevie Chalmers\n\nStevie Chalmers (26. prosince 1936, Glasgow – 29. dubna 2019) byl skotský fotbalový útočník.\n\nHrál skotskou ligu za Celtic FC, Greenock Morton FC a Partick Thistle FC. V Poháru mistrů evropských zemí nastoupil v 18 utkáních a dal 6 gólů, v Poháru vítězů pohárů nastoupil ve 14 utkáních a dal 5 gólů, v Poháru UEFA nastoupil v 6 utkáních a dal 2 góly a v Interkontinentálním poháru nastoupil v 1 utkání. V sezóně 1966/67 byl nejlepším střelcem skotské ligy. V letech 1966 až 1971 získal s Celtikem 6 mistrovských titulů v řadě a v roce 1967 byl autorem vítězného gólu ve finále Poháru mistrů evropských zemí. S Celtikem získal čtyřikrát skotský pohár a třikrát skotský ligový pohár. Je pátým nejlepším střelcem Celtiku v historii.\n\nZa seniorskou reprezentaci Skotska nastoupil v letech 1964–1966 v 5 utkáních a dal 3 góly.\n\n"}
{"id": "1494640", "url": "https://cs.wikipedia.org/wiki?curid=1494640", "title": "Vallisaari", "text": "Vallisaari\n\nVallisaari je ostrov ve Finsku, vzdálený 7 kilometrů od hlavního města Helsinek.\n\nVe středověku byl ostrov znám pod jménem Lampisaari a námořníci si zde doplňovali pitnou vodu, jelikož se na ostrově nachází několik rybníků.\n\nV 2. polovině 18. století Vallisaari sloužil jako zásobovací místo pro pevnost Viapori (na sousedním ostrově Suomenlinna), pásl se zde dobytek. V roce 1808 byly Rusko a Švédsko ve válce a právě Rusko použilo jako základnu Vallisaari při obléhání Suomenlinny. Rusové zvítězili a začali zde budovat opevnění, které se stalo součástí pevnosti Suomenlinna. Roku 1854 se střetly zájmy Velké Británie a Ruska v Baltskám moři a vypukla válka. Brzy po ní bylo ve Vallisaari postaveno impozantní opevnění s názvem Alexandrova baterie.\n\nRoku 1905 vypuklo povstání a vzbouřenci obsadili Vallisaari a Kuninkaansaari, ale přes jejich strategickou pozici bylo povstání krvavě potlačeno.\n\nKdyž se Finsko roku 1917 stalo nezávislým státem, byly zde uloženy zbraně finských obranných sil. Okolo roku 1950 zde žilo přes 300 civilistů - zemědělců. Poslední obyvatelé opustili ostrov v roce 1996. Finské obranné síly se vzdaly ostrova v roce 2008. V roce 2013 zahájily Metsähallitus Parks & Wildlife Finsko projekt za účelem zpřístupnění ostrova turistům. To se podařilo roku 2016.\n\nV současnosti je Vallisaari nejrozmanitější přírodní destinací v metropolitní oblasti. Aktivity finských obranných sil udržely nábřeží a louky mezi opevněním otevřené, čímž obohatily rozmanitost přírody. V posledních několika desetiletí do přírody nezasáhla lidská ruka a ostrov zůstal v přirozeném stavu.\n\nŽije zde okolo 1000 druhů motýlů. Více než sto z nich je ohrožených nebo vzácně se vyskytujících. Ostrov je také domovem pro několik chráněných druhů netopýrů, např. netopýři ušatí ( \"Plecotus auritus\" ) nebo netopýři vousatí ( \"Myotis mystacinus\" ).\n"}
{"id": "1494643", "url": "https://cs.wikipedia.org/wiki?curid=1494643", "title": "Jiří Popelka", "text": "Jiří Popelka\n\nJiří Popelka (*1971) je český masový vrah, který společně se svým kamarádem Zbyňkem Škorničkou 29. dubna 1989 zavraždil své rodiče, babičku a mladší sestru. V době spáchání čtyřnásobné vraždy mu bylo pouhých 17 let.\n\nJiří Popelka se narodil v Kolíně v roce 1971. Jeho matka Naděžda byla zdravotní sestra, otec Petr pracoval Jako lékař. S rodiči a sestrou měl spíše chladný vztah. Otce popisoval jako despotu. Rozuměl si především se svým strýcem. Byl sportovně založený, velice inteligentní a v kolektivu oblíbený. V sedmé třídě základní školy se seznámil s o rok mladším Zbyňkem Škorničkou. Ten bral Popelku jako staršího bratra. Popelka nad ním také intelektově vynikal a v této dvojici byl dominantním. Společně se zajímali o bojové sporty (především karate, judo, kung-fu), informace čerpali jak na tréninku, tak sledováním filmů na videokazetách. Spolu vyráběli různé zbraně jako např. vrhací hvězdice či samurajské meče a po vzoru nindžů si obarvili kimona na černo a opatřili je kuklami. Zatímco Popelka pokračoval ve studiu na kolínském gymnáziu, Škornička se učil na strojnickém učilišti ČKD Kolín. V době spáchání zločinu byl Popelka ve třetím ročníku, Škornička ve druhém.\n\nPodle Popelky oba chlapci začali již tři měsíce před zločinem plánovat útěk do Německa. Důvodem pro opuštění republiky měla být nepříznivá situace v Československu a nedostatek možností pro trénování bojových umění. Popelka se na západě toužil stát elitním zabijákem, ať už jako člen speciálního komanda, či v cizinecké legii. Škornička nebyl primárně násilné povahy a chtěl se uplatnit spíše jako instruktor bojových umění. Popelka naplánoval útěk přes Šumavu, tvrdil však, že se dvojice musí nejdřív vybavit a v horách potom podstoupit další výcvik. Předpokládal totiž, že se možná budou muset přes hranici probojovat. Měsíc před vraždami se rozhodli vloupat do budovy gymnázia, které Popelka navštěvoval. Zde byly ve skříni pro výcvik civilní obrany zamčeny dva samopaly vzor 58. Popelka předpokládal, že zbraně jsou plně funkční, protože jejich hlavně nebyly zatavené a měly úderník. Do budovy se dostali po okapu. Skříň otevřeli páčidlem a kromě obou zbraní odcizili téměř 5000 malorážkových nábojů. Popelka se rozhodl obstarat si další zbraně od otce, který měl doma rozsáhlou sbírku. Měli také v plánu odcizit automobil VAZ 2106, kterým chtěli dojet na Šumavu a tam se ho zbavit. Popelka Škorničku upozornil na to, že u nich doma stále někdo je, takže bude nutné rodinu odstranit. Pro svůj čin si vybrali pátek 29. dubna, jelikož po něm následovaly 3 volné dny, které jim měli poskytnout dostatek času na útěk. Původní plán počítal s likvidací obou rodičů. Sestra s babičkou měly být zavražděny podle aktuální situace.\n\nKrátce před půlnocí 28. dubna 1989 vpustil Popelka Škorničku do domu. Rodiče byli tou dobou na návštěvě u známých. Sestra a babička byly ve svých pokojích. Popelka vešel do otcovy pracovny, kde sebral funkční pistole Luger P.08 a Walther P38 ráže 9mm. V dětském pokoji potom obě zbraně nabil uschovaným střelivem, Škorničkovi dal Walther a rychle ho instruoval, jak se se zbraní zachází. Škornička se poté schoval na schodišti u půdy. Popelka si lehl do své postele a předstíral spánek. Asi v 1 hodinu po půlnoci se manželé Popelkovi vrátili domů. Naděžda zkontrolovala pokoje syna i dcery a přesvědčená o tom, že oba už spí, si šla lehnout vedle svého manžela do ložnice v přízemí. Jakmile nastalo v domě ticho, vpustil Popelka Škorničku zpět do svého pokoje, natáhli si kukly a poté pomalu po schodech sestoupili do přízemí. Matka však zaslechla z chodby hluk a zeptala se, zda je to dcera nebo syn. Když nedostala odpověď, šla se podívat, co se děje. Jakmile narazila na maskovaného Popelku, vystřelil. Rozhodla se mu postavit a začali se v chodbě přetahovat. Hluk vzbudil jejího manžela, který jí přispěchal na pomoc. Syna společně natlačili do kuchyně. Ten však opět stihl vystřelit. Ze zadu po nich dvakrát vypálil také Škornička. Oba manželé se zhroutili na zem. Popelka poté každého střelil do hlavy. Hluk probudil jeho babičku Annu Machů, která v patře přišla ke schodišti a zeptala se, co se dole děje a proč je na zemi krev. Popelka k ní vyběhl, skopl jí ze schodů a usmrtil výstřelem do čela. Oba poté vešli do pokoje jeho 14leté sestry Naděždy. Popelka se jí rozhodl uškrtit silonovou strunou o délce 2,4 metru. Při škrcení se poranil na ruce, navíc se Naděždě podařilo vložit pod strunu přikrývku. Popelka si odběhl pro kožené rukavice a potom společně se Škorničkou ve škrcení Naděždy neúspěšně pokračovali, když každý táhl za jeden konec struny. Také jí pětkrát udeřil hranou ruky do ohryzku. Po chvíli svoje snažení vzdali a Popelka poslal Škorničku pro injekční jehlu, kterou jí chtěli vrazit do míchy a tím jí usmrtit. Naděždu otočili na břicho a Popelka jí zabodl jehlu do krku. K poškození míchy nedošlo, proto jí raději střelil do zátylku.\n\nDo automobilu potom naložili dva samopaly ze školy, o kterých se stále mylně domnívali, že jsou funkční, dále obě pistole použité při vraždách, dvě kulovnice, dvě brokovnice a bubínkový revolver. Naložili také velké množství střeliva, sečné zbraně, dalekohledy, lana a nějaké jídlo. Okolo 2:30 nad ránem s autem vyjeli z domu, vjeli však přímo do cesty hlídkujícímu vozu Škoda 120 Veřejné bezpečnosti s trojčlennou posádkou. Ta si okamžitě všimla vozu se zhasnutými světly, který při výjezdu zavadil bokem o kovovou bránu a opakovaně dala posádce znamení k zastavení. Popelka však naopak zrychlil. Příslušníci začali automobil pronásledovat. Během jízdy se je Popelka pokusil srazit z vozovky a navést na protijedoucí nákladní automobil. Pronásledování pokračovalo směrem na Kutnou Horu. Policisté dostali povolení zastavit vůz střelbou. Také Popelka vyzval Škorničku, aby nabil brokovnici a po policistech vypálil. Ten zbraň sice nabil, ale vystřelit odmítl. Na okraji Kutné Hory nezvládl Popelka řízení, na mokré vozovce v Kouřimské ulici dostal smyk a naboural do obrubníku, o který prorazil pneumatiky. Oba vyskočili z automobilu a dali se na útěk každý jiným směrem. Strážmistr Suchý, který tu noc sloužil poprvé, se rozběhl za Popelkou, ten po něm však hodil plný zásobník a zasáhl ho do obličeje, takže kvůli zranění nemohl v pronásledování pokračovat. Velitel hlídky Hájek se pokusil zadržet Škorničku. Když selhal varovný výstřel, zachytil ho za oblečení a pokusil se ho strhnout, ale proti fyzicky dobře disponovanému chlapci neměl šanci. Ten se začal bránit pomocí úderů a kopů, proto ho Hájek omráčil úderem zbraní do hlavy. Škornička byl spoután a převezen do nemocnice. Popelka doběhl do nedaleké zahrádkářské kolonie, kde se schoval v jednom z domků. Ten opustil kolem 11 hodiny, protože nevěděl, co má dál dělat a byl zakrátko bez odporu zadržen.\n\nPolicie zjistila, že majitelem automobilu je MUDr. Petr Popelka, který je zároveň obecně známý jako sběratel historických zbraní, z nichž některé se našly na zadním sedadle havarovaného automobilu. Do Popelkova bydliště byly vyslány dvě výjezdové skupiny včetně policejního technika, jelikož první strážník, který se k domu dostal, ohlásil, že skrz vchodové dveře pravděpodobně zahlédl ležící tělo. Policie vnikla do domu přes zadní terasu, aby neznehodnotila případné stopy kolem vchodových dveří. Postupně byla objevena těla Naděždy Popelkové ml., Naděždy Popelkové st., Anny Machové a MUDr. Petra Popelky. Škornička se ihned po probuzení z bezvědomí k vraždám přiznal. Za hlavu celé akce označil Popelku, kterého se údajně bál. Soud s oběma pachateli proběhl 27. října 1989. Popelka byl odsouzen k 10 letům odnětí svobody, tedy maximálnímu možnému trestu pro mladistvého, Škornička k 8 letům. Popelkovi byl také státem zabaven dům. Při Velké amnestii byl v roce 1990 oběma snížen trest o jeden rok. Popelka byl propuštěn na svobodu po odpykání 9 let, Škornička po odpykání zhruba poloviny trestu. Ačkoliv Kolín dle zákona zajistil Popelkovi ubytování, ten se z města krátce po propuštění odstěhoval.\n"}
{"id": "1494651", "url": "https://cs.wikipedia.org/wiki?curid=1494651", "title": "Gabriel Goldschmied", "text": "Gabriel Goldschmied\n\nGabriel Goldschmied Rodríguez (* 22. dubna 1939 Ciudad de México) je bývalý mexický zápasník.\n\nNarodil se do rodiny maďarského žida Józsefa Goldschmieda, který ve třicátých letech dvacátého století, v období velké hospodářské krize z Maďarska (obec Szárföld) emigroval. S úpolovými sporty začínal počátkem padesátých let v Ciudad de México v tělocvičně známého mexického mistra bojových umění Daniela F. Hernándeze. \n\nNa judo se začal specializovat počátkem šedesátých let se studiem na univerzitě UNAM. Společně se svými bratry byl zařazen do judistického tréninkového programu, který vedl japonský instruktor Tomojoši Jamaguči. V roce 1964 reprezentoval Mexiko na olympijských hrách v Tokiu ve střední váze do 80 kg. V tříčlenné základní skupině prohrál úvodní zápas před časovým limitem na ippon technikou uči-mata s Američanem Jimem Bregmanem. Ve druhém zápase porazil na praporky (hantei) Australana Petra Paige a ze druhého místa ve skupině nepostoupil do vyřazovacích bojů.\n\nV roce 1968 se konaly olympijské hry v jeho rodném městě Ciudad de México. Mezinárodní olympijský výbor však ještě před olympijskými hrami v Tokiu judo nezařadil do programu olympijských her v roce 1968. Tuto situaci se funkcionářům IJF nepodařilo změnit.\n\nSportovní kariéru ukončil počátkem sedmdesátých let dvacátého století. Věnoval se trenérské a funkcionářské práci. Jeho syn José reprezentoval Mexiko na olympijských hrách v Athénách v roce 2004.\n\n\n"}
{"id": "1494652", "url": "https://cs.wikipedia.org/wiki?curid=1494652", "title": "Oleandrin", "text": "Oleandrin\n\nOleandrin je toxický srdeční glykosid vyskytující se v míze oleandru obecného \"(Nerium oleander L.)\". Spolu s \"neandrinem\" je primárně zodpovědný za toxicitu mízy oleandru. Oleandrin byl mnoho let používán v Číně a Rusku pro své vlastnosti jako srdeční glykosid a to jak pro sebevražedné, tak pro terapeutické účely např. při léčbě srdeční insuficience.\n\nOleandrin a jeho derivát oleandrigenin se tvoří v rostlině N. oleander. Samotný oleandrin může být získán z listů a jiných částí rostliny, ale může být také vyroben v laboratoři za použití buněčných kultur. Zde může být syntéza oleandrinu (spolu s dalšími metabolity) stimulována v netransformovaných kulturách rostlinných buněk s doplněním fytohormonu. Nicméně tento způsob není vhodný k produkci většího množství kvůli krátké životnosti buněk. Transgenní kultury Agrobacteria jsou schopny syntetizovat velké množství oleandrinu a dalších metabolitů oleandrových rostlin, vhodných pro farmaceutické účely. \n\nOleandrin je kromě své čisté formy také úzce spjat se strukturně podobnými glykosidy, které mají více méně stejné vlastnosti jako oleandrin:\n\n\nVzhledem ke svým vlastnostem srdečního glykosidu interferuje \"oleandrin\" s některými esenciálními procesy v buňce, z nichž nejdůležitější je inhibice sodno-draselné pumpy. Tento protein umožňuje buňce výměnu kationtů Na+ a K+ mezi mezibuněčnými a extracelulárními prostory, kterými je například umožněna elektronická signalizace v nervových buňkách. \"Oleandrin\" se váže na specifické aminokyseliny v proteinu, což způsobuje ztrátu funkce. Po depolarizaci buňky, ve které Na + proudí do buňky, nemůže být Na + transportován zpět do extracelulární membrány, což způsobuje vymizení \"gradientu sodíku\". Tento gradient je hybnou silou pro další transportní proteiny, jako je výměník sodíku a vápníku, který hraje důležitou roli v kardiomyocytech.\n\nAby byla možná svalová kontrakce, je rozhodující přítok vápníku z extracelulární tekutiny do buňky. Po svalové kontrakci se vápník normálně čerpá z buňky a vyměňuje se za sodík. Když je gradient sodíku vyčerpán, vápník nemůže být čerpán zpět a v důsledku toho se hromadí v kardiomyocytech\n\nV důsledku vysoké koncentrace vápníku se vlákna aktinu a myosinu vážou silněji, nejsou schopna se správně uvolnit, aby se umožnila nová kontrakce. To může mít za následek srdeční arytmie, v nejhorším případě snížení srdečního výdeje a způsobení nedostatku kyslíku v životně důležitých tkáních.\n\nKromě toho, že je silnou toxickou sloučeninou, může být také používán terapeuticky. Jak oleandrin, tak \"oleandrigenin\", stejně jako jim příbuzné látky, mohou být schopny inhibovat proliferaci nádorových buněk a stimulovat jejich apoptózu v důsledku vysoké koncentrace intracelulárního vápníku. Kromě toho inhibuje vylučování fibroblastového růstového faktoru 2 prostřednictvím membránové interakce a inhibicí čerpadla \"sodno-draselné pumpy\". Neexistují však žádné výsledky klinického testování na lidech, které by podporovaly jakékoli použití jako léčba rakoviny.\n\nSymptomy otravy oleandrinem mohou způsobit jak \"gastrointestinální\", tak \"kardiální účinky\". Gastrointestinální účinky mohou zahrnovat nevolnost, bolest břicha a zvracení, jakož i vyšší slinění a průjem (který může obsahovat krev). Po těchto prvních příznacích může být srdce ovlivněno tachyarytmií, bradyarytmií, předčasnými komorovými kontrakcemi nebo atrioventrikulární blokádou. Také se může objevit \"xanthocie\"(žluté vidění), pocit pálení sliznic očí a gastrointestinální trakt a respirační paralýza. Reakce na otravy z této rostliny mohou také ovlivnit \"centrální nervový systém\". Tyto příznaky mohou zahrnovat ospalost, třes nebo třes svalů, záchvaty, kolaps a dokonce i kómu, které mohou vést k smrti. Míza oleandru může způsobit podráždění kůže, těžké oční záněty a podráždění a alergické reakce charakterizované \"dermatitidou .\"\n"}
{"id": "1494653", "url": "https://cs.wikipedia.org/wiki?curid=1494653", "title": "John Kalench", "text": "John Kalench\n\nJohn Kalench byl americký autor a podnikatel v multi-level marketingu, který se narodil v roce 1944 na Havaji a zemřel v roce 2000 v Kalifornii.\n\nJohn Kalench byl mezinárodně uznávaným trenérem a jedním z nejprodávanějším autorů v oblasti síťového marketingu. Společnosti (korporace), lídři a distributoři po celém světě uznávají jeho příklad integrity, vize a oddanosti tomuto obchodními odvětví. Jako speaker hovořil na seminářích více než 200 MLM společností.\n\nKniha \"Jak být nejlepší v systému MLM\", patřila mezi základní knihy o MLM. Byla to jeho první kniha, která byla poprvé publikována v roce 1991, se prodala v nákladu více než milionu vydání po celém světě, byla přeložena do dvanácti různých jazyků. Kniha \"17 tajemství mistrů prospektorů\" byla přeložena do 16 jazyků.\n\nNa podporu mlm podnikání založil v roce 1987 společnost Millionaires in Motion , která měla za cíl propagovat a rozvíjet tento obor.\n\nOd roku 1998 spolupracoval s japonskou společností Nikken Global Inc. \n\nV říjnu 1997 mu byla diagnostikována zhoubná nemoc, rakovina slinivky, na kterou v květnu 2000 zemřel.\n\nJohn Kalench byl ženatý s Yvonne Plount (1962), se kterou měl dva syny Cola a Jacksona. \n\n\n\n"}
{"id": "1494654", "url": "https://cs.wikipedia.org/wiki?curid=1494654", "title": "Wellington Koo", "text": "Wellington Koo\n\nKu Wej-ťün, neboli Wellington Koo (zjednodušené znaky: 顾维钧, tradiční znaky: 顧維鈞, pinyin: Gù Wéijūn; 29. ledna 1888 – 14. listopadu 1985), byl čínský diplomat a politik.\n\nNarodil se a vyrostl v Šanghaji v tzv. cizinecké čtvrti. Z první ruky zažil nespravedlnost čínských „nerovných smluv“ s cizími mocnostmi uzavřených po Opiových válkách. Byl čínský národní diplomat, signatář Charty OSN (1945), jeden ze zástupců Číny na Pařížské mírové konferenci (1919), v Čínské republice (1912– 1949) krátce zastával současně funkce úřadujícího premiéra a prozatímního prezidenta, dále ministra zahraničních věcí a ministra financí. Působil na pozici velvyslance ve Francii (1936–1941), Velké Británii (1941–1946) a v USA (do roku 1956), poté se stal soudcem u Mezinárodního soudního dvora v Haagu (1957–1967), po ukončení funkcí u soudního dvora odešel do důchodu a přestěhoval se do New Yorku. Mluvil plynně anglicky, německy a francouzsky.\n\nWellington Koo se narodil v Šanghaji, jako třetí syn prosperujícího obchodníka. První vzdělání získal na Univerzitě St. John's v Šanghaji, jedné z nejprestižnějších univerzit té doby v Číně, založené roku 1879 americkými misionáři. Poté pokračoval ve studiích na Kolumbijské univerzitě v Americe, kde získal nejdříve magisterský titul (1909) následně také Ph.D. titul (1912) v oboru mezinárodního práva.\n\nPo svých studiích v USA se vrátil zpět do Číny, kde byla v Sinchajské revoluci svržena mandžuská dynastie Čching a ustanovena Čínská republika a začal pracovat jako tajemník kabinetu prezidenta Jüan Š'-kchaje. Brzy se stal součástí ministerstva zahraničí, v roce 1915 byl dosazen na funkci velvyslance na Kubě a v USA, kde si získal vzájemné sympatie s tehdejším prezidentem Woodrowem Wilsonem. Důležitou roli sehrál roku 1919 na Pařížské mírové konferenci, kde byl součástí čínské delegace vedené Lu Čeng-siangem. Společně s čínskou delegací požadoval navrácení provincie Šan-tung Číně (po podepsání tzv. 21 požadavků, ultimáta předloženého Japonskem), na což západní velmoci nepřistoupily a tak byla Čína jediným národem, který nepodepsal Versailleskou smlouvu. \nWellington Koo znepokojen Mandžuskou krizí a otázkami kolektivní bezpečnosti, jako první zástupce Číny spolupracoval na utváření Společnosti národů. V březnu 1932 vyhlásili Japonci v Mandžusku loutkový stát Mandžukuo. Čína požádala o pomoc Společnost národů, která vyslala do Mandžuska komisi. Komise kritizovala postup Japonců, ti demonstrativně ze Společnosti národů vystoupili, byla vidět jasná slabost SN. Jako velvyslanec ve Velké Británii (1941–1944) a v USA (1944–1945) zažil Wellington napětí mezi Čínou a těmito dvěma mocnostmi. USA nepodporovaly Čínu v boji až do vypuknutí války v Pacifiku, kdy se rychle vyhoupla do pozice \"Velké čtyřky\". Nový status Číny však neposílil svou diplomatickou pozici vůči \"Velké trojce\". Koo se marně pokoušel vytvořit protijaponskou alianci.\n\nPo druhé světové válce pomáhal Koo při formování Organizace spojených národů (OSN). Poté, co vláda Čínské republiky v čele s Čankajškem ustoupila na Tchaj-wan, zůstal ve Washingtonu. Přes veškeré protikomunistické cítění kabinet prezidenta H. S. Trumana ani D. D. Eisenhowera nebyl ochoten podpořit Čankajškovy pokusy o návrat a obnovení vlády na pevninské Číně. Koo měl obtížné úkoly odradit Washington od přijetí politiky \"Dvou Čín\" a bojovat proti americkému obrazu vlády Čankajška jako diktátorské. Ve svém úsilí o podporu americké vlády nepolevil až do odchodu z politické služby v roce 1956. \n\nPo odchodu z čínské diplomatické služby se Koo stal soudcem u Mezinárodního soudního dvora v Haagu, v posledních letech svého funkčního období sloužil jako místopředseda soudu. V roce 1967 odešel do důchodu a přestěhoval se do New Yorku, kde žil až do své smrti. \nZemřel 14. listopadu 1985 ve svém domě na Manhattanu ve věku 97 let, měl za sebou 40 let diplomatických služeb. Zanechal po sobě čtvrtou manželku Julianu, syna a dceru, tři nevlastní dcery, 19 vnoučat a dvě pravnoučata.\n\n"}
{"id": "1494659", "url": "https://cs.wikipedia.org/wiki?curid=1494659", "title": "Informální učení", "text": "Informální učení\n\nInformální učení je získávání dovedností a schopností z každodenních aktivit běžného života, činností v práci, ve volném čase atd. Jde o sebevzdělávání. Jde o neorganizované, nesystematické a institucionálně nekoordinované vzdělávání. Občas se mluví o tom, že informální učení je nezáměrné a bezděčné. Jde tedy o neplánované a spontánní učení při každodenní rutině.\n\nJedná se o učení v rámci běžných aktivit, z prostředí, interakcí s rodinou, přáteli nebo jakýmkoliv jiným člověkem. „Člověk je může získat z práce či činnosti, kterou se zabývá, ale i v rámci svého volného času, při cestování, sledování televize, rozhlasu, četbou, navštěvováním divadla, kina, různých kulturních akcí, výstav, koncertů apod.“\n\nExistují tři typy učení, které se navzájem liší. Hlavní odlišnost informálního učení od ostatních typů spočívá v tom, že informální vzdělávání není nezbytné záměrné. Je to takové učení, které nemusí být jednoduše rozpoznatelné dokonce samotnými účastníky. Může být cílené. Důležitým rozdílem mezi neformálním a informálním vzděláváním je to, že informální učení se nemusí uskutečňovat z rozhodnutí člověka, kdežto neformální vzdělávání je záměrná dobrovolná aktivita.\n\nV mezinárodních diskuzích jsou s konceptem informálního učení spojena jména Johna Deweyho a později Malcolma Knowlesa hlavně v kontextu vývojové psychologie. Ze začátku informální vzdělání bylo cokoliv, co nepatřilo ke škole a neformálním vzdělávacím kurzům. Následně se význam slova rozšířil, ale stejně začal z toho, že forma výuky byla organizována, jen ale nebyla financována.\n\n\nProgram Mládež v akci probíhal v letech 2007–2013 a dá se ho zařadit k neformálnímu a informálnímu vzdělávání. Je to součásti programu Evropské unie, který je zaměřen na volnočasové aktivity mladých lidí. Předchůdcem je program Mládež (2000–2006). Program podporuje takové činnosti, jako mezinárodní výměny, Evropské dobrovolné služby, iniciativy mládeže a aktivity zaměřené na rozvoj kvalifikace pracovníků s mládeží. Je to program, kterého se můžou zúčastnit lidí od 13 do 30 let, avšak hlavní cílovou skupinou jsou lidi ve věku 15-28.\n"}
{"id": "1494661", "url": "https://cs.wikipedia.org/wiki?curid=1494661", "title": "Michael Wolf (fotograf)", "text": "Michael Wolf (fotograf)\n\nMichael Wolf (30. července 1954 - 24. dubna 2019) byl německý umělec a fotograf, který žil a pracoval v Hongkongu a Paříži. Jeho práce se zaměřovala na každodenní život ve velkých městech. Wolf vyhrál první cenu v kategorii Současné problémy v soutěži World Press Photo 2004 za fotografie dělníků v několika typech továren pro článek do magazínu \"Stern\".\n\nWolf se narodil 30. července 1954 v německém Mnichově a byl vychováván ve Spojených státech, Evropě a Kanadě. Navštěvoval North Toronto Collegiate Institute a Kalifornskou univerzitu v Berkeley. V roce 1976 dokončil obor vizuální komunikace na Univerzitě v Essenu v Německu, kde studoval u německého profesora fotografie Otty Steinerta. Wolf začal svou kariéru v roce 1994 jako fotožurnalista, strávil osm let v Hong Kongu prací pro německý časopis \"Stern\".\n\nWolf na počátku 21. století prohlásil, že pokles obratu v časopiseckém průmyslu vedl k tomu, že se fotožurnalistické úkoly staly „hloupé a nudné\". V roce 2003 se rozhodl pracovat pouze na projektech výtvarného umění.\n\nWolf zemřel 24. dubna 2019 ve svých 64 letech v Cheung Chau, Islands District v Hong Kongu.\n\nWolf začal vlastní fotografickou volnou tvorbu s řadou \"nazvanou Bastard Chairs\", malé židle, které Číňané opakovaně opravují, používajíce materiály, které jsou k dispozici. Wolf prohlásil, že ho policie během fotografování seriálu dvakrát zadržela, jestli \"neudělal něco, co bylo pro čínský stát škodlivé\". Fotografie ze seriálu byly publikovány v roce 2002 s názvem \"Sitting in China\". Ačkoli Wolf nazval židli bastard \"velkým symbolem čínské hbitosti a vynalézavosti\" a kniha získala na Západě pozitivní recenze, někteří Číňané se domnívali, že fotografie z Číny jsou \"zaostalé\".\n\nV návaznosti na cyklus \"China: Factory of the World\", Wolf vytvořil instalaci s názvem \"Real Toy Story\". Skládala se z 20 000 hraček vyrobených v Číně a zakoupených v Kalifornii připevněných magnety ke stěnám galerie, spolu s fotografiemi pracovníků vyrábějících hračky.\n\nV této sérii Wolf fotografoval vysoké budovy v Hong Kongu způsobem, který je vylíčil jako “abstrakce, nikdy nekončího se opakování architektonických vzorů.” Fotografie vyloučily nebe a zemi, čímž zdůraznily vertikální linie budov. Snímky byly porovnány s obrázky Andrease Gurského a Candidy Höferové. \n\nPrvní kniha obsahující obrazy ze série, \"Hong Kong: Front Door/ Back Door\" byla vydána v roce 2005. Jedna recenze zaznamenala \"zastoupení přeplněného města vyprázdněného lidskou přítomností\" a chválila \"vizuální inteligenci Wolfových fotografií\". Díl \"Outside\" Wolfovy dvoudílné knihy z roku 2009 \"Hong Kong Inside Outside\" obsahoval rozsáhlejší výběr fotografií z této série.\n\nV roce 2006 pořídil Wolf fotografie obyvatel ve svých bytech v budově v nejstarším komplexu bytového domu v Hongkongu, Shek Kip Mei Estate, který měl být zničen. Použil širokoúhlý objektiv, aby ukázal co nejvíce z interiéru pokoje. Každý pokoj měl velikost přibližně 9,3 m² (100 stop²) a vystavil fotografie stovky pokojů, což vedlo k názvu \"100x100\". V rozhovoru Wolf přirovnal seriál k vědeckému projektu, \"průzkum využití omezeného prostoru.\" Svazek \"Inside\" Wolfovy dvoudílné knihy \"Hong Kong Inside Outside\" 2009 obsahuje kompletní fotografie z této série.\n\nMezi roky 2005 a 2007, Wolf fotografoval malíře v Shenzhen, Čína, který reprodukoval slavná umělecká díla jako například \"Slunečnice\" od Vincenta van Gogha. Každý portrét se skládal z „kopírujícího umělce“ spolu s příkladem kopírovaného díla. Popisek uváděl \"špinavé uličky a nároží.\" Jeden recenzent napsal, že obrázky „dokumentují intimní kulturní a ekonomické aspekty globalizace, i když zaznamenávají a komplikují kritická dilema o pravosti a neekonomických hodnotách umění“. Série byla otisknuta v jeho knize \"Real Fake Art, která\" vyšla v roce 2011. \n\nSérii pořídil v centru Chicaga na začátku roku 2006 aby “kombinoval neosobní městské prostředí primárně za soumraku nebo v noci s detaily obyvatelů budov\" se stal výchozí myšlenkou pro knihu z roku 2008 \"Transparent City\". Fotografie byly pořízeny ze střech za soumraku s dlouhým teleobjektivem. Podobně jako v sérii \"Architecture of Density\", fotografie exteriéru vyloučily horizont a oblohu, takže hlavními tématy zůstaly okna budov. V jednom rozhovoru Wolf řekl, že přišel na myšlenku zobrazovat detailní záběry lidí v oknech poté, co si všiml, jak mu při fotografování jeden muž dává prstem vulgární gesto. V dalším rozhovoru Wolf citoval umělecké dílo Edwarda Hoppera jako inspiraci pro seriál z důvodu jeho voyeuristické povahy a začlenění architektonických detailů. \n\nV rozhovoru Wolf řekl, že fotografování v Chicagu ho přesvědčila, aby přešel z filmu na digitální. \"Většinu mé první velké série \"Architecture of Density\" jsem fotografoval na analogovou fotografickou kamerou 4x5,\" řekl. \"Ale když přišlo na fotografování Chicaga - což je velmi větrné město - větší poryv větru by rozhýbal stativ a já měl podezření, že mnoho mých fotografií bude zničeno.\" Pořízení digitálního snímku Wolfovi umožňovalo kontrolovat jednotlivé náhledy a zaručit preciznost, kterou potřeboval. \"Na mých fotografiích není nic náhodného,\" dodal ve stejném rozhovoru.\n\nČlánky o knize spojily fotografie s filmem \"Zadní okno\" Alfreda Hitchcocka. Jeden recenzent popsal knihu jako \"děsivá\", což způsobilo pocit \"odlehlosti\". Série byla kontroverzní, protože někteří lidé cítili, že oříznuté a zvětšené fotografie lidí v budovách představovaly narušení soukromí. V roce 2010 byla série vybrána do soutěže Prix Pictet.\n\nV knize \"Tokyo Compression\" v roce 2010 představil Wolf portréty japonských lidí uvnitř přeplněných vlaků metra v Tokiu, kteří byli tlačeni proti oknu. Výrazy dojíždějících byly charakterizovány v jednom přehledu jako „traumatizované“ a „žalostné“. Wolf uvedl, že někteří lidé zavřeli oči nebo skryli své tváře rukama, když si všimli, že jsou fotografováni.\n\nJeden recenzent došel k závěru, že Wolfovy cykly \"Architecture of Density\", \"Transparent City\" a \"Tokyo Compression\" představovaly postup od dlouhého záběru k detailu. Wolf vyhrál první cenu v kategorii Všední život na soutěži World Press Photo 2009 za svou sérii \"Tokyo Compression\". Fotograf Martin Parr vybral knihu z roku 2010 jako jednu z třiceti nejvlivnějších fotoknih publikovaných v letech 2001 až 2010.\n\n\"Tokyo Compression\" byla součástí tématu Metropolis, City Life v městském věku, Noorderlicht Photofestival v roce 2011. Jeden z Wolfových obrázků byl použit pro plakát, obal katalogu a veškerý mediální materiál výstavy.\n\nV několika sériích, například v \"Paris Street View, Manhattan Street View,\" a \"A Series of Unfortunate Events,\" si Wolf pořídil fotografie z Google Street View scén na obrazovce svého počítače. Wolf porovnal svůj způsob hledání zajímavých scén online s prací pouličního fotografa chodícího po městě. Nazval svou sérii Street View „prohlášení o umění“. \n\nFotografie Street View byly charakterizovány pixelací a obrazovým šumem, které byly porovnány s technikami, které ve svém umění používali Roy Lichtenstein nebo Andy Warhol. Práce vedla k diskusi o tom, jak automaticky pořízené snímky služby Google Street View ovlivnily koncept „rozhodujícího okamžiku“ Henriho Cartiera-Bressona. Fotografie však údajně obsahovaly „nějaké tajemství“ v tom, že byly „těžko interpretovatelné“. Některé z Wolfových fotografií se podobají uznávaným klasikům fotografie, jako je například fotografie \"Milenci před radnicí\" od Francouze Roberta Doisneaua. \n\nWolf získal čestné uznání v kategorii každodenní život v soutěži World Press Photo v roce 2011 za cyklus \"A Series of Unfortunate Events\" work. Wolf předpokládal, že výsledek bude kontroverzní, protože někteří lidé si myslí, že přivlastnění obrazovek Google Street View nepatří do fotožurnalistiky.\n\nPodle zdroje:\n\n\n\n\n\n\n"}
{"id": "1494662", "url": "https://cs.wikipedia.org/wiki?curid=1494662", "title": "Myší díra", "text": "Myší díra\n\nMyší díra může být:\n"}
{"id": "1494666", "url": "https://cs.wikipedia.org/wiki?curid=1494666", "title": "Llanos", "text": "Llanos\n\nLlanos (španělsky roviny, prérie) je rozsáhlá oblast vlhkých savan v severní části jihoamerického kontinentu. Táhne se od jihozápadu k severovýchodu v délce až 1300 km a zaujímá nížinu v povodí Orinoka, ohraničenou Venezuelským pobřežním pohořím, Andami a Guyanskou vysočinou. Zahrnuje území kolumbijských departementů Meta, Arauca, Casanare, Vichada a Guainía a venezuelských spolkových států Apure, Barinas, Portuguesa, Cojedes, Guárico, Anzoátegui a Monagas. Významnými městy jsou Villavicencio, Yopal, San Fernando de Apure, Puerto Ayacucho a Maturín.\n\nVzhledem k pravidelným záplavám je osídlení relativně řídké a infrastruktura nevyvinutá. Obyvatelé tohoto kraje jsou nazýváni \"llaneros\" a zabývají se převážně dobytkářstvím. K jejich specifické kultuře patří soutěže coleo, v nichž prokazují své jezdecké umění, kroj liqui liqui a tanec joropo. Pěstuje se rýže, čirok a palma olejná, nacházejí se zde rovněž velká ložiska ropných břidlic. Významnou dopravní tepnou je Autopista José Antonio Páez.\n\nRegion leží v tropickém pásu, průměrné teploty se pohybují mezi dvaadvaceti a třiceti stupni Celsia. Střídají se suchá a deštivá období, od května do října je krajina zaplavena až do výšky jednoho metru. Pláně porostlé až půl metru vysokou travou se střádají s řídkými lesíky, v nichž dominují kopernicie a kasie. Z roviny místy vyčnívají kopečky zvané \"surales\", které jsou tvořeny exkrementy obřích dešťovek rodu \"Andiorrhinus\". Typickými druhy jsou kapybara, pekari páskovaný, mravenečník velký, pásovec pampový, aguti zlatý, jaguár americký, hoacin, ibis rudý, tyran Phelpsův, krokodýl orinocký nebo piraňa obecná. Chráněnými územími jsou národní park Santos Luzardo a národní park Aguaro-Guariquito. \n\n"}
{"id": "1494671", "url": "https://cs.wikipedia.org/wiki?curid=1494671", "title": "Alice Matějčková", "text": "Alice Matějčková\n\nAlice Matějčková (* 4. listopadu 1997 Písek) je česká zápasnice – judistka.\n\nS judem začínala v 7 letech v Písku pod vedením Miloslava Mikeše. V roce 2011 si jí trenér Jiří Dolejš stáhnul do vrcholového tréninkového centra mládeže při sportovním gymnáziu v Plzni. Jejím domovským klubem je Judoclubu Plzeň. Připravuje se v Praze v sportovním tréninkovém centru ministerstva vnitra pod dohledem Jaromíra Ježka. V ženské judistické reprezentaci se pohybuje od roku 2018 v polotěžké váze do 78 kg.\n\n"}
{"id": "1494674", "url": "https://cs.wikipedia.org/wiki?curid=1494674", "title": "Michail Timofejevič Preobraženskij", "text": "Michail Timofejevič Preobraženskij\n\nMichail Timofejevič Preobraženskij ( \"Михаил Тимофеевич Преображенский\", starorusky \"Михаилъ Тимофеевичъ Преображенскiй\"), , město Bobalniky, Ponevěžský ujezd, Kovenská gubernie, Ruské impérium — 25. září 1930, Leningrad, SSSR) byl ruský architekt, restaurátor, pedagog, historik staroruské architektury, akademik architektury, profesor a řádný člen Carské akademie umění\n, člen Carské pravoslavné palestinské společnosti\n\nByl autorem mnoha pravoslavných chrámů v Rusku i zahraničí, např. v Petrohradu, Moskvě, Florencii, Nice, Sofii, Buenos Aires, Reveli (Tallinn), Nikšići, Bukurešti aj.\n\nMichail Timofejevič Preobraženskij se narodil ve městě Bobalniky (dnešní Vabalninkas), Ponevěžského ujezdu, Kovenská gubernie, tehdy součásti Ruského impéria v rodině učitele venkovské farní školy. \n\nV letech 1870 až 1874 studoval na oddělení architektury na Moskevské akademii umění a architektury z akademického architekta K. M. Bykovského\n. Po absolvování v roce 1874 přešel do třídy sádrových skulptur.\n"}
{"id": "1494682", "url": "https://cs.wikipedia.org/wiki?curid=1494682", "title": "Serie A 1938/39", "text": "Serie A 1938/39\n\nSoutěžní ročník Serie A 1938/39 byl 39. ročník nejvyšší italské fotbalové ligy a 10. ročník Serie A. Soutěž začala 18. září 1938 a skončila 28. května 1939. Účastnilo se jí 16 týmů z toho 14 se kvalifikovalo z minulého ročníku. Poslední dva týmy předchozího ročníku, jimiž byli Atalanta Bergamo a AC Fiorentina sestoupili do druhé ligy. Opačným směrem putovaly dva týmy, jimiž byly Modena Calcio a AC Novara oba (vítězové druhé ligy).\n\nTitul v soutěži obhajoval klub AS Ambrosiana-Inter, který v minulém ročníku získal své 4. prvenství v soutěži.\n\n\nNejlepšími střelci tohoto ročníku Serie A se stali dva hráči, italský útočník Aldo Boffi z klubu AC Miláno a argentinsko italský útočník Héctor Puricelli z klubu Bologna AGC. Oba vstřelili 19 branek.\n"}
{"id": "1494683", "url": "https://cs.wikipedia.org/wiki?curid=1494683", "title": "Chrám svatého Vasila Ostrožského (Nikšić)", "text": "Chrám svatého Vasila Ostrožského (Nikšić)\n\nChrám svatého Vasila Ostrožského ( \"Саборна црква Св. Василија Острошког\", \"Собор Святого Василия Острожского\") je pravoslavný chrám Budimljansko-nikšićské eparchie Srbské pravoslavné církve v černohorském městě Nikšić.\n\nVypracováním projektu chrámu byl v roce 1892 pověřen ruský architekt Michail Timofejevič Preobraženskij. Základní kámen chrámu byl položen . Hrubá stavba byla dokončena v roce 1899 a následně začaly práce na výzdobě chrámu.\n\nMramorový ikonostas vytvořil Andrej Singros z ostrova Chios, ikony daroval Nejsvětější synod. Slavnostní vysvěcení nového chrámu se konalo za přítomnosti knížete, pozdějšího krále Nikoly I. a mnoha dalších hostů.\n\nChrám byl vystavěn na památku černohorských a hercegovinských vojáků padlých ve válkách s Turky v letech 1875-1800.\n\nChrám je trojlodní s přistavěnou zvonicí, na jejímž vrcholu jsou umístěny hodiny o průměru 2,36 metru.\nNa jižní a severní zdi chrámu je umístěno 35 měděných pamětních desek se jmény 3075 padlých.\n"}
{"id": "1494684", "url": "https://cs.wikipedia.org/wiki?curid=1494684", "title": "Měny Evropské unie", "text": "Měny Evropské unie\n\nV Evropské unii se k únoru 2020 používá 10 různých měn. Nejvíce zastoupenou měnou je euro, které používají státy eurozóny. Evropská centrální banka a národní banky členských zemí unie jsou součástí evropského systému centrálních bank.\n\n\"Euro\" je měna eurozóny a po americkém dolaru (USD) druhý nejdůležitější reprezentant ve světovém měnovém systému. Měnová politika eurozóny je prováděna Evropskou centrální bankou ve Frankfurtu nad Mohanem. Euro je oficiálním platidlem v 19 z 27 států Evropské unie (takzvané eurozóny) a v šesti dalších zemích mimo EU.\n\n\n"}
{"id": "1494697", "url": "https://cs.wikipedia.org/wiki?curid=1494697", "title": "Serie A 1939/40", "text": "Serie A 1939/40\n\nSoutěžní ročník Serie A 1939/40 byl 40. ročník nejvyšší italské fotbalové ligy a 11. ročník Serie A. Soutěž začala 17. září 1939 a skončila 2. června 1940. Účastnilo se jí 16 týmů z toho 14 se kvalifikovalo z minulého ročníku. Poslední dva týmy předchozího ročníku, jimiž byli US Livorno a US Lucchese Libertas sestoupili do druhé ligy. Opačným směrem putovaly dva týmy, jimiž byly AC Fiorentina (vítěz druhé ligy) a AFC Venezia.\n\nTitul v soutěži obhajoval klub Bologna AGC, který v minulém ročníku získal své 5. prvenství v soutěži.\n\n\nNejlepším střelcem tohoto ročníku Serie A se stal italský útočník Aldo Boffi. Hráč AC Miláno vstřelil 24 branek.\n"}
{"id": "1494710", "url": "https://cs.wikipedia.org/wiki?curid=1494710", "title": "Monster World Tour", "text": "Monster World Tour\n\nMonster World Tour bylo koncertní turné americké hardrockové skupiny Kiss na podporu alba \"Monster\". Turné oficiálně začalo v Buenos Aires v Argentině a skončilo v kanadské Calgary. Kiss hráli poprvé od roku 2008 v Austrálii a poprvé od roku 2006 v Japonsku.\n\n\nKISS\n\n"}
{"id": "1494713", "url": "https://cs.wikipedia.org/wiki?curid=1494713", "title": "Lotos (čínský symbol)", "text": "Lotos (čínský symbol)\n\nLotos (ČST: lien-chua; pchin-jin: liánhuā, čínské znaky tradiční: 蓮花, čínské znaky zjednodušené: 莲花, nebo ČST: che, pchin-jin: hé, čínské znaky tradiční: 荷, čínské znaky zjednodušené: 荷) je jedna z nejdůležitějších čínských rostlin, která je obdařena bohatou symbolikou, a k jejímuž významu výrazně přispěl buddhismus. Již odedávna byl lotos pro svůj jedinečný vzhled středem zájmu nejen umělců ale i prostých lidí, v kterých vzbuzoval pocit nadpozemské čistoty a posvátnosti.\n\nLotos má v čínštině dvě pojmenování \"lien-chua\" nebo \"che\". Slabika \"lien\" znamená také „skromnost“, „čestný“, „milovat“, „spojovat“, „spojovat v manželství“ nebo „nepřerušovaně za sebou“.  Slabika \"che\" zase znamená „jednotu“. Z toho důvodu může lotos nabýt mnoha symbolických významů. Například chlapec držící v jedné ruce lotos a v druhé šeng je symbolem pro „nepřerušovaný sociální vzestup“, ale chlapec s kaprem vedle lotosu zase znamená „ať máš rok co rok nadbytek“. Vyobrazení lotosového květu s listem a poupětem symbolizuje „naprosté sjednocení“. Párek mandarínských kachniček v jezírku s lotosy vyjadřuje přání „šťastného manželství“, ale kachničky s lotosovým plodem či stvolem v zobáku vyjadřují „ať přicházejí synové jeden po druhém“. Lotos byl v minulosti také spojován s přáním úspěchu u státních zkoušek. Takové přání vyjadřoval obraz straky, sedící na semeníku odkvetlého lotosu a vyklovávající semena. Výklad takového obrazu zní „kéž tě provází radost a obstojíš v následující zkoušce“. \n\nLotos je jedním z osmi buddhistických symbolů, které mají původ v nejstarších indických královských poctách – mušle, kolo, baldachýn, slunečník, lotos, váza, zlaté rybky a uzel. V buddhismu je lotos považován za symbol čistoty. Vyrůstá totiž z bahna nebo špinavé vody, ale sám je čistý a voní.\n\nBuddha se často znázorňuje, jak sedí se zkříženýma nohama na lotosovém květu a odtud se vzal výraz „sedět na lotosu“, což symbolizuje znovuzrození v ráji. Když prý Buddha dosáhl osvícení, lidé se mu jevili jako stvoly, květy a poupata lotosu, které vyrůstaly z bahna nebo v něm byly ponořené. Podoby lotosu se proto připodobňují k určitým fázím lidského života. Plod lotosu symbolizuje minulost, květ současnost a stonek budoucnost.\n\nZvláštností lotosu je, že jej příroda obdařila odolností proti plísním, což je výsledkem adaptace lotosu na vodní prostředí. Navíc struktura lotosových listů minimalizuje přilnavost, takže kapky vody stékající po listech lotosu na sebe nabalují nečistoty, zachovávají si svůj kulatý tvar a smývají z lotosu špínu bez zanechání mokré stopy. Proto je lotos symbolem čistoty nejen v Číně a v Japonsku, ale byl jím již v antickém Římě.\n\nTaké barvy lotosového květu mají v buddhismu svou zvláštní symboliku. Bílý květ je symbolem Buddhovy myšlenkové a duchovní neposkvrněnosti a zárukou vstupu do nirvány. Naopak nachový lotos představuje světcův nekonečný soucit se všemi bytostmi. Lidovém povědomí byl rudý lotos spojován s kurtizánami a samotné kurtizány se často pojmenovávaly “Rudý lotos“.\n\nExistuje budhistický text, který pojednává o dceři jistého svatého, a který říká: „kam položila nohu, vyrašil lotos.“ Malé nožky, které by se vešly na lotosový květ se staly symbolem krásy a objektem mužské sexuální touhy. Říká se, že právě proto si ženy v Číně začaly svazovat chodidla, aby je měla malá a mohly na malých lotosových květech tančit. Odtud pochází známá čínská zmrzačená chodidla (svázaná chodidla), kterým se říkalo „ohýbaný lotos“ a tanci na špičkách takto svázaných nohou se říkalo lotosový tanec. Další symbolikou je, že lotosový semeník s mnoha semeny vyjadřuje plodnost a červený lotosový květ představuje ženské pohlavní orgány a stonek mužské pohlavní orgány. Také v buddhismus se říká, že Buddhova ochranná kůže (pao-pchi, tj.předkožka) se podobala květu lotosu.\n\nPokud se slovo lotos objeví v mužském jméně naznačuje mužovo spojení s buddhismem. Naopak v ženském jméně vyjadřuje lotos přání, aby byla žena čistá a počestná.\n\nV kulinářství se používaly především lotosové kořeny. Nejvyhlášenější kořeny měly lotosy z města Nanking, které je známé svými rozlehlými hladinami jezer a rybníků pokrytými lotosovými květy. Lotosy z Nankingu měly prý kořeny silné jako mužská ruka a byly sladké a křehké. I ve městě Su-čou mělo využití lotosových kořenů svou tradici. Třetího měsíce lunárního roku, se u příležitosti Svátku zemřelých prodávaly zelené knedlíčky s lotosovými kořeny. Lotosová semena byla zase oblíbenou pochoutkou dětí a jednou z ingrediencí k přípravě sladké mazlavé rýže, která byla součástí novoroční hostiny. Listy lotosu se používají na balení pokrmů i předmětů a sušené lotosové listy se přidávají do tabáku, aby zjemnily jeho chuť. V Japonské kuchyni jsou oblíbené smažené lotosové koláčky.\n\nDen lotosu se datuje na osmý den prvního lunárního měsíce. Avšak v Pekingu, kde se lotos v minulosti těšil velké oblibě, se tradovalo, že lotosy rozkvétají v den Buddhových narozenin, tedy osmý den čtvrtého lunárního měsíce. Dívání se na rozkvétání lotosů byla jedna z elegantních zábav obyvatel tehdejšího Pekingu. K jezírkům s lotosy se chodilo ještě před východem slunce, protože lotos otvírá své květy těsně před východem slunce a zavírá je, jakmile svěží ráno pomine. Pozorování rozkvétajících lotosů bylo oblíbenou zábavou i v Japonsku, kde se věřilo, že zavírání lotosových květů jde slyšet a to sice jako jemné cvaknutí.\n\nSvoji úlohu si lotos získal i v tradiční čínské medicíně. Využívá se zde celá rostlina lotosu, avšak každá jeho část se používá k léčbě jiného problému. Kořeny lotosu upravené v čerstvém mléce údajně chladí srdce. Usušené listy a květy léčí vředy a zbavují bolesti zubů.\n"}
{"id": "1494714", "url": "https://cs.wikipedia.org/wiki?curid=1494714", "title": "Výkonné nařízení č. 13 771", "text": "Výkonné nařízení č. 13 771\n\nVýkonné nařízení č. 13771 (nadepsané „Omezení nákladů na regulace a jejich kontrolu“) je výkonné nařízení podepsané prezidentem USA Donaldem Trumpem dne 30. ledna 2017. Nařizuje agenturám, aby zrušily dvě nařízení za každé nově přijaté, a to tak, aby se celkové náklady na právní předpisy nezvyšovaly. \n\nVýkonné nařízení č. 13771 vyžaduje, aby každé ministerstvo nebo agentura, která hodlá zavést novou regulaci, navrhla alespoň dvě jiné, které budou zrušeny. Náklady na realizaci nové regulace musí být nižší nebo rovny 0 dolarů. Jsou-li náklady vyšší než 0 dolarů, musí být vykompenzovány odstraněním dalších předpisů. \n\nDavid Vladeck, bývalý předseda FTC z doby Obamova prezidentství a právník Public Citizen Litigation Group, nazval výkonný rozkaz „protiústavním, nelegálním a hloupým,“ když řekl: „pokud opravdu chcete snížit náklady na regulace, nemůžete použít brokovnici, musíte použít skalpel. \" \n\nPeter J. Boyer z časopisu \"The Weekly Standard\", psal v říjnu 2017, že důsledkem „bylo značné zpoždění nových regulací.“ Dále píše: „Vláda zaváděla během posledních 20 let průměrně 13 000 nových regulací ročně. Za Trumpa se počet nových předpisů blíží nule.“\n"}
{"id": "1494716", "url": "https://cs.wikipedia.org/wiki?curid=1494716", "title": "Norman Briski", "text": "Norman Briski\n\nNorman Briski (* 2. ledna 1938 Santa Fe, Santa Fe, Argentina), vlastním jménem Naum Briski, je argentinský herec, režisér a dramatik.\n\nV divadle debutoval roku 1955, v televizi i filmu se poprvé objevil v polovině 60. let. V této dekádě hrál například ve filmech \"Psexoanálisis\" či \"La fiaca\", věnoval se také divadlu. Mezi lety 1975 a 1983 žil z politických důvodů ve Španělsku, kde natočil několik filmů (např. \"Eliso, můj živote\", \"Maminka slaví 100. narozeniny\"). Po návratu do Argentiny se koncem 80. let začal více objevovat v televizních seriálech (např. \"Socorro, quinto año\", \"Naranja y media\", \"Una familia especial\", \"La casa del mar\"), nadále však točil i celovečerní snímky (např. \"Los días de junio\", \"La sonámbula, recuerdos del futuro\", \"El amor y el espanto\", \"La peli\"). V divadle se kromě hraní věnuje také režírování a psaní divadelních her.\n\n"}
{"id": "1494738", "url": "https://cs.wikipedia.org/wiki?curid=1494738", "title": "Language poets", "text": "Language poets\n\nLanguage poetry / poets / school (jiné názvy: L=A=N=G=U=A=G=E poetry/poets) je jazykově zaměřené psaní. Je to americká básnická škola 70. let 20. století, pojmenovaná podle magazínu L=A=N=G=U=A=G=E, který vycházel od roku 1978.\n\nŠkola \"Language poetry\" vznikla počátkem sedmdesátých let jako reakce na americkou tradicionalistickou poezii a její žánry. Čerpala svou inspiraci ze dvou básnických škol - Black Mountain Poets a New York School. Jazyková poezie zdůrazňuje čtenářovu roli při pochopení smyslu díla. Přínos této školy spočívá hlavně ve zdůraznění jazykové stránky básně a ve vytvoření cesty pro čtenáře interagovat s dílem. Škola byla spojována s politickou levicí a byla soustředěna kolem různých literárních časopisů 70. let, například revue \"This\" a revue \"L = A = N = G = U = A = G = E\".\nKlíčovým elementem poezie \"Language school\" je idea, že řeč vyjadřovaná nahlas je významově důraznější než psané slovo. Škola hledala cestu jak ovlivnit čtenáře textem, přičemž byla zdůrazňována účast čtenáře při čtení díla a vytváření si vlastního názoru. Rozpadem poetické řeči předešlých básnických směrů byl umožněn vznik jiné cesty jak přiblížit čtenáři význam textu. Tuto poezii analyzovali různí autoři ve svých esejích. Psali o poetice básníků této školy, jedna z nejznámějších je esej Rona Sillimana \"The New Sentence (Nová věta)\". Básnířka Lyn Hejinian napsala soubor esejů \"The Language of Inquiry\" (\"Vyšetřování řeči\", 2000), vytvořený během posledních 25 let. V úvodu ke sbírce zmiňuje význam řeči v díle:\n\nHnutím Language poetry nebyli ovlivněni jen básníci Ron Silliman či Lyn Hejinian, ale i další autoři, napříkad: Charles Bernstein, Barrett Watten a Bob Perelman.\n\nMarjorie Perloff o Language poetry\n"}
{"id": "1494744", "url": "https://cs.wikipedia.org/wiki?curid=1494744", "title": "CXCL9", "text": "CXCL9\n\nCXCL9 je malá bílkovina ze skupiny cytokinů. Patří do podskupiny chemokinů, které hrají roli při indukci chemotaxe, podporují diferenciaci a množení leukocytů a způsobují extravazaci tkání. CXCL9 / CXCR3 (receptor) reguluje migraci, diferenciaci a aktivaci imunitních buněk. K imunitní reaktivitě dochází prostřednictvím náboru imunitních buněk, jako jsou cytotoxické lymfocyty (CTL), buňky přirozených zabíječů (NK), NKT buňky a makrofágy. Polarizace Th1 také aktivuje imunitní buňky v odezvě na IFN-y. Lymfocyty infiltrující nádory jsou klíčem pro klinické výsledky a predikci odpovědi na inhibitory kontrolního bodu. Studie in vivo naznačují, že osa hraje tumorigenní úlohu zvýšením proliferace nádorů a metastáz. CXCL9 zprostředkovává převážně lymfocytární infiltraci do ohniska a potlačuje růst nádoru.\n\nPro diferenciaci imunitních buněk, některé výsledky ukazují, že CXCL9 vede k Th1 polarizaci přes CXCR3. S In vivo modelem Zohar et all ukázal, že CXCL9, řídil zvýšenou transkripci T-bet a RORy, což vedlo k polarizaci regulačních (Tr1) buněk Foxp3-typu 1 nebo T pomocných buněk 17 (Th17) z naivních T buněk přes STAT1, STAT4 a fosforylace STAT5. Několik studií ukázalo, že makrofágy asociované s nádorem (TAM) hrají modulační aktivity v TME (totální mezorektální excize) a osa CXCL9 / CXCR3 ovlivňuje polarizaci TAM. TAM mají opačné účinky; M1 pro protinádorové aktivity a M2 pro-nádorové aktivity. Oghumu a kol. objasnili, že CXCR3 deficientní myši vykazovaly zvýšenou produkci IL-4 a polarizaci M2 v modelu myšího karcinomu prsu a došlo také ke snížení množství vrozených a imunitních buněk, které zprostředkovávají protinádorové reakce.\n\nPro aktivaci imunitních buněk stimuluje CXCL9 imunitní buňky prostřednictvím Th1 polarizace a aktivace. Buňky Th1 produkují IFN-y, TNF-a, IL-2 a zvyšují protinádorovou imunitu stimulací CTL, NK buněk a makrofágů. IFN-y-dependentní imunitní aktivační smyčka také podporuje uvolňování CXCL9.\n\nImunitní buňky, jako Th1, CTL, NK buňky a NKT buňky, vykazují protinádorový účinek proti rakovinným buňkám prostřednictvím parakrinního CXCL9 / CXCR3 v nádorových modelech. Autokrinní signalizace CXCL9 / CXCR3 v rakovinových buňkách zvyšuje proliferaci rakovinových buněk, angiogenezi a metastázy.\n\nVýznamnou oblastí výzkumu je vztah mezi CXCL9 / CXCR3 a PDL-1 / PD-1. Programovaná buněčná smrt-1 (PD-1) je silně exprimována na T buňkách v místě nádoru než na T buňkách přítomných v periferní krvi a anti-PD-1 terapie může inhibovat „imunitní únik“ a imunitní aktivaci.\n\nBlokáda osy PDL-1 / PD-1 v T buňkách může vyvolat smyčku pozitivní zpětné vazby v místě nádoru přes osu CXCL9 / CXCR3. Také s použitím anti-CTLA4 protilátky byla tato osa významně up-regulována u lézí melanomu před léčbou u pacientů s dobrou klinickou odpovědí po podání ipilimumabu.\n\nCXCL9 byl také identifikován jako biomarker terapie transferu T buněk u metastatického melanomu. Zkoumání úlohy CXCL9 / CXCR3 v TME a imunitní odpovědi hraje především rozhodující roli v imunitní aktivaci prostřednictvím parakrinní signalizace, což ovlivňuje účinnost léčby rakoviny.\n"}
{"id": "1494747", "url": "https://cs.wikipedia.org/wiki?curid=1494747", "title": "Palacio de Bellas Artes (Ciudad de México)", "text": "Palacio de Bellas Artes (Ciudad de México)\n\nPalacio de Bellas Artes (Ciudad de México) (Palác výtvarných umění) je národní památka Mexika, od roku 1987 památka UNESCO, hlavní kulturní centrum v Ciudad de México. V paláci sídlí Muzeum výtvarného umění (\"Museo del Palacio de Bellas Artes\") a Národní muzeum architektury (\"Museo Nacional de Arquitectura\"), Národní symfonický orchestr (\"Orquesta Sinfónica Nacional\"), Národní operní soubor (\"Opera de Bellas Artes\"), Národní taneční soubor (\"Compañía Nacional de Danza\") a Folklorní balet Mexika (\"Balet Folklórico de México Amalia Hernández\"). Je považován za nejdůležitější centrum umění v Mexiku a patří k nejslavnějším operním domům ve světě. Prezident Mexika Vicente Fox Quesada označil budovu za \"Katedrálu umění Mexika (la Catedral del Arte en México)\". \n\nPalác stojí na místě bývalého kláštera sv. Isabely (1680), který zanikl roku 1860, a Národního divadla z 19. století. V souvislosti s připravovanými oslavami stoletého výročí nezávislosti Mexika byla budova Národního divadla zbourána a měla být do roku 1910 nahrazena novou velkolepější stavbou. Stavba Gran Teatro de Ópera, podle projektu italského architekta Adamo Boari, začala 2. srpna roku 1904 a měla být hotova během čtyř let. Stavba se setkala s nečekanými technickými problémy - byla založena na jílovitém podkladu a mezi lety 1907-1921 se propadla o 1,80 m a dnes se nachází čtyři metry pod úrovní okolí. V důsledku ekonomického úpadku Mexika, politické nestability a Mexické revoluce (1910) se stavba roku 1916 zastavila a Boari opustil Mexiko. Výstavba paláce byla krátce obnovena roku 1919 a roku 1928 a nakonec se protáhla na 30 let. Dokončil ji až v letech 1932-1934, za vlády Plutarco Elíase Callese, mexický architekt Federico Ernesto Mariscal Piña, který změnil původní plány Boariho na výzdobu interiérů. Po založení \"Instituto Nacional de Bellas Artes\" se roku 1946 palác stal sídlem této instituce. Od roku 1910 byla v jeho sousedství \"Pergola\" v centrálním parku La Alameda, postavená pro výstavy obrazů zahraničních umělců a v roce 1973 zbořená. \n\nExteriér budovy je eklektickou kombinací neoklasického a secesního slohu. Je obložena bílým Carrarským mramorem s cheruby představujícími hudbu a inspiraci. Před budovou stojí čtyři sochy Pegasů od katalánského sochaře Agustí Querol Subiratse. \nInteriér je převážně ve stylu Art deco s obklady z červeného mramoru. Budova má vstupní halu, v prvním a druhém patře výstavní sály a ve třetím patře pod skleněnou střechou Muzeum architektury. Hlavní divadelní sál (Sala principal) slouží opeře, divadlu, symfonickému orchestru a tanci. \nSál má kapacitu pro 1 677 osob a je zde jeviště o délce 24 metrů. Dominuje mu velká opona \"Valle de México\" (autor Gerardo Murillo) s obrazem mexických sopek Popocatépetl a Iztaccíhuatl o váze 24 tun, kterou vyrobila firma Tiffany z téměř 1 milionu kusů barevného skla. Skleněnou kupoli navrhl maďarský architekt Géza Maróti.\n\nRoku 1950 zde debutovala v opeře Norma slavná operní pěvkyně Maria Callas. Divadelní éru zahájila hra \"La Verdad Sospechosa\", kterou napsal barokní mexický dramatik Juan Ruiz de Alarcón.\n\nRekonstrukce hlavního sálu, která proběhla v letech 2007-2010, nerespektovala mezinárodní úmluvy o ochraně památek UNESCO a vyvolala kontroverze. Byla narušena stylistická jednota výzdoby sálu ve stylu Art deco a narušení akustiky vyvolalo potřebu instalace elektronického systému pro šíření zvuku. Prezident mexického Národního výboru ICOMOS podal stížnost k UNESCO. Problematické bylo i restaurování vitráží, provedené soukromou firmou ve zkráceném termínu.\n\nV hlavním sálu se konaly smuteční obřady při pohřbu 65 významných osobností Mexika, jako byli např. José Clemente Orozco (1949), Virginia Fábregas (1950), Frida Kahlo (1954), Diego Rivera (1957), Agustín Lara (1970), Rosario Castellanos (1974), Juan Rulfo (1986), Rufino Tamayo (1991), Mario Moreno Cantinflas (1993), Lola Beltrán (1996), Octavio Paz (1998), María Félix (2002), Consuelo Velázquez (2005), Raúl Anguiano (2006), Miguel Aceves Mejía (2006), Carlos Monsiváis (2010), Roberto Cantoral (2010), Leonora Carrington (2011), Carlos Fuentes (2012), Chavela Vargas (2012), José Emilio Pacheco (2014), Gabriel García Márquez (2014), Juan Gabriel (2016), José Luis Cuevas (2017).\n\nV pořadí druhý nejvýznamnější sál. Nabízí mimo jiné literární, hudební, operní a výstavní činnost. Nachází se v prvním patře na východní straně. Jeho jméno připomíná mexického skladatele stejného jména .\nProstor pro prezentace, výstavy a konference. Nachází se pod vstupní halou na západní straně.\nMuzeum je odpovědné za nástěnné malby a další umělecká díla v budově i za pořádání krátkodobých výstav. Tyto výstavy pokrývají představují mexické i mezinárodní umělce a širokou škálu médií od klasického po současné umění. Podlaží mezi přízemím a horním patrem dominuje řada 17 nástěnných maleb namalovaných řadou slavných mexických muralistů. Nástěnné malby vytvořili Rufino Tamayo (México de hoy, 1953, Nacimiento de la nacionalidad, 1952, 2. patro), Diego Rivera (El hombre en el cruce de caminos, 1934, Carnaval de la vida mexicana, tetraptych 1936, 3.patro), José Clemente Orozco (La katharsis, 1934-1935, 3. patro), David Alfaro Siqueiros (Tormento de Cuauhtémoc, 1940-1945, Nueva democracia, 1944, Víctimas de la guerra, 1945), Jorge González Camarena (Liberación, 1957-1963), Roberto Montenegro (Alegoría del viento o El ángel de la paz, 1928), Manuel Rodrígues Lozano (La piedad en el desierto, 1942).\n\nZabírá poslední patro budovy, kryté skleněnou a železnou střechou. Pořádá výstavy renomovaných mexických architektů, včetně modelů, plánů a fotografií důležitých děl. Muzeum také organizuje dočasné výstavy svých sbírek v jiných zařízeních. Cílem je představit mexické veřejnosti bohaté architektonické dědictví země. Mezi hlavní architekty představené v muzeu patří Jaime Ortiz Monasterio, Carlos Mijares Bracho, Adamo Boari a Luis Barragán. Muzeum je rozděleno do čtyř částí nazvaných \"Arquitectura-contrastes: Jaime Ortiz Monasterio y Carlos Mijares Bracho\", \"Corpus Urbanístico de la Ciudad de México\", \"Teatro Nacional de México (Plano original)\" a \"Teatro Nacional de México\".\n\n\n"}
{"id": "1494749", "url": "https://cs.wikipedia.org/wiki?curid=1494749", "title": "Dulovo (okres Rimavská Sobota)", "text": "Dulovo (okres Rimavská Sobota)\n\nDulovo (v minulosti \"Kdoulovec\", ) je obec na Slovensku v okrese Rimavská Sobota. Nachází se v horách Slovenského rudohoří a poprvé se písemně zmiňuje v roce 1455 jako \"Dwihaza.\" Žije zde přibližně obyvatel. \n\nDo roku 1918 byla obec součástí maďarského království a v roce 1918 se stalo součástí nově vzniklého Československa. Během druhé světové války bylo součástí Maďarska. Po návratu do Československa bylo místo začleněno v letech 1964 až 1990 v obci Bátka. Od roku 1993 je součástí Slovenska.\n\nBývalé téměř zcela maďarsky obydlené místo mělo v roce 2001 ještě asi 30% maďarsky mluvících obyvatel, 5% Slováků a 65% Romů. \n"}
{"id": "1494750", "url": "https://cs.wikipedia.org/wiki?curid=1494750", "title": "Dům U Zlatého Merkura (Kadaň)", "text": "Dům U Zlatého Merkura (Kadaň)\n\nDům U Zlatého Merkura (čp. 12) je měšťanský rohový dům stojící na rozhraní Jana Švermy (dříve Svaté) a Čechovy (dříve Vodní) ulice na Starém Městě\nv Kadani.\n\nDům U Zlatého Merkura je rohový dům, stojící na středověké parcele. V letech 1896 až 1916 dům vlastnili manželé Josef a Augusta Fränzlovi, kteří jej nechali nákladně zrekonstruovat. V domě provozovali obchod s koloniálním zbožím, prodávali exotické ovoce, různé delikatesy jako pravou Pražskou šunku a pravý švýcarský ementál z úpatí Alp, také kvalitní uzeniny a prvotřídní buřty podle vlastní receptury. V jejich sortimentu nechyběla ani zahraniční vína, především dalmatská a italská. V letech 1923 až 1927 je pak jako nový majitel domu a obchodu uváděn Heinrich Palme, jenž dům vlastnil až do konfiskace německého majetku v Kadani v roce 1945.\n\nVe výklenku na štítě domu čp. 12 se nachází pozlacená socha římského boha Merkura zahalená ve stříbrném plášti. Merkur, ozdobený okřídlenou helmou (petasos), byl v římské mytologii považován za boha zdárného obchodu a též posla bohů. Na dům si jej nechal koncem 19. století umístit obchodník Josef Fränzl. Na fasádě je rovněž vyobrazená kartuš se zlatým monogramem HP v modrém štítě, která odkazuje na Heinricha Palmeho, pozdějšího majitele domu.\n\nKřižovatka ulice Jana Švermy (dříve Svaté) a Čechovy (dříve Vodní) ulice před domem U Zlatého Merkura bývala jednou z nejrušnějších ulic v Kadani. Projížděl přes ní při svých návštěvách Kadaně v letech 1367 a 1374 ke Svaté bráně císař Karel IV.. Stejnou cestou také táhla v roce 1546 česká zemská hotovost. V letech 1626 až 1628 se přes křižovatku ubíraly rovněž desítky kadaňských evangelických rodin směrem k Přísečnickému průsmyku a dále do saského exilu. Bylo to rovněž místo, přes které procházela vojska císařská, švédská, uherská, chorvatská, francouzská, pruská a později též německá a ruská. Nároží domů se v důsledku této frekventovanosti značně opotřebovávala. Proto majitel domu čp. 10, stojícího naproti domu U Zlatého Merkura, nechal k ochraně svého nároží osadit bytelný žulový odrazník s monogramem AL a letopočtem 1869.\n\n"}
{"id": "1494753", "url": "https://cs.wikipedia.org/wiki?curid=1494753", "title": "Griselda Siciliani", "text": "Griselda Siciliani\n\nGriselda Siciliani (* 2. dubna 1978 Buenos Aires, Argentina) je argentinská herečka, zpěvačka a tanečnice.\n\nOd dětství studovala především tanec, učila se však i herectví a zpěvu. Profesionálně debutovala v roce 2003, zprvu působila na nezávislé divadelní scéně, brzo se ale představila i ve velkých argentinských divadlech. Působí především v muzikálech. Již na začátku své kariéry se seznámila s hercem a producentem Adrián Suarem, který ji přivedl do televize. Poprvé se představila v letech 2004–2005 v seriálu \"Sin código\", následně působila v seriálech \"Jsi můj život\", \"Patito feo\", \"Para vestir santos\", \"Los Únicos\", \"Farsantes\", \"Educando a Nina\" a \"Morir de amor\". V roce 2012 hrála také ve filmu \"Poslední Elvis\". Za své výkony v seriálech \"Sin código\", \"Farsantes\" a \"Educando a Nina\" získala ceny Martína Fierra, zároveň je držitelkou dalších ocenění z oblasti divadla.\n\nZe vztahu s Adriánem Suarem má dceru Margaritu Kirzner, narozenou v roce 2013.\n\nJejí sestra Leticia Siciliani je rovněž herečkou a zpěvačkou.\n\n"}
{"id": "1494755", "url": "https://cs.wikipedia.org/wiki?curid=1494755", "title": "Vsetín (zámek)", "text": "Vsetín (zámek)\n\nVsetínský zámek se nachází na Horním náměstí ve Vsetíně, uprostřed starého vsetínského náměstí na vysoké pravobřežní terase řeky Bečvy. Po staletí přitahuje pozornost vsetínského zámku bílá majestátní věž i rozsáhlá stavba, která si dodnes zachovala svou výjimečnost, pečeť umělecké dokonalosti i řemeslné zručnosti našich předků. \n\nRenesanční zámek s vnitřním dvorem vroubeným arkádami, byl postaven v prvním desetiletí 17. století (první zmínka z r. 1610) tehdejšími majiteli panství Lukrecií Nekšovnou z Landeka a jejím druhým manželem Albrechtem z Valdštejna na základech středověké tvrze z první poloviny 15. století na vyvýšenině pravého břehu řeky Bečvy. Pozdějšími majiteli - uherskou šlechtou z rodu Illésházy - byla zámecká budova v průběhu 18. století několikrát přestavována a upravována. (V r. 1708 zámek vyhořel na holé zdi.) \n\nOd roku 1719 se začal opravovat opuštěný a vypálený zámek. O dva roky později byl pořízen úředníkem hraběte Mikuláše Illésházyho, Františkem Palmerem, velmi podrobný popis vsetínského zámku. Díky tomu je zřejmé, že zámek nesloužil jako trvalé reprezentativní sídlo hraběte, ale byl jim úžíván přechodně a sloužil hlavně potřebám správy panství a vrchnostenských úředníků. V roce 1740 byly opraveny hodiny na zámecké věži. V dalších letech došlo k dalším opravám a zřejmě v této době byla nad zámeckými křídly vztyčena mansardová střecha, která je typickou součástí výrazu zámku až do dnešní doby. Současnou klasicistní podobu získal vsetínský zámek v letech 1833-1834 za posledního šlechtického majitele Josefa z Wachtlerů. Stavebními úpravami provedenými ve 30 letech 19. století získal zámek empírovou podobu, která zůstala zachována až dodnes.\n\nV r. 1890 nechali zámek opravit noví majitelé Thonetové a ti nebo alespoň jeden příslušník jejich rodiny zámek obývali.  V r. 1915 zničil požár celou střechu i s věží a zámek tak téměř 10 let připomínal zříceninu. Po dlouhých dohadech s Památkovým úřadem byl zámek opraven do stavu před požárem, i když byl uvnitř přizpůsoben moderní době.  V r. 1924 byla opravena střecha zámecké věže. Posledními soukromými vlastníky zámku od r. 1938 byli Marie Baťová se synem Tomášem. V roce 1948 získalo město do svého vlastnictví celou Pánskou zahradu, park kolem zámku, dolní Pánskou zahradu i ovocnářskou zahradu. O rok později byl zámek převzat do národní správy. Do roku 1963 se v zámku vystřídalo několik institucí a od r. 1967 – 1974 proběhla náročná generální oprava objektu. 9. 5. 1975 při příležitosti oslav 30. výročí osvobození naší vlasti byl zámek slavnostně otevřen.\n\nPo roce 1989 v rámci restituce získal zámek syn Marie Baťové, Tomáš Baťa, který ho v roce 1993 daroval městu. Poslední úpravy zámku proběhly v letech 2014-2015, kdy došlo k renovaci interiérů, vybudování moderních depozitářů, či k rozvodu nových elektrických a datových sítí. V současnosti je vsetínský zámek sídlem Muzea regionu Valašsko, jehož zřizovatelem je Zlínský kraj.\n\nV listopadu 2015 zpřístupnilo Muzeum regionu Valašsko veřejnosti vsetínský zámek, ve kterém probíhala 19 měsíců rozsáhlá rekonstrukce. Došlo tak k rekonstrukci nových depozitárních prostor, odstranění havarijního stavu vybraného majetku, zvýšení kvality zázemí pro návštěvníky (rekonstrukce sociálního zařízení, odpočinkových prostor, vybudování nového gastrozařízení, úprava Mramorového sálu) a realizace nových expozic a krátkodobých výstavních prostor. Cílem rekonstrukce nebylo jen zvýšit komfort pro návštěvníky muzea, ale hlavně představit co nejširšímu okruhu veřejnosti víceoborovou muzejní expozici se zaměřením na události a osobnosti Valašska, průmyslovou a uměleckoprůmyslovou tradici a lidové zvyky v souladu s profilací muzea. \n\nStěžejní novinkou je víceoborová muzejní expozice, která je instalována v devíti výstavních sálech ve třech křídlech 1. patra zámku. Témata jednotlivých částí expozice z oboru regionální historie, etnografie a umělecké historie popularizační formou zpracovali současní kurátoři společenskovědních fondů vsetínského muzea (historik P. Mašláň – garant expozic, historička umění O. Mehešová a kurátorka etnografických sbírek M. Fohlerová). \n\nDominantním prvkem jsou barevné předstěny, vestavěny do potemnělých zámeckých interiérů tak, aby akcentovaly svým nasvícením. Vedle klasické prezentace muzejních exponátů jsou zde využity moderní technologie, scénické instalace, interaktivní prvky. V sálech je možno zhlédnout expozice s řadou námětů specifických pro region. \n\nExpozice Pásli ovce Valaši pojednává o valašské kolonizaci, která společně s kolonizací pasekářkou výrazně ovlivnila zdejší kraj a určila jeho charakter na další století, i její zásluhou zde vznikl specifický etnografický region. Představuje salašnický způsob chovu ovcí a jeho vliv na valašskou krajinu. \n\nExpozice Neklidné časy se věnuje valašským rebeliím a zbojnictví. Centrem Valašských povstání bylo město Vsetín, čímž má výjimečné postavení v dějinách naší země.\n\nExpozice Vsetínské století páry se zabývá průmyslovou revolucí ve Vsetíně ve 2. pol. 19. století. Představuje tehdejší nejdůležitější firmy ve Vsetíně, včetně způsobu, jakým proměnil rozvoj průmyslu město a jeho okolí.\n\nExpozice Moravský Edison seznamuje s bezesporu nejvýznamnější osobností Vsetína 20. století Josefem Sousedíkem - vynálezcem, podnikatelem, politikem a vlastencem, jenž ve Vsetíně zbudoval vlastní továrnu, zasloužil se o výstavbu Zbrojovky a aktivně se účastnil protinacistického odboje. Jako vynálezce byl uznáván i v zahraničí.\n\nExpozice V partyzánských horách vypovídá o protektorátu a odboji na Vsetínsku za 2. světové války. Je zde možno vidět historii odboje na území Vsetínska i to, jakým způsobem ovlivňoval život místních obyvatel.\n\nExpozice Výroční a rodinné zvyky pojednává o zvyklostech na Valašsku, které jsou prezentovány prostřednictvím vzácných sbírkových předmětů, dobových fotografií a filmů.\n\nExpozice Podomácká výroba seznamuje veřejnost o neřemeslné výrobě na Vsetínsku\",\" prostřednictvím fotografií, dokumentárních filmů a vzácných sbírkových předmětů, mezi nimiž jsou i unikáty, s několika odvětvími lidové výroby, jimiž bylo Valašsko výjimečné a které tento region proslavily dokonce daleko za jeho hranicemi. Bylo to brouskařství, pletení na rámu, punčochářství, vázání na formě, výroba hraček nebo křiváčkářství.\n\nExpozice Fenomén ohýbaného nábytku představuje výběr z profilového sbírkového fondu muzea a dobovou i současnou produkci bystřické Továrny na ohýbaný nábytek (TON), zapůjčenou přímo od výrobce. Vystaveno je 52 ks nábytku: nejstarší exponát je z 30. let 19. stol. (boppardská židle) a nejnovější z roku 2015 (židle Split). Expozice připomíná místní výrobu nábytku z ohýbaného dřeva, který se ve Vsetíně vyráběl déle než 60 let (působily tu firmy: Bratři Thonetové, J. a J. Kohn a Thonet-Mundus) a jeho produkce tu byla ukončena za hospodářské krize (1932). \n\nExpozice Templářský sklípek se nachází v zámeckém sklepení a můžete zde spatřit repliku rytířského sálu, kde je představena historie templářského řádu a jeho působení na Vsetínsku.\n\nDále je zde k vidění Galerie majitelů, Expozice Proměny vsetínského zámku a také Expozice \"Bankovky z celého světa\", která je umístěna na chodbách zámku a pochází ze soukromé sbírky JUDr. Libora Bureše. \n"}
{"id": "1494757", "url": "https://cs.wikipedia.org/wiki?curid=1494757", "title": "Dům U Zlaté růže (Kadaň)", "text": "Dům U Zlaté růže (Kadaň)\n\nDům U Zlaté růže (čp. 103) je původně středověký dům ve Sládkově ulici (dříve Sladká) na Starém Městě v Kadani.\n\nDům U Zlaté růže je původně středověký a rozsáhlou renovací prošel na počátku 17. století. Zvenku je opatřen vysokým renesančním volutovým štítem, v přízemí uvnitř se nachází mázhaus klenutý síťovou hřebínkovou klenbou a středními pilíři. Součástí pozemku je také půlkruhová hradební bašta (čp. 320) a hradební parkán původního městského opevnění slouží domu jako zahrada. V roce 1896 je jako majitel domu uváděn nožíř Franz Mödwich, roku 1916 pak Franziska Klenert. Ve 20. a 30. letech 20. století vlastnila dům U Zlaté růže měšťanská rodina Lenz. Roku 1923 jsou jako spolumajitelé domu vedeni manželé Anton a Anna Lenz, roku 1927 Anna, Emilie, Wilhelm a Hugo Lenz. Jejich příbuzným byl známý kadaňský podnikatel v rukavičkářském průmyslu, Alois Lenz. Později roku 1942 je jako jediná majitelka domu zmiňována Anna Lenz. Té byl dům po druhé světové válce roku 1945 zkonfiskován. \n\nV roce 1953 byl dům určen městem jako rezidence k ubytování „vzácných hostí“ z řad komunistických prominentů. Častým hostem zde byl například socrealistický spisovatel Václav Řezáč. Roku 1956 prošel dům generální opravou, jejíž realizace byla svěřena Stavební huti pro památkovou údržbu v kraji Karlovarském, pracoviště Kadaň. Koncem roku 1956 se na městský národní výbor v Kadani obrátili Ing. arch. František Marek, místopředseda Českého fondu výtvarného umění v Praze, a akademický malíř Arnošt Paderlík, místopředseda Svazu čsl. výtvarných umělců v Praze, s návrhem, aby se dům čp. 103 stal „tvůrčím domovem“ výtvarníků, hudebníků, literátů a divadelníků z Prahy, sousedních krajů i ze zahraničí a zároveň též „společensko-uměleckým střediskem Kadaně“. Až do roku 1958 měl v domě svůj ateliér kadaňský malíř Jan Víšek, angažovaný komunista, původně autor realistických krajinomaleb, později též industriálně laděných olejomaleb oslavujících důlně-energetický rozvoj na Kadaňsku. Dům umělců v Kadani navštívila řada významných osobností a režimních prominentů. Mezi prvními byl v domě hostem například výtvarník a medailér Josef Hvozdenský. Ten se nejprve v letech 1947 až 1950 vyučil malířem porcelánu v porcelánce Thun v Klášterci nad Ohří a v letech 1951 až 1957 vystudoval Akademii výtvarných umění v Praze. Na Kadaňsko se často vracel a uspořádal zde i své první výstavy – v Kadani (1958) a v Klášterci (1959). Koncem 60. let 20. století se však počet návštěvníků kulturního centra v domě U Zlaté růže v Kadani snížil na minimum. Eventuální příčinou mohla být i devastace okolní krajiny a chátrající Staré město obklopené novou panelovou zástavbou. V roce 1972 dům zakoupil výtvarník a sochař Herbert Kisza, který je rovněž jeho současným vlastníkem.\n\nNa volutovém štítě domu je do bílého kruhu na fasádě zakomponována plastická pozlacená pětilistá růže. Původ tohoto domovního znamení lze datovat nejpozději do doby renesance. Zatímco v křesťanské ikonografii je růže jedním z výsostných atributů Panny Marie, v mytologii antické, která byla v dobách renesance znovuobjevována a obdivována, je symbolem Venuše, římské bohyně lásky a plodnosti. Domovní znamení zlaté růže doplňuje navíc latinský nápis (\"Nesit summum malum dolor\", česky \"Bolest není největším zlem\") na fasádě domu, který nechal někdy po roce 1972 zhotovit majitel domu, český malíř, sochař a grafik, Herbert Kisza. Nápis je úryvkem známého výroku římského rétora, republikánského politika a filosofa Marca Tullia Cicera, který celý zní: \"Nesit summum malum dolor, malum certe est\", česky \"Ačkoli bolest není zlem největším, zlem nepochybně je\".\n\nPo druhé světové válce a nástupu komunistického režimu sloužil dům jako rezidence pro ubytovávání vzácných hostů města, zpravidla z řad komunistických prominentů. Častokrát zde byl ubytován například socrealistický spisovatel Václav Řezáč, který Kadaň od 50. let 20. století navštěvoval pravidelně až do své smrti v roce 1956. Během Řezáčových pobytů v Kadani vznikla jeho hlavní prorežimní díla, totiž Nástup (1951) a Bitva (1954), propagandisticky popisující tzv. odsun Němců a Vítězný únor 1948 na Kadaňsku. Naposledy v Kadani pobýval koncem jara 1956, kdy se mu z důvěrných zdrojů donesly informace o XX. sjezdu sovětských komunistů, kde byl přiznán a odhalen Stalinův kult osobnosti. Jako přesvědčeného stalinistu jej tyto informace těžce zasáhly a krátce po svém návratu z Kadaně spáchal dne 22. června 1956 ve své vile na Babě v Praze-Dejvicích sebevraždu. Komunistický režim se však rozhodl tuto událost zatajit a učinil z Řezáče spisovatelský mýtus.\n\n"}
{"id": "1494759", "url": "https://cs.wikipedia.org/wiki?curid=1494759", "title": "Welrod", "text": "Welrod\n\nWelrod je britská pistole s integrovaným tlumičem. Zbraň byla vyvinuta a používána během 2. světové války, ale používala se ještě dlouho po ní. Hlučnost zbraně je pouhých 73 dB, což ji činí pravděpodobně nejtišší pistolí na světě. Při měření hlučnosti zbraně se ukázalo, že tlumič utlumí 34 dB oproti zbrani stejné ráže a délky hlavně.\n\nWelrod je manuální opakovací pistole, tzn. pro nabití zbraně je nutné otočit kruhovou rukojetí závěru o 90° doleva, stáhnout závěr dozadu (tím je vyhozena prázdná nábojnice), pak opětovně stlačit závěr dopředu (pro natažení pružiny úderníku) a opět otočit o 90°doprava pro uzamčení zavěru.\n\nDůvod, proč Welrod nemá poloautomatický mechanismus nabíjení je ten, že poloautomatická pistole nemůže nikdy dosáhnout stejného stupně utlumení hluku výstřelu, protože po výstřelu, kdy je vyhozena prázdná nábojnice uniká část plynů z hlavně do komory a způsobuje hluk a rovněž pohyb závěru dopředu vytváří hluk při nárazu na hlaveň.\n\nUzamčení závěru je řešeno podobně jako u opakovacích pušek otočným závorníkem, ten má na konci umístěné 2 uzamykací ozuby.\n\nV hlavni jsou otvory, kterými unikají plyny za střelou do prostoru expanzní komory, za komorou je 14 kovových přepážek se třemi pryžovými kotouči, ve kterých nejsou předem vytvořené otvory pro projektil (tzn. první vystřelený projektil vytvoří otvor), pryžové kotouče částečně uzavírají prostor za projektilem a zamezují unikání horkých plynu z hlavně, ale zhruba po 10-15 výstřelech klesá účinnost tlumiče vlivem opotřebení pryžových kotoučů.\n\nZ důvodu lepší skladnosti zbraně a jejího skrytého přenášení chybí zbrani pistolová pažbička, jejíž funkci nahrazuje odnímatelný zásobník, jež je pro lepší úchop vsazen do gumové \"rukojeti\".\nZbraň má dlaňovou pojistku, která zamezuje stisknutí spouště.\n\nZbraň byla vyvinuta pro S.O.E. (Special Operations Executive). Za autora pistole Welrod je považován major Hugh Reeves z vývojového střediska Station IX ve Welwyn Garden City. Welrod kromě pravidelných spojeneckých jednotek využíval také odboj na okupovaném území např. k likvidaci vysoce postavených nacistických činitelů. Kromě Britů Welrod během druhé světové války používala také americká OSS.\n\nNení známo, kdy se Welrod přestal vyrábět, ani není mnoho známo o využívání Welrodu po 2. světové válce, některé zdroje uvádí, že byly Welrody spatřeny v konfliktech jako: Válka v Zálivu, Válka o Falklandy nebo Konflikt v Severním Irsku.\n\nO kvalitách zbraně vypovídá také to že, se dočkala moderní kopie, tou je Brügger & Thomet VP9 prodávaný oficiálně jako \"veterinární pistole\" prakticky se jedná o vylepšenou kopii Welrod MK I.\n\nVylepšená verze a nejrozšířenější typ během 2. světové války.\n\nWelrod Mk I vznikl později než Mk II. Hlavním důvodem pro konstrukci nové verze bylo shledání původního náboje 7,65 mm Browning jako málo účinného a tak byla zbraň překonstruována na ráži 9 mm. Oproti MK I má několik vylepšení jako je jednoduchý lučík, vylepšená dlaňová pojistka, vylepšený záchyt zásobníku. Zásobník Mk II pojme nově jen 6 nábojů a zbraň byla také rozměrnější, mírně odlišná je i stavba tlumiče.\n"}
{"id": "1494763", "url": "https://cs.wikipedia.org/wiki?curid=1494763", "title": "61. ročník udílení Oscarů", "text": "61. ročník udílení Oscarů\n\n61. ročník udílení Oscarů proběhl 29. března 1989 ve Shrine Auditorium (Los Angeles) a udílel ocenění pro nejlepší filmařské počiny roku 1988. Udílely se ceny ve 23 kategoriích a producentem byl Allan Carr († 1999). Večer moderovala Angie Dickinson. \n\nUdílení cen sledovalo téměř 43 miliónů diváků ve Spojených státech amerických. \n\nVítězové v dané kategorii jsou uvedeni tučně. \n"}
{"id": "1494765", "url": "https://cs.wikipedia.org/wiki?curid=1494765", "title": "Samsung Galaxy S6", "text": "Samsung Galaxy S6\n\nSamsung Galaxy S6 je řada smartphonů vyráběná společností Samsung Electronics. Na rozdíl od svého předchůdce, Samsung Galaxy S5, nebyla vydána jako jediný model, ale byly vydány modely dva - Galaxy S6 a Galaxy S6 Edge. Tyto dva modely se od sebe liší tím, že S6 Edge má displej zakulacený po stranách zařízení. S6 a S6 Edge byly uvedeny 1. března 2015 na konferenci Samsung Unpacked konající se při příležitosti MWC Barcelona. Později byl společně s Samsung Galaxy Note 5 také uveden třetí model, Galaxy S6 Edge+.\n\nCelkový design Galaxy S6 vychází z designu předchozích modelů. Celková konstrukce byla však upravena tak, že se nyní využívá kovový unibody rám a skleněný zadní kryt místo plastového. Mimo zevnějších změn Samsung také vyzdvihl vylepšený fotoaparát, zjednodušené uživatelské rozhraní, podporu hlavních standardů pro bezdrátové nabíjení a podporu mobilních plateb díky možnosti emulovat magnetickou pásku kreditních karet.\n\nTelefon dostal převážně kladné recenze. Kritici na něm ocenili vylepšenou kvalitu konstrukce, displeje, zlepšení výkonu, fotoaparátu apod. Naopak ale rozhodnutí Samsungu odebrat možnost rozšíření úložiště a výměny baterie, bylo přijato dosti negativně. Cena modelu S6 Edge byla při vydání také kritizována, dle kritiků model dostatečně nevyužíval svůj zaoblený displej.\n\nŘada Galaxy S6 využívá 64bitový Exynos 7 Octa 7420 system-on-chip, který se skládá ze čtyr 2.1 GHz Cortex-A57 jader, čtyr 1.5 GHz Cortex-A53 jader. Samsung Galaxy S6 a S6 Edge mají 3 GB LPDDR4 RAM, zatímco S6 Edge+ má 4 GB. Tento procesor je první procesor od Samsungu, který využívá 14 nm FinFET výrobní proces, který by měl dle společnosti zlepšit energetickou účinnost. Je dostupný ve verzích s úložištěm o velikosti 32, 64 a 128 GB, které využívá standardů Universal Flash Storage 2.0. Galaxy S6 a S6 Edge mají 5,1 palcový Super AMOLED displej s rozlišením 1440p, zatímco S6 Edge+ má displej o velikosti 5,7 palců. Displej u S6 Edge a S6 Edge+ je mírně zahnut podel obou delších stran telefonu.\n\nJako svůj zadní fotoaparát využívá Galaxy S6 stejný senzor s optickou stabilizací obrazu jako Galaxy Note 4. Na rozdíl od tohoto modelu však byla clona změněna na f/1.9. Také přibyla možnost sledování objektů přes autofokus, real-time HDR a začal být využíván senzor srdečního tepu k vypočítávání vyvážení bílé. Přední fotoaparát byl upgradován na 5 megapixelů s podobnou clonou.\n"}
{"id": "1494770", "url": "https://cs.wikipedia.org/wiki?curid=1494770", "title": "I I", "text": "I I\n\nI I (korejsky 이이, hanča 李珥), známý též jako Julgok (korejsky 율곡, hanča 栗谷; 26. prosince 1536 – 27. února 1584) byl korejský neokonfuciánský filozof za dynastie Čoson.\n\nJeho matka Sin Saimdang byla významnou básnířkou a malířkou. Již ve třech letech prý I skládal básně v klasické čínštině. V mládí asi rok žil v buddhistickém klášteře, a i když nakonec buddhismus odvrhl, získal odvahu nově interpretovat konfuciánské mistry, což není v konzervativním konfuciánství tak běžné. V roce 1564 skončil na prvním místě v závěrečných státních zkouškách, což nastartovalo jeho rychlý úřední vzestup. Stal se guvernérem provincie Hwanghae, ministrem vojenství, ministrem veřejných prací a nakonec ministrem kádrů, ve kteréžto funkci zemřel, ve 49 letech. Byl blízkým poradcem a učitelem krále Sŏnjo, který vládl v letech 1567–1608.\n\nSvé názory shrnul zejména v knize \"Tongho Mundap\" a \"Podstata konfucianismu\". Jeho známým oponentem ve filozofických otázkách byl o něco starší Yi Hwang, zvaný též Toegye. Pro Julgoka byly základními filozofickými otázkami politika, hospodářství a správa státu, čemuž Yi Hwang oponoval. Yulgokovi žáci vytvořili školu zvanou Kiho, která si v korejském konfucianismu udržela převahu po dlouhé období. Jeho filozofie je také vnímána jako materialističtější než Hwangova, jehož následovníci vytvořili Yongnamskou školu.\n\nPsal rovněž poezii, zejména meditativní přírodní lyriku. Jeho nejslavnější básní je \"Zpěv o devíti zálivech jezera Kosan\" (Kosan kugokka, 1576), opěvující horu Kosan nedaleko Hedžu, kam se filosof v roce 1576 uchýlil do ústraní. České přebásnění této básně z pera Oldřicha Vyhlídala je obsaženo v antologii \"Věčná slova země zelených hor\" (Praha: Odeon 1967). Autorovo jméno je zde transkribováno podle severokorejského úzu jako \"Ri I\".\n\nJe vyobrazen na jihokorejské bankovce v hodnotě 5000 wonů (jeho oponent Yi Hwang je na tisícovce, jeho matka na bankovce v hodnotě 50 000).\n"}
{"id": "1494772", "url": "https://cs.wikipedia.org/wiki?curid=1494772", "title": "Panské Mlýny (Soběšice)", "text": "Panské Mlýny (Soběšice)\n\nPanské Mlýny jsou osada, která patří do obce Soběšice v okrese Klatovy, nachází se v katastrálním území \"Soběšice u Sušice\".\n\nPanskými Mlýny protéká Novosedelský potok, na kterém se nacházejí mlýny \"Panský mlýn\", \"U Rejšků\", \"Prachař\" či \"Smítka\". Západně od osady se nacházejí osady U Matějů a Parýzek, jižně vesnice Lhota pod Kůstrým a Víska. Potok také tvoří hranici mezi Plzeňským a Jihočeským krajem. Podle Karla Klostermanna (v povídce \"Na cestě k domovu\") jsou Panské Mlýny nejskrytější osadou z celého šumavského Podlesí, dále se o ní zmiňuje i v povídce \"V ráji šumavském\".\n\nNedaleko osady prochází silnice III. třídy č. III/17221 vedoucí do Strašice a skrz osadu vede cyklostezka č. 121.\n\n\n"}
{"id": "1494773", "url": "https://cs.wikipedia.org/wiki?curid=1494773", "title": "Eparchie chersonská", "text": "Eparchie chersonská\n\nEparchie chersonská (rusky \"Корсунская епархия\", francouzsky \"Diocèse de Chersonèse\") je eparchie ruské pravoslavné církve patriarchátu moskevského a celé Rusi se sídlem v Paříži. Eparchie má svůj název podle antického města Chersonu ležícího na Krymu a zahrnuje území Francie, Švýcarska, Monaka, Lichtenštejnska. Její katedrála Nejsvětější Trojice se nachází v 7. obvodu.\n\nEparchie vychází z ruského pravoslavného exarchátu pro západní Evropu, který byl vytvořen v 19. století pro pravoslavné Rusy žijící v západní Evropě, a jehož sídelním kostelem byla katedrála Alexandra Něvského v Paříži. Po Říjnové revoluci biskup Eulogius Georgijevskij v odezvě na pronásledování církve sověty opustil v roce 1931 jurisdikci moskevského patriarchátu a podřídil svou eparchii konstantinopolskému patriarchátu.\n\nChersonská eparchie vznikla koncem 80. let 20. století a jejím hlavním kostelem se stala katedrála tří svatých Doktorů a svatého Tichona Zadonského. Po zániku Sovětského svazu získala ruská pravoslavná církev opět státem garantovanou pozici a eparchie byla přičleněna k moskevskému patriarchátu.\n\nV roce 2006 bylo z eparchie vyřazeno území Itálie.\n\nV roce 2016 byla dokončena katedrála Nejsvětější Trojice, která je součástí kulturního centra financovaného ruským státem.\n\n28. prosince 2018, Svatý synod Ruské pravoslavné církve tvořil Spanělsko-Portugalská diecéze, která sestává ze Španělska, Portugalska a Andorra, oddělit tuto oblast od Diecéze chersonske. Současně se diecéze stala součástí nově vzniklého Patriarchálního exarchátu v Západní Evropě.\n\n\n"}
{"id": "1494774", "url": "https://cs.wikipedia.org/wiki?curid=1494774", "title": "Zenon Przesmycki", "text": "Zenon Przesmycki\n\nZenon Franciszek Przesmycki (22. prosince 1861, Radzyń Podlaski – 17. října 1944, Varšava) byl polský redaktor, literární kritik, básník a překladatel, představitel uměleckého hnutí \"Mladé Polsko\".\n\nPocházel ze šlechtické rodiny. Vystudoval práva na Varšavské univerzitě, na které byl od roku 1880 členem a později tajemníkem Českého kroužku. Redigoval literární časopis \"Życie\", v němž propagoval parnasismus a symbolismus. Hlásil se k uměleckému hnutí \"Mladé Polsko (Młoda Polska)\", které dostalo svůj název podle cyklu článků, které právě v časopise \"Życie\" vydal roku 1898 Artur Górski. V letech 1901-1907 redigoval modernistický časopis \"Chimera\". Dlouho pobýval v Paříži a ve Vídni a při svých zahraničních pobytech navázal přátelské styky s českými básníky Vrchlickým, Zeyerem, Březinou a Macharem.\n\nRoku 1903 se oženil s Anielou de Hoene (1867-1938), majitelkou a ředitelkou dívčího gymnázia ve Varšavě. \n\nByl vyznavačem čistého umění a lartpourlartismu. Obhajoval myšlenku elitní kultury určené jen pro malou skupinu citlivých a vzdělaných lidí. V časopise \"Chimera\" „znovu objevil“ romantického básníka Cypriana Kamila Norwida. Ve svých kritických článcích a studiích se stal zprostředkovatelem mezi polským a evropským modernismem, všímal si i výtvarného umění. \n\nPřekládal díla evropských romantiků, parnasistů a symbolistů (Mallarmé, Rimbaud, Verlaine, Gide, Maeterlinck, Nietzsche, Kierkegaard, Browning) i české básníky (Březina, Vrchlický, Zeyer). \n\nPo osamostatnění Polska byl v letech 1919-1920 ministrem kultury a umění. Kromě toho byl prezidentem Polské společnosti pro ochranu autorských práv a členem Polské akademie literatury. Během varšavského povstání v roce 1944 byl zraněn a na následky zranění zemřel v povstalecké nemocnici.\n\n"}
{"id": "1494776", "url": "https://cs.wikipedia.org/wiki?curid=1494776", "title": "Ximenie americká", "text": "Ximenie americká\n\nXimenie americká (\"Ximenia americana\") je poloparazitický, jednodomý, menší strom nebo keř rostoucí v tropických oblastech. Je obvykle samovolně vyrůstající suchu odolná dřevina, která plodí drobné, jedlé ovoce a má nepoživatelné listy obsahující kyanidy. Rodové jméno \"Ximenia\" získala po španělském mnichu Franciscu Ximénezu.\n\nAreál druhu je velmi rozsáhlý, vyskytuje se pantropicky po celé zeměkouli. V Americe je původním druhem na území z Floridy na jihovýchodě Spojených států amerických přes Střední Ameriku a ostrovy Karibiku až po 35. rovnoběžku v Argentině v Jižní Americe. Druh je dále rozšířen v tropech Asie, Afriky, Austrálie i na ostrovech v Pacifiku.\n\nXimenie americká se většinou vyskytuje osaměle nebo roste rozptýleně v otevřené krajině, v savaně, v podrostu suchých lesů nebo na písčité půdě podél mořského pobřeží či na březích vodních toků. Je schopna se přizpůsobit klimatickým podmínkám od tropických nížin až po suché, výše položené oblasti v nadmořské výšce od 900 do 2000 m n. m. Na kvalitu půdy není náročná, obvykle roste na suchých jílovitých a písčitých půdách s pH v rozmezí 4,5 až 7, nejlépe ale prosperuje v půdách s dostatkem vápníku. Daří se jí také na půdě zasolené a toleruje brakickou vodu. Přestože je velmi odolná vůči suchu, má schopnost dlouhodobě růst i na vlhkých stanovištích, podél vodních toků, příležitostných močálů nebo bažin. Potřebuje plné slunce, snáší nejvýše jen krátkodobé zastínění.\n\nRoste spolehlivě v prostředí s denními teplotami většinou nevybočujícími z rozhraní 14 až 30 °C, toleruje překročení do 36 °C, stejně jako krátkodobý pokles. V mírném podnebném pásmu však déletrvající chlad může rostlinu zahubit. Vyskytuje se nejvíce v prostředí s průměrnými ročními srážkami ve výši 400 až 1250 mm, snáší i rozptyl od 300 do 1500 mm.\n\nJe rostlinou semiparazitickou, v případě nedostatku vláhy a dalších živin je příležitostně schopná tyto čerpat pomocí kořenů a haustorií z okolních rostlin, může však vegetovat i bez toho způsobu obživy. Je zajímavé, že parazituje dokonce i na jedincích svého druhu. Doporučuje se ji vysadit v blízkosti potenciálního hostitele, nejlépe dubu. Dřevina podle místa růstu kvete dvakrát ročně nebo řidčeji průběžně po celý rok. Ploidie druhu je uváděna 2n = 24, ojediněle i 2n = 26.\n\nPoloopadavý, nevysoký strom (do 6 m) nebo vyšší keř. Kmen nemívá větší průměr než 10 cm, kůra je hladká, tenká, načervenalá, později šedě zbarvená a má hnědé lenticely. Koruna stromu je úzká a nepravidelná. Větve rostou neuspořádaně a často bývají zkroucené, mladé jsou zelené a starší purpurově červené, jsou porostlé až 3 cm dlouhými trny a brachyblasty s listy. Listy s krátkými řapíky vyrůstají ve spirále jednotlivě nebo na ztrnovatělých výhoncích ve svazečcích, jsou jednoduché, tvarově i rozměrově variabilní. Čepele mívají tvar eliptický či vejčitý, bývají dlouhé od 2 do 10 cm a široké od 1 do 6 cm, na bázi jsou klínovité až zaoblené, na vrcholu tupé nebo vykrojené, mají zpeřenou žilnatinu se třemi až pěti páry postranních žilek. Když jsou čerstvé, jsou jasně zelené, kožovité, měkké a pružné, v období dlouhotrvajícího sucha částečně usychají a tehdy se zbarvují do červenohněda, stávají se tenkými, křehkými a lámou se podél střední žilky nebo kolmo k ní, někdy i částečně opadávají. Čerstvé listy po rozemnutí voní po mandlích, což je způsobeno uvolněním obsažených kyanidových sloučenin. U jednotlivých variet a taktéž v závislosti na místech růstu mívají listy rozdílný tvar, velikost i tloušťku.\n\nKvěty jsou bílé, nažloutlé nebo nazelenalé a vyrůstají na asi 1 cm dlouhých stopkách v paždí listů nebo na brachyblastech obvykle po dvou nebo ve svazečcích až po čtyřech. Jsou vonící, čtyřčetné, oboupohlavné, někdy však funkčně jednopohlavné. Kalich má srostlé lístky asi 2 mm velké, koruna má lístky kopinaté, bílé, nažloutlé či nazelenalé, volné, asi 6 mm dlouhé a na vnitřní straně výrazně chlupaté. Tyčinek s různě dlouhými nitkami, nesoucími nitkovité prašníky otvírající se podélnými štěrbinami, bývá osm nebo deset a jsou uspořádané do dvou přeslenů. Svrchní, vejčitě kónický, třípouzdrý horní semeník složený ze tří plodolistů je asi 3 mm dlouhý, štíhlá čnělka nese hlavičkovitou bliznu. Květy neprodukují nektar a opylení zajišťuje hmyz a vítr.\n\nPlod je stlačeně kulovitá, dužnatá, vejčitá nebo eliptická lesklá peckovice 1,5 až 2,5 cm dlouhá, její exokarp (slupka) postupně mění zbarvení od zelené do sytě žluté, někdy až do oranžově červené. Peckovice s jedinou peckou je jedlá, její šťavnatá dužina je sladkokyselé chuti, ale slupka obsahuje taniny a mívá svíravou chuť. Pecka dlouhá 1,5 cm a široká 1,2 cm je křehká a obsahuje olejnaté semeno s poměrně drobným embryem,\n\nXimenie americká se rozmnožuje semeny, která roznášejí zvířata i ptáci konzumující plody jak ze stromu, tak i opadané. Uvnitř pecky je vrstva tkáně obsahující vzduch, a proto může být bez újmy na životaschopnosti po dlouhou dobu nesena vodou. Semena mají v čerstvém stavu dobrou klíčivost, semenáče začínají kvést ve věku tří až čtyř let.\n\nZralé plody mohou být konzumovány syrové, jejich chuť u jednotlivých ekotypů je však odlišná, obvykle jsou sladké a mají chuť po švestkách, jejich kůže mívá pro různě velký obsah tříslovin svíravou pachuť. Nakládají se do konzerv nebo se z nich dělají šťávy a džemy, sloužívají také jako základ pro výrobu alkoholu. Semena obsahují kyselinu kyanovodíkovou, která jim dodává mandlovou příchuť, mohou se v malém množství konzumovat pečená, působí však silně projímavě, tuto vlastnost ztrácejí po dvou až třídenním namáčení ve vodě. Obsahují okolo 60 % tuku a lisováním se získává olej, který je nevysychavý; vyrábí se z něj mýdlo a šampony, sloužívá ke změkčování kůže a v omezeném množství se může po tepelné úpravě konzumovat. Také mladé listy, používané jako zelenina, obsahují kyselinu kyanovodíkovou a jsou jedlé až po uvaření. Extrakt z listů je účinný na mnohé bakterie a plísně, působí i proti parazitům domácích zvířat. Listy dále obsahují mnohé třísloviny, flavonoidy, alkaloidy a glykosidy.\n\nDřevo stromu je tvrdé a těžké, s hustotou asi 900 kg/m³, jádro má červenožlutou barvu a drobné zrno. Lze ho vyleštit do vysokého lesku a dlouho příjemně voní, je proto používáno jako náhražka santálového dřeva ze santálovníku bílého. Protože často bývá jen malých rozměrů, sloužívá k topení. Dřevina se ve formě keře používá jako rychle rostoucí živý plot a ve tvaru stromu pro plody, okrasu a stín.\n\n"}
{"id": "1494777", "url": "https://cs.wikipedia.org/wiki?curid=1494777", "title": "Volná cirkulující DNA", "text": "Volná cirkulující DNA\n\nVolná cirkulující DNA (cfDNA) je většinou dvouvláknová extracelulární molekula DNA, která se skládá z malých fragmentů (70 až 200 bp) a větších fragmentů (21 kb) a byla rozpoznána jako přesný marker pro diagnózu rakoviny prostaty a rakoviny prs. Další publikace potvrzují původ cfDNA z karcinomů a vyskytuje se u pacientů s pokročilým nádorovým onemocněním. Cirkulující volná DNA (cfDNA) je přítomna v cirkulující plazmě a také v ostatních tělních tekutinách.\n\nK uvolňování cfDNA do krevního řečiště dochází při primárním nádoru, u nádorových buněk; které cirkulují v periferní krvi, u metastatických depozitů ve vzdálených místech a u některých buněk, jako jsou hematopoetické a stromální buňky. cfDNA i nádorové buňky cirkulují v krevním oběhu pacientů s rakovinou. Jejich rychle se zvyšující akumulace v krvi během vývoje nádoru je způsobena nadměrným uvolňováním DNA apoptotickými buňkami a nekrotickými buňkami. Diskutovalo se o aktivní sekreci v exozomech, ale stále se ještě neví, zda se jedná konkrétně o zdroj v cfDNA.\n\ncfDNA cirkuluje převážně jako nukleosomy, což jsou jaderné komplexy histonů a DNA. Onemocnění spojena s cfDNA jsou často nespecificky zvýšená u nádorových onemocnění, ale mohou být specifičtější pro sledování cytotoxické rakovinové léčby, zejména pro časný odhad účinnosti léčby.\n\nIntracelulární původ cfDNA, např. z jádra nebo mitochondrií, může také ovlivnit zánětlivý potenciál cfDNA. MtDNA, nukleární DNA, je silným zánětlivým spouštěčem.\n\nMtDNA má díky svému prokaryotickému původu mnoho vlastností, které jsou podobné bakteriální DNA, včetně přítomnosti relativně vysokého obsahu nemetylovaných CpG motivů, které jsou vzácně pozorovány v jaderné DNA.\n\nNemetylované CpG motivy jsou obzvláště důležité, protože TLR9, jediný endolysozomální DNA-senzitivní receptor, má jedinečnou specificitu pro nemethylovanou CpG DNA. Bylo prokázáno, že mtDNA aktivuje neutrofily prostřednictvím zapojení TLR9. Pokud není navázán na nosné proteiny, mtDNA, ale nikoliv jaderná DNA, může být rozpoznána jako nebezpečný molekulární model indukující prozánětlivý proces prostřednictvím TLR9. Collins a kol. uvádí, že intraartikulární injekce mtDNA indukuje artritidu in vivo a navrhuje přímou úlohu extruze mtDNA v patogenezi onemocnění RA.\n\nMtDNA, na rozdíl od jaderné DNA, je charakterizována zvýšenými bazálními hladinami 8-OHdG, což je marker oxidačního poškození. Vysoký obsah oxidačního poškození v mtDNA je přisuzován těsné blízkosti mtDNA vůči ROS a relativně neúčinným mechanismům opravy DNA, které mohou vést k hromadění lézí DNA.\n\nUkázalo se, že oxidační vzplanutí během NETózy může oxidovat mtDNA a uvolněnou oxidovanou mtDNA samotnou, nebo v komplexu s TFAM, může vyvolat výraznou indukci IFN typu I.\n\nOxidovaná mtDNA generovaná během programované buněčné smrti není omezena na aktivaci TLR9, ale bylo také prokázáno, že se týká také NRLP3 inflamasomu, což vede k produkci prozánětlivých cytokinů, IL-1β a IL-18. MtDNA může být také rozpoznána cyklickým GMP-AMP syntázou (cGAS), cytosolickým dsDNA senzorem, který iniciuje STING-IRF3-dependentní dráhu, která zase organizuje produkci IFN typu I.\n\ncfDNA umožňuje rychlou, snadnou, neinvazivní a opakovanou metodu vzorkování. Kombinace těchto biologických vlastností a technické proveditelnosti odběru vzorků umísťuje cfDNA jako potenciální biomarker obrovského využití, například pro autoimunitní revmatická onemocnění nebo také i pro nádory. U této metody chybí ale jednotnost typu vzorku (plazma / sérum / synoviální tekutina), metody odběru / zpracování vzorku, DNA vázané na volném nebo buněčném povrchu, extrakce cfDNA a kvantifikace cfDNA a také v prezentaci a interpretaci. kvantitativních nálezů cfDNA.\n\ncfDNA se dá kvantifikovat fluorescenčními metodami, zejména barvením PicoGreenem a ultrafialovou spektrometrií, citlivější je ale kvantitativní polymerázová řetězová reakce (PCR, SYBR Green nebo TaqMan) opakujících se elementů nebo housekeeping genů. Cirkulační nukleozomy, které jsou primární opakující se jednotkou organizace DNA v chromatinu, se kvantifikují testem ELISA.\n"}
{"id": "1494781", "url": "https://cs.wikipedia.org/wiki?curid=1494781", "title": "Záliv Poslední naděje", "text": "Záliv Poslední naděje\n\nZáliv Poslední naděje () je mořský záliv Tichého oceánu, který zasahuje do území chilské Patagonie. Na východě je lemován pevninským pobřežím a na západě jej ohraničuje severovýchodní pobřeží poloostrova \"Antonio Varas\". Na jihovýchodním pobřeží zálivu se nachází město Puerto Natales.\n\nZáliv poprvé proplul mořeplavec Juan Ladrillero v roce 1557, když se snažil nalézt cestu do Magalhãesova průlivu a tento záliv považoval za „poslední naději“, jak toho dosáhnout. V roce 1830 záliv navštívila posádka lodi HMS Beagle na své výzkumné plavbě. V průběhu 19. století nárokovala okolní pobřežní území Argentina, území však nakonec připadlo Chile.\n\nZáliv je lemován mnohými drobnými zálivy, poloostrovy a ostrůvky, charakterem připomíná fjord, prostor zálivu byl modelován ledovcem. Do zálivu se vlévá řeka Serrano, která odvodňuje mj. Národní park Torres del Paine. V celém zálivu převažují silné západní větry a oblast zálivu je bohatá na srážky (až 9300 mm srážek za rok), časté je oblačné počasí a průměrná teplota dosahuje 9 °C.\n\n"}
{"id": "1494794", "url": "https://cs.wikipedia.org/wiki?curid=1494794", "title": "Endre Kabos", "text": "Endre Kabos\n\nEndre Kabos, původně Endre Katz (5. listopadu 1906 Nagyvárad – 4. listopadu 1944 Budapešť) byl maďarský reprezentant v šermu šavlí, trojnásobný olympijský vítěz.\n\nV roce 1926 se stal členem klubu VAC (Vívó és Atlétikai Club), trénoval ho Italo Santelli. V roce 1928 získal titul šermířského mistra Slovenska. Na mistrovství Evropy v šermu vyhrál v letech 1933 a 1934 soutěž jednotlivců a v letech 1931, 1933, 1934 a 1935 byl členem vítězného maďarského družstva. Na Letních olympijských hrách 1932 získal zlatou medaili v týmové soutěži a bronzovou medaili v individuální soutěži. Na Letních olympijských hrách 1936 vyhrál soutěž jednotlivců i družstev. V letech 1937, 1938 a 1939 se stal s týmem Újpesti TE mistrem Maďarska. Vedle sportovní činnosti provozoval obchod s potravinami.\n\nZa druhé světové války byl pro svůj židovský původ internován. Jako armádní instruktor šermu unikl transportu do vyhlazovacího tábora a dostal práci kočího. Byl jednou ze stovek obětí výbuchu Markétina mostu, k němuž došlo 4. listopadu 1944; jeho tělo nebylo nikdy nalezeno. \n\nV roce 1986 byl uveden do Mezinárodní síně slávy židovského sportu. Jeho životními osudy se inspiroval István Szabó při tvorbě filmu \"Sluneční jas\".\n\n"}
{"id": "1494796", "url": "https://cs.wikipedia.org/wiki?curid=1494796", "title": "Grand Prix SAR La Princesse Lalla Meryem 2019", "text": "Grand Prix SAR La Princesse Lalla Meryem 2019\n\nGrand Prix SAR La Princesse Lalla Meryem 2019 byl tenisový turnaj pořádaný jako součást ženského okruhu WTA Tour, který se odehrával v městském tenisovém areálu Club des Cheminots na otevřených antukových dvorcích. Probíhal mezi 29. dubnem až 4. květnem 2019 v marockém Rabatu jako devatenáctý ročník turnaje. Jednalo se o jedinou událost sezóny konanou na africkém kontinentu.\n\nTurnaj s rozpočtem 250 000 dolarů patřil do kategorie WTA International. Nejvýše nasazenou ve dvouhře se opět stala osmnáctá hráčka světa a obhájkyně trofeje Elise Mertensová z Belgie. Jako poslední přímá účastnice do dvouhry nastoupila 99. hráčka žebříčku Španělka Lara Arruabarrenová. \n\nPrvní titul na okruhu WTA Tour ve dvouhře vybojovala Řekyně Maria Sakkariová, která se vrátila do elitní světové padesátky. Premiérovou společnou trofej si ze čtyřhry odvezla španělská dvojice María José Martínezová Sánchezová a Sara Sorribesová Tormová.\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nNásledující hráčka postoupila z kvalifikace jako tzv. šťastná poražená:\n\n\nNásledující páry obdržely divokou kartu do hlavní soutěže:\n\n\n"}
{"id": "1494797", "url": "https://cs.wikipedia.org/wiki?curid=1494797", "title": "Grand Prix SAR La Princesse Lalla Meryem 2019 – ženská dvouhra", "text": "Grand Prix SAR La Princesse Lalla Meryem 2019 – ženská dvouhra\n\nŽenská dvouhra Grand Prix SAR La Princesse Lalla Meryem 2019 probíhala přelomu dubna a května 2019. Do singlové soutěže rabatského tenisového turnaje hraného na antuce nastoupilo třicet dva hráček. Obhájkyní titulu byla nejvyše nasazená belgická tenistka Elise Mertensová, kterou ve čtvrtfinále vyřadila Sakkariová.\n\nVítězkou se stala šestá nasazená Řekyně Maria Sakkariová, jež ve finále zdolala britskou turnajovou sedmičku Johannu Kontaovou po třísetovém průběhu 2–6, 6–4 a 6–1. Na okruhu WTA Tour si tak připsala premiérové turnajové vítězství, když z prvního finále na Silicon Valley Classic 2018 v San José odešla poražena. Bodový zisk jí zajístil návrat do elitní světové padesátky. \n"}
{"id": "1494814", "url": "https://cs.wikipedia.org/wiki?curid=1494814", "title": "Yi Hwang", "text": "Yi Hwang\n\nYi Hwang, zvaný též Toegye (1501, Andong – 1570, Andong), byl korejský neokonfuciánský filozof a učenec za dynastie Čoson. Jeho velkým oponentem byl o něco mladší Yi I. Hwangovi žáci založili Yeongnamskou filozofickou školu, on sám založil roku 1560 akademii Dosan Seowon v dnešním Andongu. Byl především vykladačem díla čínského učence Ču Siho, a to vykladačem poměrně přísným, odmítajícím odchylky od původního učení. Yi Hwang přijal Ču Siho dualismus ideálního principu \"li\" a materiálního principu \"čchi\", přičemž trval na plné oddělenosti těchto dvou principů, na stejnosti \"li\" v každé věci a nadřazenosti ideje, tedy \"li\". Oponent Yi I naopak učil, že rozhodující je materiální princip \"čchi\", který má podle toho, jakou má věc matérii, také různorodou ideu, tedy \"li\". Jeho nejvýznamnější filozofickou prací je \"Deset diagramů pro učení mudrců\" z roku 1681. Jako úředník Yi Hwang nedosáhl na vládní posty, ale byl například tajným královským inspektorem či guvernérem provincií Danyang a Punggi. Byl též básníkem, psal tehdy oblíbenou formou sidžo, za jeho vrcholnou je považována báseň \"Yadang\", již napsal v osmnácti letech. Byl také kaligrafem, vzorem mu v tomto oboru byl Wang Si-č’. Je vyobrazen na jihokorejské bankovce v hodnotě 1000 wonů (jeho oponent Yi I v hodnotě 5000 wonů). \n"}
{"id": "1494817", "url": "https://cs.wikipedia.org/wiki?curid=1494817", "title": "Rock the Nation World Tour", "text": "Rock the Nation World Tour\n\nRock the Nation World Tour bylo koncertní turné americké hardrockové skupiny Kiss. Do skupiny se vrátil bubeník Eric Singer, který nahradil Petera Crisse, ten ze skupiny definitivně odešel. Turné bylo zaznamenáno na DVD záznamu: \"Rock the Nation Live!\" Turné mohlo pokračovat i v roce 2005 ale Paul Stanley musel podstoupit operaci kyčlí. \n\n\nPřídavek:\n\n\n"}
{"id": "1494818", "url": "https://cs.wikipedia.org/wiki?curid=1494818", "title": "Spartan Cruiser", "text": "Spartan Cruiser\n\nSpartan Cruiser byl britský třímotorový dopravní letoun pro 6 až 10 cestujících, který postavila společnost Spartan Aircraft Limited sídlící v East Cowes na ostrově Wight. \n\nPředchůdcem tohoto typu byl spojovací letoun Saro Percival Monoplane, třímotorový letoun s dřevěným křídlem navržený Edgarem Percivalem a postavený společností Saunders-Roe Limited (Saro) v roce 1931, který poprvé vzlétl v roce 1932. Tento letoun však nedosáhl komerčního úspěchu, proto byl překonstruován na dopravní letoun. Díky majetkově úzkým vazbám mezi společnostmi Saunders-Roe a Spartan Aircraft byl rozpracovaný projekt letounu Spartan A.24 Mailplane dokončen u Spartanu jako Spartan Cruiser. Prototyp letounu Spartan Cruiser (imatrikulace G-ABTY) byl zalétán v květnu 1932, když jej pilotoval Louis Strange. Původní uspořádání třímotorového dolnoplošníku bylo zachováno, ale trup z překližky byl nahrazen celokovovou konstrukcí. Tato verze měla s dvoučlennou posádkou kapacitu šest cestujících.\n\nPo představení veřejnosti 27. června 1932 na letišti v Hendonu na severu Londýna bylo s tímto letounem vykonáno evropské prodejní turné. Tato ukázka se ukázala jako velmi užitečná, protože jugoslávská letecká společnost Aeroput si objednala 2 letouny a zakoupila licenci na stavbu dalších letounů, která byla realizována továrnou na výrobu letadel Zmaj. \nPůvodní Cruiser byl později přepracován na verzi Spartan Cruiser II s upraveným trupem a kokpitem. První Cruiser II (G-ACBM) poháněný motory Cirrus Hermes IV letěl poprvé v únoru 1933. Nejvíce letounů Spartan Cruiser II bylo s třemi motory de Havilland Gipsy Major o výkonu 130 k (97 kW). V letech 1933 a 1934 bylo postaveno společností Spartan celkem 12 letounů verze Cruiser II (výr. č. 2-12, 14), z nichž pět bylo prodáno do zahraničí. Letoun s imatrikulací G-ACOU (později OK-ATM) byl poháněn československým motorem Walter Major 4.\n\nDalším vývojovým stupněm byl Spartan Cruiser III s aerodynamicky upraveným trupem pro osm cestujících, s upraveným čelním sklem a hlavním podvozkem. Pro leteckou společnost Spartan Air Lines pak byly postaveny tři letouny Cruiser III (G-ACYK, G-ADEL a G-ADEM).\n\nHlavním uživatelem byla letecká společnost Spartan Air Lines Ltd., která vznikla za účelem provozování dopravní linky mezi Londýnem a Cowes na ostrově Wight. V dubnu 1933 Spartan Air Lines zpočátku provozovala jeden letoun Cruiser I (G-ABTY) a dva letouny Cruiser II (G-ACDW a G-ACDX) z londýnského letiště Heston. Ve třicátých letech minulého století narůstal počet Britů, kteří si mohli dovolit na víkendy cestovat do různých letovisek „na otočku“. Obliba letounů Spartan Cruiser u cestujících zařadila tyto stroje jako tahouny víkendové letecké přepravy. \n\nZkušený šéfpilot společnosti Spartan Air Lines P. W. Lynch Bloss vykonal v zimě 1933 legendární let do Sydney a Melbourne v Austrálii. Z Anglie odletěl na letounu s imatrikulací G-ACDW společně s poslancem britského parlamentu Crawfordem Greenem za hustého deště v úterý 10. října 1933 a do australského Sydney dorazili po dlouhé cestě 30. října. Zpět do Anglie nakonec přiletěli ve zdraví dne 26. prosince 1933 a zanechali za sebou vzdálenost 51 200 km. \n\nDo Jugoslávie byly prodány na podzim 1933 a na jaře 1934 letouny výr. č. 5 a 6 s imatrikulací G-ACJO (YU-SAN) a G-ACMW (YU-SAO). Licenční letoun Cruiser II postavený v květnu 1935 společností Zmaj v srbském Zemunu nesl imatrikulaci YU-SAP. Všechny tyto letouny byly provozovány leteckou společností Aeroput (Lublaň, Sušak, Niš). První 2 byly provozovány až do zabavení v roce 1941 Německem, letoun YU-SAP skončil havárií 15.7.1936 nedaleko slovinské Hrušice u Jesenice.\n\nLetecká společnost Iraq Airwork Limited si objednala jedno letadlo pro dopravní trasu mezi Bagdádem a Mosulem, další letadlo bylo objednáno společností Misr Airwork Limited, egyptskou pobočkou Iraq Airwork. Dva letouny Cruiser II a jeden Cruiser III byly zařazeny do služby v RAF v roce 1940.\n\nDva původně ve Spojeném království imatrikulované letouny Cruiser II (výr. č. 8/G-ACNO a č. 9/G-ACOU) byly s československou imatrikulací OK-ATQ (motor Gipsy III) a OK-ATM (motor Walter Major 4) zapsány do leteckého rejstříku v červenci 1934. Baťova letecká společnost je provozovala pět roků až do března 1939, kdy byly z rejstříku vymazány. Byly totiž zabaveny nacistickým Německem, došlo ihned k demontáži jejich vrtulí a o něco později se na nich objevily německé registrace D-CATQ resp. D-CATM. Přes Brno a Prahu o pár měsíců později přeletěly do Německa a zde ještě nějaký čas létaly jako kurýrní letouny u jedné dopravní letky Luftwaffe na letišti nedaleko Berlína.\n\nTrup letounu Cruiser III (G-ACYK) je vystaven v Národním leteckém muzeu (National Museum of Flight Scotland) v East Fortune ve Skotsku (30 km východně od Edinburgu). Jedná se o letadlo, které havarovalo v roce 1938. V roce 1973 byla kabinová sekce přesunuta vrtulníkem z místa havárie poblíž pobřežního městečka Largs ve Skotsku (asi 50 km západně od Glasgow) do leteckého muzea.\n\n\n\n\nData ze zdroje\n\n\n\n\n"}
{"id": "1494823", "url": "https://cs.wikipedia.org/wiki?curid=1494823", "title": "Gemerské Dechtáre", "text": "Gemerské Dechtáre\n\nGemerské Dechtáre jsou obec v historickém regionu Gemer v pohoří Cerová vrchovina na Slovensku v okrese Rimavská Sobota s obyvatelstvem dominantně maďarské národnosti, kteří obec nazývají \"Détér\". \n\nStavební dominantou obce je jednolodní římskokatolická neoklasicistní kaple svatého Štěpána (resp. kostelík, původně zasvěcený Panně Marii Sedmibolestné z roku 1880) na návrší s přilehlým hřbitovem.\n\nV obci se nachází základní škola a mateřská škola s maďarským vyučovacím jazykem, knihovna a hasičský sbor.\n"}
{"id": "1494824", "url": "https://cs.wikipedia.org/wiki?curid=1494824", "title": "Třída Bespokojnyj", "text": "Třída Bespokojnyj\n\nTřída Bespokojnyj (jinak též třída Děrzkij) byla třída torpédoborců ruského carského námořnictva z doby první světové války. Třída konstrukčně vycházela z torpédoborce \"Novik\". Celkem bylo postaveno devět jednotek této třídy. Posledních pět je někdy označováno jako třída Sčastlivyj. Nasazeny byly v první světové válce, ruské občanské válce a některé také v druhé světové válce.\n\nCelkem byli postaveno devět jednotek této třídy. Prvních čtyři postavila v letech 1912–1914 loděnice v Nikolajevu. Dalších pět vyrobily ruské loděnice na Baltu a následně byly rozebrané přepraveny do černomořských loděnic.\n\nJednotky třídy \"Bespokojnyj\":\nTorpédoborce byly vyzbrojeny třemi 102mm kanóny, čtyřmi 7,62mm kulomety Maxim, pěti dvouhlavňovými 457mm torpédomety a až 80 minami. Pohonný systém měl výkon 25 500 hp. Tvořily jej dvě parní turbíny Brown-Boveri a pět kotlů Thornycroft, pohánějících dva lodní šrouby. Nejvyšší rychlost dosahovala 34 uzlů. Dosah byl 1715 při rychlosti 21 uzlů.\n"}
{"id": "1494830", "url": "https://cs.wikipedia.org/wiki?curid=1494830", "title": "Třída Glorious", "text": "Třída Glorious\n\nTřída Courageous byla třída bitevních křižníků britského královského námořnictva z doby první světové války. Její stavba byla iniciativou britského admirála Fishera, který jim říkal velké lehké křižníky. Plavidla byla koncipována jako lehce pancéřované bitevní křižníky s malým ponorem, určené pro službu v mělkých vodách Baltského moře. Celkem byly postaveny tři jednotky této třídy. Třetí jednotka, HMS \"Furious\", se lišila výzbrojí a nakonec byla postavena podle upraveného projektu, se vzletovou palubou na přídi. \"Courageous\" a \"Glorious\" byly ve službě od roku 1917, ale v boji se vůbec neosvědčiy a ukázaly se být slepou uličkou ve vývoji válečných lodí. I lehké křižníky nepřítele je mohly vážně ohrozit, naopak proti bitevním lodím byly téměř bezbranné. V roce 1920 proto bylo rozhodnuto přestavět všechny tři jednotky třídy \"Courageous\" na plnohodnotné letadlové lodě. Všechny tři lodě sloužily po celá třicátá léta a v době vypuknutí druhé světové války tvořily páteř britských námořních leteckých sil. Dvě byly potopeny v prvním roce války a třetí válku přečkala a byla roku 1948 sešrotována.\n\nStavba trojice křižníků byla objednána roku 1915. Celkem byly postaveny tři jednotky této třídy. Do stavby se zapojily loděnice Armstrong Whitworth v Elswicku a Harland & Wolff v Belfastu.\n\nJednotky třídy \"Courageous\":\nPancéřování bylo velmi slabé. Například boky měly sílu až 76 mm, barbety věží až 178 mm a hlavní paluba až 38 mm. Lehká konstrukce musela být během služby zpevněna výztužemi. Plavidla měla silnou hlavní výzbroj čtyř 381mm kanónů ve dvoudělových věžích. Dále nesla osmnáct 102mm kanónů, dva 76mm kanóny, dva 47mm kanóny a dva 533mm torpédomety. Pohonný systém tvořilo osmnáct kotlů Yarrow a čtyři parní turbíny Parsons o výkonu 90 000 hp, pohánějící čtyři lodní šrouby. Nejvyšší rychlost měla dosahovat 32 uzlů. Plánovaný dosah byl 6000 námořních mil při rychlosti 20 uzlů.\n\nV letech 1924–1930 byly oba křižníky přestavěny na letadlové lodě. Byly vybaveny dlouhou průběžnou palubou s nástavbou na pravoboku. Pod ní se nacházel dvoupatrový hangár, vybavený dvěma výtahy.\n\nTřetí jednotka \"Furious\" měla být dokončena z výzbrojí dvou 457mm kanónů ve dvoudělových věžích. V průběhu stavby však bylo rozhodnuto plavidlo dokončit jako hybrid mezi křižníkem a letadlovou lodí. Přední dělovou věž nahradila letová paluba s hangárem, přičemž na zádi byl umístěn jeden 457mm kanón. V této podobě byla loď v červenci 1917 dokončena. Od listopadu 1917 do března 1918 však byla loděnicí Armstrong Whitworth opět přestavěna. Na zádi byla vytvořena druhá letová paluba s hangárem, od přídě však zůstala oddělena velkou nástavbou s komínem. Neseno bylo až 16 letounů.\n\nKocepce se dvěma oddělenými palubami se rovněž neosvědčila, a proto bylo plavidlo v letech 1922–1925 loděnicí v Devonportu přestavěno na letadlovou loď. Plavidlo mělo hladkopalubové uspořádání. Nástavba s komínem byly odstraněny. Pod letovou palubou se nacházel dvoupatrový hangár, z jehož horního patra byla na přídi přístupná krátká startovací plocha. K dispozici byly dva výtahy. Kapacita letounů byla 36 kusů. Při modernizaci v letech 1938–1939 loď dostala malou nástavbu.\n\n\n"}
{"id": "1494831", "url": "https://cs.wikipedia.org/wiki?curid=1494831", "title": "Shirley Caesarová", "text": "Shirley Caesarová\n\nShirley Caesarová, celým jménem Shirley Ann Caesar-Williams (* 13. října 1938 Durham) je americká zpěvačka a skladatelka, známá jako „první dáma gospelu“. Pochází ze třinácti dětí gospelového zpěváka Big Jima Caesara a první nahrávku pořídila ve dvanácti letech. Jejím hudebním vzorem byla Albertina Walkerová (v letech 1958 až 1966 zpívala s její skupinou The Caravans). Ve své kariéře vydala přes čtyřicet desek, vystupovala také v muzikálu \"Mama I Want to Sing!\" a hrála sama sebe ve filmu \"Pokušení\". \n\nVystudovala Shawovu univerzitu, provdala se za biskupa Harolda Williamse a věnuje se pastorační činnosti v Mount Calvary Word of Faith Church v Raleighu. Má svoji hvězdu na Hollywoodském chodníku slávy, získala jedenáctkrát Cenu Grammy a patnáctkrát Dove Award, v roce 2016 jí Národní akademie hudebního umění a věd udělila cenu za celoživotní dílo.\n"}
{"id": "1494832", "url": "https://cs.wikipedia.org/wiki?curid=1494832", "title": "Dupuy de Lôme (1890)", "text": "Dupuy de Lôme (1890)\n\nDupuy de Lôme byl pancéřový křižník francouzského námořnictva. Jméno dostal na počest francouzského lodního stavitele Henri Dupuy de Lôme. Ve službě byl v letech 1895–1918. Byl to první postavený pancéřový křižník.\n\nKoncepce křižníku vycházela z francouzského konceptu Jeune École, dle kterého mohly být bitevní lodě nahrazeny pancéřovými křižníky a nosiči torpéd. \"Dupuy de Lôme\" byl zamýšlen jako rychlý a silně vyzbrojený křižník, schopný účinně narušovat nepřátelské obchodní trasy. Sám se měl dokázat vypořádat s doprovodnými chráněnými křižníky a před silnějšími plavidly naopak uniknout díky vyšší rychlosti. Křižník postavila loděnice Arsenal de Brest v Brestu. Stavba byla zahájena roku 1888, na vodu byl spuštěn roku 1890 a do služby byl uveden 15. května 1895. Zejména kvůli problémům s kotly se dokončení křižníku o dva roky zdrželo.\n\nKřižník byl vyzbrojen dvěma 194mm kanóny v jednodělových věžích na bocích trupu, které doplňovalo šest 165mm kanónů v sekundárních jednodělových věžích rozmístěných po třech na přídi a na zádi. Dále nesl čtyři 65mm kanóny, osm 47mm kanónů, osm 37mm kanónů a dva 450mm torpédomety. Lehké kanóny sloužily k obraně proti torpédovým člunům. Část jich byla umístěna na dvou mohutných bojových stožárech. Boky trupu kryl 100 mm silný ocelový pancíř. Důležité vnitřní prostory (kotelna, strojovna, sklady munice) kryly pancéřové paluby. Pancéřované byly rovněž všechny dělové věže. Pohonný systém měl výkon 13 000 hp. Skládal se z 13 kotlů a trojice trojčinných parních strojů, pohánějících tři lodní šrouby. Nejvyšší rychlost dosahovala 19,7 uzlu. Dosah byl 7000 námořních mil při rychlosti 10 uzlů.\n\nNedlouho po zařazení do služby se \"Dupuy de Lôme\" účastnil slavnostního otevření Kielského průplavu. V roce 1897 dopravil francouzského prezidenta Félixe Faureho na návštěvu Ruzska. Francii reprezentoval rovněž roku 1901 na pohřbu britské královny Viktorie. Roku 1905 dostal nové kotle Normand (počet komínů se zvýšil ze dvou na tři). Nedlouho poté ale byl kvůli zastaralosti a technickému stavu převeden do rezervy.\n\nV roce 1912 křižník koupilo peruánské námořnictvo jako \"Commandant Aguirre\". Obchod však nebyl dokončen, Peru o plavidlo před zaplacením plné ceny ztratilo zájem, a proto mezitím opravený křižník zůstal ve Francii. Francouzské námořnictvo jej zpět převzalo roku 1917. Kvůli špatnému technickému stavu se přímo nezapojil do první světové války a byl využíván jako strážní loď.\n\nPo válce byl \"Dupuy de Lôme\" prodán civilní společnosti Lloyd Royal Belge, která jej nechala v loděnici Chantiers de la Gironde u Bordeaux přestavět na nákladní loď \"Péruvier\". V roce 1920 se \"Péruvier\" vydal na první plavbu s nákladem uhlí z Cardiffu do Rio de Janeira. Uprostřed Atlantiku mu selhal pohon a musel být odvlečen do Las Palmas de Gran Canaria na Kanárských ostrovech a později do brazilského přístavu Pernambuco. Při vykládce se ukázalo, že uvnitř nákladového prostoru hořelo a trup byl poškozen. Proto bylo plavidlo prodáno do šrotu.\n\n"}
{"id": "1494835", "url": "https://cs.wikipedia.org/wiki?curid=1494835", "title": "European Tour 1966 (The Rolling Stones)", "text": "European Tour 1966 (The Rolling Stones)\n\nEuropean Tour 1966 bylo koncertní turné britské rockové skupiny The Rolling Stones, které sloužilo jako propagace studiového alba \"Out of Ours Heads.\" Turné bylo zahájeno koncertem v Den Bosche v Nizozemsku a bylo zakončeno koncertem v Kodani v Dánsku.\nToto je nejčastější hraný seznam skladeb.\n\nAutory všech skladeb jsou Jagger/Richards pokud není uvedeno jinak.\n\n\nThe Rolling Stones\n\n"}
{"id": "1494837", "url": "https://cs.wikipedia.org/wiki?curid=1494837", "title": "Disney Theatrical Productions", "text": "Disney Theatrical Productions\n\nDisney Theatrical Productions Limited (DTP), také známá jako Disney na Broadwayi, je vlajkovou lodí stageplay a hudební produkční společností Disney Theatrical Group, dceřinou společností Walt Disney Studios, hlavní obchodní jednotky společnosti Walt Disney Company.\n\nSpolečnost byla založena v roce 1993 dlouholetým veteránem Disney Entertainment Ronem Loganem jako Walt Disney Theatrical. Divize získala pověst v oboru za vytváření profesionálních a populárních (jak kriticky, tak finančně) výkonů, počínaje \"kráska a zvíře\" v 19. dubnu 1994. Společnost je divizí skupiny Disney, kterou vede Thomas Schumacher.\n"}
{"id": "1494840", "url": "https://cs.wikipedia.org/wiki?curid=1494840", "title": "Otakar Nickerl", "text": "Otakar Nickerl\n\nOtakar Nickerl, také Ottokar Nickerl (22. ledna 1838 Praha – 3. září 1920 Praha), byl český zoolog německé národnosti, botanik, entomolog – lepidopterolog a koleopterolog, vysokoškolský profesor, doktor medicíny.\n\nNarodil se v Praze jako syn známého pražského entomologa Františka Antonína Nickerla (1813–1871) a matky Emilie, rozené Sieglové (1815–??). Po dokončení střední školy začal studovat medicínu na pražské Karlo-Ferdinandově universitě, kde po jejím úspěšném zakončení roku 1862 získal lékařský diplom.\n\nByl žákem Filipa Maxmiliána Opize, pražského botanika, a proto se též věnoval studiu botaniky. V letech 1864–1868 vykonával práci asistenta na pražské univerzitě. Roku 1868 byl jmenovaný profesorem přírodních věd na pražské polytechnice. Na tomto pracovišti působil až do roku 1870.\n\nV roku 1869 společně s Karlem Slavojem Amerlingem založili Společnost pro fysiokracii v Čechách. Roku 1872 při této společnosti založili entomologický odbor, který se později stal základem pro vznik České společnosti entomologické.\n\nPo skončení své pedagogické činnosti byl v letech 1876–1904 přednosta dvou výzkumných zemědělských stanic. První byla kontrolní stanice semenářská a druhá stanice pro zkoumání škůdců polního a lesního hospodářství. Na těchto pracovištích byl pověřený, aby vypracoval posudky o hmyzích škůdcích v hospodářství a o otázkách fytopatologických. Tyto jeho práce byli jedny z prvních svého druhu, čimž se stal průkopníkem užité entomologie v českých zemích.\n\nByl vášnivým entomologem a sběratelem, který se věnoval hlavně sběru motýlů (Lepidoptera) a brouků (Coleoptera). Patřil za svého života k vůdčím osobnostem pražského entomologického života. Po svém otci zdědil rozsáhlé sbírky hmyzu – převážně motýlů a během svého života tyto sbírky dále rozšířil o nové přírůstky. Převážně se však věnoval výzkumu a sběru brouků. Patřil k prvním entomologům mezinárodního formátu na území Čech. Měl rozsáhlé kontakty s mnoha světovými sběrateli, přičemž rozšiřoval svojí sbírku přírodnin a to jak výměnou s druhými sběrateli, tak i tím, že skupoval entomologický materiál. Tím rozšířil svojí sbírku hmyzu.\n\nPodařilo se mu získat entomologický materiál z Řecka, Nové Guiney, Austrálie, Afriky, Ameriky, Madagaskaru, Indie a téměř veškerý materiál, který přivezl ze svých cest český cestovatel Emil Holub. Svoje vědecké práce publikoval v různých časopisech: \"Lotos\", \"Stettiner entomologische Zeitung\", \"Verhandlungen der kaiserlich – königlichen zoologisch – botanischen Gesellschaft\" in Wien, stejně jako i v seznamech české entomofauny, které vydávala \"Fysiokratická společnost\" v Čechách.\n\nNa jeho počest bylo jeho jménem pojmenáno vícero druhů hmyzu. Např. Jan Obenberger druhovým jménem „nickerli“ pojmenoval řadu nově popsaných druhů krasců z různých častí světa.\n\nV roku 1846 popsal druh motýla ze širší skupiny pestroňů – Hypermnestra helios. Jde o jediného zástupce tohoto rodu na světě. Materiál popsal podle jedinců ze střední Asie. Jde o druh, který se označuje jako pestroň středoasijský.\n\nPo smrti přešla celá jeho sbírka hmyzu, stejně jako i jeho odborná knihovna do majetku Entomologického oddělení Národního muzea v Praze. To zdědilo i značnou část jeho majetku, ze kterého byl založený tzv. „Nickerlův fond“. Byl členem německého přírodovědeckého spolku „LOTOS“ a také členem „Klubu přírodovědeckého v Praze“.\n\nDne 3. srpna 1871 se oženil. S manželkou Christinou, rozenou Hennevogel von Ebenburg (1839–1911) měl syny Františka (*1872) a Otakara (*1873).\n\n\n"}
{"id": "1494843", "url": "https://cs.wikipedia.org/wiki?curid=1494843", "title": "Nachala", "text": "Nachala\n\nNachala může být:\n\nJako hebrejské slovo může dále ve tvaru „nachalat“ znamenat:\n"}
{"id": "1494845", "url": "https://cs.wikipedia.org/wiki?curid=1494845", "title": "Grimstad", "text": "Grimstad\n\nGrimstad je město a obec v Norsku. Leží v kraji Agder na pobřeží průlivu Skagerrak 278 kilometrů jihozápadně od Osla. Žije v něm 22 500 obyvatel. \n\nPrvní písemná zmínka pochází z roku 1528, povýšen na město byl Grimstad v roce 1816, roku 1837 se stal sídlem obecní správy a v roce 1971 k němu byly připojeny vesnice Fjære a Landvik. Město je známé díky muzeu, které připomíná pobyt spisovatele Henrika Ibsena v letech 1843 až 1850. Obyvatelé pracují převážně jako rybáři nebo v loděnicích, město je také jedním ze sídel Agderské univerzity.\n\nKonalo se zde mistrovství světa v orientačním běhu 1997. Tým ženského fotbalu Amazon Grimstad FK hraje norskou nejvyšší soutěž. Místním rodákem je cyklista Thor Hushovd.\n\nNa území obce Grimstad leží jezero Syndle.\n\n"}
{"id": "1494848", "url": "https://cs.wikipedia.org/wiki?curid=1494848", "title": "Seznam cizinců v HC Kometa Brno", "text": "Seznam cizinců v HC Kometa Brno\n\nToto je seznam cizinců, kteří alespoň jednou nastoupili za hokejový tým HC Kometa Brno hrající v české hokejové extralize. \n"}
{"id": "1494849", "url": "https://cs.wikipedia.org/wiki?curid=1494849", "title": "Psycho Circus Tour", "text": "Psycho Circus Tour\n\nPsycho Circus Tour bylo koncertní turné americké hardrockové skupiny Kiss na podporu alba \"Psycho Circus\", které bylo nahráno v původní sestavě s Acem Frehleym a Peterem Crissem. Turné trvalo od roku 1998 až do roku 2000.\n\n\nPřídavek:\n\n\nPísně \"She\" a \"Nothin' To Lose\" se hrály pouze na stadiónu \"Dodger Stadium\" v Los Angeles. \"Cold Gin\" se nehrálav argentinském Buenos Aires. Písěň \"Makin' Love\" byla přidána od druhého koncertu dál, ale zanedlouho byla z playlistu stažena.\n\nKiss\n\n"}
{"id": "1494852", "url": "https://cs.wikipedia.org/wiki?curid=1494852", "title": "Květen 2019", "text": "Květen 2019\n\n\n\n\n"}
{"id": "1494855", "url": "https://cs.wikipedia.org/wiki?curid=1494855", "title": "Vila Františka Kováříka", "text": "Vila Františka Kováříka\n\nVila Františka Kováříka v Prostějově byla postavena ve stylu české moderny v letech 1910–1911 podle projektu architekta Emila Králíka. Klasická palácová stavba je spojena s prvky převzatými z architektury anglického rodinného domu. Podle figurální kašny umístěné v čestném dvoře býval dům nazýván U černé panny. Od r. 1958 je na seznamu památkově chráněných objektů.\n\nDům si nechal postavit počátkem 20. století významný prostějovský průmyslník František Kovářík jako rodinné sídlo. Podle návrhu architekta Emila Králíka stavbu provedla místní stavitelská firma Konečný-Nedělník. Stavba byla dokončena 16.10.1911. \n\nPo roce 1948 přešel dům do vlastnictví státu a byl využíván především jako kancelářský objekt. Později zde byl zřízen Dům pionýrů a mládeže a svazácký klub. Původní mobiliář byl z části rozprodán nebo předán do muzejních depozitářů. V roce 1994 byla odcizena bronzová socha z nádvoří vily a zřejmě byla nenávratně zničena. Po sametové revoluci byl objekt vrácen rodině původního majitele. Vilu si pronajímaly různé podnikatelské subjekty, nevyšel ani záměr využít ji k pořádání kulturních akcí. V současné době je uzavřena.\n\nRozlehlý řadový jednopatrový podsklepený dům, jehož jádrem je obytná hala, je situovaný na nárožním pozemku v městské zástavbě. Reprezentativní vstupní průčelí orientované na náměstí je osově souměrné a tvoří je čestný dvůr ohraničený bočními křídly se dvěma lodžiemi v horním patře. Od náměstí je oddělen nižší stěnou prolomenou pěti arkádovými oblouky s kovanými mřížemi. Prostor dvora vyplňuje dvojité schodiště a fontána, nad kterou byl původně umístěn bronzový ženský akt od Josefa Růžičky, odlitý prostějovskou firmou Vulkania. Podle ústní legendy měl představovat neteř Františka Kováříka, která se utopila v Plumlovské přehradě. Další výklad hovoří o podobě egyptské královny Kleopatry. Tento trakt je zastřešen sedlovou střechou s vikýřovými okny. \n\nVstupní část interiéru tvoří rozlehlá dvoupodlažní hala, v níž upoutá tepaný kryt krbu zdobený geometrickým vzorem a masivní dřevem obložené schodiště s vestavěným mobiliářem. V přilehlých místnostech byla využita kombinace různých výškových úrovní v jednom podlaží. Jednotný styl interiéru dotváří štuková výzdoba, autorský mobiliář, okenní vitráže a kovové komponenty s geometrickým dekorem. \n\nZ Erbenovy ulice je v přízemí postranního průčelí boční vstup do domu a šestice oken pravoúhlého tvaru. V patře jsou tři prosklené arkýře v anglickém stylu (\"bay-windows\"), mezi nimi široké okno zimní zahrady. Na místě bývalé terasy v zadní části domu se nachází garážový trakt postavený v r. 1947. \n\n\n"}
{"id": "1494857", "url": "https://cs.wikipedia.org/wiki?curid=1494857", "title": "Alois Mikyska", "text": "Alois Mikyska\n\nAlois Mikyska (27. května 1918, Rudíkov – 2. března 1988, Třebíč) byl český katolický spisovatel a lokální a církevní historik.\n\nAlois Mikyska se narodil v roce 1918 v Rudíkově, později se přestěhoval do Třebíče, kde působil jako vedoucí vychovatel. Roku 1957 při práci odmaturoval na tehdejší jedenáctiletce (nynější Gymnázium Třebíč) a vystudoval osvětovou školu v Praze. Pracoval jako knihkupec a vedoucí prodejny knih na Karlově náměstí v Třebíči. Mimo to působil jako předseda Okresního výboru Československé strany lidové.\n\nJiž před druhou světovou válkou napsal několik novinových článků (působil v redakci časopisu Selka), s tím pokračoval i po válce. V roce 1947 vydal první větší publikaci, kterou byl \"Moravský kapesní kalendář\". Následně v roce 1968 vydal monografii s názvem \"Básníku Jakubu Demlovi k devadesátinám\". V roce 1971 pak vydal knihu pohádek a pověstí s názvem \"Pověsti a pohádky rodného kraje\". Soukromě se však věnoval rukopisným dílům, kde se věnoval primárně historii třebíčského děkanství a také brněnské diecéze. V roce 1975 dokončil první vydání monografie \"Galerie kneží brněnské diecéze\", tu rozšířil v roce 1983. Sepsal také dílo \"Galerie starostů a předsedů MNV v Třebíči od roku 1850 do roku 1981\". Věnoval se také historii a katalogizaci třebíčských betlémářů, katalog byl pojmenován \"Z historie třebíčského betlémářství\". Psal také do katolického tisku, publikoval v Jiskře, Křesťanské ženě, Duchovním pastýři, Lidové demokracii, Třebíčském kulturním zpravodaji nebo Naší rodině.\n"}
{"id": "1494859", "url": "https://cs.wikipedia.org/wiki?curid=1494859", "title": "Chorošť", "text": "Chorošť\n\nChorošť je město v Polsku. Leží v Podleském vojvodství (od roku 1999), dříve se nacházel v Bělostockém vojvodství (1975–1998). Palác v Chorošti byl letní rezidencí šlechtické rodiny Branicki a nyní je součástí muzea polských interiérů.\n\nV roce 2016 zde žilo 5 834 obyvatel, rozloha města je 18,61 km², což je 347,5 obyvatel/km².\n\nGraf obyvatel města Chorošť od roku 1580:\n\nMístní fotbalový klub se jmenuje Narew Chorošť. V městské lize sehrají tři týmy: LZS Chorošť, Chorošť Rajkom a Lambada.\n\nV Chorošti se nacházejí tyto školy:\n\n"}
{"id": "1494861", "url": "https://cs.wikipedia.org/wiki?curid=1494861", "title": "Citroën C-Elysée", "text": "Citroën C-Elysée\n\nCitroën C-Elysée je malý rodinný sedan původně vyráběný pro čínský domácí trh firmou Dongfeng Peugeot-Citroën Automobile, což je společný podnik francouzské skupiny PSA (Peugeot – Citroën) a čínského výrobce Dongfeng Motor. Výroba byla zahájena v červnu 2002, na evropský trh byla uvedena až druhá generace představená v roce 2013. \n\nC-Elysée byl navržen v Číně a je odvozen od Citroën ZX, s mnoha částmi (včetně přístrojové desky) převzatými z Citroën Xsara a Citroën Saxo, který v roce 2008 prošel faceliftem. \n\nDruhá generace určená pro trh v Evropě, severní Africe a přední Asii se vyrábí ve španělském městě Vigo spolu s automobilem Peugeot 301 od roku 2013. \n\nFacelift byl představen na konci roku 2016 a prodej začal ve druhém čtvrtletí roku 2017. Hlavními změnami byly přední LED světla, zadní světla s novým 3D efektem a 7<nowiki>\"</nowiki> multimediální dotykový displej s funkcí Mirror Screen (kompatibilní s Android Auto, Apple CarPlay). \n\n\n"}
{"id": "1494868", "url": "https://cs.wikipedia.org/wiki?curid=1494868", "title": "Australasian Tour 1966 (The Rolling Stones)", "text": "Australasian Tour 1966 (The Rolling Stones)\n\nAustralasian Tour 1966 bylo koncertní turné britské rockové skupiny The Rolling Stones, které sloužilo jako propagace studiového alba \"Out of Our Heads\". Turné začalo dvěma koncerty v Sydney v Austrálii a bylo zakončeno dvěma koncerty v Aucklandu na Novém Zélandu.\n\n\nThe Rolling Stones\n\n"}
{"id": "1494870", "url": "https://cs.wikipedia.org/wiki?curid=1494870", "title": "HAL Basant", "text": "HAL Basant\n\nHindustan Aeronautics HA-31 Basant je indický zemědělský letoun vzniklý v 70.letech 20. století u společnosti Hindustan Aeronautics.\n\nSpolečnost Hindustan Aeronautics Ltd. v Bangalore začala v roce 1968 navrhovat zemědělský letoun označený HAL HA-31 Mk. I, jehož kokpit byl nad náběžnou hranou křídla. Stroj s pevným příďovým podvozkem poháněl letecký motor Rolls-Royce Continental IO-470 o výkonu 184 kW.\n\nPřekonstruovaná verze, kterou realizovala divize HAL v Kanpuru, HA-31 Mk. II Basant poprvé vzlétla 30. března 1972. Jedná se o konvenční celokovový dolnoplošník s křídlem vyztuženým vzpěrami a pevným záďovým podvozkem, poháněný osmiválcovým motorem Avco Lycoming IO-720 o výkonu 400 k ( 298 kW) s třílistou vrtulí Hartzell. Vyvýšený kokpit nad odtokovou hranou poskytuje pilotovi zlepšený výhled při práškování. Produkce skončila v roce 1980 po vyrobení 39 kusů.\n\nÚdaje dle\n\n\n"}
{"id": "1494874", "url": "https://cs.wikipedia.org/wiki?curid=1494874", "title": "Židovský hřbitov v Hlučíně", "text": "Židovský hřbitov v Hlučíně\n\nŽidovský hřbitov v Hlučíně byl založen v roce 1814, a to 700 m východně od náměstí na rozcestí ulic Ostravské a Rovniny. Před 1. světovou válkou obsahoval asi 250 náhrobků. Hřbitov byl nacisty kompletně zlikvidován mezi lety 1942–1943, část náhrobků posloužila jako koryto odvodňovacího žlabu. Obřadní síň postavená okolo roku 1860 byla zbořena roku 1946, kdy byla část hřbitovní plochy připojena k čestnému pohřebišti sovětských vojáků, zbylých 701 m mělo charakter parku. V letech 2008–2009 došlo k přemístění a novému osazení 43 celých a zhruba 200 větších zlomků náhrobků na volné ploše, k pořízení kamenného památníku a kovaného oplocení s branou ze strany ulice. \n\n"}
{"id": "1494875", "url": "https://cs.wikipedia.org/wiki?curid=1494875", "title": "HC Oceláři Třinec v české hokejové extralize 2019/2020", "text": "HC Oceláři Třinec v české hokejové extralize 2019/2020\n\nSezóna 2019/2020 je 25. sezónou Třince v české extralize. Představení před start nového ročníku hokejové extraligy.\n\n"}
{"id": "1494877", "url": "https://cs.wikipedia.org/wiki?curid=1494877", "title": "Střelba na univerzitě v Charlotte", "text": "Střelba na univerzitě v Charlotte\n\nStřelba začala před 17:40 místního času. V 17:50 byl vyhlášen poplach. Střelba proběhla v poslední den třídy pro jarní semestr. \n\nPodezřelý údajně zapojený do střelby, Trystan Terrell (narozený 6. června 1996), je údajně bývalý student historie, který byl vyhozen z UNC Charlotte dříve v roce 2019. \n\nPodle policie byly dvě oběti mrtvé, tři v kritickém stavu a jeden s život neohrožujícím zraněním. Dvě oběti, které byly zabity, byli údajně bílí muži.\n\nUniverzita byla dočasně uzavřena. Policejní útvary UNC Charlotte a Charlotte-Mecklenburg založily v Harris Teeter v University City centrum pro sloučení rodiny. \n\nKoncert Waka Flocka Flame, který se měl konat na stadionu Jerryho Richardsona na kampusu později večer, byl zrušen.\n"}
{"id": "1494880", "url": "https://cs.wikipedia.org/wiki?curid=1494880", "title": "Supreme", "text": "Supreme\n\nSupreme je skateboardová americká oděvní značka založena v dubnu roku 1994 v New Yorku. Značka se zaměřuje na skateboardovou, hip-hopovou kulturu. Zakladatelem je bristko-americký skateboardista James Jebbia. Sortiment značky tvoří široká škála od bot, přes oblečení, po různé doplňky. Typické a velmi známé logo značky je tvořeno bílým nápisem Supreme napsáno fontem Futura Heavy Oblique na červeném pozadí obdelníkovitého tvaru. Je často označováno jako „Box logo“, kvůli obdelníkovému tvaru. Logo se inspiruje propagandistickým uměním americké kreslířky a kolážistky Barbary Krueger.\n\nPrvní obchod se otevřel roku 1994 v New Yorku v Lafayette street. Stojany s oblečením byly rozmístěny po obvodu obchodu, což vytvářelo velký prostor uprostřed. Skateboardisté mohli vjet přímo do obchodu a mohli se v něm bezproblémově pohybovat se skateboardem v podpaží a velkými batohy na zádech.[1] Roku 2004 byl otevřen další obchod, tentokrát v Los Angeles v North Fairfax Avenue. Tento obchod byl dvakrát větší než předchozí a byla v něm nainstalována skateboardová rampa. Roku 2011 se otevřel první obchod v Evropě, který se nachází v Londýně. Roku 2016 k němu přibyl i pařížský obchod. V Asii se nachází šest obchodů, z toho všechny na Japonském souostroví, tři v Tokyu ( Shibuya, Harajuku a Daikanyama) a další tři ve městech Nagoya, Osaka a Fukuoka. 6.10.2017 se otevřel jedenáctý obchod a zárověň druhý v New Yorku (ve čtvrti Williamsburg).\n\nKolaborace je termín pro spolupráci mezi dvěma nebo více značkami. Supreme za dobu své existence vytvořilo spoustu kolaborací s giganty oděvního průmyslu, kupříkladu s francouzským módním domem Louis Vuitton nebo s americkou outdoorovou značkou The North Face a s dalšími značkami včetně značek Levi's, Clarks, Timberland, Vans, Playboy, Hanes, Nike, Comme des Garçons nebo Stone Island. Kolaborace Supreme se netýkají pouze oblečení. Vznikla široká škála doplňků, například páčidlo, čínské hůlky, boxovací pytel, rámečky na fotky, spací pytel, ale i kuriozní předměty jako Supreme cihla, či Supreme kovové autíčko Hot Wheels. Supreme také jako skateboardová značka vydává příslušenství ke skateboardu v kolaboraci s ostatními skateboardovými značkami (Spitfire Wheels, Indepedent Trucks) Vzniklo také spousta kolaborací s umělci. Trička anebo skateboardové decky jsou často potisknuty materiály pořízených známými fotografy, kreslíři nebo designery, například Davida Lynche, Takashiho Murakamiho, hudební skupinou Public Enemy, Robertem Crumbem, Marilynem Mintrem, Markem Gonzalesem. O tyto limitováné předměty je obrovský zájem a jsou obvykle během několika sekund vyprodané. Jejich cena se postupně navyšuje a v některých případech dosahuje extrémně vysokých částek. Nejdražším prodaným kusem se stala dřevěnná truhlice, která vyšla roku 2017 v kolaboraci se značkou Louis Vuitton. Truhlice byla prodána za 70 000$. \n\nZnačka se také proslavila kopírováním od jiných značek. Roku 1994 byl na trička Supreme otištěn černobílý plakát Kate Moss. Později se ukázalo, že se jedná o reklamu, kterou nafotila Kate Moss pro značku Calvin Klein, která za to Supreme zažalovala. Roku 2000 se opět objevila daší žaloba, tentokrát ze strany Louis Vuitton. Supreme nechalo na trička natisknout ikonický potisk francouzského módního domu, pouze monogram LV byl nahrazen písmenem S.\n\n"}
{"id": "1494887", "url": "https://cs.wikipedia.org/wiki?curid=1494887", "title": "Adolf Kaufmann", "text": "Adolf Kaufmann\n\nAdolf Kaufmann (15. května 1848 Opava – 25. listopadu 1916 Vídeň) byl rakouský malíř krajin a marín.\n\nAdolf Kaufmann byl nejdříve autodidakt, posléze studoval u Emile van Marcke de Lumen v Paříži. Jeho hojné studijní cesty ho vedly skoro celou Evropou, navštívil i Rusko či Orient. Běhm života žil v Paříži, Berlíně, Duesseldorfu a Mnichově. Od roku 1890 se natrvalo usídlil ve Vídni a založil si s Leflerem von Merodem malířskou školu pro dámy. Často se vracel do Francie. Adolf Kaufmann byl ovlivněn Barbizonskou školou. Upřednostňoval kontrastní, barevně intenzivní náladové motivy lesů, stromů a jezírek. Typické byly jeho postavy v barbizonském duchu. Byl mistrným malířem velkého talentu, obdržel mnoho uznání, medailí, ocenění. Jeho klientelou byli sběratelé, milovníci umění, šlechta a dokonce vysoká aristokracie. \n\nAdolf Kaufmann byl velmi plodným malířem, který na svých cestách namaloval velké množství krajin. Jeho obrazy jsou dnes sběrateli velmi vyhledávány. Kaufmannovi krajiny jsou zastoupeny v mnoha soukromých sbírkách na celém světě. Některé obrazy byly prodány za značné ceny.\n\nAdolf Kaufmann signoval svoje díla mnohdy různými pseudonymy, často se s pseudonymy měnil i styl malby. Kaufmann používal následující pseudonymy:\nA. Guyot, A. Papouschek, Widmar, G. Salvi, A. Jarptmann, R. Neiber, F. Wolf, J. Rollin, M. Bandouch, L. Bayer, L. Bauer. Některé z nich (např. J. Rollin) jsou připisovány zároveň i Karlu Kaufmannovi.\n"}
{"id": "1494889", "url": "https://cs.wikipedia.org/wiki?curid=1494889", "title": "Víctor Ochoa", "text": "Víctor Ochoa\n\nVíctor Eduardo Ochoa Licon (* 14. ledna 1998 Monterrey) je mexický zápasník – judista.\n\nS judem začínal v 8 letech v rodném Monterrey pod vedením Izzo Hamady. Vrcholově se připravuje v Ciudad de México v sportovním tréninkovém centru CONADE pod vedením kubánských a mexických trenérů. V mexické mužské reprezentaci se pohybuje od od 2016 ve střední váze do 90 kg.\n\n\n"}
{"id": "1494893", "url": "https://cs.wikipedia.org/wiki?curid=1494893", "title": "Jeong Dojeon", "text": "Jeong Dojeon\n\nJeong Dojeon zvaný též Sambong (1342 – 6. října 1398) byl korejský učenec a politik za pozdní dynastie Korjo a rané dynastie Čoson. V letech 1392–1398 stál v čele vlády, ve funkci byl ale zavražděn budoucím králem Taejongem. Byl znám jako velký oponent buddhismu (zejm. spis \"Bulssi Japbyeon\"), přičemž vystupoval z neokonfuciánských pozic, ctil zejména učení Ču Siho a školu Čcheng Ču. Vstoupil na i pole politické filozofie, když zdůraznil, že vláda a král mají legitimitu jen tehdy, když slouží lidu. Založil akademii Sungkyunkwan.\n"}
{"id": "1494900", "url": "https://cs.wikipedia.org/wiki?curid=1494900", "title": "Miloš Lokajíček", "text": "Miloš Lokajíček\n\nMiloš Václav Lokajíček (20. srpna 1923 Starý Plzenec – 7. listopadu 2019) byl český fyzik, v jehož životě a práci se prolínala hluboká znalost přírodních věd, zvláště pak teoretické fyziky, s pozitivním vztahem ke křesťanství a jeho hodnotám. \n\nMiloš Lokajíček v roce 1942 maturoval na klasickém gymnáziu v Plzni a pak pracoval v plzeňské Škodovce. Po skončení 2. světové války byl přijat na Přírodovědeckou fakultu Univerzity Karlovy v Praze, kde v roce 1948 absolvoval studium matematiky a fyziky a v roce 1950 získal titul RNDr. Po studiích začal pracovat ve Státním radiologickém ústavu (pozdější Ústav pro výzkum, výrobu a využití radioizotopů) a podílel se na výzkumu a zavádění nových přesných ozařovacích technik v léčbě nádorových onemocnění na Radiologické a onkologické klinice.\n\nZároveň se stal vědeckým aspirantem v Ústavu teoretické fyziky na Přírodovědecké fakultě UK u profesora Václava Votruby, zakladatele československé částicové fyziky. V roce 1952 spolu publikovali významnou práci \"„O izotopickém spinu elementárních částic\"\", vycházející z Heisenbergových objevů v oblasti kvantové mechaniky.\n\nV té době ale už byl Miloš Lokajíček sledován Státní bezpečností, mimo jiné i pro veřejně projevený nesouhlas s odsouzením a popravou Milady Horákové. Závažnější ale byla jeho angažovanost mezi katolickými intelektuály – s tímto prostředím se seznámil už během nacistické okupace. Po příchodu do Prahy se od roku 1946 stýkal se společenstvím věřících kolem chorvatského kněze Stjepana Tomislava Kolakoviče, tzv. „Rodinou“, které usilovalo o prohlubování křesťanských hodnot a působilo na sebevzdělávání společnosti především mezi mladými lidmi. K tomuto okruhu patřili např. Josef Zvěřina, Růžena Vacková, Oto Mádr, Jitka Malíková, Vladimír Jukl, Anna Magdalena Schwarzová a další.\n\nPo roce 1950 byli jednotliví členové „Rodiny“ zatýkáni a v únoru 1954 byl zatčen a poté v procesu „Malíková a spol.“ odsouzen na sedm let odnětí svobody i Miloš Lokajíček. Část trestu si odpykával u technického komanda v Opavě, kde dostal za úkol překládat západní materiály o jaderné energii.\n\nKdyž byl v roce 1956 založen Spojený ústav jaderných výzkumů (SÚJV) v Dubně u Moskvy, stal se prof. Votruba zástupcem generálního ředitele a při návštěvě prezidenta Zápotockého v ústavu požádal o propuštění Miloše Lokajíčka z vězení. K tomu pak skutečně v červnu 1957 došlo, ale se zákazem vědecké činnosti na 15 let.\n\nRok byl Miloš Lokajíček skladníkem v podniku Regula, pak získal místo fyzika ve Výzkumném závodu Tesla Přemyšlení, kde pracoval na vývoji nukleárních zařízení pro lékařské účely. Teprve po Pražském jaru v roce 1968 mohl oficiálně obnovit svou vědeckou práci včetně spolupráce s prof. Votrubou. Po ročním pracovním pobytu v SÚJV Dubna nastoupil do Fyzikálního ústavu Akademie věd ČR, kde pak vedl sekci fyziky elementárních částic. Po roce 1990 se také podílel na české spolupráci v projektech Evropské organizace pro jaderný výzkum (CERN).\n\nJeho vědeckým zaměřením byly především radiobiologie, hadronová terapie, popis kolizních a rozpadových procesů částic a specielně axiomatika kvantové fyziky. Zabýval se také filosofií přírodních věd.\n\nPo roce 1989 byl Miloš Lokajíček plně rehabilitován. V roce 1992 získal Zlatou plaketu Československé akademie věd za zásluhy o rozvoj ve fyzikálních vědách. V roce 1997 byl také jmenován profesorem teoretické fyziky na katedře filozofie a filozofie přírodních věd na Akademii Gustava Siewertha ve Weilheim-Bierbronnen. V roce 1999 byl oceněn Centrem pro teologii a přírodní vědy (CTNS) v Berkeley za svou přednášku \"Fyzika a náboženství\". \n\nMiloš Lokajíček se oženil v roce 1949 s Annou roz. Hoškovou, se kterou měl dceru Annu (* 1951) a dva syny: Miloš (* 1952) se zabývá rovněž teoretickou fyzikou, Tomáš (* 1954) je geofyzik.\n\n\n\n"}
{"id": "1494915", "url": "https://cs.wikipedia.org/wiki?curid=1494915", "title": "Pražská městská pojišťovna", "text": "Pražská městská pojišťovna\n\nBývalá Pražská městská pojišťovna je novobarokní a secesní soubor budov z let 1899–1910 postavený architektem Osvald Polívkou na Staroměstském náměstí č.p. 932 / č.o. 6 a v ulici Salvátorské č.o. 6 na Starém Městě pražském.\n\nBudova do Staroměstského náměstí byla postavena v letech 1899–1901 podle až třetího projektu Osvalda Polívky, a to z roku 1899, ve kterém objekt dělil do dvou celků, z nichž ten západní (z čelního pohledu vlevo) napodobuje vzhled dříve zde stojícího a při asanaci zbořeného domu \"U Zlaté hvězdy\". V letech 1909–1910 pokračovala pojišťovna v budování dalších staveb v dvorním traktu a to až do úrovně ulice Salvátorské, kde jako poslední vznikl obytný dům zapadající do uliční fronty. Významnou inženýrskou památkou je v tomto souboru staveb kovová konstrukce dvorany. K bokům dvorany byla také v letech 1933–1934 přistavěna křídla s kancelářemi a garážemi. Autorem projektu byl František Roith.\n\nDnes v budově sídlí Ministerstvo pro místní rozvoj České republiky.\n\n"}
{"id": "1494939", "url": "https://cs.wikipedia.org/wiki?curid=1494939", "title": "Newyorská škola umění", "text": "Newyorská škola umění\n\nNewyorská škola umění (anglicky \"New York School\") bylo neformální uskupení amerických básníků, malířů, tanečníků a hudebníků působící v 50. a 60. letech 20. století v New Yorku. Často čerpali inspiraci ze surrealismu a současných avantgardních uměleckých hnutí, zejména z hnutí akční malby, abstraktního expresionismu, jazzu, improvizačního divadla, experimentální hudby a v neposlední řadě ze spolupráce přátel z okruhu umělecké avangardy v New Yorku.\n\nStředem této skupiny se stal před svou smrtí v roce 1966 Frank O'Hara. Přes své četné přátele a také z pozice kurátora v Museum of Modern Art v New Yorku spojoval básníky a malíře, jako byli Jane Freilicher, Fairfield Porter a Larry Rivers (který byl také jeho milencem). Jejich spolupráce byla velmi plodná: inspirováni americkými básníky Johnem Ashberym a Kennethem Kochem, kteří spolu napsali báseň \"A Postcard to Popeye\", Ashbery a Schuyler pak spolu napsali román \"A Nest of Ninnies (Hnízdo Ninnies).\" Schuyler také spolupracoval s O'Harou na ódě inspirované řekami. Ron Padgett a Ted Berrigan přišli do skupiny z Tulsy v Oklahomě. Koch, O'Hara, Schuyler a Ashbery byli různí jako básníci, ale vzájemně se obdivovali a osobně měli hodně společného:\n\n\nKritici básníků tohoto hnutí argumentovali, že jejich práce je reakcí na konfesionalistické hnutí v současné poezii. Jejich poetika byla často lehká, násilná, nebo obsahovala pouze postřehy, zatímco jejich styl psaní byl často popisován jako kosmopolitní. Básníci často psali bezprostředně a spontánně, způsobem připomínajícím proud vědomého psaní, často s použitím živých obrazů. Vycházeli z inspirace ze surrealismu a současných avantgardních uměleckých hnutí, zejména tvůrců akční malby svých přátel z uměleckývh kruhů v New Yorku, jako je Jackson Pollock a Willem de Kooning.\nMezi básníky často spojovanými s New York School patří John Ashbery, Frank O'Hara, Kenneth Koch, James Schuyler, Barbara Guest, Ted Berrigan, Bernadette Mayer, Alice Notley, Kenward Elmslie, Frank Lima, Ron Padgett, Lewis Warsh, Tom Savage a Joseph Ceravolo.\n\nNewyorská škola, která reprezentovala newyorské abstraktní expresionisty padesátých let, byla dokumentována prostřednictvím sérií pozvánek na výstavy umělců, které se konaly na 9th Street Art Exhibition v roce 1951 a v následujících letech ve \"Stable Gallery\" v New Yorku: \"Second Annual Exhibition of Painting and Sculpture\" (Druhá výroční výstava malířství a sochařství), 1953, \"Third Annual Exhibition of Painting and Sculpture\" (Třetí výroční výstava malby a sochařství), 1954, \"Fourth Annual Exhibition of Painting and Sculpture\" (Čtvrtá výroční výstava malby a sochařství), 1955, \"Fifth Annual Exhibitions of Painting and Sculpture\" (Pátá výroční výstava malby a sochařství), 1956 a \"Sixth New York Artists’ Annual Exhibition\" (Šestá výroční výstava umělců v New Yorku), 1957. Z newyorské školy se zúčastnili Bradley Walker Tomlin (1899–1953), Rosemarie Beck (1923–2003) a Philip Guston (1913–1980) \n\nDalší umělci New York School včetně těch ze šedesátých let byli: malíř Richard Pousette-Dart, Cecile Gray Bazelon, William Baziotes, Nell Blaine, Seymour Boardman, Ilya Bolotowsky, Ernest Briggs, Peter Busa, Lawrence Calcagno, Nicolas Carone, Nanno de Groot, Beauford Delaney, Lynne Mapp Drexler, Edward Dugmore, Amaranth Ehrenhalt, John Ferren, Perle Fine, Karl Hagedorn, John Hultberg, Albert Kotin, Clarence Major, Knox Martin, Misha Reznikoff, William Scharf, Ethel Schwabacher, Kendall Shaw, Thomas Sills, Merton Simpson, Hedda Sterne a Jack Stewart. Další známí členové tohoto hnutí jsou sochaři/malíři Karel Appel, Claire Falkenstein, Betty Parsons a Antoni Tàpies. \nUmělecká galerie \"Anita Shapolsky Gallery\" v New Yorku byla založena v roce 1982 a specializuje se na umění 50. a 60. let v New Yorku, zaměřuje se na také na druhou generaci abstraktních expresionistů. Vystavuje expresionismus, geometrickou abstrakci a malířskou abstrakci. Nejčastěji vystavuje exponáty vytvořené v oleji a akrylu nebo sochy. Galerie \"Tibor de Nagy Gallery a Stabil Gallery\" také vystavovaly umění \"New York School\" a v roce 1998 uspořádala také \"Gagosian Gallery\" v New Yorku výstavu umění této školy.\n\nTermín Newyorská škola také odkazuje na okruh skladatelů 50. let 20. století, který zahrnoval Johna Cage, Mortona Feldmana, Earle Browna a Christiana Wolffa Jejich hudba ovlivnila také mezinárodní uskupení umělců Fluxus. \n\nV 60. letech taneční divadlo \"Judson Dance Theater\" revolucionizovalo moderní tanec. Divadlo bylo kolektivem tanečníků, skladatelů a vizuálních umělců, kteří vystupovali v \"Judson Memorial Church\" v Greenwich Village na Manhattanu v New Yorku v letech 1962 až 1964. Nové způsoby kombinují myšlenku performance, radikální a nové choreografie, zvuku od avantgardních skladatelů a tanečníků ve spolupráci s několika newyorskými výtvarnými umělci. Skupina umělců, kteří tvořili \"Judson Dance Theater,\" jsou považováni za zakladatele postmoderního tance. Divadlo vyrostlo z taneční skladby, kterou vyučoval Robert Dunn, hudebník, který studoval u Johna Cage. Umělci, kteří pracovali v Judson Dance Theater, byli avantgardní experimentalisté, kteří odmítali hranice baletní techniky, slovní zásoby a teorie. První vystoupení se konalo 6. července 1962, s tanečními kreacemi, které představily Stev Paxton, Freddie Herko, choreograf David Gordon, Alex a Deborah Hay, Yvonne Rainer, Elaine Summers, William Davis a Ruth Emerson. K důležitým členům divadla, kteří byli součástí Judson Dance Theatre patří: David Gordon, Steve Paxton, Yvonne Rainer, Trisha Brown, Lucinda Childs, Deborah Hay, Elaine Summers, Sally Gross, Aileen Passloff a Meredith Monk. Roky 1962–1964 jsou považovány za zlatý věk tanečního divadla \"Judson Dance Theater.\" Během daších desetiletí 20. století umělci newyorské školy spolupracovali s několika dalšími choreografy či tanečníky. Například: Simone Forti, Anna Halprin, Merce Cunningham, Martha Graham a Paul Taylor.\n\n\n"}
{"id": "1494941", "url": "https://cs.wikipedia.org/wiki?curid=1494941", "title": "Slovenská mužská basketbalová reprezentace", "text": "Slovenská mužská basketbalová reprezentace\n\nSlovenská mužská basketbalová reprezentace reprezentuje Slovensko v mezinárodních soutěžích v basketbalu. Hraje pod záštitou Slovenské basketbalové asociace. Slovensko se stalo členem Mezinárodní basketbalové federace v roce 1993, do té doby hráli slovenští hráči za československou reprezentaci. Ve světovém žebříčku FIBA byl tým v únoru 2019 na 75. místě. V letech 2005 až 2011 hráli Slováci Eurobasket Divize B. Hlavním trenérem je od roku 2019 Žan Tabak z Chorvatska.\n\n"}
{"id": "1494943", "url": "https://cs.wikipedia.org/wiki?curid=1494943", "title": "Eduardo Araujo", "text": "Eduardo Araujo\n\nEduardo Araujo Castillo (* 6. února 1996 Tampico) je mexický zápasník – judista.\n\nS judem začínal v 6 letech v rodném Tampico pod vedením svého otce Eduarda. Vrcholově se připravuje v Ciudad de México v sportovním tréninkovém centru CONADE pod vedením kubánských a mexických trenérů. V mexické mužské reprezentaci se pohyboval od roku 2013 v pololehké váze do 66 kg. V roce 2016 se na olympijské hry v Riu nekvalifikoval. Od roku 2017 startuje ve vyšší lehké váze do 73 kg.\n\n\n"}
{"id": "1494947", "url": "https://cs.wikipedia.org/wiki?curid=1494947", "title": "Sebnitzký les", "text": "Sebnitzký les\n\nSebnitzký les () je zalesněná oblast v zemském okrese Saské Švýcarsko-Východní Krušné hory v Sasku. Na východě jej ohraničuje zástavba města Sebnitz, z dalších stran česko-německá státní hranice. V lesním porostu převažuje nepůvodní smrk ztepilý, zastoupeny jsou však i původní bukové a lužní porosty.\n\nSebnitzký les se nachází 2 km východně od centra velkého okresního města Sebnitz. Město vytváří jeho západní hranici, jeho místní část Hertigswalde pak hranici jižní, zbytek je vymezen státní hranicí s Českou republikou. Z geomorfologického hlediska náleží oblast ke Šluknovské pahorkatině. K Sebnitzkému lesu patří svahy Tanečnice (597 m), vrchy Kaiserberg (494 m) a Buchberg (459 m) a návrší Wolfstein (393 m). Geologické podloží je převážně tvořeno biotitickým lužickým granodioritem doplněným různě mocnými žílami doleritu. Ve vodních tocích jsou v různém množství zastoupeny zlato, spinel, epidot, zirkon, olivín a rubín. Mezi půdními typy dominuje kambizem, doplňuje ji ranker a podél vodních toků glej. Po severní hranici protéká říčka Sebnice, do níž se vlévají dva pojmenované potoky pramenící na Tanečnici, a to Wolfsbach a Mannsgraben. Z nemnoha vodních ploch je největší rybník Wiesenwegteich. V lesním porostu převládá nepůvodní monokultura smrku ztepilého \"(Picea abies)\", zachovaly se též pozůstatky původních acidofilních bučin s dominujícím bukem lesním \"(Fagus sylvatica)\" a podél potoků údolní jasanovo-olšové luhy s převažujícím jasanem ztepilým \"(Fraxinus excelsior)\" a olší lepkavou \"(Alnus glutinosa)\". Kromě typické lesní fauny, jako například jelen evropský \"(Cervus elaphus)\", prase divoké \"(Sus scrofa)\" a srnec obecný \"(Capreolus capreolus)\", jsou zastoupeny také chráněné druhy, mezi něž patří rys ostrovid (\"Lynx lynx\") a několik druhů netopýrů. Na území Sebnitzkého lesa se nachází dvě přírodní rezervace Gimpelfang a Heilige Hallen a dále dvě evropsky významné lokality Lachsbach- und Sebnitztal a Sebnitzer Wald und Kaiserberg. \n\nO tom, jak Sebnitzký les připadl Sasku, vypráví pověst. Jednou byl saský kurfiřt pozván hrabětem Salmem na lov. Ten trval více dnů a oba pánové přenocovali v prosté lesní chýši a další ráno pokračovali v lovu. Večer si dlouhou chvíli krátili hrou. Za výhru nabídl hrabě Salm Sebnitzký les. Štěstí při něm však nestálo, hru prohrál a kurfiřt získal Sebnitzký les do svého vlastnictví. Hrabě Salm však ve hře pokračoval. Chtěl získat Sebnitzký les zpět a dal tedy do hry Tomášovský les. Hra se pro něj však nevyvíjela dobře, čehož si všiml za hrabětem stojící šašek. Ten chtěl svému pánu Tomášovský les zachránit. Náhle proto zhasl světlo, aby nemohla být hra dokončena. Hrabě Salm to cítil jako urážku na cti a svému věrnému služebníkovi, dvornímu šaškovi, uštědřil pár políčků. Tomášovský les však byl díky šaškovi zachráněn a zůstal v majetku hraběte Salma. Sebnitzký les však zůstal v držení saského kurfiřta a je od té doby součástí Saska.\n\nNa území Sebnitzkého lesa se nachází několik kamenných památek. Křticí kámen (\"Taufstein\") pochází z doby třicetileté války, kdy se ve zdejším lese schovávali poddaní před vojáky. K dalším patří Jelení kámen (\"Hirschstein\") a Mrtvý kámen (\"Leichenstein\"). V severní části poblíž státní hranice stojí dřevěná kaple svatého Huberta (\"Hubertuskapelle\").\n\n\n\n"}
{"id": "1494953", "url": "https://cs.wikipedia.org/wiki?curid=1494953", "title": "José Luis Cuevas", "text": "José Luis Cuevas\n\nJosé Luis Cuevas González (* 24. února 1995 Tijuana) je mexický zápasník – judista.\n\nVrcholově se připravuje v Ciudad de México v sportovním tréninkovém centru CONADE pod vedením kubánských a mexických trenérů. V mexické mužské reprezentaci se pohybuje od roku 2013 v těžké váze nad 100 kg. V roce 2016 se na olympijské hry v Riu nekvalifikoval.\n\n\n\n"}
{"id": "1494961", "url": "https://cs.wikipedia.org/wiki?curid=1494961", "title": "Tamara Korpatschová", "text": "Tamara Korpatschová\n\nTamara Korpatschová (* 12. května 1995 Hamburk) je německá profesionální tenistka. Ve své dosavadní kariéře na okruhu WTA Tour nevyhrála žádný turnaj. V rámci okruhu ITF získala do září 2019 osm titulů ve dvouhře. \n\nNa žebříčku WTA byla ve dvouhře nejvýše klasifikována v srpnu 2019 na 107. místě a ve čtyřhře pak v listopadu 2017 na 582. místě. Trénuje ji otec Thomas Korpatsch.\n\nV německém fedcupovém týmu neodehrála do roku 2020 žádné utkání.\n\nV rámci hlavních soutěží událostí okruhu ITF debutovala v srpnu 2011, když na turnaji v německém Braunschweigu s dotací 10 tisíc dolarů postoupila z kvalifikace. Ve druhém kole dvouhry podlehla Dánce Karen Barbatové. Premiérový titul v této úrovni tenisu vybojovala v září 2015 na brněnské události s rozpočtem 10 tisíc dolarů. Ve finále přehrála Češku Vendulu Žovincovou.\n\nNa okruhu WTA Tour debutovala ve čtyřhře Ladies Championship Gstaad 2016. Do červencové soutěže nastoupila s Ruskou Jekatěrinou Jašinovou. V úvodní fázi podlehli francouzské dvojici Stéphanie Foretzová a Amandine Hesseová. Dvouhru si poprvé zahrála na dubnovém Hungarian Ladies Open 2017, kde zvládla projít kvalifikačním sítem. V Budapešti také vyhrála premiérový zápas na túře, když na úvod singlové soutěže porazila Rusku Jevgeniji Rodinovou. Následně podlehla Francouzce Océane Dodinové. \n\nDo čtvrtfinále poprvé postoupila na Ladies Championship Gstaad 2017 po výhře nad Řekyní Marií Sakkariovou, aby v něm skončila na raketě Sary Sorribesové Tormové. V prosinci 2017 se stala mistryní Německa ve dvouhře. Podruhé mezi posledních osm singlistek prošla na květnovém J&T Banka Prague Open 2019.\n\nDebut v kvalifikaci nejvyšší grandslamové kategorie zaznamenala na US Open 2016, v níž ji v prvním kole vyřadila Češka Kristýna Plíšková.\n\n"}
{"id": "1494964", "url": "https://cs.wikipedia.org/wiki?curid=1494964", "title": "Marcelo Burlon", "text": "Marcelo Burlon\n\nMarcelo Burlon (* 19. srpna 1979, Argentina) je tvůrčí mistr módní značky Marcelo Burlon a County of Milan, zároveň je organizátor akcí pro značky jako Alexandr McQueen, Gucci a Raf Simons.\n\nMarcelo Burlon se narodil 19. srpna 1979 v Patagonii v Argentině, ale ještě jako náctiletý se přestěhoval právě do Milána. V roce 1998 začal pracovat jako uvaděč v Magazzini Generali, jednom z nejžhavějších nočních míst v Miláně, kde se spřátelil s designéry jako je Raf Simons a Riccardo Tisci, kteří mu poté pomohli se vyšplhat na špičku módního světa.\n\nV roce 2012 Burlon uvedl na trh tričko, inspirované rodnou Patagonií. Ve své první sezóně, prodal 10 000 triček do 90 obchodů za cenu cca 160 €. Vzhledem k tomu, že Marcelo spolupracoval se jmény jako je Lebron James, Pusha T nebo Tyga, získala značka brzy jméno po celém světě.\n\nBurlon mimo svojí modní kariéru působí také jako DJ a organizátor mnoha akcí, zároveň přispívá do mezinárodních časopisů CQ Hunter, Dust a Hero. V současné době se značka Marcelo Burlon těší hodnosti jédné z nejvíce žádaných módních značek, co se vysoké módy týče, na světě. Nepochybně se zařadila mezi módní giganty jako je Rick Owens či Raf Simons. Burlonova tvorba je význačná zejména prací se světlými barvami na černém či bílém základu. Typická je pro jeho tvorbu kombinace modré s červenou, ale nebojí se do své práce zakomponovat i oranžovou. Na svých výrobcích nejčastěji využívá symbol orla, vlka nebo pouze své logo, kříž mezi devíti čtverci poskládaných do kosočtverce.\n\nMezi nejdůležitější kolekci Marcela Burlona můžeme definitivně zařadit kolekci zima/podzim 2018, kterou se neodmyslitelně připojil ke špičce módního průmyslu. Tato kolekce se vyznačuje především svou diverzitou, celá kolekce má mírný armádní podtext, avšak některé kousky na nás působí samurajsky, některé vypadají jako z divokého západu a k tomu všemu někde můžeme zahlédnout i amerického mariňáka.\n\nJeho první kolekcí byla zima/podzim 2013, působící velmi divoce a dravě, na látkách se objevují různá dravá zvířata z džunglí a pralesů. Přesně tato tematika byla v tehdejší době “in”. Tato kolekce odstartovala Burlonův módní úspěch.\n\nNyní Marcelo Burlon často cestuje právě z Argentiny, kde odpočívá, do Milána, kde pracuje. Zároveň se nyní připravuje na zimní kolekci k roku 2020.\n\n"}
{"id": "1494970", "url": "https://cs.wikipedia.org/wiki?curid=1494970", "title": "Ángel Hernández", "text": "Ángel Hernández\n\nÁngel Eduardo Hernández Escobedo (* 13. září 1995) je mexický zápasník – judista.\n\nS judem začínal v 9 letech v Monterrey pod vedením Izzo Hamady. Vrcholově se připravuje v Ciudad de México v sportovním tréninkovém centru CONADE pod vedením kubánských a mexických trenérů. V mexické mužské reprezentaci se pohybuje od od 2015 v pololehké váze do 66 kg. V roce 2016 se na olympijské hry v Riu nekvalifikoval. Od roku 2018 se v reprezentaci neprosazuje na úkor Nabora Castilla, který přišel do jeho váhové kategorie ze superlehké váhy do 60 kg.\n\n\n"}
{"id": "1494974", "url": "https://cs.wikipedia.org/wiki?curid=1494974", "title": "Anastasija Potapovová", "text": "Anastasija Potapovová\n\nAnastasija Potapovová (rusky: Анастасия Сергеевна Потапова, \"Anastasija Sergejevna Potapova\"; * 30. března 2001 Saratov) je ruská profesionální tenistka. Ve své dosavadní kariéře na okruhu WTA Tour vyhrála jeden deblový turnaj. V rámci okruhu ITF získala do května 2019 jeden titul ve dvouhře a dva ve čtyřhře. \n\nNa žebříčku WTA byla ve dvouhře nejvýše klasifikována v dubnu 2019 na 70. místě a ve čtyřhře pak v témže měsíci na 86. místě. Trénuje ji Irina Doroninová. Připravuje se v Akademii Alexandra Ostrovského v Chimki.\n\nV juniorském tenisu vyhrála dvouhru ve Wimbleodnu 2016, kde ve finále zdolala Ukrajinku Dajanu Jastremskou. Po skončení se posunula na 1. místo juniorského kombinovaného žebříčku ITF a sezónu 2016 zakončila jako mistryně světa. Ze tří deblových finále juniorských grandslamů odešla poražena.\n\nV ruském fedcupovém týmu debutovala v roce 2018 utkáním 2. světové skupiny proti Slovensku, v němž prohrála dvouhru s Viktórií Kužmovou. Slovenky zvítězily 4:1 na zápasy. Do roku 2020 v soutěži nastoupila ke třem mezistátním utkáním s bilancí 1–1 ve dvouhře a 2–0 ve čtyřhře.\n\nV rámci hlavních soutěží událostí okruhu ITF debutovala v listopadu 2015, když na turnaji v turecké Antalyi s dotací 10 tisíc dolarů postoupila z kvalifikace. V úvodním kole podlehla krajance Alise Klejbanovové ové. Premiérový singlový v této úrovni tenisu vybojovala v březnu 2017 na curitibské události s rozpočtem 25 tisíc dolarů. Ve finále přehrála Američanku Amandi Anisimovou. Bodový zisk ji po skončení poprvé posunul do elitní světové pětistovky, respektive přímo do první dvoustovky žebříčku WTA.\n\nDebut v hlavní soutěži nejvyšší grandslamové kategorie přišel v ženském singlu Wimbledonu 2017 po zvládnuté tříkolové kvalifikaci, v níž na její raketě postupně dohrály Rumunka Patricia Maria Țigová, Turkyně Çağla Büyükakçay a krajanka Jelizaveta Kuličkovová. Úvodní kolo dvouhry, které se pro ni stalo i debutem na okruhu WTA Tour, však proti Němce Tatjaně Mariové skrečovala. Prvního vítězného duelu na majorech dosáhla během Australian Open 2019, kde vyřadila Francouzku Pauline Parmentierovou. Ve druhém kole dohrála na raketě sedmnácté nasazené Američanky Madison Keysové. Při své druhé účasti v hlavní soutěži WTA na halovém St. Petersburg Ladies Trophy 2018 zaznamenala první výhru, když vyřadila Tatjanu Mariovou. Ve druhé fázi ji však zdolala nejvýše nasazená světová jednička Caroline Wozniacká. \n\nDo prvních finále se probojovala na červencovém Moscow River Cupu 2018, premiérovém ročníku turnaje probíhajícím na antuce. Do dvouhry obdržela divokou kartu. V boji o titul podlehla 17leté srbské kvalifikantce Olze Danilovićové ve třech setech. Bodový zisk ji posunul na nové kariérní maximum, ze 204. na 134. příčku. Z deblové moskevské soutěže si připsala první kariérní trofej. S krajankou Věrou Zvonarevovou ve finále hladce porazily ruskou-kazašskou dvojici Alexandra Panovová s Galina Voskobojevová.\n\nDruhé semifinále i finále kariéry si zahrála na Taškent Open 2018, kde se do hlavní soutěže probojovala z kvalifikace. Mezi poslední čtveřicí zdolala Ukrajinku Katerynu Kozlovovou. V závěrečném duelu však podlehla 24leté krajance Margaritě Gasparjanové. Jednalo se o nejkratší taškentské finále trvající 61 minut. Bodový zisk jí zajistil debutový průnik do elitní světové stovky. Přes Rumunku Soranu Cîrsteaovou postoupila do semifinále Hungarian Ladies Open 2019, v němž ji stopku vystavila osmá nasazená Markéta Vondroušová.\n\n"}
{"id": "1494980", "url": "https://cs.wikipedia.org/wiki?curid=1494980", "title": "Otakar Oplatek", "text": "Otakar Oplatek\n\nOtakar Oplatek (20. března 1907 Brno - 2. června 1985 Brno) byl moravský funkcionalistický architekt.\n\nV roce 1924 složil maturitu na 1. české státní reálce v Brně. Vystudoval v letech 1924–30 českou vysokou školu technickou v Brně. V roce 1932 se na školu vrátil a dva roky zde působil jako asistent profesora Jiřího Krohy. Od roku 1934–1938 pracoval v ateliéru Jindřicha Kumpošta, kde navrhl několik rodinných domů a portálů obchodů. Od roku 1939–1958 pracoval v Zemském úřadu, (po druhé světové válce Zemský národní výbor, Krajský národní výbor a Studijní s plánovací ústav v Brně) nejdříve jako referent–architekt a urbanista, později jako vedoucí oddělení územního plánování. Od roku 1958 pracoval ve Stavoprojektu v Brně až do svého důchodu.\n\nV roce 1939 spolu s Josefem Poláškem a Heinrichem Blumem projektoval budovu První moravské spořitelny v Brně.\n\nV roce 1933 se oženil s Boženou Hortíkovou, z jejich manželství vzešli dva synové:\n\nPetr narozen v roce 1941 a Jiří narozen v roce 1944. Oba synové studovali na fakultě architektury VUT v Brně. Jiří v roce 1969 emigroval do Švýcarska, Petr i se svou rodinou emigroval v roce 1984.\n\n\n\n"}
{"id": "1494984", "url": "https://cs.wikipedia.org/wiki?curid=1494984", "title": "Seznam zápasů Brno - Třinec v české hokejové extralize", "text": "Seznam zápasů Brno - Třinec v české hokejové extralize\n\nKompletní seznam extraligových zápasů HC Kometa Brno s Třincem v České hokejové extralize. Týmy se v každé sezóně utkávají 4×.\n\nStav po play off 2018/2019\n"}
{"id": "1494989", "url": "https://cs.wikipedia.org/wiki?curid=1494989", "title": "Jakub Maria Alfred Daublebský-Sterneck", "text": "Jakub Maria Alfred Daublebský-Sterneck\n\nJUDr.Jakub Maria Alfred Daublebský-Sterneck (1868 - 1941 Karlovy Vary) byl botanik a entomolog a pocházel z rodu Daudlebských ze Sternecku.\nOženil se s Herminou Amálií Leopoldinou Klimovou se kterou měl syna Alfreda Josefa Jakoba. Jeho otec byl Alfred Daublebsky Sterneck.\n\nPo maturitě studoval práva a po ukončení studia nastoupil do státní služby. Od roku 1892 působil jako koncepční praktikant na pražském místodržitelství. V letech 1916 - 1918 byl okresním hejtmanem v Trutnově. Od roku 1919 byl okresním hejtmanem v Karlových Varech kde také žil. V roce 1923 byl jmenován správním radou a tuto funkci vykonával až do odchodu do důchodu v roce 1932. Založil velký herbář, který obsahuje přes 25 000 druhů rostlin. Zabýval se entomologií a vytvořil sbírku motýlů z okolí Prahy, Českého středohoří, Chebska, Krkonoš a Šumavy. Tato sbírka obsahovala v roce 1928 kolem 5 800 druhů.\n\n"}
{"id": "1494990", "url": "https://cs.wikipedia.org/wiki?curid=1494990", "title": "Peugeot 3008 I", "text": "Peugeot 3008 I\n\nPeugeot 3008 je pětidveřový MPV vůz automobilky Peugeot vyráběný pro evropský trh v letech 2009–2013 a v Číně 2012–2016. Koncept tohoto vozu byl představen na pařížském autosalonu 2008.\n"}
{"id": "1494998", "url": "https://cs.wikipedia.org/wiki?curid=1494998", "title": "Abdullah Moranjak", "text": "Abdullah Moranjak\n\nHáfiz Abdullah-efendija Moranjak (1885 Gradačac, Bosna a Hercegovina – 1964 Banja Luka, Socialistická federativní republika Jugoslávie) byl bosenskohercegovský islámský duchovní, pedagog a soudce bosňáckého původu.\n\nBližší informace o jeho dětství nejsou známy. V rodném městě dokončil základní a vyšší studium islámských věd. Roku 1906 odešel za vděláním do Istanbulu, kde roku 1914 absolvoval na islámské teologické fakultě. Po návratu do vlasti se stal vojenským imámem. Přinejmenším v letech 1917–1918 působil jako úředník islámského společenství v Černé Hoře, konkrétně v obcích Nikšić a Berane. Po skončení první světové války působil jako učitel, mudarris, v medrese ve středobosenském Jajce. Na tomto místě setrval až do 9. února 1921, kdy byl jmenován muftím v Bihaći. Roku 1930, kdy došlo ke sjednocení všech islámských obcí v Jugoslávii, byl jeho úřad zrušen a Moranjak nadále působil jako šarí‘atský soudce v makedonském Štipu, nato v Tetovu a kosovském Gnjilane a nakonec od roku 1941, kdy se Jugoslávie po německé invazi rozpadla, v Gradačci. Soudcovskou profesi vykonával do konce roku 1945, kdy byl penzionován.\n\nMoranjak zemřel roku 1964 v Banja Luce. Pohřben byl ve dvoře mešity Gazanferija vedle bývalého muftího a reisu-l-ulemy Ibrahim-efendiji Maglajliće.\n"}
{"id": "1494999", "url": "https://cs.wikipedia.org/wiki?curid=1494999", "title": "Germán Ayala", "text": "Germán Ayala\n\nGermán Ayala Rodríguez (* 30. ledna 1994 Ciudad de México) je mexický zápasník – judista.\n\nS judem začínal v 6 letech v rodném Ciudad de México pod vedením svého otce Germána. Vrcholově se připravoval v Ciudad de México v sportovním tréninkovém centru CONADE pod vedením kubánských a mexických trenérů. V mexické mužské reprezentaci se pohyboval od roku 2012 v polostřední váze do 81 kg. V roce 2016 se na olympijské hry v Riu nekvalifikoval. Od roku 2017 ho v reprezentaci v polostřední váze nahradil mladší bratr Samuel.\n\n\n"}
{"id": "1495001", "url": "https://cs.wikipedia.org/wiki?curid=1495001", "title": "Šakir Pandža", "text": "Šakir Pandža\n\nHadži háfiz Šakir Pandža ev. Pandžić (1851 Sarajevo, osmanská říše – 23. ledna 1918 Sarajevo, Bosna a Hercegovina) byl bosenskohercegovský islámský duchovní a pedagog bosňáckého původu.\n\nBližší informace o jeho dětství nejsou známy. V dospělosti byl učitelem, mudarrisem, v Misrího (Atmejdanské) medrese v Sarajevu a kazatelem, vaizem, v Gazi Husrev-begově mešitě. Od roku 1889 byl učitelem islámského náboženství v Učitelské a s ní spojené první národní základní chlapecké škole v Sarajevu, Roku 1904 se stal učitelem náboženství v Technické škole v Sarajevu, jediné střední odborné technické škole v zemi. Následujícího roku, konkrétně 14. února 1905, usedl v Ulema-medžlisu, nejvyšší radě duchovním Islámského společenství v Bosně a Hercegovině, a současné Zemské vakufské komise, spravující rozsáhlá majetek islámských nadací. Na oba posty rezignoval 1910, kdy byly provedeny první volby do islámských autonomních orgánů po vyhlášení jejich samosprávy (1909).\n\nPandža zemřel roku 1918 v Sarajevu. Pohřben byl na hřbitově ve čtvrti Grličića brdo.\n\nJeho synem byl Muhammed Pandža (1897–1962), islámský důchovní.\n"}
{"id": "1495002", "url": "https://cs.wikipedia.org/wiki?curid=1495002", "title": "Samuel Ayala", "text": "Samuel Ayala\n\nSamuel Ayala Rodríguez (* 22. listopadu 1996 Ciudad de México) je mexický zápasník – judista.\n\nS judem začínal útlém dětství v rodném Ciudad de México pod vedením svého otce Germána. Vrcholově se připravuje v Ciudad de México v sportovním tréninkovém centru CONADE pod vedením kubánských a mexických trenérů. V mexické mužské reprezentaci se pohyboval od roku 2015 v lehké váze do 73 kg. V roce 2016 se na olympijské hry v Riu nekvalifikoval. Od roku 2017 v reprezentaci nahradil v polostřední váze do 81 kg staršího bratra Germána.\n\n\n\n"}
{"id": "1495004", "url": "https://cs.wikipedia.org/wiki?curid=1495004", "title": "Dobrý časy (film)", "text": "Dobrý časy (film)\n\nDobrý časy (v anglickém originále \"Good Time\") je americký film, který byl režírován a napsán Joshem a Bennym Safdiovými v roce 2017. Napsali ho Josh Safdie a Ronald Bronstein. V hlavních rolích účinkují: Robert Pattinson, Barkhad Abdi, Jennifer Jason Leigh a Buddy Duress. Původní soundtrack složil elektronický hudebník Oneohtrix Point Never. \n\nFilm získal kladné kritiky a byl vybrán do soutěže o Zlatou palmu v hlavní soutěžní sekci na filmovém festivalu v Cannes 2017 . \n"}
{"id": "1495005", "url": "https://cs.wikipedia.org/wiki?curid=1495005", "title": "Ibrahim Riđanović", "text": "Ibrahim Riđanović\n\nIbrahim Riđanović (1895 Mostar, Bosna a Hercegovina – 29. října 1989 Sarajevo, Socialistická federativní republika Jugoslávie) byl bosenskohercegovský islámský duchovní a pedagog bosňáckého původu. Rodné příjmení bývá někdy chybně uváděno ve tvaru Ridžanović.\n\nZáklady islámských věd se naučil od svého otce hadži háfize Muhammeda Emin-efendiji (1850–1926), od roku 1878 učitele, mudarrise, v mostarské medrese Koski Mehmed-paši a později od roku 1899 ředitele místní islámské základní školy, ruždie. Jeho strýc hadži Abdullah Sidki-efendija Riđanović (1844–1917) byl mezi lety 1900 a 1917 mostarským muftím.\n\nPo dokončení mektebu a ruždie osm let navštěvoval medresu Koski Mehmed-paši. Mezi lety 1917 a 1922 se vzdělával na Šarí‘atské soudní škole v Sarajevu. Nejprve působil jako čekatel na post šarí‘atského soudce v Mostaru, současně byl učitelem náboženství v místní Učitelské škole, od roku 1928 vystřídal stejnou pozici v Čapljině (zdejší soud byl zrušen 1930), Novém Pazaru a Sjenici (od dubna do září 1936) a od roku 1936 znovu v Mostaru. Roku 1938 byl vybrán do Ulema-medžlisu, nejvyšší rady duchovních Islámského společenství v Bosně a Hercegovině. Po smrti Mehmedalija Ali-efendiji Ćerimoviće se stal přesedou této rady. Na tomto postu setrval až do roku 1949, kdy došlo k reorganizaci orgánů Islámského společenství. Roku 1949 krátce působil jako ředitel Gazi Husrev-begovy medresy.\n\nRiđanović zemřel roku 1989 v Sarajevu. Pohřben byl na městském hřbitově Bare.\n"}
{"id": "1495006", "url": "https://cs.wikipedia.org/wiki?curid=1495006", "title": "Zámečnická", "text": "Zámečnická\n\nZámečnická může být:\n"}
{"id": "1495009", "url": "https://cs.wikipedia.org/wiki?curid=1495009", "title": "Eduardo Ávila", "text": "Eduardo Ávila\n\nEduardo Adrián Ávila Sánchez (* 20. prosince 1985 Ciudad de México) je mexický zápasník – judista, který kvůli své oční vadě startuje převážně v soutěžích parajuda. Je paralympijským vítězem z roku 2008 a 2016.\n\nS judem začínal v 8 letech v rodném Ciudad de México pod vedením svého otce, bývalého mexického reprezentanta Hilaria. Kvůli své oční vadě (retinitis pigmentosa) startuje na mezinárodních soutěžích převážně v parajudu. V roce 2008 a 2016 vybojoval na paralympijských hrách zlatou paralympijskou medaili.\n\n\n"}
{"id": "1495013", "url": "https://cs.wikipedia.org/wiki?curid=1495013", "title": "Ali Aganović", "text": "Ali Aganović\n\nHadži Ali-efendija Aganović (4. září 1902 Sarajevo, Bosna a Hercegovina – 9. ledna 1961 Sarajevo, Federativní lidová republika Jugoslávie) byl bosenskohercegovský islámský duchovní a pedagog bosňáckého původu. Rodné jméno Ali někdy bývá uváděno ve tvaru Alija.\n\nV rodném městě dokončil mekteb a ruždii, islámské základní školy. Roku 1916 začal studovat na Misrího (Atmejdanské) medrese a od roku 1918 v Daru-l-mualliminu, muslimské učitelské přípravce. Když byla přípravka roku 1920 rozpuštěna, resp. sloučena s Gazi-Husrev-begovou medresou, přestoupil na Šarí‘atskou soudní školu. Tu absolvoval roku 1924 a nato se vydal za vzděláním na káhirskou Univerzitu al-Azhar. Po čtyřletém studiu se vrátil do vlasti a po vojenské službě nastoupil na místo honorárního učitele náboženství v Prvním reálném chlapeckém gymnáziu a poté na Prvním státním dívčím gymnáziu v Sarajevu. Roku 1934 podal výpověď pro nesouhlas se vzdělávacím plánem a programem, který vydal Ulema-medžlis, nejvyšší duchovní rada Islámského společenství v Bosně a Hercegovině.\n\nRoku 1926 se zúčastnil všeislámského kongresu v Mekce a při té příležitosti vykonal pouť, hadždž. Po návratu domů se podílel na vzniku organizace Mladí muslimové a stavovské organizace islámských duchovních el-Hidaje.\n\nPo vydání nové ústavy Islámského společenství v Bosně a Hercegovině roku 1936 získal místo úředníka v Ulema-medžlisu. V srpnu 1936 se stal tajemníkem a nato roku 1938 i členem Ulema-medžlisu.\n\nRoku 1945 byl novým komunistickým režimem v Jugoslávii uvězněn a odsouzen na srmt. Trest mu byl následně zmírněn na dvanáct let žaláře. Z věznice byl propuštěn roku 1957.\n"}
{"id": "1495028", "url": "https://cs.wikipedia.org/wiki?curid=1495028", "title": "Anna (Go to Him)", "text": "Anna (Go to Him)\n\n„Anna (Go to Him)“, nebo jen „Anna“, je píseň, kterou napsal a původně i nahrál Arthur Alexander. Jeho verze vyšla 17. září 1962 jako singl pod vydavatelstvím Dot Records. V roce 1963 nahrála britská kapela The Beatles cover verzi, která vyšla na jejich debutovém albu \"Please Please Me\".\n\nPíseň pojednává o dívce jménem Anna, která se chce rozejít se svým přítelem, protože se zamilovala do někoho jiného. On jí nechce v ničem bránit, jen požaduje, aby mu vrátila prsten. I když je v názvu písně dodatek „Go to Him“ (jdi za ním), tak se v textu objevuje „Go with Him“ (jdi s ním).\n\nAlexanderova verze byla považována za jednu z prvních velkých soulových balad. Vydána byla 17. září 1962 jako singl, společně s písní „I Hang My Head and Cry“. \n\nPíseň byla již od roku 1962 součástí jejich repertoáru. Jedním z důvodů byl fakt, že ji měl v oblibě John Lennon, který také zpíval hlavní vokály.\n\nBeatles píseň nahráli 11. února 1963 na tři pokusy, přičemž pro album byl vybrán ten poslední. Původní klavírní sólo od Floyda Cramera zahrál George Harrison na kytaru. Lennonův zpěv mírně nad rámec jeho běžného rozsahu dodal písni emocionální hloubku.\n\nMezi 17. červnem a 1. srpnem byla píseň nahrána znovu pro pořady BBC.\n\nPíseň vyšla na debutovém albu \"Please Please Me\", prvním americkém albu \"Introducing... The Beatles\", dále na EP \"Souvenir of Their Visit to America\" a \"The Beatles (No. 1)\", dvojité kompilaci \"The Beatles vs. The Four Seasons\", americké kompilaci \"The Early Beatles\" a také na živé kompilaci \"On Air - Live At The BBC Volume 2\". \n\n\nPíseň se objevila v dokumentárním filmu \"Good Ol' Freda\" (2013), v dokumentární sérii \"Antologie Beatles\" (1995) a v televizním seriálu \"Ženatý se závazky\" (1986–1997). \n\n"}
{"id": "1495030", "url": "https://cs.wikipedia.org/wiki?curid=1495030", "title": "Aggius", "text": "Aggius\n\nAggius (sardinsky: \"Àggju\") je italská obec (\"comune\") v provincii Sassari v regionu Sardinie. Město se nachází ve výšce 514 metrů nad mořem. Žije zde obyvatel. Rozloha obce je 86,31 km².\n\n"}
{"id": "1495031", "url": "https://cs.wikipedia.org/wiki?curid=1495031", "title": "Arborea", "text": "Arborea\n\nArborea (sardinsky: \"Arborèa\") je italská obec (\"comune\") v provincii Oristano v regionu Sardinie. Město se nachází ve výšce 7 metrů nad mořem. Žije zde obyvatel. Rozloha obce je 94,96 km².\n\n"}
{"id": "1495033", "url": "https://cs.wikipedia.org/wiki?curid=1495033", "title": "Collinas", "text": "Collinas\n\nCollinas (sardinsky: \"Fòrru\") je italská obec (\"comune\") v provincii Sud Sardegna v regionu Sardinie. Město se nachází ve výšce 249 metrů nad mořem. Žije zde obyvatel. Rozloha obce je 20,83 km².\n\n"}
{"id": "1495035", "url": "https://cs.wikipedia.org/wiki?curid=1495035", "title": "Ardara", "text": "Ardara\n\nArdara (sardinsky: \"Àldara\") je italská obec (\"comune\") v provincii Sassari v regionu Sardinie. Leží ve výšce 296 metrů nad mořem a má obyvatel. Rozloha obce je 38,19 km².\n\n"}
{"id": "1495039", "url": "https://cs.wikipedia.org/wiki?curid=1495039", "title": "Lucida Grande", "text": "Lucida Grande\n\nLucida Grande je bezpatkové písmo Unicode a je členem rodiny písma Lucida. Od verze 10.10 Mac byla změněna na Helvetica Neue. Ve verzi 10.11 byla změněna na San Francisco.\n\nObsahuje celkem téměř 1300 grafů, včetně:\nZákladní latinka (96)\nLatinské znaky-1 (94)\nRozšířená latina (98)\nLatinské znaky-2 (5)\nÚprava znaků s mezerou (9)\nKombinace diakritických znamének (6)\nŘečtina (72)\nCyrilice (94)\nHebrejština (71)\nArabština (85)\nThajština (87, z toho 5 není definováno)\nDalší latina (90)\nCelkové skóre (17)\nHorní index nebo dolní index (6, s alternativami)\nMěna (7, bez eura)\nSymboly typu dopisu (3)\nŠipky (14)\nMatematické operátory (14) \nRůzné techniky (10, s alternativou v U + 237B)\nKontrolní obrázky (1)\nGeometrické tvary (4)\nSymboly (2, s alternativou v U + 2760)\nSoukromé použití (142)\nFormy abecední prezentace (22)\nArabské formy prezentace-A (54)\nFormy prezentace arabštiny-B (89)\nFormy se střední šířkou a plnou šířkou (61, vše alternativami)\n"}
{"id": "1495041", "url": "https://cs.wikipedia.org/wiki?curid=1495041", "title": "Ljubim", "text": "Ljubim\n\nLjubim () je město v Jaroslavské oblasti v Ruské federaci. Při sčítání lidu v roce 2010 měl přes pět tisíc obyvatel.\n\nLjubim leží při ústí řeky Uči do Obnory, přítoku Kostromy v povodí Volhy. Od Jaroslavle, správního střediska oblasti, je vzdálen přibližně 125 kilometrů severovýchodně.\n\nMěsto leží na Trassibiřské magistrále (393. kilometr od Moskvy.\n\nPrvní zmínka o Ljubimu je z roku 1538 z listiny cara Ivan IV., který zde nakázal vybudovat město na ochranu obyvatel před nájezdy Kazaňského chanátu.\n\nOd roku 1777 má Ljubim status města.\n"}
{"id": "1495043", "url": "https://cs.wikipedia.org/wiki?curid=1495043", "title": "Bjalyničy", "text": "Bjalyničy\n\nBjalyničy (, – \"Belyniči\") jsou město v Mohylevské oblasti v Bělorusku. K roku 2012 v nich žilo přes deset tisíc obyvatel.\n\nBjalyničy leží na východním břehu Drucu v povodí Dněpru. Od Mohyleva, správního střediska oblasti, jsou vzdáleny přibližně 42 kilometrů západně, od Minsku, hlavního města státu, přibližně 142 kilometrů východně.\n\nNěkolik kilometrů jižně od města prochází dálnice M4 vedoucí z Minsku do Mohyleva.\n\nPrvní zmínka je z roku 1577. V roce 1624 dochází k založení karmelitánského kláštera. Od roku 1634 jsou Bjalyničy městem.\n\nZa druhé světové války obsadily město 6. července 1941 jednotky německé armády a jednotky Rudé armády jej dobyly zpět 29. června 1944.\n"}
{"id": "1495051", "url": "https://cs.wikipedia.org/wiki?curid=1495051", "title": "Bohumil Kolář", "text": "Bohumil Kolář\n\nBohumil Kolář může být:\n\n"}
{"id": "1495093", "url": "https://cs.wikipedia.org/wiki?curid=1495093", "title": "Hunnum", "text": "Hunnum\n\nHunnum byla pátá pevnost Hadriánova valu, za pevnostmi Segedunum (Wallsend), Pons Aelius (Newcastle), Condercum a Vindobala. Nachází se asi 12 kilometrů na západ od posledně jmenované a 4 kilometry na sever od pevnosti Corstopitum. Lokalitu protíná moderní silnice B6318 (\"Military Road\"), která v tom místě běží podél valu.\nPolatinštěný keltský název \"Onnum\" může znamenat \"vodní tok/ voda\", \"jasan\", nebo \"skála\"; jestliže to znamená “vodní tok”, může jít o odkaz na Fence Burn, tekoucí v těsné blízkosti Hadriánova valu, pokud to však znamená “skála”, může se týkat kopce Down Hill ležícího na východ od pevnosti.\nPevnost střežila silnici Dere Street v místě, kde cesta prochází římským valem v údolí bezprostředně na západ od ní. Původně měla tvar obdélníka, měřila 140 metrů od severu k jihu a 120 metrů od východu a západ, ale později byl úsek jižně od valu rozšířen směrem na západ, takže jižní zeď pevnosti se prodloužila na 170 metrů, čímž pevnost získala tvar písmene L. Plochy severní a jižní sekce se rozkládají na 19 000 metrech čtverečních (4,3 a 4,8 akru).\n\nNa hlavní světové strany vedly čtyři hlavní brány s dvojitými portály a místností pro stráže. V různých dobách byly některé vjezdy zastavěny, oba portály západní brány téměř od začátku. V každém rohu pevnosti stály věže, stejně jako na obou stranách hlavních bran. Pevnost byla postavena pravděpodobně mezi roky 122 a 126.\n\nVallum, val s příkopem opatřený palisádou, vedl v nevelké vzdálenosti směrem na jih a protínala ho silnice, která spojovala jižní bránu pevnosti s civilní osadou (\"vicus\") ležící hned u valu z jižní strany.\nNápis na desce ze západní brány pevnosti uvádí, že za počáteční stavební práce zodpovídala \"Legio VI Victrix\". V pevnosti původně pravděpodobně byla kohorta 500 pěšáků a jezdců, ve 3. století jezdecký oddíl zvaný \"Ala I Pannoniorum Sabiniana\" nebo \"Ala Sabiniana\" podle svého zakladatele Sabina.\n\nPole severně od \"Military Road\" se severním úsekem pevnosti bylo poprvé zoráno v roce 1827 a tehdy byly nalezeny lázně. Dům měl například lázně studené, teplé i parní a šatnu. Ve srovnání s ostatními pevnostmi Hadriánova valu vyniká velikostí.\n\n\n\n"}
{"id": "1495096", "url": "https://cs.wikipedia.org/wiki?curid=1495096", "title": "Enrique Flores", "text": "Enrique Flores\n\nRamón Enrique Flores Fimbres (* 8. ledna 1989) je bývalý mexický zápasník – judista.\n\nVrcholově se připravoval v Ciudad de México v sportovním tréninkovém centru CONADE pod vedením kubánských a mexických trenérů. V mexické mužské reprezentaci se pohyboval od roku 2010 v těžké váze nad 100 kg. Slibně rozjetou kvalifikaci na olympijské hry v Londýně však přerušilo vážné zranění levého kolene na jaře 2012. Po návratu v roce 2013 vydržel v mexické reprezentaci jednu sezonu. Po obnově zranění ukončil v roce 2014 sportovní kariéru.\n\n\n"}
{"id": "1495099", "url": "https://cs.wikipedia.org/wiki?curid=1495099", "title": "Konvářství", "text": "Konvářství\n\nKonvářství bylo specializované řemeslo jehož náplní byla výroba různých nádob či konví z odlévaného cínu či tepaného plechu, někdy zdobené rytím. Toto řemeslo bývá úzce spjato se zvonařstvím, cínařstvím a s klempířstvím, v průběhu 17. a 18. století postupně vymizelo kvůli produkci nádob z jiných materiálů. Jelikož je cín příliš měkký, konváři jej běžně slévali s olovem či mědí, čímž vznikla pevnější a tvrdší slitina. Běžnými produkty konvářů bývaly domácí nádoby, konvičky (hubaté, puklaté, baňaté, hranaté), konvice na pivo či víno, poháry, lahve, lahvice, holby, číše, mísy, slánky, umyvadla (lavabo), nočníky, pečicí formy. Konváři vyráběli také kostelní křtitelnice, nástěnné ozdoby, svícny, lustry či pečetidla.\n"}
{"id": "1495114", "url": "https://cs.wikipedia.org/wiki?curid=1495114", "title": "Ibrahim Čokić", "text": "Ibrahim Čokić\n\nHadži Ibrahim Hakki-efendija Čokić (1871 Brčko, osmanská říše – 27. února 1948 Tuzla, Federativní lidová republika Jugoslávie ) byl bosenskohercegovský islámský duchovní a pedagog bosňáckého původu.\n\nPodle rodinné tradice Čokićové se do bosenské obce Kovači v okrese Zavidovići přistěhovali z okolí Temešváru. Ten roku 1716 ve prospěch habsburské monarchie dobyl na Osmanech vojevůdce Evžen Savojský. Nejstarší potomek rodu byl Hasan-efendija Islamović zvaný Čoka (snad z maďarského \"csóka\" neboli kavka) byl mudarrisem, okresním náčelníkem, v Temešváru a později odešel do Bosny. Hasanův syn Mula Mehmed a jeho syn Ahmed Ferhat byli správci, mutevelijové, islámské nadace spravující medresu v Horní Tuzle. Ferhatův syn Mula Mehmed byl imámem v Brčku a jeho syn Muhamed (1844–1907) pak byl mudarrisem, učitelem v medrese, v Brčku. Později byl Muhamed jmenován muftím (1888–1907) a mudarrisem v Behram-begově medrese v Dolní Tuzle. Muhamed měl čtyři syny, Mustafu Sidkiho (zemř. 1927), Ahmeda Lutfiho (zemř. 1933), Abdurahmana Adila (zemř. 1954) a Ibrahima Hakkiho.\n\nIbrahim se narodil v Brčku, kde jeho otec působil jako mudarris v medrese Čačak. Základní a vyšší vzdělání v islámských vědách získal v rodném městě, nato studoval v Šarí‘atské soudní škole v Sarajevu (absolvoval 1897). Od roku 1900 pracoval jako učitel náboženství v tuzlanském gymnáziu. Od roku 1904, kdy vykonal profesorskou zkoušku z arabského jazyka na Vídeňské univerzitě, na stejném gymnáziu vyučoval arbský jazyk a literaturu, poté turecký a arabský jazyk a nakonec islámský katechismus a arabský jazyk. Do toho několik let bezúplatně přednášel v Behram-begově medrese. Roku 1933 byl zvolen muftím v Tuzle a na tomto místě strval až do roku 1936, kdy byly všechny úřady muftí v Jugoslávii zrušeny.\n\nRoku 1927 pedagog založil a vydával časopis \"Hikjmet\" (\"Moudro\"), zaměřený na islámskou náboženskou tematiku, který poté vycházel až do roku 1936. V redakci působili i jeho bratři Abdurahman Adil a Ahmed Lutfi. Mezi Čokićovy nejvýznamnější příspěvky se řadí cestopis z poutě do Mekky (\"Moje putovanje na hadž\"), kterou podnikl roku 1932.\n\nIbrahim Čokić zemřel 27. února 1948. Pohřben byl na hřbitově u Jalské (Mehmed-agovy) mešity v Tuzle. Roku 1949 bylo jeho tělo společně s mnoha dalšími exhumováno, jelikož došlo k rozšíření silnice pod mešitou.\n"}
{"id": "1495115", "url": "https://cs.wikipedia.org/wiki?curid=1495115", "title": "Viktor Lampl", "text": "Viktor Lampl\n\nViktor Lampl (28. března 1889 Jimramov – 7. března 1942 Praha) byl český, německy hovořící architekt a stavební podnikatel.\n\nNarodil se 24. března 1889 v Jimramově, jako syn Karla Lampla a Emilie, rozené Müllerové (1856–1924). Měl sestru a tři bratry.\n\nDne 3. května 1913 byl na Německé vysoké škole technické v Praze promován na stavebního inženýra. Spolu s titulem \"ing.\" užíval i titul \"dr.\" S Otto Fuchsem byl společníkem pražské stavební firmy \"Lampl a Fuchs\".\n\nZemřel v Praze–Karlíně, dříve, než ho stačil pro židovský původ postihnout osud jeho rodiny.\n\nViktor Lampl byl ženat, dne 28. března 1920 se v Praze–Karlíně oženil se Zdenkou, rozenou Reitlerovou (1889–1942), se kterou měl syna Petra Eduarda (1925–1942). Rodina bydlela v Karlíně, v Královské třídě 23 (nyní Sokolovská).\n\nManželka i syn se stali v roce 1942 obětmi holocaustu. Zavražděni byli i sourozenci Berta Schuftanová (rozená Lamplová) a Richard Lampl\n\nV roce 1930 byl Viktor Lampl jmenován vyslanectvím republiky Kuba stavebním radou.\n\nFirma \"Lampl a Fuchs\" realizovala vlastní stavby i přístavby, pro některé zakupovala vlastní pozemky.\n\nPodrobnosti o stavbách jsou uvedeny v článku \"Lampl und Fuchs\".\n\n\n"}
{"id": "1495128", "url": "https://cs.wikipedia.org/wiki?curid=1495128", "title": "Christoph Thun-Hohenstein", "text": "Christoph Thun-Hohenstein\n\nChristoph Thun-Hohenstein (* 16. února 1960, Wolfsberg, Korutany) je rakouský právník, diplomat, umělecký manažer a publicista.\n\nNarodil se 16. února 1960 v korutanském městě Wolfsberg jako \"Christoph Paul Norbert hrabě z Thun-Hohensteina a Sardagny\". \n\nMaturoval v roce 1978 na Vídeňer Akademischen gymnázium a promoval v roce 1982 (doktor právních věd) a v roce 1983 (doktor politických věd a dějin umění) na Vídeňské univerzitě.\n\nV letech 1984 až 1993 byl šéfem diplomatických služeb Rakouského ministerstva zahraničí mj. v Abidžanu, Ženevě a Bonna, v roce 1993 se „rozhodujícím způsobem ovlivnil právní náležitosti přistoupení Rakouska do EU“ a následně publikoval opakovaně vydanou standardní práci \"Europarecht\" (Evropské právo). \n\nV letech 1999 až 2007 vedl Rakouské kulturní fórum v New Yorku a poté působil ve Vídni jako umělecký manažer. \n\nOd 1. Září 2011 řídí Umělecko průmyslové muzeum (MAK) ve Vídni (v roce 2016 byla jeho smlouva prodloužena o pět let).\n\n\n\n"}
{"id": "1495131", "url": "https://cs.wikipedia.org/wiki?curid=1495131", "title": "Klášter Innichen", "text": "Klášter Innichen\n\nKlášter Innichen ( \"Stift Innichen\") je někdejší benediktinské opatství a bývalý kolegiátní klášter v jihotyrolské obci Innichen, na území dnešní Itálie.\n\nKe klášteru patří dodnes dochovaný klášterní kostel svatých Kandida a Korbiniána a komplex klášterních budov, mj. starý kapitulní dům, v němž se až do přestěhování do nedaleké ulice Petera Paula Rainera č. 19 nacházelo klášterní muzeum.\n\nBenediktinský klášter svatého Kandida byl založen v roce 769 bavorským vévodou Tassilem III. jako opěrný bod pro slovanské misie. Jako dar opatovi kláštera Attovi z kláštera sv. Petra v Scharnitz věnoval obec \"India\" (Innichen), zvanou též \"Campo Gelau\" (Toblašské pole/Toblacher Feld), včetně území při toku \"Tesido\" (Taistenský potok / Taistenbach nebo též Gsieser Bach) až ke hranicím se slovanským obyvatelstvem, tedy až k \"rivolum montis Anarasi\" (potoku hory Anras).\n\n"}
{"id": "1495142", "url": "https://cs.wikipedia.org/wiki?curid=1495142", "title": "Julián Gutiérrez (judista, 1975)", "text": "Julián Gutiérrez (judista, 1975)\n\nJulián Gutiérrez Palma (* 2. sprna 1975 Xalapa) je bývalý mexický zápasník – judista.\n\nPochazí z judistické rodiny. Oba jeho rodiče jsou významní sportovní činnovnící v mexickém státě Veracruz. S judem začínal v rodné Xalapě. Vrcholově se připravoval v Ciudad de México v sportovním tréninkovém centru CONADE pod vedením kubánských a mexických trenérů. V mexické mužské reprezentaci se prosadil teprve ve svých třiceti letech od roku 2005 ve střední váze do 90 kg. V roce 2008 se na olympijské hry v Pekingu nekvalifikoval. Od roku 2010 startoval v polotěžké váze do 100 kg. Sportovní kariéru ukončil v roce 2012 po nevydaření kvalifikaci na olympijské hry v Londýně. Věnuje se trenérské práci. Syn Julián reprezentoval Mexiko na olympijských hrách mládeže v Buenos Aires v roce 2018.\n\n\n"}
{"id": "1495143", "url": "https://cs.wikipedia.org/wiki?curid=1495143", "title": "Julián Gutiérrez", "text": "Julián Gutiérrez\n\nJméno a příjmení Julián Gutiérrez se může vztahovat k následujícím osobnostem:\n\n"}
{"id": "1495144", "url": "https://cs.wikipedia.org/wiki?curid=1495144", "title": "Anela", "text": "Anela\n\nAnela (sardinsky: \"Anèla\") je italská obec (\"comune\") v provincii Sassari v regionu Sardinie. Město se nachází ve výšce 446 metrů nad mořem. Žije zde obyvatel. Rozloha obce je 36,89 km².\n\n"}
{"id": "1495145", "url": "https://cs.wikipedia.org/wiki?curid=1495145", "title": "Banari", "text": "Banari\n\nBanari (sardinsky: \"Bànari\") je italská obec (\"comune\") v provincii Sassari v regionu Sardinie. Nachází se ve výšce 419 metrů nad mořem a má obyvatel. Rozloha obce je 21,25 km².\n\n"}
{"id": "1495146", "url": "https://cs.wikipedia.org/wiki?curid=1495146", "title": "Muhamed Čokić", "text": "Muhamed Čokić\n\nHadži Muhamed Hakki-efendija Čokić (1844 Brčko, osmanská říše – 24. listopadu 1907 Tuzla, Bosna a Hercegovina) byl bosenskohercegovský islámský duchovní a pedagog bosňáckého původu.\n\nPodle rodinné tradice Čokićové se do bosenské obce Kovači v okrese Zavidovići přistěhovali z okolí Temešváru. Ten roku 1716 ve prospěch habsburské monarchie dobyl na Osmanech vojevůdce Evžen Savojský. Nejstarší potomek rodu byl Hasan-efendija Islamović zvaný Čoka (snad z maďarského \"csóka\" neboli kavka) byl mudarrisem, okresním náčelníkem, v Temešváru a později odešel do Bosny. Hasanův syn Mula Mehmed a jeho syn Ahmed Ferhat byli správci, mutevelijové, islámské nadace spravující medresu v Horní Tuzle. Ferhatův syn Mula Mehmed byl imámem v Brčku.\n\nMula Mehmedovi se narodil syn Muhamed, který šel v otcových šlépějích a vzdělával se v islámských vědách. V rodném městě byl mudarrisem, učitelem v medrese nazvané Čačak. Později byl jmenován dolnotuzlanským muftím (1888–1907) a mudarrisem v Behram-begově medrese v Dolní Tuzle.\n\nRoku 1891 vedl výpravu bosenskohercegovských muslimů na pouť do Mekky. Po návratu do vlasti mu byl udělen Řád železné koruny III. třídy (odznak na prsou).\n\nDuchovní přivedl na svět čtyři syny, Mustafu Sidkiho (1875–1927), Ahmeda Lutfiho (zemř. 1933), Abdurahmana Adila (zemř. 1954) a Ibrahima Hakkiho (1871–1948).\n\nMuhamed Čokić zemřel po dvou letech těžké nemoci 24. listopadu 1907. Pohřben byl hned nazítří na hřbitově u Jalské (Mehmed-agovy) mešity v Tuzle.\n"}
{"id": "1495147", "url": "https://cs.wikipedia.org/wiki?curid=1495147", "title": "Bessude", "text": "Bessude\n\nBessude (sardinsky: \"Bessùde\") je italská obec (\"comune\") v provincii Sassari v regionu Sardinie. Nachází se ve výšce 447 metrů nad mořem a má obyvatel. Její rozloha je 26,79 km².\n\n"}
{"id": "1495148", "url": "https://cs.wikipedia.org/wiki?curid=1495148", "title": "Sellier &amp; Bellot", "text": "Sellier &amp; Bellot\n\nSellier & Bellot je název a obchodní značka českého výrobce střeliva do střelných zbraní se sídlem ve Vlašimi. Je dceřinou společností brazilské firmy CBC.\n\nSpolečnost Sellier & Bellot byla založena v Praze dne 5. srpna 1825. U zrodu firmy stál česko-německý podnikatel francouzského původu Louis Sellier. Jeho rodina podporovala francouzského krále, a proto byla nucena uprchnout z Francie před běsněním francouzské revoluce. Pražská firma Louise Selliera zpočátku vyráběla na zakázku císaře Františka I. signální náboje pro pěchotu. Po krátké době se k Sellierovi připojil jeho krajan Jean Maria Nicolaus Bellot, pod jehož vedením se podařilo společnost přivést k rychlému růstu.\n\nV roce 1829 byla založena filiálka v Schönebecku v Prusku.\n\nVýrobky společnosti Sellier & Bellot se brzy etablovaly na trzích v Evropě i v zámoří. Výrobní kapacita signálních nábojů ve 30. letech 19. století byla asi 60 milionů, v roce 1837 již dosáhla 156 milionů kusů.\n\nV roce 1870 byla zahájena výroba nábojů. Společně s náboji Flobertovou roznětkou a nábojem s Lefaucheuxovou roznětkou se ve výrobním programu objevuje první náboj se středovou roznětkou. V několika málo letech dosahuje roční objem výroby 10 milionů nábojů. V témže roce zemřel Louis Sellier a jeho dědicové získali podíl ve firmě. O dva roky později dědicové Louise Selliera přesvědčili druhého společníka, Jeana Bellota, aby se vzdal vedení firmy a prodal svůj podíl. Společnosti se ujal český podnikatel Martin Hála, který ji brzy přeměnil na akciovou společnost.\n\nV roce 1884 byla zřízena další filiálka v Rize v Lotyšsku (tehdy součást Ruska), která brzy pokrývá veškerou poptávku po signálních nábojích v celém Rusku i Skandinávii.\n\nRoku 1893 je v Praze zaevidována první obchodní značka Sellier & Bellot. V roce 1895 byla zavedena výroba loveckých nábojnic, brzy následovaná výrobou loveckých nábojů. Tento program byl rozšířen o měděné roznětky pro odstřelové práce a výrobu munice ve Škodě Plzeň.\n\nV době první světové války v letech 1914 až 1918 byla výroba komerční munice pozastavena a celá výrobní kapacita byla přeměněna na výrobu nábojů do armádních pušek a pistolí. V téže době byl vyvinut 9mm náboj Steyr a uveden do sériové výroby. Po vzniku Československa v říjnu 1918 se společnost S&B stala dominantním dodavatelem munice do pistolí pro Československou armádu a policii. Rozšiřuje se výroba komerční munice pro sportovní a loveckou střelbu. Společnost expanduje na asijský a jihoamerický trh, kde se pěchotní náboje Sellier & Bellot setkávají s velkým úspěchem.\n\nNa základě vynálezu stříbrných nábojů ředitelem Františkem Blechtou se společnost stala jediným výrobce tohoto druhu munice na světě. Díky tomu také významně stoupla výroba průmyslových trhavin.\n\nV roce 1936 došlo k přestěhování společnosti z Prahy do Vlašimi, což vedlo k dalšímu růstu.\n\nPo roce 1945 byla firma Sellier & Bellot znárodněna a na výrobu vojenské i komerční munice byl československou vládou uvalen státní monopol. Rozsah výroby komerční munice byl rozšířen na 40 puškových, 10 pistolových a 20 revolverových typů kalibrů. Výroba nábojnic pokrývala kalibry od .410 do 12 a celkový objem výroby brzy dosáhl pětinásobku. Přibližně 70% objemu výroby bylo určeno na export. Postupně byly do výroby úspěšně zavedeny náboje vlastní projekce 7.62×45, 7.62×39 a 7.62×54R k pokrytí potřeby Československé armády.\n\nV roce 1964 firma zavedla výrobu ložisek.\n"}
{"id": "1495174", "url": "https://cs.wikipedia.org/wiki?curid=1495174", "title": "Abraham Negrete", "text": "Abraham Negrete\n\nAbraham Octavio Negrete Ortiz (* 29. června 1978 Ciudad de México) je bývalý mexický zápasník – judista.\n\nVrcholově se připravoval v Ciudad de México ve sportovním tréninkovém centru CONADE. V mexické mužské reprezentaci se pohyboval od roku 1997 v pololehké váze do 66 kg, ale výrazně na sebe upozornil až s přestupem do vyšší lehké váhy do 73 kg od roku 2005. Tehdy se stal oporou reprezentace vedené Brazilcem Amadeem Díasem. V roce 2008 se však na olympijské hry v Pekingu nekvalifikoval a záhy ukončil sportovní kariéru.\n\n\n"}
{"id": "1495176", "url": "https://cs.wikipedia.org/wiki?curid=1495176", "title": "Luděk Brož (hokejový brankář)", "text": "Luděk Brož (hokejový brankář)\n\nLuděk Brož (* 13. října 1951) je bývalý český hokejista, brankář. Po skončení aktivní kariéry pracoval mj. jako ředitel domova důchodců.\n\nV československé lize chytal za Duklu Jihlava, TJ Vítkovice a Spartu Praha. V roce 1972 získal mistrovský titul s Duklou Jihlava a v roce 1981 s TJ Vítkovice. \n\n"}
{"id": "1495178", "url": "https://cs.wikipedia.org/wiki?curid=1495178", "title": "Mioveni", "text": "Mioveni\n\nMioveni je město v Rumunsku, které má obyvatel, z toho 95 % se hlásí k rumunské národnosti. Je po Pitești druhým největším městem župy Argeș a leží na řece Râul Doamnei 130 km severozápadně od Bukurešti v nadmořské výšce 417 m. Město vzniklo spojením původních vesnic Mioveni, Clucereasa, Colibași, Făgetu a Racovița.\n\nPrvní písemná zmínka pochází z roku 1485, když zde sídlil kníže Miha Mihoveni. Venkovský charakter osídlení se změnil v roce 1968, kdy byla v Colibași otevřena továrna na automobily Dacia, což vedlo k přílivu pracovních sil. V dubnu 1989 bylo Colibași povýšeno na město a v roce 1996 přejmenováno na historický název Mioveni. Prosperující automobilka umožnila moderní výstavbu, město je napojeno na silnici DN73. Nachází se zde také věznice a výzkumný ústav jaderné energie, historickou památkou je klášter Vieroşi.\n\nVe městě sídlí fotbalový klub CS Mioveni.\n\n\n"}
{"id": "1495180", "url": "https://cs.wikipedia.org/wiki?curid=1495180", "title": "Ferdinand Marek", "text": "Ferdinand Marek\n\nFerdinand Marek (25. ledna 1881 – 4. května 1947, Moskva, Sovětský svaz) byl rakouský diplomat.\n\nFerdinand Marek byl v roce 1918 prvním rakouským diplomatickým zástupcem v Československu, zpočátku jako chargé d’affaires. Podařilo se mu pro potřeby rakouského zastupitelství získat budovu na pražském Smíchově. Dne 11. dubna 1922 předal prezidentu Masarykovi své pověření rakouského vyslance.\n\nPo anšlusu Rakouska nacistickým Německem v roce 1938 bylo pražské vyslanectví uzavřeno a Marek byl penzionován. Zůstal však v Praze až do obsazení Československa německým vojskem v březnu 1939. Marek v Praze zůstal i poté a usiloval o obnovu činnosti úřadu.\n\nJiž 12. května 1945 Marek s dřívějším rakouským generálním konsulem v Praze, Herbertem Schallenbergem, obnovil se souhlasem československé poválečné provizorní vlády Zdeňka Fierlingera, avšak zjevně bez pověření či legitimizace rodící se rakouské vlády, činnost rakouského vyslanectví v původní budově na Smíchově. V neposlední řadě i díky oznámení ve vysílání Českého rozhlasu sloužily v té době prostory rakouského vyslanectví jako útočistě pro tisíce osoby prchající do Rakouska. Ty zde byly přijímány až do hromadně organizovaného vycestování z Československa.\n\nJeště v květnu téhož roku byl Marek zatčen sovětskou kontrašpionáží a pod záminkou, že měl být tajným agentem gestapa, byl odvlečen do Moskvy, kde 5. května 1947 ve vězení zemřel. Oficiálně zproštěn všech podezření byl teprve v roce 1993 a následně rehabilitován.\n\n"}
{"id": "1495186", "url": "https://cs.wikipedia.org/wiki?curid=1495186", "title": "Bonnanaro", "text": "Bonnanaro\n\nBonnanaro (sardinsky: \"Bunnànnaru\") je italská obec (\"comune\") v provincii Sassari v regionu Sardinie. Nachází se ve výšce 405 metrů nad mořem a má obyvatel. Rozloha obce je 21,84 km².\n\n"}
{"id": "1495188", "url": "https://cs.wikipedia.org/wiki?curid=1495188", "title": "Bono (Itálie)", "text": "Bono (Itálie)\n\nBono (sardinsky: \"Bòno\") je italská obec (\"comune\") v provincii Sassari v regionu Sardinie. Nachází se ve výšce 540 metrů nad mořem a má obyvatel. Rozloha obce je 74,54 km².\n\n"}
{"id": "1495189", "url": "https://cs.wikipedia.org/wiki?curid=1495189", "title": "Bonorva", "text": "Bonorva\n\nBonorva (sardinsky: \"Bonòlva\") je italská obec (\"comune\") v provincii Sassari v regionu Sardinie. Nachází se ve výšce 508 metrů nad mořem a má obyvatel. Rozloha obce je 149,75 km².\n\n"}
{"id": "1495190", "url": "https://cs.wikipedia.org/wiki?curid=1495190", "title": "Borutta", "text": "Borutta\n\nBorutta (sardinsky: \"Borùta\") je italská obec (\"comune\") v provincii Sassari v regionu Sardinie. Nachází se ve výšce 471 metrů nad mořem a má obyvatel. Rozloha obce je 4,76 km².\n\n"}
{"id": "1495197", "url": "https://cs.wikipedia.org/wiki?curid=1495197", "title": "Mbwana Samatta", "text": "Mbwana Samatta\n\nMbwana Ally Samatta (* 13. prosince 1992, Dar es Salaam) je tanzanský fotbalista, nastupující nejčastěji na pozici hrotového útočníka. Od roku 2016 hraje nejvyšší belgickou soutěž za klub KRC Genk.\n\nZačínal v rodném Dar es Salaamu v klubech African Lyon a Simba SC, v roce 2011 přestoupil do konžského TP Mazembe. Získal s ním čtyři domácí tituly (2011–2014) a vyhrál Ligu mistrů CAF 2015, kde byl se sedmi brankami nejlepším střelcem soutěže. V tomtéž roce získal jako první východoafrický fotbalista v historii cenu Konfederace afrického fotbalu pro nejlepšího hráče působícího v afrických klubových soutěžích. V roce 2016 uzavřel pětiletý kontrakt s belgickým Genkem.\n\nV tanzanské reprezentaci zvané Taifa Stars debutoval v roce 2011. Dvěma brankami v kvalifikaci pomohl svému týmu k postupu na Africký pohár národů 2019; Tanzanie bude hrát na závěrečném turnaji kontinentálního šampionátu poprvé od roku 1980.\n\nJeho silnými stránkami jsou zrychlení, kontrola míče a orientace před brankou, má však dosud rezervy ohledně fyzické kondice.\n\n"}
{"id": "1495200", "url": "https://cs.wikipedia.org/wiki?curid=1495200", "title": "Výlevy", "text": "Výlevy\n\nVýlevy (historicky též Vylejvy) je lokalita někdejších havířských osad, založených v souvislosti s těžbou stříbra, v okrese Tábor, spadající do tří obcí: \n\nOttův slovník naučný v roce 1908 uvádí osadu Vylejvy, k níž patří Vylejvy Řemíčovské (6 domů, 31 obyvatel), Vylejvy Starovožické (9 domů, 53 obyvatel) a Vylejvy Velkohlasivské (9 domů, 54 obyvatel), přičemž statistické údaje se vztahují k roku 1900. Osada patřila k hejtmanství Tábor, okres Mladá Vožice, pošta Mladá Vožice, farou patřila celá pod Velké Hlasivo, přiřazení k obcím slovník zvlášť nezmiňuje (vyplývá z názvů). K roku 2019 je v Hlasivských Výlevech evidováno 8 číslovaných budov, všechny s čísly popisnými, z toho 7 bytových (čp. 40, 41, 47, 49, 51, 54, 57) a jedna obydlená zemědělská usedlost (čp. 50 s dvěma byty), a 17 obyvatel. Řemíčovské a Starovožické Výlevy nejsou v současné době statisticky vyčleněny, přímo ve Starovožických Výlevech je evidováno 9 domů s čísly popisnými (čp. 29, 30, 31, 32, 49, 50 a 52 v jednom shluku, čp. 36 a 51 jako oddělené usedlosti), v Řemíčovských Výlevech 5 domů s čísly popisnými (33, 34, 35, 39, 40) a rekreační objekt če. 41. V tom nejsou zahrnuty samoty a osady Starý Cech, Horní Cech a Dolní Cech. \n\nKe Staré Vožici přiléhají osady Výlevy starovožické a řemíčovské a pod nimi v hlubokém údolí Starý Cech a Řemíčov. \n\nV oblasti bývaly doly na stříbro a olovo. Udržuje se pověst, že zde byly doly již za knížete Spytihněva a že zdejší hornící později založili i Mladou Vožici.\n\nNa Výlevech se stříbrné rudy těžily už v 16. století, kdy zde byl rožmberský důl Boží dar. Začátkem 17. století bylo dílo obnoveno Eggenbergy pod názvem Boží požehnání a za Schwarzenbergů zde vzniklo dílo Dobrá naděje.\n\nV roce 1678 se stal majitelem vožického panství rok Küenburgů a František Küenburg v polovině 18. století zahájil v okolí Řemíčova dolování stříbrných rud. Nedaleko domu čp. 1 byla otevřena dědičná Leopoldova štola (pamětní deska na domě čp. 1, který sloužil jako sídlo cechmistra a ubytovna horníků, připomíná zahájení těžby v roce 1751). O něco jižněji, kde později vznikla hornická osada Starý Cech, vznikla štola Sv. Trojice. V letech 1757–1762 zde Küenburgové vytěžili 2713 kg čistého stříbra. Historik Rudolf Cikhart uvádí, že řemíčovské doly patřily v polovině 18. století k nejvýnosnějším v zemi a naposledy se zde dolovalo v období před francouzskými revolučními válkami, které vypukly v roce 1792. Podle jiných pramenů zde dolování obnovil Leopold Küenburg (†1812) a pokračoval v něm až do své smrti v roce 1832 jeho syn Josef, ovšem v té době již byly doly ve vrchních partiích vyčerpány. Karel Küenburg předal v roce 1832 doly beúplatně erární báňské správě, která tu podnikala s nevýrazními úspěchy ještě dalších 20 let.\n\nDoly v okolí Hlasivských Výlevů patřily Schwarzenbergům. Ti se obávali, že by Küenburgové mohli získat dědičné právo na jejich dílech, a proto když se Leopoldova štola dostala v roce 1772 k hranicím jejich panství, za 12 500 zlatých rýnských ji odkoupili. Podle uzavřené smlouvy se stala štola součástí schwarzenbergských dolů, ale její pokračování se provádělo vždy po dohodě mezi panskými důlními správami. Do štoly byly na hranicích obou panství vsazeny dveře, od kterých měla každá strana svůj klíč. \n\nZ dolů se zachovala jen hluboká šachta nad starovožickými Výlevy a štola pod Řemíčovem, z níž vytéká řemíčovský potok. Stopy hornického původu nesou i některé staré chalupy.\n"}
{"id": "1495209", "url": "https://cs.wikipedia.org/wiki?curid=1495209", "title": "Výlev", "text": "Výlev\n\nVýlev je proces vylití. Slovo se objevuje v těchto výrazech: \n\n"}
{"id": "1495217", "url": "https://cs.wikipedia.org/wiki?curid=1495217", "title": "Gemerské Michalovce", "text": "Gemerské Michalovce\n\nGemerské Michalovce ( \") jsou obec na Slovensku v okrese Rimavská Sobota. Žije zde obyvatel.\n\nPrvní písemná zmínka o obci pochází z roku 1413, název uveden v podobě \". V roce 1910 žilo v obci 167 obyvatel a všichni byli Maďaři. V roce 1918 se obec stala součástí Československa. Během druhé světové války patřila k Maďarsku, v roce 1945 se připojila zpět k Československu.\n"}
{"id": "1495229", "url": "https://cs.wikipedia.org/wiki?curid=1495229", "title": "Gemerček", "text": "Gemerček\n\nGemerček ( \"\") je obec na Slovensku v okrese Rimavská Sobota. První písemná zmínka pochází z roku 1427. Žije zde obyvatel.\n\n"}
{"id": "1495237", "url": "https://cs.wikipedia.org/wiki?curid=1495237", "title": "The Falls: Covenant of Grace", "text": "The Falls: Covenant of Grace\n\nThe Falls: Covenant of Grace je americký hraný film z roku 2016, který režíroval Jon Garcia podle vlastního scénáře. Film je závěrečným díle trilogie filmů \"The Falls\" a .\n\nChris je rozvedený a bydlí v Salt Lake City, kde vychovává dceru Kaylee. RJ se přestěhoval ze Seatlu do Portlandu a živí se jako spisovatel. Po delší odmlce Chris přijíždí na víkend za RJ, aby se pokusili obnovit jejich vztah. V té době mormonská církev vydá prohlášení, že neumožní křest dětem, které jsou vychovávány stejnopohlavními páry. Protože Chrisův otec Noah patří k vedoucím autoritám církve, RJ je z vývoje rozladěn a nevěří, že o tom Chris nevěděl. Znovu se usmíří na pohřbu Chrisovy matky. RJ přijíždí do Salt Lake City i se svým otcem a jsou pozváni na rodinnou večeři. Zde Noah akceptuje vztah svého syna a RJ. Posléze se pokusí revokovat usnesení církve ohledně křtu, avšak neúspěšně. Chris se vypraví za RJ, aby ho požádal o ruku.\n"}
{"id": "1495240", "url": "https://cs.wikipedia.org/wiki?curid=1495240", "title": "Ketupa malajská", "text": "Ketupa malajská\n\nKetupa malajská (\"Ketupa ketupu\") je druh tropické sovy, který se vyskytuje v Asii.\n\nKetupa malajská dosahuje délky těla 22 až 26 cm, ocas má dalších 16 až 18 cm (celkem 40 až 48 cm). Rozpětí křídel je až 120 cm. Váží něco málo přes jeden kilogram. Samice jsou větší než samci.\n\nHlavní potravou tohoto druhu sovy jsou ryby, a tak se pro něj používá označení rybí sovy. Živí se však i dalšími vodními živočichy, např. kraby. Součástí jídelníčku mohou být i myši, žáby či plazi. Měkkýše sbírají zobákem při chůzi po břehu, ryby loví z letu nad hladinou. Jejich pařáty jsou speciálně uzpůsobeny tak, aby nedošlo k vyklouznutí ryby. S tím také souvisí prostředí, v němž ketupy žijí. Jedná se o lesní lokality s klidnou sladkou vodou (říční břehy, břehy jezer a rybníků, rýžová pole). Vyskytuje se až do nadmořské výšky 1600 m.\n\nRegionem výskytu tohoto druhu je jihovýchodní a částečně jižní Asie (např. Indonésie, Bangladéš, Thajsko, Vietnam či Myanmar).\n\nSnáší jedno, popř. dvě vejce. Ta jsou inkubována po dobu 28 až 35 dní.\n\nKetupa malajská patří k vzácně chovaným druhům, v rámci celé Evropy byla v květnu 2019 chována jen v necelé desítce zoo, zejména v Německu a ve Spojeném království. V Česku je chována pouze v Zoo Praha. V žádné jiné české zoo tento druh nebyl nikdy chován.\n\nChov tohoto druhu sovy v Zoo Praha započal v roce 1972. Toho roku přišel pár. Samec z tohoto pár strávil v zoo 21 let života. Po jeho úhynu následovala pauza v chovu, další dvojice zvířat přibyla v roce 2002. Jednalo se o zvířata z volné přírody, konkrétně z Myanmaru. První úspěšný odchov byl zaznamenán o sedm let později (2009). Jednalo se o první úspěšný přirozený odchov v historii evropských zoo. Proto také mládě dostalo jméno Evropa odkazující na tento úspěch. Tato samička spolu ze samcem ze Singapuru utvořila druhý chovný pár. Další odchovy následovaly (2010, 2012, 2014, 2018). Pro úspěšné hnízdění je ketupám simulován přirozený cyklus období dešťů, během něhož právě dochází k hnízdění. Ke konci roku 2017 byli chováni tři samci a tři samice.\n\nTento druh je k vidění ve voliérách tropických sov v dolní části zoo, u pavilonu tučňáků. Expozice vznikla v roce 2010 a byla slavnostně otevřena při zahájení hlavní návštěvnické sezony.\n"}
{"id": "1495246", "url": "https://cs.wikipedia.org/wiki?curid=1495246", "title": "Gortva (obec)", "text": "Gortva (obec)\n\nGortva je obec na Slovensku v okrese Rimavská Sobota.\n\nPrvní písemná zmínka pochází z roku 1326, název uveden v podobě \"Gurtuatu\". V 16. století byla z důsledku tureckých útoků vylidněna. Znovupostavena byla v 18. století a v roce 1828 měla 52 domů se 430 obyvateli. V roce 1846 z důsledku velkého požáru téměř celá vesnice vyhořela.\n\n\n\n"}
{"id": "1495248", "url": "https://cs.wikipedia.org/wiki?curid=1495248", "title": "Los Altos Hills", "text": "Los Altos Hills\n\nLos Altos Hills je město v okresu Santa Clara County v Kalifornii. Populace při sčítání v roce 2017 byla 8580 obyvatel.\n\nPSČ města je 94022 a objevilo se v roce 2017 v americkém časopisu Forbes, který ho označil jako třetí nejdražší v USA. Středně velký dům zde stojí 7 755 000 dolarů.\n\nMěsto má zákaz komerčních zón, který byl podporován Kalifornským odvolacím soudem v roce 1973. Je zde pouze knihkupectví v areálu Foothill Collage a obchod se suvenýry. Město nemá poštu.\n\nLos Altos Hills se nachází na 37°22′17′ s. š. 122° 8′ 15′ z. d.\n\nPodle sčítání lidu Spojených států má město 8,8 míle čtvereční (23 km).\n\nMěsto tvoří skupina malých kopců. Ty udržují venkovský pocit, podobně jako u sousedních měst Woodside a u Portola Valley. Zde je mnoho chráněných míst jako Rancho San Antonio a Westwind Barn. \n\nSčítání lidu v roce 2010 v USA uvedlo, že Los Altos Hills má populaci 7 922. Hustota obyvatel byla 900 na míli čtverečnou (347,5/km). Rasové složení obyvatelstva bylo 5 417 (68,4%) bělochů, 37 (0,5%) Afroameričanů, 2 109 (26,6%) Asiatů. Hispánci a Latinos zaujímali 2,7% (213).\n\nSčítání lidu také uvedlo, že 99,3% obyvatel žilo v domácnostech a 0,7 % v neinstitucionalizovaných skupinách.\n\nBylo zde 2 829 domácností z toho 949 mělo dítě do 18 let.\n\n1 811 lidí bylo do věku 18 let, 342 lidí ve věku 18 až 24 let, 1 083 lidí v rozmezí 25 až 44 let, 2 848 lidí ve věku 45 až 64 let, lidí starších než 64 let bylo 1 838.\n\nPři sčítání lidu roku 2000 zde bylo 7 902 lidí, 2 740 domácností a 2 339 rodin bydlelo ve městě. Hustota obyvatelstva byla 917,2 lidí na míli čtverečnou (353,9/km). Rasové složení bylo 74,94% bělochů, 0,59% Afroameričanů, 21,10% Asiatů, 2,15% Hispánci a Latinos.\n\n34,6% domácností mělo děti do 18 let. 23,6% populace mělo věk pod 18 let, 4% měla od 18 do 24 let, 19,6% od 25 do 44 let, 35,8% od 45 do 64 let, 17% mělo věk od 64 let.\n\nMěsto Los Altos Hills má pětičlennou volenou městskou radu. Několik výborů dobrovolníků podává zprávy městské radě, které se týkají otázek, jako jsou otevřené prostory, cesty, vzdělávání, historie, parky a rekreace, výbor pro nouzové komunikace, ekologický design a ochrana, finance a investice.\n\nLos Altos Hills má také dvacetičlennou komisi pro mládež.\n\nZ 5 870 registrovaných voličů jsou 37% Demokraté, zatímco 29% jsou Republikáni.\n"}
{"id": "1495255", "url": "https://cs.wikipedia.org/wiki?curid=1495255", "title": "Seweryn Goszczyński", "text": "Seweryn Goszczyński\n\nSeweryn Goszczyński (4. listopadu 1801, Ilińce, dnes Ukrajina – 25. února 1876, Lvov, dnes Ukrajina) byl polský básník, prozaik a literární kritik období romantismu, jeden z představitelů tzv. ukrajinské romantické školy, která hojně využívala ukrajinský folklór a témata z její historie.\n\nPocházel ze zchudlé šlechtické rodiny. Na studiích v Basilinské škola v Humani se seznámil s Michałem Grabowským a Józefem Bohdanem Zaleským a jejich přátelství se stalo základem tzv. ukrajinské romantické školy. Roku 1820 přišel do Varšavy a vstoupil do tajné organizace \"Związek Wolnych Polaków\". Když vypuklo roku 1821 povstání v Řecku rozhodl se pomoci řeckým povstalcům a vydal se pěšky na Ukrajinu, aby se dostal do Řecka přes Oděsu. S finančních důvodů však zůstal na Ukrajině, kde organizoval konspirační činnost.\n\nRoku 1830 se zúčastnil listopadového povstání ve Varšavě a po jeho porážce se usadil v Haliči, kde pokračoval v konspiraci a založil spolek \"Stowarzyszenie Ludu Polskiego\". Roku 1832 navštívil Podhalí, Spiš a Tatry. Protože byl neustále pronásledován rakouskou policií (za účast na povstání byl v nepřítomnosti odsouzen k trestu smrti) emigroval roku 1838 do Francie. Zde se seznámil s Mickiewiczem a Słowackým. Pod vlivem mystika a náboženského reformátora Andrzeje Towiańského vstoupil do jeho sekty \"Kolo boží věci\" (\"Koło Sprawy Bożej\") a na delší čas nechal psaní i politické činnosti. Žil v bídě a během Pařížské komuny téměř zemřel hlady.\n\nVe svých verších spojoval revoluční radikalismus s osobním pesimismem. Inspiroval se především ukrajinským folklórem a jako jeden z prvních uvedl do polské poezie tatranskou přírodu a lid. Požadoval, aby literatura byla založena na národních a lidových tradicích, a z toho hlediska podrobil ostré kritice dílo Aleksandra Fredra, což je považováno za jednu z příčin odmlčení tohoto dramatika.\nRoku 1872 se za pomoci svých přátel vrátil do Polska a usadil se ve Lvově, kde také roku 1876 zemřel. Pohřben byl na Ličakovském hřbitově ve Lvově.\n\n"}
{"id": "1495256", "url": "https://cs.wikipedia.org/wiki?curid=1495256", "title": "Kyselecký hamr", "text": "Kyselecký hamr\n\nKyselecký hamr je volně přístupný minerální pramen poblíž vesnice Mýtina, místní části obce Lipová v okrese Cheb v Karlovarském kraji.\n\nKyselecký hamr vyvěrá v lese asi 1,5 km východně od Mýtiny přibližně 800 metrů od česko-bavorské hranice. Vývěr minerálky se nachází v severozápadní části Přírodního parku Český les v geomorfologickém celku Smrčiny při rozhraní s geomorfologickým celkem Český les. V blízkosti pramene na k. ú. Mýtina stávala osada Kyselecký Hamr () s hamrem, ze kterého se dochovaly sotva znatelné pozůstatky.\n\nHorninové podloží tvoří metamorfované horniny krystalinika, tvořené převážně svory.\n\nMinerální pramen vyvěrá na geologické zlomové poruše při pravém břehu Stebnického potoka, do kterého odtéká minerálka z přepadu pramenní jímky úzkou stružkou. Vlastní pramen vyvěrá v původní jímce s pažením z opracované žuly. Jímka čtvercového průřezu má půdorys 1x1 m a hloubku 130 cm. Na její obrubě je vytesaný letopočet 1698. Jedná se zřejmě o nejstarší jímání pramene v Česku, u nějž se dochovala jeho starobylá podoba.\n\nPramen měl lokální význam a byl využíván místními obyvateli k pitným účelům. V 16. století využívali minerálku lázeňští hosté z nedalekého Bavorska, ubytovaní v nedalekém Neualbenreuthu. Pramen byl oblíben a rovněž distribuován jako minerální voda v láhvích. Minerální pramen byl z literatury znám jako jeden z nejjižnějších výskytů kyselek v západočeské lázeňské oblasti a byl často chemicky až do druhé světové války analyzován. Po druhé světové válce se území octlo v zakázaném hraničním pásmu při státní hranici s Německem, odkud se musely vystěhovat civilní osoby a vstup byl pouze na povolenku v doprovodu příslušníka pohraniční stráže. Pramen byl opuštěn a minerálka vytékala bez užitku do potoka.\n\nZměny nastaly až po roce 1989, kdy se bývalé zakázané hraniční pásmo otevřelo veřejnosti. Vznikly plány na stáčení minerálky a její komerční prodej. Tři společníci založili společnost České minerální vody a získali licenci na komerční využití pramene. Byl proveden vrtný průzkum a chemické rozbory. Hydrogeologický průzkum a rozbory provedené v roce 1995 firmou Aquatest prokázaly vydatnost zdroje s možností roční produkce minerálky ve výši 150 milionů litrů. Došlo k zakoupení potřebných pozemků a začátkem roku 1995 začala firma Armabeton stavět stáčírnu. Neshody společníků a následné soudní spory o podíl ve firmě realizaci podnikatelského záměru zhatily a opuštěné objekty stáčírny v Mýtině chátrají. Oplocený plechový objekt poblíž pramenní jímky ukrývá průzkumný vrt, odkud mělo potrubí odvádět minerálku ke stáčírně v Mýtině. Stáčírna dostavena nebyla, pramen naštěstí vyvěrá dál uprostřed lesa.\n\nObčanské sdružení \"Život na Dyleň\" upravilo v roce 2012 pramen a jeho okolí. Provedlo zastřešení pramene a postavilo k němu povalový chodník.\n\nTeplota pramene je poměrně stálá okolo 9 °C, celková mineralizace činí 2500 mg/litr. Minerálka má vysoký obsah rozpuštěného oxidu hličitého v hodnotě 2300 až 2600 mg/l, což jí dodává příjemnou chuť. Uvolňování CO při pohledu do pramenní jímky vypadá, jako když voda vaří. Vysoký obsah CO nejspíš souvisí se sopečnou činností nedaleké čtvrtohorní Železné hůrky, jedné z nejmladších českých sopek. Na rozdíl od většiny kyselek v širším okolí Mariánských Lázní nemá minerální voda zvýšený obsah oxidu křemičitého (SiO). Z kationtů je uváděn zvýšený obsah lithia. Hodnota pH = 4,9 je nízká. Podle balneologické klasifikace patří pramen ke skupině železitých uhličitých vod a údajně pomáhá při nemocech zažívacího traktu.\n\nKe Kyseleckému hamru vede žlutě značená turistická stezka po upravené lesní cestě od rozcestí u Mýtiny. Ta se poblíž vývěru pramene napojuje na naučnou stezku s pojmenováním \"Naučná stezka Stebnický potok\". K vlastní pramenní jímce byl v rámci budování naučné stezky postaven dřevěný povalový chodníček. K minerálce je možný přístup po naučné stezce i z opačné strany z Doubravy. Vedle zastřešeného altánku je umístěna informační tabule s údaji o historii Kyseleckého hamru.\n\n"}
{"id": "1495265", "url": "https://cs.wikipedia.org/wiki?curid=1495265", "title": "FC Casale ASD", "text": "FC Casale ASD\n\nFootball Club Casale Associazione Sportiva Dilettantistica je italský fotbalový klub, sídlící ve městě Casale Monferrato. Klub byl založen v prosinci roku 1909 lidmi kolem člověka jménem Raffaele Jaffe. Od sezony 1911/12 hraje klub nejvyšší soutěž a v sezoně 1913/14 soutěž vyhraje a stává se mistrem. Do sezony 1938/39 ve druhé lize. Pak se klub ocitá ve třetí lize ve čtvrté lize a posléze i v regionální lize.\n\nPrvní bankrot je vyhlášen po sezoně 1992/93. Klub se ocitá ve finanční krizi a končí s názvem \"AS Casale\". Je založen klub nový pod názvem \"AS Casale Calcio\" a začínají hrát v regionální lize.\nDruhý bankrot je po sezoně 2012/13. Pro administrativní porušení je vyloučen z fotbalové federace. V létě roku 2013 je založen klub nový - \"FC Casale ASD\"\n\nNejvyšší soutěž klub hrál celkem v 18 sezonách. Prvně ji hrál 1911/12 a naposledy v sezoně 1933/34. Je mistrem ligy ze sezony 1913/14. Nejlepší umístění v Serii A je 12. místo ze sezony 1931/32\n\n"}
{"id": "1495273", "url": "https://cs.wikipedia.org/wiki?curid=1495273", "title": "Don Donaghy", "text": "Don Donaghy\n\nDon Donaghy celým jménem Leonard Donald Donaghy (2. listopadu 1936 Pensylvánie – 23. července 2008) byl americký fotograf, člen Newyorské školy fotografie, jejímiž členy byli i Robert Frank, Louis Faurer a Bruce Davidson.\n\nVystudoval na Univerzitě umění ve Filadelfii, poté se začal ve Filadelfii a New Yorku věnovat pouliční fotografii. Používal fotoaparát značky Leica s objektivem 35mm. Jeho první výstava \"Two Young Philadelphians: Don Donaghy & George Krause\" se konala v roce 1962 a jeho první publikace byla vytvořena přepracováním této výstavy a vydalo ji nakladatelství \"Contemporary Photographer\" na podzim roku 1962 pod stejným titulem jako výstava.\n\nMezníková výstava a publikace \"The New York School, Photographs 1936-63\" od Jane Livingstonové, obsahuje výběr jeho fotografií. Donaghy je také zmíněn v díle historika Gillese Mora \"The Last Photographic Heroes: American Photographers of the Sixties and Seventies\".\n\nKromě fotografování pracoval ještě jako filmový editor a kameraman. Když žil v Boulderu, byl také stavebním mistrem.\n\nJe řazen k takzvané Newyorské škole fotografie, která s oblibou od 30. do 70. let dvacátého století využívala různé druhy neostrosti. Nebyla to instituce v pravém slova smyslu, ale šestnáct autorů (narozených od 1898-1934) žijících a tvořících v New York City. Jednalo se o fotografy, jejichž jména jsou dnes již legendami: Diane Arbus, Alexey Brodovitch, Ted Croner, Bruce Davidson, Robert Frank, Louis Faurer, Richard Avedon, Sid Grossmann, William Klein, Saul Liter, Leon Levinstein, Helen Levitt, Lisette Model, David Vestal a Weegee.\n\nZemřel 23. července 2008 ve svých 71 letech.\n\n\n\n"}
{"id": "1495285", "url": "https://cs.wikipedia.org/wiki?curid=1495285", "title": "Carafové", "text": "Carafové\n\nCarafové, někdy též Caraffové je starý italský šlechtický rod původem z Neapole. Jejich předky byl ještě starší rod Caracciolů.\n\nCarafové se rozvětvili do mnoha linií, nejvýznamnějšími z nich byli Carafové ze Spiny a Carafové ze Stadery. Patřila k nejvyšším vrstvám italské šlechty. Svého historického vrcholu dosáhl rod, když byl Giovanni Pietro Carafa zvolen papežem a přijal jméno Pavel IV.\n"}
{"id": "1495287", "url": "https://cs.wikipedia.org/wiki?curid=1495287", "title": "Textilana Liberec", "text": "Textilana Liberec\n\nTextilana Liberec byl průmyslový podnik založený ve druhé polovině 19. století průmyslníkem Johannem Liebiegem. Postupně se vypracoval na největší textilní podnik v severních částech Čech. Jeho areál, který čítal asi sto objektů, zakoupil v roce 2006 investor z Nizozemí. Ještě před prodejem ale průmyslové objekty v letech 2003 a 2004 srovnaly bagry se zemí. Zůstal stát jediný objekt, pětipodlažní budova od architektů Maxe Kühna a Heinricha Fanty z roku 1908, jež představuje první železobetonovou industriální stavbu ve městě Liberci. Roku 2018 přestala mít nizozemská společnost o pozemky zájem, neb se sama ocitla ve finančních nesnázích a chtěla se parcel zbavit.\n"}
{"id": "1495288", "url": "https://cs.wikipedia.org/wiki?curid=1495288", "title": "Strana konzervativní pravice", "text": "Strana konzervativní pravice\n\nStrana konzervativní pravice – Řád národa (zkratka SKP – ŘN) je česká politická strana konzervativně pravicového zaměření hlásící se k tak zvané Nové pravici, založená 31. května 2015. Představuje koncept klasického pravicového uskupení konzervativního charakteru na základech T. G. Masarykovy politicko-filosofické koncepce, tedy jeho tendencí humanitních, demokratických, náboženských a pozitivistických základů pravicové politiky.\n\nVznikla 31. května 2015 transformací z nefunkčního liberálního projektu Vize 2014, kdy na celorepublikovém sněmu pravicová frakce v čele s Josefem Zicklerem převzala vedení strany a okamžitě se v plném rozsahu distancovala od liberální ideologie a činnosti na projektech „Vize 2014“ a „Lidem“ s tím, že tyto liberální projekty nejsou a nikdy nebyly součástí historie hnutí.\n\nPředsedou byl zvolen Josef Zickler a vzniklo politické hnutí národně konzervativního charakteru Řád národa později Řád národa – Vlastenecká unie.\n\nV roce 2019 po příchodu nových lidských pravicových zdrojů, a především z iniciativy předsedy hnutí Josefa Zicklera a Ing. Mgr. Miroslava Šůse vzniká pracovní skupina, která pod garancí profesora Dr. Vladimíra Kajlika Ph.D. MSI, vytvoří koncept klasického pravicového uskupení konzervativního charakteru na základech T. G. Masarykovy politicko-filosofické koncepce, tedy jeho tendencí humanitních, demokratických, náboženských a pozitivistických základů pravicové politiky.  \n\nVýsledkem je změna, kdy vlastenecky konzervativní hnutí se na svém celostátním sjezdu 13. dubna 2019 vyprofilovává do jasného tradičního pravicového konceptu jako „Strana konzervativní pravice – ŘN“ (SKP-ŘN). V čele politického uskupení byl celostátním sněmem potvrzen dosavadní předseda Josef Zickler.\n\nProsazuje svobodu jedince, invidualismus, ochrana soukromého vlastnictví, svobodu podnikání, rovnost před zákonem a trestem, sociální nerovnost, rovnou daň, tradiční rodinu, respekt k tradicím, organickou společnost, řád, pořádek, hierarchii.\n\nZavrhuje socializaci společnosti \"Novou levicí\", sílící vliv státu na občana a omezování jeho svobod, předání národních pravomocí do rukou EU, migrační politiku řízenou EU, podporu nekřesťanských náboženství, sociální podporu zahálky.\n\nIdeologie SKP – ŘN je postavena na principech svobody, individualismu a tradice, až po principy jako autorita, řád, hierarchie a povinnost. Klade přirozeně důraz více na individualismus než na kolektivismus. Vědomě prosazuje ochranu soukromého vlastnictví a deklaruje svobodu podnikání, realizaci těchto základů považuje za podmínku nezbytnou k životu a prosperitě společnosti. Nezastupitelnou roli spatřuje v tradiční rodině a striktním vědomém dodržování hodnotového řádu. Podporuje náboženské hodnoty a odmítá imigraci především věřících muslimského vyznání.\n\nJednoduše prosazuje existující rovnost před zákonem a rovnost práv. Naopak sociální rovnost, jako politickou doktrínu, vnímá jako katastrofické nebezpečí společnosti. Sociální nerovnost vnímá jako užitečnou, jelikož potom podporuje neutuchající rozvoj společnosti a zlepšování postavení jedince ve společnosti.\n\nV ekonomické oblasti je pro rovnou daň, protože progresivní zdanění vnímá jako trest pro aktivní, odmítá ekonomickou spolupráci řízenou politickou ideologii. SKP-ŘN se brání hospodářské, materiální, zdrojové a technologické spolupráci omezené pouze na jednoho strategického partnera – EU, a to z důvodů možné politické vydíratelnosti.\n\nSouhlasí s přímou volbou prezidenta a starostů. Prosazuje u vlády upřednostňování odbornosti před ideologickou politickou příslušností.\n\nJako strana přirozeně se hlásící k „Nové pravici“ se vymezuje proti socialismu, komunismu a „Nové levici“. Je přesvědčena o existenčním ohrožení západní civilizace ze strany socialismu, komunismu a „Nové levice“, jejichž ideologii považuje za zhoubnou pro rozvoj demokracie.\n\nTeze „Nové levice“, kam řadí ČSSD, Piráty a STAN, považuje za volnomyšlenkářské, které zbavují jedince vědomí morálky a odpovědnosti. Kritizuje Novou levicí prosazovaný multikulturalismus, který vede pouze k eskalaci společenských problémů. Obdobně odmítá i další myšlenky a postoje spjaté s Novou levicí, např. násilné potlačování přirozených rozdílů mezi pohlavími, snahu po nepřirozeném prosazování společenského postavení sexuálních menšin, které degradují význam tradiční rodiny a společenský pohled na tradiční hodnoty.\n\nStrana konzervativní pravice přirozeně prosazuje obnovení politické kultury dle odkazu T. G. Masaryka a vědomé posílení základních pilířů demokracie nejen v naší republice, ale i na úrovni EU.\n\nPředsedou strany je Josef Zickler, místopředsedy jsou Roman Urbánek, Michaela Rojtová, Lucie Páníková Vlčková a Miloslav Janíček. Výkonným tajemníkem je Miroslav Šůs.\n\nŘád národa se dostal do povědomí veřejnosti, když jakýsi mladík, profesí lékař, v neděli 21. dubna 2019 na vinařské slavnosti v Boršicích napadl poslance Dominika Feriho. K hlavnímu útočníkovi se připojil jeho otec Vladimír Hromádko, který později střet označil za běžnou hospodskou rvačku. Některé média následně zdůraznila, že Vladimír Hromádko se hlásí k Řádu národa. Webzine Forum 24 přitom tuto organizaci označil za „partu nacionalistů s podivnou vazbou na Rusko“ a uvedl, že šéf Řádu Josef Zickler například natočil předvolební klip s xenofobní skupinou Ortel, kde se společně s ústřední postavou kapely, panem Hnídkem, procházejí s loučemi.“ Článek dále popisoval výstřelky několika dalších členů Řádu.\n\nAsi není někomu strana a její přerod na pravicovou stranu úplně vhod, protože článek se opíral o neověřená fakta a popsal skutečnost tak, aby co nejvíce zamlžil danou situaci. Popisovaná situace v předchozím článku je 30 procent ověřitelné pravdy, ostatní mediální tvořivost. Tomuto poměru pravdy a nepodložených úvah se říká LEGENDA. Legenda slouží k cílené manipulaci. Nevím zda takové odkazy a reference patří na \"WIKI\", pokud sami novináři nemají tyto informace ověřené a publikují v celostátních vydáních. K tomu natočila ČT pořad v \"Reportéři ČT\", kde se těmito dezinformaci podrobně zabývali. \n"}
{"id": "1495291", "url": "https://cs.wikipedia.org/wiki?curid=1495291", "title": "Bonding (seriál)", "text": "Bonding (seriál)\n\nBonding, též uváděno jako BONDiNG, je americký televizní seriál uplatňující černý humor. Seriál režíroval Rightor Doyle, který je zároveň i scenáristou a autorem námětu k seriálu. V hlavních rolích se objevili Zoe Levin, Brendan Scannell, Micah Stock, Theo Stockman, D'Arcy Carden a Eric Berryman. Seriál byl vydán dne 24. dubna 2019 na Netflixu.\n\nHlavní hrdinkou seriálu je Tiffany, studentka psychologie na Newyorské univerzitě, která po večerech pracuje jako domina. Tiffany zkontaktuje svého bývalého spolužáka ze střední školy, homosexuála Peta a poprosí ho, aby se stal jejím asistentem. Pete se zároveň touží stát stand-up komikem, ale má strach z vystupování na veřejnosti. Seriál se volně inspiruje skutečnou zkušeností Rightora Doyla, tvůrce seriálu.\n\nV prosinci 2018 Netflix oznámil, že plánuje sedmidílnou první sérii tohoto seriálu. Seriál vytvořil Rightor Doyle, který je mimo jiné také výkonným producentem seriálu, stejně jako Dara Gordon, Jacob Perlin, Nina Soriano, Tom Schembri a David Sigurani. Seriál produkovaly společnosti Blackpills a Anonymous Content. V podobnou dobu kdy se potvrdilo, že seriál vydá Netlix, se veřejnosti představili i hlavní herci, Zoe Levin a Brendan Scannell. Netflix vydal oficiální trailer k seriálu dne 22. dubna 2019.\n\n"}
{"id": "1495294", "url": "https://cs.wikipedia.org/wiki?curid=1495294", "title": "Mario González", "text": "Mario González\n\nMario González Aguilera (* 27. ledna 1971) je bývalý americký a mexický zápasník – judista.\n\nPatřil k Mexičanům žijících trvale ve Spojených státech, v Los Angeles. Připravoval se v San José na San Jose State University pod vedením Yoshe Uchidy. V mexické mužské reprezentaci se pohyboval od roku 1990 v lehké váze do 73 kg. V roce 1992 startoval na olympijských hrách v Barceloně jako vítěz panamerických her 1991. Vypadl však v úvodním kole s Čechoslovákem Josefem Věnskem po verdiktu sudích na praporky (hantei). Sportovní kariéru ukončil v druhé polovině devadesátých let dvacátého století.\n\n\n"}
{"id": "1495295", "url": "https://cs.wikipedia.org/wiki?curid=1495295", "title": "Life Is Strange", "text": "Life Is Strange\n\nLife Is Strange (v překladu \"Život je podivný\") je epizodická adventura z roku 2015. Byla vyvinuta společností Dontnod Entertainment a vydána společností Square Enix pro Android, iOS, PlayStation 3, PlayStation 4, Windows, Xbox 360 a Xbox One. Všech pět epizod bylo postupně vydáno v průběhu roku 2015.\n\nHra sleduje studentku Max Caulfieldovou, která zjistí, že má schopnost vracet čas. Hráč může příběh ovlivnit řadou rozhodnutí, každá volba vyvolává efekt motýlích křídel, kde malé změny vedou k velkým variacím později. Vracení času pak umožňuje hráči vyzkoušet dopady různých variant.\n\nHra byla obecně přijata pozitivně, přičemž mezi jejími hlavními přednostmi byly jmenovány vývoj postav, mechanismus vracení času a příběh, který se zabývá i tabuizovanými tématy. Jako hlavní nedostatky byly zmiňovány použitý slang, nepřesná synchronizace rtů a nekonzistentní tón příběhu v prvotních epizodách. Life Is Strange obdržela přes 75 ocenění, některá z nich i jako \"Hra roku\".\n\nDo května 2017 bylo napříč platformami prodáno přes 3 miliony kopií hry. Pokračování Life Is Strange 2 bylo vydáno v září 2018.\n\nJednotlivé epizody byly vydávány pravidelně v průběhu celého roku 2015.\n\nHlavní postavou je Max Caulfieldová, studentka Blackwellu a fotografka. Děj se odehrává ve městečku Arcadia Bay.\n\nPříběh začíná noční můrou Max, ve které vidí hrozivou bouři, která se žene na Arcadia Bay, tahle noční můra bude Max provázet celou hrou. Max se následně probouzí ve třídě v Blackwellské univerzitě, na hodině fotografování pana Jeffersona. Po hodině je učitelem upozorněna, že by měla odevzdat soutěžní fotografii. Poté Max odchází na toaletu, kde vyfotí motýla a následně je vyrušena studentem Nathanem Prescottem, který vtrhne na toaletu, má zde schůzku s Chloe Princovou (kamarádka Max, její příběh je zmapován v prequelové hře Life is Strange: Before the storm), Chloe viděla, že Nathan prodává drogy a chce po něm peníze za mlčení, strhne se mezi nimi hádka, která se vyhrotí a Nathan Chloe zastřelí. Max to viděla skryta za rohem.\n\nNáhle Max překvapeně procitá opět na hodině pana Jeffersona a prožívá déjá-vu, po chvíli pochopí, že získala schopnost vracet čas, kterou v hodině i využije. Po hodině pospíchá na toaletu, aby Chloe zachránila. Situace se opakuje, ale tentokrát Max spustí alarm, Nathan se lekne a uteče a Chloe je zachráněna.\n\nPozději Max, na parkovišti před školou, konfrontuje Nathan, který si uvědomil, že Max byla svědkem jeho schůzky s Chloe. Právě Chloe Max zachrání a kamarádky, které byly na nějaký čas odloučené se opět shledají. Chloe se změnila od doby kdy se Max musela s rodiči přestěhovat do Seattlu. Chloe zemřel táta, ztratila se ji kamarádka Rachel Amberová (jejich osudy mapuje prequel ), získala nenáviděného otčíma (\"blbčína\") a Max s ní poslední dobou také nekomunikovala. Přesto zůstávají kamarádkami.\n\nObě kamarádky se opět postupně sbližují, Max se Chloe svěří se svou schopností a prožívají spolu krásné chvíle, také se snaží zjistit, kde je Rachel, co se děje ve Vortex klubu Blackwellu a co chystá Nathan. \nMax samozřejmě řeší i problémy studentské, vztahy se svými spolužačkami, rivalitu s Victorií, VIP studenty ve Vortex klubu a pomáhá šikanované spolužačce Kate, která se stala obětí virálního videa. Problémy dohnaly Kate až k pokusu o sebevraždu (případně sebevraždě, pokud ji Max v sebevraždě nezabránila).\n\nMax testuje své schopnosti a pokusila se tak v minulosti zabránit smrti Chloeina otce, což ale způsobilo, že autonehodu měla Chloe místo táty. Chloe byla upoutána na vozík a trpěla bolestmi. Max musela tuto alternativní minulost zrušit. \n\nKamarádky pokračují v pátrání, ve kterém jim spíše nedobrovolně pomůže i drogový dealer Frank a naleznou tak stodolu Prescottů, pod níž je bunkr, kde byla focena i pohřešovaná Chloina kamarádka Rachel Amberová. Později naleznou na skládce, zakopanou mrtvolu Rachel. Překvapí je tam učitel pan Jefferson, který zastřelí Chloe a Max zdroguje a unese do bunkru kde zdrogovanou Max fotí. Pan Jefferson Max vypráví, že Nathana jen využíval, aby získal drahé vybavení a zázemí. Pana Jeffersona fascinují bezvládné dívky jako fotomodelky, má na svědomí i smrt Rachel, zdrogování Kate a Max po fotografování plánuje také zabít. Max se ale podaří vrátit do minulosti, odhalí pravdu o panu Jeffersonovi panu řiditeli Wellsovi a dokonce vyhraje fotografickou soutěž Hrdina všedního dne a letí s panem Wellsem do San Franciska. Všechno se zdá být v pořádku, pan Jefferson je ve vězení a Max má nakročeno ke kariéře úspěšné fotografky, jenže na výstavě zjišťuje, že na Arkadia Bay se přihnala obrovská bouře, která městečko zpustošila a Chloe zahynula. Max se tedy pokouší alternativní realitu opět změnit, ale nezdaří se to a Max opět skončí v temné komoře připoutaná k židli, zachrání ji blbčín.\n\nZahrávání si s časoprostorem Max dožene v časové noční můře, ze které se Max podaří jen šťastnou náhodou probudit a opět opravuje minulost, tentokrát úspěšně. Nicméně bouři ženoucí se na Arkadia Bay zastavit nemůže. Chloe navrhne, že se pro město obětuje, že je to její osud, že všechny ty potíže začaly tím, že ji Max zachránila život. Max se pak musí rozhodnou, jestli obětuje Chloe, nebo Arkadia Bay... \n"}
{"id": "1495298", "url": "https://cs.wikipedia.org/wiki?curid=1495298", "title": "Třída Borodino (1901)", "text": "Třída Borodino (1901)\n\nTřída Borodino byla třída predreadnoughtů ruského carského námořnictva. Celkem bylo postaveno pět jednotek této třídy. Ve službě byly v letech 1903–1921. Bitevní lodě byly nasazeny v rusko-japonské válce, ve které byly tři potopeny a čtvrtá zajata v bitvě u Cušimy. Zbývající bitevní loď byla potopena za první světové války.\n\nRuské loděnice v Petrohradu v letech 1900–1905 postavily pět bitevních lodí této třídy.\n\nJednotky třídy \"Borodino\":\nHlavní výzbroj tvořily čtyři 305mm kanóny ve dvoudělových věžích, které doplňovalo dvanáct 152mm kanónů ve dvoudělových věžích. Dále nesly dvacet 75mm kanónů, dva 63mm kanóny Baranovski, dvacet 47mm kanónů, dva 37mm kanóny a čtyři 381mm torpédomety. Pohonný systém měl výkon 16 300 hp. Skládal se z trojčinných parních strojů a 20 kotlů Belleville, pohánějících dva lodní šrouby. Nejvyšší rychlost dosahovala 17,5 uzlu. Dosah byl 3200 námořních mil při rychlosti 10 uzlů.\n\nPrvní čtyři dokončené bitevní lodě bojovaly v květnu 1905 v bitvě u Cušimy, tedy v rozhodující bitvě rusko-japonské války. V této bitvě byly \"Borodino\", \"Imperator Alexandr III\" a \"Kňaz Suvorov\" potopeny. Poškozená bitevní loď \"Orel\" byla Japonci zajata a po přestavbě v červnu 1907 zařazena do jejich námořnictva jako \"Iwami\".\n\nZbývající bitevní loď \"Slava\" za první světové války sloužila na Baltu. Dne 17. října 1917 byla těžce poškozena palbou německých bitevních lodí SMS \"König\" a SMS \"Kronprinz\" v bitvě v úžině Moon a následně potopena vlastní posádkou.\n\nRovněž \"Iwami\" se účastnila první světové války. V roce 1914 se zapojila do bitvy o Čching-tao. V roce 1921 byla vyřazena a v roce 1924 potopena jako cvičný cíl.\n\n"}
{"id": "1495299", "url": "https://cs.wikipedia.org/wiki?curid=1495299", "title": "Nowcasting", "text": "Nowcasting\n\nNowcasting (\"krátkodobá\" či \"okamžitá předpověď počasí\") je takový druh předpovědi počasí, který se zaměřuje pouze na nejbližší časový úsek (maximálně hodiny) a vychází z aktuálních meteorologických dat. Umožňuje vyhodnotit na několik hodin dopředu velmi přesně detailní chování, které není možné postihnout klasickou numerickou výpočetní analýzou. Toho se využívá při předpovědi takových fenoménů, jako jsou bouřky (zejména konvektivní a supercelární), přívalové srážky a další extrémní výkyvy počasí, které jsou za pomoci numerické analýzy velmi obtížně lokalizovatelné. Jedná o předpověď ve středním měřítku (jednotky–stovky kilometrů), tedy s poměrně velkou přesností. Navzdory dostupné technice je krátkodobá detailní předpověď stále velmi obtížná.\n\nMezi nejčastější zdroje dat pro nowcasting patří kontinuální sledování a vyhodnocování snímků (odrazů) z meteorologických radarů, družic či z detektorů blesků. Tato data lze vyhodnocovat různými metodami – od jejich prosté extrapolace přes sledování jader konvektivních bouří až po matematické modely či modely využívající strojové učení. V Česku jsou používány např. systémy INCA_CZ, COTREC_CZ či MERGE.\n\nNowcasting může poskytnout cenná data pro vydání včasných varování a ochránit tak lidské životy či majetek.\n\n"}
{"id": "1495300", "url": "https://cs.wikipedia.org/wiki?curid=1495300", "title": "Retvizan (1900)", "text": "Retvizan (1900)\n\nRetvizan byl predreadnought ruského carského námořnictva. Ve službě byl v letech 1901–1904. Rusko jej nasadilo v rusko-japonské válce, kde byl potopen a ukořistěn Japonskem. Japonské císařské námořnictvo jej po přestavbě provozovalo v letech 1908–1922. Nasadilo jej v první světové válce. Po vyřazení byl potopen jako cvičný cíl.\n\nPlavidlo postavila americká loděnice William Cramp & Sons ve Filadelfii. Stavba byla zahájena roku 1899, na vodu bylo spuštěno roku 1900 a do služby bylo uvedeno v prosinci 1901.\n\nVýzbroj tvořily čtyři 305mm kanóny ve dvoudělových věžích, dvanáct 152mm kanónů v kasematách, dvacet 75mm kanónů, dva 63mm kanóny Baranovski, dvacet čtyři 47mm kanónů, osm 37mm kanónů a šest 450mm torpédometů. Pohonný systém měl výkon 17 000 hp. Skládal se z 24 kotlů Niclausse a parních strojů, pohánějících dva lodní šrouby. Nejvyšší rychlost dosahovala 18 uzlů. Dosah byl 5500 námořních mil při rychlosti 10 uzlů.\n\n\"Retvizan\" se účastnil rusko-japonské války. Při úvodním japonském útoku na Port Arthur v únoru 1904 byl vážně poškozen torpédem. Po opravě se účastnil bitvy ve Žlutém moři ve dnech 10.–11. srpna 1904. V bitvě byl poškozen a po ruské porážce se vrátil na základnu. Dne 6. prosince 1904 jej v Port Arthuru potopila palba japonských houfnic.\n\nJaponsko plavidlo ukořistilo. V září 1905 bylo vyzvednuto, následně opraveno a v listopadu 1908 bylo zařazeno do japonského námořnictva jako \"Hizen\". Bitevní loď \"Hizen\" se účastnila první světové války. Od roku 1921 byla klasifikována jako kaibókan. V 1922 byla vyřazena. Roku 1924 byla potopena jako cvičný cíl.\n"}
{"id": "1495301", "url": "https://cs.wikipedia.org/wiki?curid=1495301", "title": "RGM-15 Regulus II", "text": "RGM-15 Regulus II\n\nRGM-15A Regulus II (SSM-N-9) byla americká nadzvuková střela s plochou dráhou letu s jadernou hlavicí, kterou v letech 1953–1958 vyvíjela společnost Vought. Měla se stát náhradou podzvukových letounových střel amerického námořnictva RGM-6 Regulus. Její vývoj však nebyl dokončen, neboť kvůli nástupu balistických raket UGM-27 Polaris zcela zastarala. Celkem bylo vyrobeno 54 střel Regulus II.\n\nV červnu 1953 získala společnost Vought zakázku na vývoj nadzvukové náhrady letounových střel RGM-6 Regulus. Prototypy XRSSM-N-9 měly zatahovací podvozek, proudový motor Wright J65-W-6 o tahu 65 kN a booster Aerojet General o tahu 511 kN. První let proběhl v květnu 1956 na Edwardsově letecké základně. Od roku 1958 byla testována vylepšená verze XRSSM-N-9a s motorem General Electric J79-GE-3 o tahu 69 kN a boosterem Rocketdyne o tahu 600 kN. Pro testování byla využívána upravená tanková výsadková loď třídy LST-542 USS \"King County\" (LST-857).\n\nV lednu 1958 byla objednána sériová výroba střely. V září 1958 byla střela poprvé a naposledy zkušebně vypuštěna z ponorky USS \"Grayback\" (SSG-574) stejnojmenné třídy. Námořnictvo plánovalo, že střelou Regulus II budou vyzbrojeny čtyři křižníky a až 23 ponorek.\n\nVe stejném roce se však ukázalo, že mnohem perspektivnější jsou balistické rakety UGM-27 Polaris, které mají větší dolet, přesnost, není vůči nim účinná obrana a navíc je lze vypouštět z ponořených ponorek. Proto byl vývoj střel Regulus II v prosinci 1958 zrušen. Jejich zkoušky ale ještě nějaký čas pokračovaly. Prototyp XSSM-N-9 (roku 1963 přeznačen na RGM-15A) poprvé vzlétl v listopadu 1959. Měl demontovaný podvozek, větší zásobu paliva a byl poprvé schopen dosáhnout plánované dvojnásobné rychlosti zvuku. Celkem bylo vyrobeno 54 střel Regulus II. Po zrušení programu byly již vyrobené střely upraveny na cílové drony KD2U-1 (roku 1963 přeznačeny na MQM-15A, exempláře s podvozkem na GQM-15A). Drony provozovalo jak americké letectvo, tak námořnitvo. Mimo jiné byly využívány pro výcvik obsluh protiletadlových řízených střel CIM-10 Bomarc.\n\nStřela Regulus II startovala pomocí odhazovatelného raketového motoru (boosteru), přičemž za letu ji poháněl proudový motor. Využívala inerciální navigaci. Měla být vybavena termojadernou hlavicí W-27 o síle 2 MT.\n\n\n\n"}
{"id": "1495304", "url": "https://cs.wikipedia.org/wiki?curid=1495304", "title": "Třída Alvand", "text": "Třída Alvand\n\nTřída Alvand (jinak též třída Saam) je třída lehkých fregat íránského námořnictva. Celkem byly postaveny čtyři jednotky této třídy. Ve službě jsou od roku 1971. Jedna byla potopena za íránsko-irácké války roku 1988. V 70.–90. letech to byly největší válečné lodě íránského námořnictva. Na základě třídy \"Alvand\" byly Íránem po roce 2000 vyvinuty domácí korvety třídy \"Moudž\".\n\nCelkem byly postaveny čtyři fregaty této třídy. Fregaty patří do typové řady Vosper Thornycroft Mk.5. Fregaty \"Saam\" a \"Faramarz\" postavila loděnice Vosper a fregaty \"Zaal\" a \"Rostam\" loděnice Vickers. Do služby byly přijaty v letech 1971-1972.\n\nJednotky třídy \"Alvand\":\nFregaty nesly vyhledávací radar Plessey AWS-1, dva střelecké systémy Contraves Sea Hunter a sonary typů 170 a 174. Výzbroj tvořil jeden 114mm kanón Vickers (první pár Mk.5 o délce 45 ráží a druhý Mk.8 o délce 55 ráží) na přídi, pětinásobný odpalovací kontejner protilodních střel Sea Killer Mk.2 s dosahem 25 km, trojnásobný protiletadlový raketový komplet Sea Cat se zásobou devíti střel, dvojitý 35mm kanón Oerlikon a jeden salvový vrhač hlubinných pum Mk.10 Limbo. Pohonný systém je koncepce CODOG. Tvoří jej dva diesely Paxman Ventura o výkonu 3800 hp pro ekonomický provoz a dvě plynové turbíny Rolls-Royce Olympus TM-3A o výkonu 46 000 hp pro vysoké rychlosti. Lodní šrouby jsou dva. Nejvyšší rychlost dosahuje 40 uzlů a ekonomická 17,5 uzlu. Dosah je 5000 námořních mil při 15 uzlech.\n\nRoku 1975 dostaly \"Saam\" a \"Zaal\" 114mm kanón verze Mk.8, který měly zbývající fregaty už od stavby. Vzhledem k omezeným možnostem íránského námořnictva pořizovat nová plavidla jsou fregaty stále udržovány v provozuschopném stavu a modernizovány. V 90. letech byly odstraněny střely Sea Cat. Zastaralé střely Sea Killer roku 2002 nahradily čtyři čínské protilodní střely C-802. Ve stejné době byly odstraněny vrhače Limbo. Výzbroj posílily tři 20mm kanóny GAM-B01, dva 81mm minomety, dva 12,7mm kulomety a dva trojhlavňové 324mm protiponorkové torpédomety.\n\nRoku 1979, tedy těsně před vypuknutím islámské revoluce, fregaty prošly modernizací ve Velké Británii. Po revoluci byly přejmenovány. Účastnily se íránsko-irácké války. Fregaty \"Sahand\" a \"Sabalan\" se 18. dubna 1988 střetly s americkým námořnictvem, které po poškození americké fregaty USS \"Samuel B. Roberts\" íránskou námořní minou provádělo odvetnou operaci Praying Mantis. Obě se staly cílem pro palubní bombardéry Grumman A-6 Intruder. Zatímco \"Sahand\" se po zásazích pumami a třemi střelami Harpoon potopil poblíž ostrova Larak, těžce poškozený \"Sabalan\" byl opravován ještě roku 1992.\n"}
{"id": "1495305", "url": "https://cs.wikipedia.org/wiki?curid=1495305", "title": "Velín", "text": "Velín\n\nVelín je označení místnosti, odkud je kontrolován a ovládán provoz určitého stroje, zařízení, provozu či infrastruktury.\n\nMezi vybavení velínu nejčastěji patří množství obrazovek a další telekomunikační vybavení. Často mívají pokryté dodávky elektřiny ze záložních zdrojů.\n\nVelíny můžeme najít u následujících typů objektů:\n\n"}
{"id": "1495333", "url": "https://cs.wikipedia.org/wiki?curid=1495333", "title": "TJ Sokol Újezdec-Těšov", "text": "TJ Sokol Újezdec-Těšov\n\nTělovýchovná jednota Sokol Újezdec-Těšov je uherskobrodský fotbalový klub, který byl založen v roce 1949 a navazuje na tradice klubů SK Újezdec u Luhačovic a SK Těšov. Klubovými barvami jsou červená a bílá. Od sezony 2018/19 nastupuje v I. A třídě Zlínského kraje – sk. B (6. nejvyšší soutěž).\n\nNejvětším úspěchem klubu je účast v 9 ročnících nejvyšší krajské/župní soutěže (1983–1985 a 1991–1998).\n\nSvoje domácí zápasy hraje na stadionu TJ Sokol Újezdec-Těšov – \"„Na rybníku“\", jehož maximální kapacita je 2 500 míst.\n\nZdroj: \n\nSpolečný fotbalový klub Újezdce a Těšova byl založen v roce 1949. V sezoně 1960/61 postoupilo A-mužstvo do okresního přeboru, kde setrvalo deset sezon. V ročníku 1970/71 se A-mužstvo stalo okresním přeborníkem a poprvé v historii postoupilo do krajských soutěží.\n\nNa jaře 1979 sledovalo domácí zápas s Vlčnovem 1 200 platících diváků, což je rekordní návštěva na soutěžním utkání v Újezdci-Těšově.\n\nPo vítězství v jedné ze skupin I. B třídy Jihomoravského kraje v sezoně 1980/81 se probojoval do I. A třídy. Po sezoně 1982/83 došlo k reorganizaci krajských soutěží, která Újezdec-Těšov vynesla mezi nejlepší mužstva Jihomoravského kraje. V nejvyšší soutěži Jihomoravského kraje působil v ročnících 1983/84 a 1984/85, v nejvyšší soutěži Středomoravské župy startoval v sezonách 1991/92, 1992/93, 1993/94, 1994/95, 1995/96, 1996/97 a 1997/98.\n\nV Újezdci-Těšově začínali mj. bývalí prvoligoví fotbalisté Jiří Studeník, Bronislav Červenka a Jan Jelínek. V letech 2012–2016 zde trénoval Miroslav Polášek.\n\nFotbalové hřiště bylo dobudováno v roce 1950 a slavnostně otevřeno zápasem se Sokolem Nivnice. Roku 1960 přibyly zděné šatny a začalo postupné rozšiřování sportovního areálu. V roce 1989 došlo k zatravnění hřiště a slavnostní otevření nové hrací plochy obstaral zápas domácího účastníka I. A třídy s prvoligovou Slavií Praha s výsledkem 1:8 (poločas 0:3). Toto utkání sledoval rekordní počet 2 500 diváků. Branku domácích vstřelil Kalina z pokutového kopu, za hosty skórovali Řehák (kapitán mužstva), Žák, Kuka, Feřtek, Klusáček, Urban, Zákostelský a Zálešák. Za domácí nastoupil mj. Jiří Studeník.\n\nV 90. letech byl získán pozemek pro tréninkové hřiště se škvárovým povrchem. V roce 2000 bylo zatravněno i toto hřiště. Od roku 2007 má klub k dispozici automatický zavlažovací systém pro obě hrací plochy.\n\n"}
{"id": "1495334", "url": "https://cs.wikipedia.org/wiki?curid=1495334", "title": "Akkermanská úmluva", "text": "Akkermanská úmluva\n\nAkkermanská úmluva je smlouva uzavřená mezi Ruskem a Osmanskou říší s cílem potvrdit závěry bukurešťské smlouvy. Podepsána byla v Akkermanu (nyní Bilhorod-Dnistrovskyj). Na ruské straně smlouvu podepsali Michail Semjonovič Voroncov a Alexandr Ivanovič Ribopjer, za tureckou stranu Mehmet Hadi a Ibrahim. \n\nAkkermanská úmluva v zásadě opětovně potvrdila podmínky Bukurešťské mírové smlouvy. Turecko uznalo hranici Dunaje a předání Suchumi, pevnosti Kali a Anaklije Rusku. Dále se zavázalo, že během půldruhého roku vyplatí nároky ruských poddaných a poskytne jim neomezené právo obchodu v Turecku. Ruským obchodním lodím garantuje právo svobodné plavby v tureckých vodách a na Dunaji. Byla zaručena autonomie dunajských knížectví a Srbska, vládci Moldavska a Valašska měli být jmenováni z řad místních velmožů a nesměli být odstraněni bez ruského souhlasu.\n\nAkkermanská úmluva byla významným úspěchem ruské diplomacie. V Osmanské říši byl její výsledek vnímán jako nutný ústupek vyvolaný dočasnou vojenskou slabostí způsobenou potlačením janičářů v létě 1826. Mahmut II. smlouvu vypověděl , což byla jedna z příčin další rusko-turecké války. Po jejím skončení byla základní ustanovení Akkermanské úmluvy rozšířena roku 1829 Drinopolským mírem.\n"}
{"id": "1495335", "url": "https://cs.wikipedia.org/wiki?curid=1495335", "title": "Aglientu", "text": "Aglientu\n\nAglientu (sardinsky: \"Santu Francìscu di l'Aglièntu\") je italská obec (\"comune\") v provincii Sassari v regionu Sardinie. Nachází se ve výšce 420 metrů nad mořem a má obyvatel. Rozloha obce je 148,19 km².\n\n"}
{"id": "1495337", "url": "https://cs.wikipedia.org/wiki?curid=1495337", "title": "Abbasanta", "text": "Abbasanta\n\nAbbasanta (sardinsky: \"Abbasànta\") je italská obec (\"comune\") v provincii Oristano v regionu Sardinie. Nachází se ve výšce 315 metrů nad mořem a má obyvatel. Rozloha obce je 39,85 km².\n\n"}
{"id": "1495338", "url": "https://cs.wikipedia.org/wiki?curid=1495338", "title": "Aidomaggiore", "text": "Aidomaggiore\n\nAidomaggiore (sardinsky: \"Aidumajòre, Bidumajòre\") je italská obec (\"comune\") v provincii Oristano v regionu Sardinie. Nachází se ve výšce 250 metrů nad mořem a má obyvatel. Rozloha obce je 41,21 km².\n\n"}
{"id": "1495339", "url": "https://cs.wikipedia.org/wiki?curid=1495339", "title": "Alà dei Sardi", "text": "Alà dei Sardi\n\nAlà dei Sardi (sardinsky: \"Alà\") je italská obec (\"comune\") v provincii Sassari v regionu Sardinie. Nachází se ve výšce 663 metrů nad mořem a má obyvatel. Rozloha obce je 197,99 km².\n\n"}
{"id": "1495340", "url": "https://cs.wikipedia.org/wiki?curid=1495340", "title": "Albagiara", "text": "Albagiara\n\nAlbagiara (sardinsky: \"Ollàsta\") je italská obec (\"comune\") v provincii Oristano v regionu Sardinie. Nachází se ve výšce 215 metrů nad mořem a má obyvatel. Rozloha obce je 8,87 km².\n\n"}
{"id": "1495341", "url": "https://cs.wikipedia.org/wiki?curid=1495341", "title": "Ales", "text": "Ales\n\nAles (sardinsky: \"Àbas\") je italská obec (\"comune\") v provincii Oristano v regionu Sardinie. Nachází se ve výšce 194 metrů nad mořem a má obyvatel. Rozloha obce je 22,45 km².\n\n"}
{"id": "1495342", "url": "https://cs.wikipedia.org/wiki?curid=1495342", "title": "Allai", "text": "Allai\n\nAllai (sardinsky: \"Àllai\") je italská obec (\"comune\") v provincii Oristano v regionu Sardinie. Nachází se ve výšce 60 metrů nad mořem a má obyvatel. Rozloha obce je 27,36 km².\n\n"}
{"id": "1495343", "url": "https://cs.wikipedia.org/wiki?curid=1495343", "title": "Arbus", "text": "Arbus\n\nArbus (sardinsky: \"Àrbus\") je italská obec (\"comune\") v provincii Sud Sardegna v regionu Sardinie. Nachází se ve výšce 311 metrů nad mořem a má obyvatel. Rozloha obce je 269,12 km².\n\n"}
{"id": "1495344", "url": "https://cs.wikipedia.org/wiki?curid=1495344", "title": "Ardauli", "text": "Ardauli\n\nArdauli (sardinsky: \"Ardaùle\") je italská obec (\"comune\") v provincii Oristano v regionu Sardinie. Nachází se ve výšce 421 metrů nad mořem a má obyvatel. Rozloha obce je 20,53 km².\n\n"}
{"id": "1495345", "url": "https://cs.wikipedia.org/wiki?curid=1495345", "title": "Aritzo", "text": "Aritzo\n\nAritzo (sardinsky: \"Arìtzo\") je italská obec (\"comune\") v provincii Nuoro v regionu Sardinie. Nachází se ve výšce 796 metrů nad mořem a má obyvatel. Rozloha obce je 75,58 km².\n\n"}
{"id": "1495346", "url": "https://cs.wikipedia.org/wiki?curid=1495346", "title": "Armungia", "text": "Armungia\n\nArmungia (sardinsky: \"Armùngia, Armùnja\") je italská obec (\"comune\") v provincii Sud Sardegna v regionu Sardinie. Nachází se ve výšce 366 metrů nad mořem a má obyvatel. Rozloha obce je 54,75 km².\n\n"}
{"id": "1495347", "url": "https://cs.wikipedia.org/wiki?curid=1495347", "title": "Arzachena", "text": "Arzachena\n\nArzachena (sardinsky: \"Alzachèna, Altzaghèna\") je italská obec (\"comune\") v provincii Sassari v regionu Sardinie. Nachází se ve výšce 85 metrů nad mořem a má obyvatel. Rozloha obce je 230,85 km².\n\n"}
{"id": "1495348", "url": "https://cs.wikipedia.org/wiki?curid=1495348", "title": "Arzana", "text": "Arzana\n\nArzana (sardinsky: \"Àrthana\") je italská obec (\"comune\") v provincii Nuoro v regionu Sardinie. Nachází se ve výšce 672 metrů nad mořem a má obyvatel. Rozloha obce je 162,49 km².\n\n"}
{"id": "1495349", "url": "https://cs.wikipedia.org/wiki?curid=1495349", "title": "Cena Miroslava Ivanova", "text": "Cena Miroslava Ivanova\n\nCena Miroslava Ivanova je od roku 2001 udělována nejzdařilejším publikacím z oblasti literatury faktu, respektive jejich autorům. Vyhlašuje ji Klub autorů literatury faktu spolu s rodinou Miroslava Ivanova a cena je udělována v pěti kategoriích:I – celoživotní dílo,II – dílo vydané během posledních tří let, III – dílo autora do 39 let, IV – časopisecká tvorba publikovaná během roku, V – nakladatel vydávající literatury faktu.\n\nMiloslav Martínek 1943–\n\n\"Československé spartakiády\" – Petr Zídek 1971-\"Nezbytná, osvobozující, pomlouvaná\" – Libuše Heczková 1967-, Marie Bahenská, Dana Musilová \"Stěhování národů a sever Evropy. Vikingové na mořích i na pevnině\" – Jarmila Bednaříková 1952–\"Pravomil Raichl. Život na hranici smrti\" – Jaroslav Čvančara 1948–\"Barrandov a zahraniční film\" – Pavel Jiras 1940–prémie \"Ženy na popravišti\" – Jiří Plachý 1975–, Ivo Pejčoch 1962–prémie \"Století Miroslava Zikmunda\" – Miroslav Zikmund 1919–, Petr Horký 1973–, Miroslav Náplava 1966–, Vladimír Kroc 1966–prémie \"Šofér, který změnil dějiny\" – Jiří Skoupý 1976–prémie \"Auta první republiky 1918–1938\" – Jan Tuček 1953–čestné uznání \"Peruť 312\" – Ladislav Sitenský 1919–2009čestné uznání \"František Udržal. Sedlák a politik\" – Jaroslav Rokoský 1969–, Jiří Urban 1981–zvláštní cena Klubu autorů literatury faktu za trvalý autorský přínos \"Příběhy domů slavných, slavných i zapomenutých a Nových příběhů domů slavných\" – Blanka Kovaříková 1961–\n\n\"Gustáv Husák\" – Michal Macháček 1986–\"Marx, Engels, Beatles\" – Zdeněk Nebřenský 1978–\"Jan z Moravy. Zapomenutý Lucemburk na aquilejském stolci\" – Ondřej Schmidt 1990–\"Architektura olympijských her\" – Martin Vlnas 1981–prémie \"Edvard Beneš mezi Londýnem a Moskvou\" – Radka Kubelková 1981–prémie \"Výchova kněží v Čechách a jejich role v náboženské kultuře (1848–1914)\" – Tomáš Pavlíček 1982–prémie \"Železnice, pošta a telegraf rakouské armády v letech 1848–1914\" – Vojtěch Szajkó 1986–\n\nSvetozár Plesník \n\nEpocha \n\nJan Kux 1948–\n\nhlavní cena \"Historie evropských duelů a šermů\" – Jiří Kovařík 1950–, Leonid Křížek 1947\"Na křídlech světové války\" – Jiří Rajlich 1964–\"Doss Alto\" – Josef Fučík 1933–prémie \"Hlučná samota\" – Petr Kotyk 1963–, Světlana Kotyková 1963, Tomáš Pavlíček 1972–prémie \"Knihy kupovati…\" – Jiří Trávníček 1960–, Zdeněk Šimeček 1929–prémie \"Svět měst\" – Jiří Hrůza 1925–2012\n\nhlavní cena \"Příběhy o hrdé pokoře\" – Petra Vokáčová 1975–\"Dějiny tetování\" – Martin Rychlík 1977–\"Izolovaný ostrov\" – Tomáš Nigrin 1981–\n\nKarel Richter 1930–\n\nAcademia \n\n\"Popravení, kam jste se poděli?\" – Zora Dvořáková 1934–\"Tigrid poprvé\" – Pavel Kosatík 1962–\"Malá skvělá válka\" – Josef Opatrný 1945–\"Hmyzí rodiny a státy\" – Jan Žďárek 1938–prémie \"Dějiny Akademie věd ČR v obrazech\" – Martin Franc 1973–, Vlasta Mádlová 1977– prémie \"Italské patálie maršála Radeckého\" – Luboš Taraba 1958–prémie \"Jiří Škach\" – Jiří Štancl 1949–prémie \"Jiří Štancl\" – Antonín Škach\n\n\"Protektorátní Praha jako německé město\" – Miloš Hořejš 1976–prémie\"Přátelství navzdory Hitlerovi\" – Judita Matyášová 1979–čestné uznání \"Poselství prachu\" – Miroslav Černý 1977–\n\nHeda Bartíková 1944–\n\nNakladatelství AOS Publishing \n\ncena slovenskému autorovi literatury faktuSlavo Kalný 1929–\n\nJan Halada 1942–\n\nhlavní cena \"Fašismus v českých zemích\" – Ivo Pejčoch 1962–\"Hrdinové Československa\" – Karel Richter 1930–, Roman Cílek 1937–\"Velká válka s křižáky 1409–1411\" – Radek Fukala 1963–\"Fotbaloví géniové\" – Milan Macho 1947–prémie \"Krve po kolena\" – Luboš Taraba 1958–čestné uznání \"Národní soud nad zrádcem Karlem Sabinou\" – Petr Kovařík 1946–čestné uznání \"Proti rudému baronovi\" – Břetislav Ditrych 1942–čestné uznání \"Tenkrát na západě\" – Karel Jordán 1952–čestné uznání \"Krvavé rituály Střední a Jižní Ameriky\" – Zuzana Marie Kostičová 1980–, Markéta Křížová 1974–, Sylvie Květinová 1977\n\nhlavní cena \"Krvavá odyssea\" – Miroslav Šedivý 1980–\"Kinematografie zapomnění\" – Štěpán Hulík 1984–prémie \"Bitva o Francii\" – Jan Michl 1975–prémie \"Čechoslovakista Rudolf Medek\" ţ Katya Kocourek 1977–\n\nMiloslav Martínek 1943–\n\nEpocha Pražská vydavatelská společnost\n\nzvláštní prémie \"Literární život ve stínu Mnichova\" Jaroslav Med 1932–zvláštní cena \"Jdi po skryté stopě\" – Zdenek Slouka 1923–zvláštní čestné uznání \"Nebeští cyklisté\" – Ivo Hrubíšek \n\nZdeněk Mahler 1928–\n\n\"Krvavé mise OSN\" – Jindřich Marek 1952–\"Hirošima a zrod atomového věku\" – Zdeněk Dienstbier 1926-\"Gallipoli\" – Yvette Heřtová 1933–\"Byl to jenom rock'n'roll?\" – Miroslav Vaněk 1961–prémie \"101 nejkrásnějších domovních znamení Prahy\" – Soňa Thomová 1947–, Michal Thoma 1979–, Zdeněk Thoma 1938–, Martin D. Antonín 1978–prémie \"Ve stínu Hindukúše\" – Vladimír Marek 1957–čestné uznání \"Češi v Antarktidě\" – Hynek Adámek 1962–čestné uznání \"Obchod na rynečku a muži ze železářství\" – Jan John čestné uznání \"Muž proti muži, stroj proti stroji\" – Miroslav Šnajdr 1961–\n\n\"Příběh herečky\" – Petr Zídek 1971- (autor cenu nepřijal)\n\"Bojovali a umírali v Indočíně\" – Ladislav Kudrna 1975-\n\"České země v letech 1705–1792\" – Roman Vondra 1979-\nčestné uznání \"Filozofové v battledressech\" – Jiří Plachý 1975-\n\nPřemysl Veverka 1940-\n\nMichal Vitanovský 1946-\n\nAcademia \n\nhlavní cena Jiří Bílek 1948-\nzvláštní cena za trvalý přínos pro českou a slovenskou literaturu faktu Ladislav Švihran 1931-\n\nhlavní cena \"Kavalíři, puritáni, královrazi\" – Pavel Vodička 1975-\n\nJan Kux 1948-\n\nMladá fronta \n\nJiří Svetozar Kupka 1921-\n\nhlavní cena \"Džihád proti Kremlu\" – Martin Novák 1969\n\nhlavní cena \"Cizinci v RAF\" – Jan Michl 1975-\n\nIvan Brož 1938-\n\nXYZ \n\nRoman Cílek 1937-\nzvláštní cena Rudolf Schuster 1934-\n\nhlavní cena \"Křižovatka tří moří\" – Jaroslav Kubec 1931-, Josef Podzimek 1937-\n\"Třeba i železem a krví\" – Karel Richter 1930-\n\"Rytířské bitvy a osudy 1066–1525\" – Jiří Kovařík 1950-\n\"Napoleon Bonaparte a jeho soupeři\" – Stanislav Wintr\nčestné uznání \"Slezsko, neznámá země Koruny české\" – Radek Fukala 1963-\nčestné uznání \"Pouť za černým Kristem pěti světadíly\" – Vašek Vašák 1949-\n\nhlavní cena \"Horatio Nelson\" – Monika Bandasová 1986-\n\"Študáci a kantoři za starého Rakouska\" – Kateřina Řezníčková\nprémie \"Od Jišivu k Izraeli\" – Jan Zouplna \nčestné uznání \"Černá Hora\" – František Šístek 1977-\n\nRobert Kvaček 1932-\n\nJota \n\nZora Dvořáková 1934-\n\nprémie \"Hranice placená krví\" – Karel Richter 1930-\n\"Arabsko-izraelské války\" – Ivan Brož 1938-\nprémie in memoriam \"Neobyčejný život Nikity Sergejeviče\" – Vladislav Moulis 1931–2006\n\"Velká kniha o soubojích a duelantech\" – Vladimír Šindelář 1959-\n\"Zámořské objevy\" – Jan Klíma 1943-\nčestné uznání Marie Adamcová 1932-\nčestné uznání \"Encyklopedie řádů, kongregací a řeholních společností\" – Milan M. Buben 1946-\nčestné uznání \"Sláva balonům!\" – Břetislav Ditrych 1942-\n\n\"Kosovo\" – Patrik Girgle 1978-\nprémie \"Československo a francouzská Afrika 1948–1968\" – Petr Zídek 1971-\n\nOtakar Brůna 1928-\n\nSvět křídel \n\nzvláštní cena za trvalý autorský přínos pro literaturu faktu\nViliam Apfel 1940-\n\nAntonín Benčík 1926-\n\nhlavní cena \"Barikáda z kaštanů\" – Jindřich Marek 1952-\n\"Zapomeňte, že jste byli lidmi\" – Roman Cílek 1937-, Miloslav Moulis 1921–2010\n\"František Josef I.\" – Jiří Pernes 1948-\n\"Pod hradbou Himálaje\" – Soňa Thomová 1947-, Zdeněk Thoma 1938-\nprémie \"Bohové, hroby, učitelé\" – Karel Sklenář 1938-\nčestné uznání \"Sen o odplatě\" – Radek Fukala 1963-\n\nVladislav Moulis 1931–2006\n\nKarel Richter 1930-\n\n\"Klatovské oprátky\" – Jiřík Václav 1944-\n\"Stát osamělé hvězdy a mexicko-americká válka\" – Josef Opatrný 1945-\n\"Svět zvaný Amerika\" – Jiřina Rybáčková 1942-\nprémie \"Divoký Západ\" – Jiří Černík 1942-\nprémie \"Krvavý Jom Kippur\" – Jan Wanner 1940-\n\n\"Únor a kultura, sovětizace české kultury 1948–1950\" – Jiří Knapík 1975-\n\nDušan Tomášek 1924-\n\n\"Navzdory nevávisti a mstě\" – Zora Dvořáková 1934-\n\"Holocaust...a Bůh tehdy mlčel\" – Roman Cílek 1937-\n\"Alois Musil zvaný Músa ar Rueili\" – Oldřich Klobas 1933–2005\n\"Blues o spolykaných slovech\" – Jaroslav Císař 1955-\nčestné uznání \"Příběh čaje\" – Soňa Thomová 1947-, Michal Thoma 1979-, Zdeněk Thoma 1938-\nzvláštní cena Klubu autorů literatury faktu za trvalý autorský přínos \nPavel Dvořák 1937-\n\"Český PEN klub v letech 1925–1938\" – Petra Krátká \n\nAntonín Benčík 1926-, Václav Kural 1928-\n\nEpocha, Rodiče \n\nDušan Uhlíř 1938-\n\n\"Krajiny vnitřní a vnější\" – Václav Cílek 1955-\n\"Převleky mého města\" – Adolf Branald 1910–2008\nprémie \"Běsové ruské revoluce\" – Vladislav Moulis 1931–2006\nprémie \"Smečka\" – Petr Vágner 1957-\nprémie \"Björnstjerne Björnson: Malým národům\" – Ladislav Řezníček 1957-\nčestné uznání \"Sám proti gestapu\" – Dušan Tomášek 1924-\nzvláštní ocenění Klubu autorů literatury faktu za významný přínos pro literaturu faktu\nOtakar Brůna 1928-\n\nprémie \"Stuartovská Anglie\" – Martin Kovář 1965-\nprémie \"Jediný československý maršál\" – Jiří Rajlich 1964-\n\nJiří Bílek 1948-\n\nLibri \n\nRobert Kvaček 1932-\n\n\"Utajovaná pravda o Alexandru Dubčekovi\" – Antonín Benčík 1926-\n\"Odsouzená loď\" – Miloš Hubáček 1937-\n\"1812: Napoleonovo ruské tažení\" – Jiří Kovařík 1950-\nčestné uznání \"Osobnosti a osudy obce: (Obříství 1290–2000)\" – Miroslav Sígl 1926-\nzvláštní cena za trvalý autorský přínos\nVojtech Zamarovský 1919-\n\n\"1. českosloslovenská tanková brigáda v SSSR\" – Milan Kopecký 1971-\n\nRoman Cílek 1937-\n\n\"Češi na cestě stoletím\" – Agave \n\nMiloslav Moulis 1921–2010\n\n\"Svatí kacíři\" – Jindra Jarošová 1948-\nprémie \"Nokturno\" – Zdeněk Mahler 1928-\nprémie \"Poslední Habsburkové\" – Jiří Pernes 1948-\nprémie \"Vladaři Dračích údolí\" – Jindřich Marek 1952-, Otakar Brůna 1928-\nprémie \"Karel IV.\" – František Kavka 1920–2005\nprémie \"Colonel Toby\" – Čestmír Sládek 1927-\n\n\"Sedmiletá válka v Evropě\" – František Stellner 1966-\nprémie \"Vlčák Ant, hrdinný letec RAF\" – Iveta Irvingová \n\nRoman Cílek 1937-, Václav Tikovský \n\nhttp://www.ucl.cas.cz/ceny/?c=23\n\nhttp://www.klubliteraturyfaktu.cz/index.php\n"}
{"id": "1495350", "url": "https://cs.wikipedia.org/wiki?curid=1495350", "title": "Assolo", "text": "Assolo\n\nAssolo (sardinsky: \"Assòlu, Assòu\") je italská obec (\"comune\") v provincii Oristano v regionu Sardinie. Nachází se ve výšce 255 metrů nad mořem a má obyvatel. Rozloha obce je 16,37 km².\n\n"}
{"id": "1495351", "url": "https://cs.wikipedia.org/wiki?curid=1495351", "title": "Asuni", "text": "Asuni\n\nAsuni (sardinsky: \"Asùni\") je italská obec (\"comune\") v provincii Oristano v regionu Sardinie. Nachází se ve výšce 233 metrů nad mořem a má obyvatel. Rozloha obce je 21,34 km².\n\n"}
{"id": "1495352", "url": "https://cs.wikipedia.org/wiki?curid=1495352", "title": "Atzara", "text": "Atzara\n\nAtzara (sardinsky: \"Atzàra\") je italská obec (\"comune\") v provincii Nuoro v regionu Sardinie. Nachází se ve výšce 553 metrů nad mořem a má obyvatel. Rozloha obce je 35,92 km².\n\n"}
{"id": "1495353", "url": "https://cs.wikipedia.org/wiki?curid=1495353", "title": "Austis", "text": "Austis\n\nAustis (sardinsky: \"Aùstis\") je italská obec (\"comune\") v provincii Nuoro v regionu Sardinie. Nachází se ve výšce 737 metrů nad mořem a má obyvatel. Rozloha obce je 50,81 km².\n\n"}
{"id": "1495354", "url": "https://cs.wikipedia.org/wiki?curid=1495354", "title": "Badesi", "text": "Badesi\n\nBadesi (sardinsky: \"Badèsi\") je italská obec (\"comune\") v provincii Sassari v regionu Sardinie. Nachází se ve výšce 102 metrů nad mořem a má obyvatel. Rozloha obce je 31,30 km².\n\n"}
{"id": "1495355", "url": "https://cs.wikipedia.org/wiki?curid=1495355", "title": "Ballao", "text": "Ballao\n\nBallao (sardinsky: \"Ballàu\") je italská obec (\"comune\") v provincii Sud Sardegna v regionu Sardinie. Nachází se ve výšce 98 metrů nad mořem a má obyvatel. Rozloha obce je 46,63 km².\n\n"}
{"id": "1495356", "url": "https://cs.wikipedia.org/wiki?curid=1495356", "title": "Baradili", "text": "Baradili\n\nBaradili (sardinsky: \"Bobàdri\") je italská obec (\"comune\") v provincii Oristano v regionu Sardinie. Nachází se ve výšce 165 metrů nad mořem a má obyvatel. Rozloha obce je 5,57 km².\n\n"}
{"id": "1495357", "url": "https://cs.wikipedia.org/wiki?curid=1495357", "title": "Baratili San Pietro", "text": "Baratili San Pietro\n\nBaratili San Pietro (sardinsky: \"Boàtiri\") je italská obec (\"comune\") v provincii Oristano v regionu Sardinie. Nachází se ve výšce 11 metrů nad mořem a má obyvatel. Rozloha obce je 6,10 km².\n\n"}
{"id": "1495358", "url": "https://cs.wikipedia.org/wiki?curid=1495358", "title": "Baressa", "text": "Baressa\n\nBaressa (sardinsky: \"Arèssa\") je italská obec (\"comune\") v provincii Oristano v regionu Sardinie. Nachází se ve výšce 165 metrů nad mořem a má obyvatel. Rozloha obce je 12,51 km².\n\n"}
{"id": "1495359", "url": "https://cs.wikipedia.org/wiki?curid=1495359", "title": "Bari Sardo", "text": "Bari Sardo\n\nBari Sardo (sardinsky: \"Barì\") je italská obec (\"comune\") v provincii Nuoro v regionu Sardinie. Nachází se ve výšce 51 metrů nad mořem a má obyvatel. Rozloha obce je 37,43 km².\n\n"}
{"id": "1495360", "url": "https://cs.wikipedia.org/wiki?curid=1495360", "title": "Barrali", "text": "Barrali\n\nBarrali (sardinsky: \"Barràbi\") je italská obec (\"comune\") v provincii Sud Sardegna v regionu Sardinie. Nachází se ve výšce 140 metrů nad mořem a má obyvatel. Rozloha obce je 11,23 km².\n\n"}
{"id": "1495361", "url": "https://cs.wikipedia.org/wiki?curid=1495361", "title": "Barumini", "text": "Barumini\n\nBarumini (sardinsky: \"Barùmini\") je italská obec (\"comune\") v provincii Sud Sardegna v regionu Sardinie. Nachází se ve výšce 202 metrů nad mořem a má obyvatel. Rozloha obce je 26,40 km².\n\n"}
{"id": "1495362", "url": "https://cs.wikipedia.org/wiki?curid=1495362", "title": "Bauladu", "text": "Bauladu\n\nBauladu (sardinsky: \"Baulàu\") je italská obec (\"comune\") v provincii Oristano v regionu Sardinie. Nachází se ve výšce 38 metrů nad mořem a má obyvatel. Rozloha obce je 24,22 km².\n\n"}
{"id": "1495363", "url": "https://cs.wikipedia.org/wiki?curid=1495363", "title": "Baunei", "text": "Baunei\n\nBaunei (sardinsky: \"Baunèi\") je italská obec (\"comune\") v provincii Nuoro v regionu Sardinie. Nachází se ve výšce 480 metrů nad mořem a má obyvatel. Rozloha obce je 211,90 km².\n\n"}
{"id": "1495365", "url": "https://cs.wikipedia.org/wiki?curid=1495365", "title": "Berchidda", "text": "Berchidda\n\nBerchidda (sardinsky: \"Belchìdda, Bilchìdda\") je italská obec (\"comune\") v provincii Sassari v regionu Sardinie. Nachází se ve výšce 290 metrů nad mořem a má obyvatel. Rozloha obce je 201,88 km².\n\n"}
{"id": "1495366", "url": "https://cs.wikipedia.org/wiki?curid=1495366", "title": "Bidonì", "text": "Bidonì\n\nBidonì (sardinsky: \"Bidunìu\") je italská obec (\"comune\") v provincii Oristano v regionu Sardinie. Nachází se ve výšce 250 metrů nad mořem a má obyvatel. Rozloha obce je 11,72 km².\n\n"}
{"id": "1495369", "url": "https://cs.wikipedia.org/wiki?curid=1495369", "title": "Belvì", "text": "Belvì\n\nBelvì (sardinsky: \"Brebì\") je italská obec (\"comune\") v provincii Nuoro v regionu Sardinie. Nachází se ve výšce 787 metrů nad mořem a má obyvatel. Rozloha obce je 18,10 km².\n\n"}
{"id": "1495370", "url": "https://cs.wikipedia.org/wiki?curid=1495370", "title": "Birori", "text": "Birori\n\nBirori (sardinsky: \"Bìroro\") je italská obec (\"comune\") v provincii Nuoro v regionu Sardinie. Nachází se ve výšce 450 metrů nad mořem a má obyvatel. Rozloha obce je 17,33 km².\n\n"}
{"id": "1495371", "url": "https://cs.wikipedia.org/wiki?curid=1495371", "title": "Bitti", "text": "Bitti\n\nBitti (sardinsky: \"Bìtzi\") je italská obec (\"comune\") v provincii Nuoro v regionu Sardinie. Nachází se ve výšce 549 metrů nad mořem a má obyvatel. Rozloha obce je 215,37 km².\n\n"}
{"id": "1495372", "url": "https://cs.wikipedia.org/wiki?curid=1495372", "title": "Bolotana", "text": "Bolotana\n\nBolotana (sardinsky: \"Olòthene, Bolòtzana\") je italská obec (\"comune\") v provincii Nuoro v regionu Sardinie. Nachází se ve výšce 472 metrů nad mořem a má obyvatel. Rozloha obce je 108,44 km².\n\n"}
{"id": "1495374", "url": "https://cs.wikipedia.org/wiki?curid=1495374", "title": "Bonarcado", "text": "Bonarcado\n\nBonarcado (sardinsky: \"Bonàrcadu\") je italská obec (\"comune\") v provincii Oristano v regionu Sardinie. Nachází se ve výšce 284 metrů nad mořem a má obyvatel. Rozloha obce je 28,41 km².\n\n"}
{"id": "1495376", "url": "https://cs.wikipedia.org/wiki?curid=1495376", "title": "Boroneddu", "text": "Boroneddu\n\nBoroneddu (sardinsky: \"Boronèddu\") je italská obec (\"comune\") v provincii Oristano v regionu Sardinie. Nachází se ve výšce 206 metrů nad mořem a má obyvatel. Rozloha obce je 4,59 km².\n\n"}
{"id": "1495377", "url": "https://cs.wikipedia.org/wiki?curid=1495377", "title": "Borore", "text": "Borore\n\nBorore (sardinsky: \"Bòrere\") je italská obec (\"comune\") v provincii Nuoro v regionu Sardinie. Nachází se ve výšce 394 metrů nad mořem a má obyvatel. Rozloha obce je 42,68 km².\n\n"}
{"id": "1495378", "url": "https://cs.wikipedia.org/wiki?curid=1495378", "title": "Bortigali", "text": "Bortigali\n\nBortigali (sardinsky: \"Bortigàle\") je italská obec (\"comune\") v provincii Nuoro v regionu Sardinie. Nachází se ve výšce 510 metrů nad mořem a má obyvatel. Rozloha obce je 67,33 km².\n\n"}
{"id": "1495379", "url": "https://cs.wikipedia.org/wiki?curid=1495379", "title": "Bortigiadas", "text": "Bortigiadas\n\nBortigiadas (sardinsky: \"Bultigghjàta\") je italská obec (\"comune\") v provincii Sassari v regionu Sardinie. Nachází se ve výšce 476 metrů nad mořem a má obyvatel. Rozloha obce je 75,90 km².\n\n"}
{"id": "1495380", "url": "https://cs.wikipedia.org/wiki?curid=1495380", "title": "Bosa", "text": "Bosa\n\nBosa (sardinsky: \"Bòsa, 'Osa\") je italská obec (\"comune\") v provincii Oristano v regionu Sardinie. Nachází se ve výšce 2 metrů nad mořem a má obyvatel. Rozloha obce je 128,02 km².\n\n"}
{"id": "1495381", "url": "https://cs.wikipedia.org/wiki?curid=1495381", "title": "Bottidda", "text": "Bottidda\n\nBottidda (sardinsky: \"Bòtidda\") je italská obec (\"comune\") v provincii Sassari v regionu Sardinie. Nachází se ve výšce 396 metrů nad mořem a má obyvatel. Rozloha obce je 33,71 km².\n\n"}
{"id": "1495382", "url": "https://cs.wikipedia.org/wiki?curid=1495382", "title": "Buddusò", "text": "Buddusò\n\nBuddusò (sardinsky: \"Buddusò\") je italská obec (\"comune\") v provincii Sassari v regionu Sardinie. Nachází se ve výšce 700 metrů nad mořem a má obyvatel. Rozloha obce je 176,84 km².\n\n"}
{"id": "1495383", "url": "https://cs.wikipedia.org/wiki?curid=1495383", "title": "Budoni", "text": "Budoni\n\nBudoni (sardinsky: \"Budùne, Budùni\") je italská obec (\"comune\") v provincii Sassari v regionu Sardinie. Nachází se ve výšce 16 metrů nad mořem a má obyvatel. Rozloha obce je 54,28 km².\n\n"}
{"id": "1495384", "url": "https://cs.wikipedia.org/wiki?curid=1495384", "title": "Buggerru", "text": "Buggerru\n\nBuggerru (sardinsky: \"Bugèrru\") je italská obec (\"comune\") v provincii Sud Sardegna v regionu Sardinie. Nachází se ve výšce 51 metrů nad mořem a má obyvatel. Rozloha obce je 48,33 km².\n\n"}
{"id": "1495385", "url": "https://cs.wikipedia.org/wiki?curid=1495385", "title": "Bultei", "text": "Bultei\n\nBultei (sardinsky: \"Urtèi\") je italská obec (\"comune\") v provincii Sassari v regionu Sardinie. Nachází se ve výšce 509 metrů nad mořem a má obyvatel. Rozloha obce je 96,83 km².\n\n"}
{"id": "1495386", "url": "https://cs.wikipedia.org/wiki?curid=1495386", "title": "Bulzi", "text": "Bulzi\n\nBulzi (sardinsky: \"Bùltzi\") je italská obec (\"comune\") v provincii Sassari v regionu Sardinie. Nachází se ve výšce 250 metrů nad mořem a má obyvatel. Rozloha obce je 21,67 km².\n\n"}
{"id": "1495387", "url": "https://cs.wikipedia.org/wiki?curid=1495387", "title": "Burcei", "text": "Burcei\n\nBurcei (sardinsky: \"Brucèi\") je italská obec (\"comune\") v provincii Sud Sardegna v regionu Sardinie. Nachází se ve výšce 648 metrů nad mořem a má obyvatel. Rozloha obce je 94,85 km².\n\n"}
{"id": "1495388", "url": "https://cs.wikipedia.org/wiki?curid=1495388", "title": "Busachi", "text": "Busachi\n\nBusachi (sardinsky: \"Busàche\") je italská obec (\"comune\") v provincii Oristano v regionu Sardinie. Nachází se ve výšce 379 metrů nad mořem a má obyvatel. Rozloha obce je 59,03 km².\n\n"}
{"id": "1495389", "url": "https://cs.wikipedia.org/wiki?curid=1495389", "title": "Cabras", "text": "Cabras\n\nCabras (sardinsky: \"Cràbas\") je italská obec (\"comune\") v provincii Oristano v regionu Sardinie. Nachází se ve výšce 6 metrů nad mořem a má obyvatel. Rozloha obce je 102,26 km².\n\n"}
{"id": "1495390", "url": "https://cs.wikipedia.org/wiki?curid=1495390", "title": "Calangianus", "text": "Calangianus\n\nCalangianus (sardinsky: \"Caragnàni, Calanzànos\") je italská obec (\"comune\") v provincii Sassari v regionu Sardinie. Nachází se ve výšce 518 metrů nad mořem a má obyvatel. Rozloha obce je 126,35 km².\n\n"}
{"id": "1495391", "url": "https://cs.wikipedia.org/wiki?curid=1495391", "title": "Calasetta", "text": "Calasetta\n\nCalasetta (sardinsky: \"Câdesédda, Cal' e Sèda\") je italská obec (\"comune\") v provincii Sud Sardegna v regionu Sardinie. Nachází se ve výšce 9 metrů nad mořem a má obyvatel. Rozloha obce je 31,06 km².\n\n"}
{"id": "1495392", "url": "https://cs.wikipedia.org/wiki?curid=1495392", "title": "Iga Świąteková", "text": "Iga Świąteková\n\nIga Świąteková (* 31. května 2001 Varšava) je polská profesionální tenistka. Ve své dosavadní kariéře na okruhu WTA Tour nevyhrála žádný turnaj. V rámci okruhu ITF získala do září 2019 sedm titulů ve dvouhře. \n\nNa žebříčku WTA byla ve dvouhře nejvýše klasifikována v srpnu 2019 na 49. místě a ve čtyřhře pak v červnu 2018 na 1 089. místě. Trénují ji Piotr Sierzputowski a Jolanta Rusinová-Krzepotová.\n\nV juniorském tenisu vyhrála dvouhru ve Wimbledonu 2018 po finálovém vítězství nad Švýcarkou Leonie Küngovou. S Američankou Caty McNallyovou ovládla čtyřhru na French Open 2018. Z Letních olympijských her mládeže 2018 v Buenos Aires si odvezla deblové zlato po boku Slovinky Kaji Juvanové. \n\nV polském fedcupovém týmu debutovala v roce 2018 základním blokem 1. skupiny zóny Evropy a Afriky proti Turecku, v němž s Alicjou Rosolskou prohrály čtyřhru. Polky zvítězily 2:1 na zápasy. Do roku 2020 v soutěži nastoupila k pěti mezistátním utkáním s bilancí 2–2 ve dvouhře a 2–1 ve čtyřhře.\n\nOtec Tomasz Świątek je bývalý polský veslař, olympionik v párově čtyřce na Letní olympiádě 1988 v Soulu.\n\nV juniorské kategorii prožila během sezóny 2017 sedmiměsíční výpadek v důsledku operace pravého kotníku. Následně na sebe upozornila titulem z deblové juniorky French Open 2018 a semifinálovou účastí v pařížské singlové soutěži. Ve Wimbledonu 2018 získala juniorský titul jako čtvrtá Polka. Do Londýna přijížděla až jako 76. dívka žebříčku ITF. V soutěži ztratila jediný set, který jí v úvodním kole odebrala první nasazená a úřadující šampionka Roland Garros Whitney Osuigweová. Na juniorském kombinovaném žebříčku ITF figurovala nejvýše na 5. místě v březnu 2019.\n\nV rámci hlavních soutěží událostí okruhu ITF debutovala v říjnu 2010, když na turnaji ve Stockholmu s dotací 10 tisíc dolarů postoupila z dvoukolové kvalifikace. Ani v navazující dvouhře nenašla přemožitelku a po finálovém vítězství nad Rumunkou Laurou-Ioanou Andreiovou celý turnaj vyhrála. V sezóně 2018 prožila strmý vzzestup žebříčkem WTA, když se ze 727. příčky díky čtyřem trofejím ITF posunula až na 174. pozici. \n\nDebut v hlavní soutěži nejvyšší grandslamové kategorie přišel v ženském singlu Australian Open 2019 po zvládnuté tříkolové kvalifikaci, v jejímž záverečném utkání přehrála Američanku Daniellu Laovou. V úvodním kole dvouhry, které se stalo i jejím debutem na okruhu WTA Tour, porazila Rumunku Anu Bogdanovou. Ve druhé fázi však získala jen dva gamy na Italku Camilu Giorgiovou. Do první hlavní soutěže mimo grandslam nastoupila o měsíc později na únorovém Hungarian Ladies Open 2019, kde prošla kvalifikačním sítem. V hlavní soutěži dohrála ve druhé fázi na raketě nejvýše nasazené pozdější šampionky Alison Van Uytvanckové.\n\nDo premiérového finále na túře WTA se probojovala v sedmnácti letech na antukovém Ladies Open Lugano 2019. Ve druhém kole vyřadila třetí nasazenou Slovenku Viktórii Kužmovou a poté běloruskou turnajovou osmičku Věru Lapkovou. V semifinále deklasovvala Češku Kristýnu Plíškovou, jíž dovolila uhrát jediný game. V boji o titul však nenašla recept na 28letou Slovinku Polonu Hercogovou po třísetovém průběhu. Bodový zisk ji poprvé v kariéře posunul do elitní světové stovky žebříčku. V jeho vydání z 15. dubna 2019 figurovala na 88. příčce, kam postoupila ze 115. místa.\n\n"}
{"id": "1495393", "url": "https://cs.wikipedia.org/wiki?curid=1495393", "title": "Carbonia", "text": "Carbonia\n\nCarbonia (sardinsky: \"Carbònia, Crabònia\") je italská obec (\"comune\") v provincii Sud Sardegna v regionu Sardinie. Nachází se ve výšce 111 metrů nad mořem a má obyvatel. Rozloha obce je 145,54 km².\n\n"}
{"id": "1495394", "url": "https://cs.wikipedia.org/wiki?curid=1495394", "title": "Cardedu", "text": "Cardedu\n\nCardedu (sardinsky: \"Cardèdu\") je italská obec (\"comune\") v provincii Nuoro v regionu Sardinie. Nachází se ve výšce 19 metrů nad mořem a má obyvatel. Rozloha obce je 33,39 km².\n\n"}
{"id": "1495397", "url": "https://cs.wikipedia.org/wiki?curid=1495397", "title": "Cargeghe", "text": "Cargeghe\n\nCargeghe (sardinsky: \"Calzèghe, Cagliègga\") je italská obec (\"comune\") v provincii Sassari v regionu Sardinie. Nachází se ve výšce 333 metrů nad mořem a má obyvatel. Rozloha obce je 12,05 km².\n\n"}
{"id": "1495398", "url": "https://cs.wikipedia.org/wiki?curid=1495398", "title": "Carloforte", "text": "Carloforte\n\nCarloforte (sardinsky: \"UPàize, Carlufòrti\") je italská obec (\"comune\") v provincii Sud Sardegna v regionu Sardinie. Nachází se ve výšce 10 metrů nad mořem a má obyvatel. Rozloha obce je 51,10 km².\n\n"}
{"id": "1495400", "url": "https://cs.wikipedia.org/wiki?curid=1495400", "title": "Castelsardo", "text": "Castelsardo\n\nCastelsardo (sardinsky: \"Calthèddu, CastèdduSardu\") je italská obec (\"comune\") v provincii Sassari v regionu Sardinie. Nachází se ve výšce 114 metrů nad mořem a má obyvatel. Rozloha obce je 43,34 km².\n\n"}
{"id": "1495401", "url": "https://cs.wikipedia.org/wiki?curid=1495401", "title": "Castiadas", "text": "Castiadas\n\nCastiadas (sardinsky: \"Castiàdas\") je italská obec (\"comune\") v provincii Sud Sardegna v regionu Sardinie. Nachází se ve výšce 60 metrů nad mořem a má obyvatel. Rozloha obce je 103,89 km².\n\n"}
{"id": "1495404", "url": "https://cs.wikipedia.org/wiki?curid=1495404", "title": "Cheremule", "text": "Cheremule\n\nCheremule (sardinsky: \"Cherèmule\") je italská obec (\"comune\") v provincii Sassari v regionu Sardinie. Nachází se ve výšce 540 metrů nad mořem a má obyvatel. Rozloha obce je 24,25 km².\n\n"}
{"id": "1495405", "url": "https://cs.wikipedia.org/wiki?curid=1495405", "title": "Chiaramonti", "text": "Chiaramonti\n\nChiaramonti (sardinsky: \"Tzaramònte, Ciaramònti, Chjaramònti\") je italská obec (\"comune\") v provincii Sassari v regionu Sardinie. Nachází se ve výšce 430 metrů nad mořem a má obyvatel. Rozloha obce je 98,61 km².\n\n"}
{"id": "1495406", "url": "https://cs.wikipedia.org/wiki?curid=1495406", "title": "Codrongianos", "text": "Codrongianos\n\nCodrongianos (sardinsky: \"Codronzànu, Codronzànos\") je italská obec (\"comune\") v provincii Sassari v regionu Sardinie. Nachází se ve výšce 317 metrů nad mořem a má obyvatel. Rozloha obce je 30,39 km².\n\n"}
{"id": "1495412", "url": "https://cs.wikipedia.org/wiki?curid=1495412", "title": "Hodejovec", "text": "Hodejovec\n\nHodejovec ( \"\") je obec na Slovensku v okrese Rimavská Sobota. První písemná zmínka o obci pochází z roku 1246. Žije zde obyvatel.\n\n"}
{"id": "1495414", "url": "https://cs.wikipedia.org/wiki?curid=1495414", "title": "Ivan Horák", "text": "Ivan Horák\n\nIvan Horák (* 6. ledna 1957, Opava) je bývalý český hokejový obránce. Po skončení aktivní kariéry působil jako trenér v německých nižších soutěžích.\n\nV československé lize hrál za TJ Vítkovice a TJ Gottwaldov. V roce 1981 získal s Vítkovicemi mistrovský titul. Reprezentoval Československo na mistrovství Evropy juniorů do 18 let v roce 1976, kde tým skončil na 4. místě. Ve druhé lize hrál za TJ Baník ČSA Karviná. Kariéru končil v nižších soutěžích v Německu.\n\n"}
{"id": "1495426", "url": "https://cs.wikipedia.org/wiki?curid=1495426", "title": "Heráklion (rozcestník)", "text": "Heráklion (rozcestník)\n\nJméno Heráklion nese více sídel:\n"}
{"id": "1495438", "url": "https://cs.wikipedia.org/wiki?curid=1495438", "title": "Yoosuf Shafeeu", "text": "Yoosuf Shafeeu\n\nYoosuf Shafeeu je maledivský filmový herec a režisér.\n\nV roce 1999 Shafeeu vylíčil studenta vysoké školy v romantickém filmu Hussaina Adila \"Hiyy Halaaku\" (1999), ve kterém byl zapojený do milostného vztahu spolu s Niumou Mohamed a Sheelou Najeeb. Zápletka kombinuje dva milostné vztahy. První část popisuje přátele na univerzitním kampusu, zatímco druhá vypráví příběh mladé dcery vdovce, která se pokouší smířit svého otce se svým starým přítelem. Film byl neoficiálním remakem romantického dramatického filmu Karana Johara \"Kuch Kuch Hota Hai\" (1998) ve kterém hraje hlavní roli Shah Rukh Khan.\n"}
{"id": "1495439", "url": "https://cs.wikipedia.org/wiki?curid=1495439", "title": "Týnčanský kras", "text": "Týnčanský kras\n\nTýnčanský kras je vápencová oblast v okrese Příbram, mezi vesnicemi Týnčany a Skoupý, s krasovými jevy a pestrou flórou i faunou. Pro tyto kvality bylo navrženo, aby se stala přírodní rezervací, ale v roce 2019 jí dosud vyhlášena nebyla. Týnčanský kras patří do mírně teplé oblasti (mezofytikum), spadá do fytochorionu 41 (Střední Povltaví) poblíž jeho hranice s okrskem 42a (Sedlčansko-milevská pahorkatina). Nadmořská výška se pohybuje mezi 410 a 568 metry. Rozloha přírodně hodnotné oblasti je 36,4 ha.\n\nÚzemí je tvořeno ostrůvkem krystalických vápenců devonského stáří v okolní krajině prvohorních žulových vyvřelin sedlčanského plutónu. Vápencem někde prostupují břidlice. Vyvinuta je řada krasových jevů, škrapových polí, skalních výchozů, několik závrtů, vývěrů a jeskyní, z nich nejvýznamnější jsou 122 metrů dlouhá Velikonoční a 89 metrů dlouhá Divišova jeskyně, v nichž je prováděn soustavný speleologický průzkum. Reliéf modelují také četné staré lůmky na kvalitní místní vápenec.\n\nPůda na vápenci je převážně hnědá rendzina, na okolních kyselých substrátech navazují oligotrofní a mezotrofní hnědozemě.\n\nV území bylo nalezeno 420 rostlinných druhů, z nichž 50 je zařazeno na Červeném seznamu ohrožených druhů. Mnohé teplomilné a vápnomilné druhy zde mají ojedinělý izolovaný výskyt v rámci širokého okolí. Převládá vegetace teplomilných širokolistých trávníků (svaz \"Bromion erecti\") s vtroušenými křovinami, cenná a druhově bohatá jsou také stará polní lada a okraje polních kultur nebo vegetace primitivních půd na vápencových skalních výchozech.\n\nZe vzácných a zajímavých druhů se v území vyskytují např. hořec křížatý (\"Gentiana cruciata\") a hořec brvitý (\"Gentianopsis ciliaca\"), vstavač kukačka (\"Anacamptis morio\"), záraza vyšší (\"Orobanche elatior\"), dejvorec velkoplodý (\"Caucalis platycarpos\"), hlaváček letní (\"Adonis aestivalis\"), konopice úzkolistá (\"Galeopsis angustifolia\"), sasanka lesní (\"Anemone sylvestris\"), křivatec rolní (\"Gagea villosa\") a další. Výskyt některých dalších z lokality udávaných druhů, například kapradiny vratičky měsíční (\"Botrychium lunaria\"), pelyňku metlatého (\"Artemisia scoparia\") nebo pětiprstky žežulníku (\"Gymnadenia conopsea\"), se v posledních letech nepodařilo potvrdit. Zajímavá je také populace jalovce obecného (\"Juniperus communis\") na bývalých pastvinách.\n\nPři mykologickém průzkumu bylo zjištěno 96 druhů hub, z nichž nejvýznamnější je lopatička kyjovitá (\"Spathularia flavida\"). Území je cennou entomologickou lokalitou s výskytem mnoha druhů ohrožených motýlů (okáč skalní, modrásek Rebelův, ostruháček kapinicový, pestrobarvec petrklíčový), brouků a dalších druhů hmyzu (cikáda chlumní, mravkolev \"Dystoleon tetragrammicus\"). Jeskyně jsou zimovištěm vrápence malého a dalších netopýrů, stejně jako čolka horského. Na odlehlých skalních římsách blízkého lomu hnízdí výr velký (\"Bubo bubo\").\nÚzemí bylo v minulosti využíváno jako pastvina, což umožnilo existenci druhově pestrých travinných společenstev. Po opuštění pastvy podléhalo dlouhá léta degradaci a zarůstání náletovými dřevinami a křovinami trnky a svídy krvavé, což způsobilo vymizení některých vzácných druhů rostlin. Větší ochranářské zásahy proběhly po roce 2008 v souvislosti s přípravou návrhu maloplošného chráněného území a zařazení do projektu Natura 2000. Od té doby jsou na území pravidelně vyřezávány nežádoucí křoviny a byla též obnovena pastva, kterou realizuje občanské sdružení Bělozářka.\n\nLokalitou prochází naučná stezka Petrovicko, která zde má několik zastavení.\n\n\n\n"}
{"id": "1495440", "url": "https://cs.wikipedia.org/wiki?curid=1495440", "title": "Joseph Sifakis", "text": "Joseph Sifakis\n\nJoseph Sifakis (řecky: Ιωσήφ Σηφάκης; 26. prosince 1946, Heráklion) je řecko-francouzský informatik. V roce 2007 obdržel Turingovu cenu, za práci na automatických způsobech hledání chyb v návrzích počítačového hardwaru a softwaru.\n\nVystudoval elektrotechniku na Národní technické univerzitě v Athénách (bakalářská úroveň, 1969) a počítačovou vědu na \"Université Grenoble Alpes\" (magisterská úroveň, 1972, doktorát, 1974). Poté pracoval v \"Centre national de la recherche scientifique\" a v laboratořích Verimag v Gières, které roku 1993 založil. Od roku 2008 pracuje v \"Institut National de Recherche en Informatique et en Automatique\" v Grenoblu. Roku 1976 se stal francouzským občanem.\n"}
{"id": "1495441", "url": "https://cs.wikipedia.org/wiki?curid=1495441", "title": "Benedikt Bavorynský z Bavoryně a z Vlčího Pole", "text": "Benedikt Bavorynský z Bavoryně a z Vlčího Pole\n\nBenedikt Bavorynský z Bavoryně a z Vlčího Pole, křestním jménem též uváděn jako Beneš (15. století, Turnov – 22. srpna 1535, Mladá Boleslav) byl český teolog a spisovatel, biskup Jednoty bratrské. \n\nPocházel z rytířského rodu. Na bratrského kněze byl ordinován roku 1521. Patřil ke stoupencům sbližování Jednoty bratské s Lutherovou reformací. Roku 1531 se stal jedním z biskupů Jednoty.\n\nMezi jeho náboženské spisy patří např. \"Rozmlouvání společné čtyř Bratří, o pravém a gruntovném požívání dokonalého spasení v pokoji svědomí dobrého\" (1531, přeloženo i do polštiny), \"Kniha o pravém náboženství křesťanském\" (1543). \n\n"}
{"id": "1495442", "url": "https://cs.wikipedia.org/wiki?curid=1495442", "title": "José Goldschmied", "text": "José Goldschmied\n\nJosé Goldschmied Stoupignan (* 12. září 1975 Ciudad de México) je bývalý mexický zápasník – judista.\n\nPochází ze sportovní židovské rodiny. Jeho otec a strýcové patřili k průkopníkům sportovního juda v Mexiku. Otec Gabriel byl dlouholetým předsedou Mexického judistického svazu. Judu se začal aktivně věnovat ve 12 letech. V mexické mužské reprezentaci se prosadil v 18 letech v polostřední váze do 78 kg. Od roku 2000 přestoupil do střední váhy do 90 kg. V reprezentaci vedení Sergio Acostou se na mezinárodní úrovni výrazně neprosazoval. Jeho druhé místo na prosincových Středoamerických a karibských hrách v roce 2002 má škraloup pozitivního dopingového nálezu na steroid nandrolon. Podařilo se mu však právně zpochybnit výsledky testu a uniknout dlouletému zákazu startu. V roce 2004 mu vyšla panamerická kvalifikace pro start na olympijských hrách v Athénách, kde vypadl v úvodním kole s Francouzem Frédéricem Demontfauconem po nasazeném škrcení. Vzápětí ukončil sportovní kariéru. Pracuje v oblasti marketingu.\n\n\n"}
{"id": "1495445", "url": "https://cs.wikipedia.org/wiki?curid=1495445", "title": "Jan Štelcar Želetavský", "text": "Jan Štelcar Želetavský\n\nJan Štelcar Želetavský, též Stelcerius (kol. r. 1530, asi Kutná Hora – asi 1596, Kopidlno) byl český duchovní podobojí luterského směru a spisovatel.\n\nV \"Knize duchovní\" (1588) se kriticky vyjádřil k dobovým přesvědčením o čarodějnictví.\n\n\n"}
{"id": "1495453", "url": "https://cs.wikipedia.org/wiki?curid=1495453", "title": "Cristobal Aburto", "text": "Cristobal Aburto\n\nCristobal Alejandro Aburto Tinoco (* 2. října 1975 Morelia) je bývalý mexický zápasník – judista.\n\nS judem začínal v 9 letech v rodné Morelii. Vrcholově se připravoval v Ciudad de México ve sportovním tréninkovém centru CONADE. V mexické mužské reprezentaci se pohyboval od roku 1995 v superlehké váze do 60 kg. V reprezentaci vedení Sergio Acostou se na mezinárodní úrovni výrazně neprosazoval. Na olympijské hry se kvalifikoval teprve v roce 2004, kdy mu vyšla panamerická olympijská kvalifikace. Na olympijských hrách v Athénách takticky zvládl úvodní zápas s Kostaričanem Davidem Fernándezem. Ve druhém kole však prohrál na ippon technikou tani-otoši s Argentincem Miguelem Albarracínem. Vzápětí ukončil sportovní kariéru.\n\n\n"}
{"id": "1495457", "url": "https://cs.wikipedia.org/wiki?curid=1495457", "title": "Vindobala", "text": "Vindobala\n\nVindobala byla římská pevnost v moderní vesnici Rudchester v hrabství Northumberland na severovýchodě Anglie. Byla to čtvrtá pevnost Hadriánova valu, po pevnosti Segedunum (Wallsend), Pons Aelius (Newcastle) a Condercum (Benwell). Nachází se asi 11 km na západ od pevnosti Condercum.\nNázev Vindobala znamená „Bílá síla“. Lokalitu dělí na dvě části moderní silnice B6318 (\"Military Road\"), která v tomto místě běží podél valu.\n\nPevnost střežila údolí, kterým prochází starobylá cesta na jih směrem k brodu přes řeku Tyne v Newburnu.\nMá tvar obdélníka, měřila 157 metrů od severu k jihu a 117 metrů od východu na západ, takže pokrývala téměř dva hektary. Měla čtyři hlavní brány s dvojitými portály a dvě menší s jedním portálem. Na severní stěně pevnosti byla jedna hlavní brána  na severní straně Hadriánova valu se otevírala hlavní brána východní a západní. Na jižní straně proto byla pouze jedna hlavní brána spolu se dvěma menšími, z nichž se pravděpodobně vycházelo na vojenskou cestu podél jižní strany valu. V každém rohu pevnosti stály věže, stejně jako na obou stranách hlavních bran.\n\nVallum, val s příkopem opatřený palisádou, se táhl přibližně 220 metrů na jih od pevnosti. Na jih a jihozápad od pevnosti ležela civilní osada (\"vicus\").\n\nJižně od pevnosti, na úpatí kopce, je v zemi velká nádrž, 360 cm dlouhá, 137 cm široká a 60 cm hluboká. Lidové označení zní \"obrův hrob\".\n\nPevnost přežila dosti dobře do 18. století, kdy se v lokalitě začalo orat. Během 18. a 19. století byly z prostoru systematicky odstraňovány kameny, z nichž se stavěly zemědělské budovy a \"Military Road\". Zeď zničil svým rozkazem generál Wade v 50. letech 18. století. Dostal za úkol postavit silnici, která by sloužila k přesunům vojska, proto zeď nechal srovnat se zemí a kameny použít. Zemřel však dříve, než byla stavba zahájena.\nNa sever od silnice na přítomnost starověké pevnosti máloco ukazuje, pouze vyvýšeniny na jih od \"Military Road\" naznačují, kudy vedly západní a jižní hradby pevnosti.\n\nV pevnosti byla ve 4. století první kohorta Frisiavonů. Tito vojáci pocházeli z kmene na pobřeží Dolního Německa. Pevnost byla pravděpodobně postavena pro kohortu v síle 500 mužů (pěšáci, částečně jízda).\nV roce 1760 byla na tomto místě nalezena socha Herkula v životní velikosti.\nV letech 1924 a 1962, kdy vykopávky probíhaly, byly odhaleny dvě hlavní brány, velká sýpka a část budovy velitelství. Kromě toho byl v domě velitele pevnosti objeven hypokaust.\n\nV roce 1924 probíhaly také vykopávky na valu ve vzdálenosti tři metry na západ od pevnosti. Na severní straně základů tam byly nalezeny hrubě opracované bílé kameny. První řada byla zakončena komplikovaně tvarovaným, jinde nevídaným soklem. Pravděpodobně právě zde byl umístěn nápis o tom, kdo na zdi pracoval.\n\nV roce 1844 bylo poblíž pevnosti, v místě známém jako Rudchester Mithraeum, objeveno pět oltářů zasvěcených bohu Mithrovi. Pravděpodobně pocházejí z jeho chrámu, který stával jihovýchodně od pevnosti. Budova byla 13 metrů dlouhá a 6,7 metrů široká, s narthexem neboli předsíní připojenou k přední straně. Zřejmě byla postavena ve 3. století a záměrně zničena ve 4. století.\n\n"}
{"id": "1495458", "url": "https://cs.wikipedia.org/wiki?curid=1495458", "title": "Římské monumentální sloupy", "text": "Římské monumentální sloupy\n\nŘímské monumentální sloupy.\n\nPrvní římský čestný sloup je Trajanův sloup z roku 113 po Kristu, který dodnes formuje představu o typu tehdejší římské architektury z hlediska vzhledu i politické funkce. Většina starověkých monumentálních sloupů.se nachází v císařských hlavních městech Řím a Konstantinopol.\n\nSeznam zahrnuje čestné a vítězné sloupy postavené během Římské říše. Tyto monumenty byly postavené z kamenných monolitů. Také z kruhových prvků, které mají uvnitř dutého interiéru až k vrcholu sloupu točité schodiště.\n\nSeznam je seřazen podle data stavby. Všechny rozměry jsou uvedeny v metrech. Konstrukce sloupů je založena na římských mírách, které používali staří architekti k určení harmonických stavebních proporcí.\n\n"}
{"id": "1495460", "url": "https://cs.wikipedia.org/wiki?curid=1495460", "title": "Cuchilla Grande", "text": "Cuchilla Grande\n\nCuchilla Grande je vrchovina ve východní části Uruguaye (departementy Cerro Largo, Treinta y Tres, Lavalleja a Maldonado). Název získala od ostrých žulových skal připomínajících ostří nože. Táhne se od severu k jihu v délce asi 350 km a má průměrnou výšku okolo 180 m. Dělí se na části Cuchilla de Mansavillagra, Sierra Carapé, Sierra Aceguá, Sierra de las Ánimas, Cuchilla Grande Inferior a Cuchilla de Cerro Largo. Za brazilskou hranicí na ně navazuje pásmo Serra Geral. Tvoří rozvodí mezi povodím řeky Río Negro a povodím Logoa Mirim. Nachází se zde nejvyšší uruguayská hora Cerro Catedral, která má nadmořskou výšku 514 metrů nad mořem. Významným vrcholem je také Cerro Pan de Azúcar (423 m n. m.).\n"}
{"id": "1495462", "url": "https://cs.wikipedia.org/wiki?curid=1495462", "title": "Peter Mayhew", "text": "Peter Mayhew\n\n se narodil v Londýně dne 15. května 1944 a dorostl do značné výšky 2,21 metru. Díky tomu se mu podařilo získat svou první roli. V roce 1976 ztvárnil Minotaura ve filmu Sindibád a Tygří oko. Později si ho vybral režisér George Lucas pro postavu Žvejkala do série Hvězdných válek. Točil i méně známé filmy a seriály, ale Žvejkal byl jeho životní rolí. V závěrečné epizodě zahrál Žvejkala už jeho nástupce, kterému ale dělal během natáčení konzultanta.\n\nBrit získal v průběhu života také americké občanství. Zemřel 30. dubna 2019 v 76 letech ve svém domě v americkém Texasu.\n"}
{"id": "1495466", "url": "https://cs.wikipedia.org/wiki?curid=1495466", "title": "Všední denní činnosti", "text": "Všední denní činnosti\n\nVšední denní činnosti chápeme jako soubor činností související se soběstačností člověka a často představují v běžném životě pravidelný rituál. ADL jsou velmi variabilní, jsou ovlivněny věkem, vývojovou fází člověka, pohlavím, kulturou apod. \n\nZdravotničtí odborníci často používají schopnost nebo neschopnost osoby provádět ADL, jako měření funkčního stavu u osob např.: po úrazů, nemoci a u seniorů. Hodnocení a nácvik všedních denních činností je doménou ergoterapie.\n\nDělíme je do dvou skupin:\n\n\nPersonální (základní, bazální) ADL jsou činnosti, které souvisí s péčí o sebe sama. Vztahují se k domácímu prostředí. Souvisí s fyzickými funkcemi člověka (pohyb) a vytváří každodenní život člověka.\n\n\nInstrumentální ADL, rozšiřují základní ADL. Nejsou nezbytné pro základní fungování, ale umožňují nezávislé fungování jednotlivce v komunitě. Souvisí s behaviorálními (= s chováním souvisejícími) a sociálními aktivitami člověka, a proto probíhají většinou v širším sociálním prostředí.\n\n"}
{"id": "1495468", "url": "https://cs.wikipedia.org/wiki?curid=1495468", "title": "Fokasův sloup", "text": "Fokasův sloup\n\nFokasův sloup (italsky: \"Colonna di Foca\") je pozdní římský korintský sloup na náměstí Forum Romanum. V jeho blízkosti se na cestě Via Sacra nacházejí pozůstatky sedmi dalších sloupů.\n\nJe z bílého mramoru, který byl v Římské říši velmi rozšířený od konce 1. století našeho letopočtu. Původně to byl pomník císaře Diokleciána. Vlastní sloup pravděpodobně pochází ze 3. století, postavený na původním soklu k neznámému účelu. Na příkaz Smaragda, exarchy z Ravenny, byl v roce 608 přeměnen k poctě císaře Foka. Na jeho vrchol byla umístěna pozlacená císařova socha. Je považován za poslední veřejnou stavbu postavenou na římském fóru během starověku. Jeho výška je 13,60 metru.\n\nSocha císaře zde zůstala jen krátce. V říjnu 610 byl Phocas svržen a zabit. Všechny jeho sochy byly zničeny.\n\nV době stavby Fokasova sloupu ze staré nádhery Fóra a Věčného města nezůstávalo mnoho. Rozhodujícím úderem byla válka císaře Justiniána I s Góty, která v roce 550 zpustošila Řím i Itálii a do značné míry zničila i pozdní antické stavby. Stavba tohoto sloupu však ukazuje, že Řím měl pro císaře východní římské říše i v sedmém století stále podstatný ideologický význam. Císař Konstans II. sem kolem roku 662 plánoval přemístit své sídlo. A Fórum, starobylé centrum města, v té době ještě stále používané, bylo považováno za vhodné místo pro vybudování tak významné památky. Teprve v následujících desetiletích pak měl svůj význam zcela ztratit a sloužit jako pastvina pro krávy. (Campo Vaccino).\n\nPři vykopávkách v roce 1813 byl na jeho soklu objeven latinský nápis:\n\nČeský překlad:\nNápis je však více než pompézní – zvláště když se ví, jak se ten „nejlepší, nejmírnější a nejzbožnější“ Phokas v roce 602 dostal k moci. Zavraždil svého předchůdce Maurikia a jeho pět synů. Přesná příčina, která vedla Smaragda k projevení takové pocty není známá.\n\nPostavení sloupu však bylo z dnešního pohledu skutečně přínosné. Byzantský vládce totiž daroval papeži Bonifácovi IV. starověký kruhový chrám v Římě, Pantheon, původně zasvěcený všem bohům. Ten jej pak v roce 609 zasvětil Panně Marii a všem mučedníkům (Santa Maria ad Martyres). To je také jeden z důvodů, proč tato památka starověku zůstala zachována.\n\n\n\n"}
{"id": "1495469", "url": "https://cs.wikipedia.org/wiki?curid=1495469", "title": "Ricardo Acuña", "text": "Ricardo Acuña\n\nJméno a příjmení Ricardo Acuña se může vztahovat k následujícím osobnostem:\n\n"}
{"id": "1495479", "url": "https://cs.wikipedia.org/wiki?curid=1495479", "title": "Ricardo Acuña (judista)", "text": "Ricardo Acuña (judista)\n\nRicardo Acuña Rivera (* 23. ledna 1971) je bývalý mexický zápasník – judista.\n\nV mexické mužské reprezentaci se prosazoval od roku 1993 v superlehké váze do 60 kg. Připravoval se v Ciudad de México a na zahraničních campech. V roce 1995 obdžel od MOV grant na půlroční přípravu na olympijskou sezonu v španělském Madridu. Na olympijských hrách v Atlantě v roce 1996 vybodoval ve druhém kole na tresty (šida) obhájce zlaté olympijské medaile Ázerbájdžánce Nazima Husejnova. Ve čtvtfinále však vzdoroval na tatami Italu Girolamu Giovinazzimu pouhých 24 vteřin. Z oprav do bojů o medaile nepostoupil. Od roku 1998 přepustil pozici mexické reprezentační jedničky Cristobalu Aburtovi a v roce 1999 ukončil sportovní kariéru. Žije v Austrálii v Melbourne.\n\n\n"}
{"id": "1495481", "url": "https://cs.wikipedia.org/wiki?curid=1495481", "title": "Lemmy (film)", "text": "Lemmy (film)\n\nLemmy (podtitul \"49% motherf ** ker. 51% son of a bitch\") je dokumentární film z roku 2010 o anglickém rockovém hudebníkovi Ianovi \"Lemmy\" Kilmisterovi, zakladateli, baskytarista a hlavním zpěvákovi britské heavy metalové skupiny Motörhead.\n\nFilm \"Lemmy\" režírovali a produkovali Greg Olliver a Wes Orshoski a nabízí rozhovory s přáteli, vrstevníky a obdivovateli jako např. Slash a Duff McKagan ze skupin Guns N'Roses a Velvet Revolver, Ozzy Osbourne, James Hetfield, Lars Ulrich, Robert Trujillo a Kirk Hammett ze skupiny Metallica, David Ellefson ze skupiny Megadeth a Scott Ian ze skupiny Anthrax. Také obsahuje Dava Vaniana a Captain Sensibla ze skupiny The Damned, Petera Hooka ze skupin Joy Division a New Order, Marky Ramone ze skupiny Ramones a Nika Turnera a Dava Brocka z bývalé Lemmyho skupiny Hawkwind. Filmaři byli schopni zachytit mnoho upřímných momentů, například kolegů Dava Grohla a Billyho Boba Thorntona s Lemmym v barech a nahrávacích studiích.\n\nFilm odhaluje, že Lemmy tráví většinu svého života buď na turné se skupinou Motörhead nebo visí v podniku Rainbow Bar and Grill, s dobře známými hudebníky jako je Nikki Sixx, žertováním, že narazí na Lemmyho \" každý \"krát, když jdou do Rainbow. Žije sám v malém bytě s řízeným nájemným v Hollywoodu, kterého se odmítá vzdát kvůli své těsné blízkosti k Rainbow. Odhaluje, že se nikdy neoženil a že to má velmi blízko svému synovi Paulovi, kytaristovi, který se občas připojí k Lemmymu na pódiu.\n\nFilm obsahuje záběry ze Spojených států, Německa, Anglie, Finska, Norska, Švédska, Ruska, Walesu, Skotska a Dánska. Záběry jsou složeny z kombinace 16 mm filmu a HD videa, natočených v průběhu tří let.\n\nFilm \"Lemmy\" měl premiéru v březnu 2010 na filmovém festivalu South by Southwest v Austinu ve státě Texas. Po světové premiéře časopis Wired napsal \" 'Lemmy' doluje čisté zlato,\" a Marc šavle z The Austin Chronicle napsal: \"Co je v názvu? Portrét zakladatele skupiny Motörhead Lemmyho Kilmister od Lemmyho, Grega Olliver a Wese Orshoskiho, který je jedním z nejvíce důkladných a zábavných rock and rollových dokumentů od filmu 'Dig!' od Ondine Timonera. Stejně jako jeho námět, je to zase, filozofický, drzý, a důkladný nakopávač. \"Potom byl uveden na filmových festivalech v Kanadě, Austrálii, Mexiku, Jižní Koreji, Řecku, Chile, Brazílii, Španělsku, Francii a jinde. Film byl divadelně vydán ve Spojeném království v prosinci 2010 a v lednu a únoru 2011 ve Spojených státech. V březnu 2011 byl ve Spojených státech vydán na DVD, Blu-ray a digitální stažení. Americká verze filmu byla považována za \"konečnou\", protože verze Blu-ray obsahuje více než 4 hodiny doplňků, a vydání dvoj-DVD obsahuje více než tři hodiny bonusových funkcí, včetně více než 30 minut jamování Kilmister se skupinou Metallica. Film \"Lemmy\" byl poprvé uveden 23. října 2010 ve Spojeném království na London Film Festivalu. Společnost Entertainment One vydala DVD ve Spojeném království 24. ledna 2011.\n\nFilm má v současnosti 82-procentní hodnocení na stránce Rotten Tomatoes. Hamish MacBain z časopisu \"NME\" udělil filmu \"Lemmy\" pozitivní recenzi (8 z 10), přičemž poznamenal, že \"[p] očujúc jeho slova 'Rock It' je samotný důvod pro sledování tohoto filmu . \" Recenze časopisu \"The Hollywood Reporter\" zjistila, že obsah filmu je\" zábavný dost na to, aby přitáhl\nk subjektu diváky mimo metalového davu \". Kam stránce CinemaFunk vysvětluje, že je film \"poměrně jednoduchý a nemá estetické volby kromě toho, že natáčí tu prokletou věc, zobrazuje ji a pokračuje. Neexistuje lepší způsob, jak vysvětlit Lemmyho vlastní ideologie. \" Brandon Tenold, který si prostudoval film pro stránku Twitchfilm.net, řekl, že ačkoli to není klasika všech dob jako \"Woodstock\" nebo \"gimme Shelter\" byla to stále \"přítulná a vtipná momentka jedné z nejvýraznějších a nejtrvalejších postav rock and rollu\".\n\n"}
{"id": "1495482", "url": "https://cs.wikipedia.org/wiki?curid=1495482", "title": "Heavy Trip", "text": "Heavy Trip\n\nHeavy Trip (finsky: \"Hevi Reiss\") je finská komedie z roku 2018. Je to první celovečerní film režisérů Juuso laat a Jukku Vidgrena.\n\nPřátelé Turo, Lotvonen, Pasi a Jynkky žijí ve finské vesnici Taivalkoski. Mají bezejmennou hudební skupinu, se kterou hrají skladby metalových skupin v suterénu Lotvonenových rodičů již 12 let – nemají vlastní skladby a nikdy nevystoupili živě. Ve vesnici jsou přezdívaní jako Lůzr a při vesnické krásce Mii plachý Turo, správce na plný úvazek v psychiatrické instituci, stojí proti pravidelně se vyskytujícímu jazzové zpěvákovi Jouninem, který u ní nemá šanci.\n\nLotvonenovi rodiče provozují sobovisko, kde se také zabíjejí soby. Zvuk blokované pilky inspiruje těchto čtyř k první vlastní skladbě, kterou nahrají na kazetu. Zákazník Lotvonenových rodiče, který hledá sobí krev, se stává manažerem norského metalového festivalu \"Nothern Damnation\". Skupina mu dá svou demo kazetu a požádá ho o zvážení při sestavování seznamu skupin na festivalu. Skupina má nyní název: \"Impaled rectum\", česky \"nabodnutí konečník\". Turo, aby zapůsobil na Miiu, jí řekne o možném nadcházejícím vystoupení na norském festivalu, která to vypráví vesnici, na co čtyř členů skupiny najednou uctívají jako hvězdy. Místo toho, aby informoval vesničanů o tom, že ještě nemají žádný závazek k festivalu, Turo, rozhozený verzí distribuovanou Miiou, přichází a vymýšlí další podrobnosti. První živé vystoupení ve vesnické hospodě jako Jouninem podpůrná skupina rychle praskne jejich bublinu slávy: Turo zvrací s nervozitou do publika a ukazuje se, že festival nemá zájem o vystoupení skupiny. Turo se chce vzdát svého hudebního koníčka, ale Jynkky a Miia ho povzbuzují, aby šli spolu s ostatními skupinami do Norska a aby si vynutily vystoupení.\n\nJynkky ukradne vozidlo na cestu do Norska, ale po cestě domů zahyne. Zbytek skupiny ukradne Jouninem zájezdový autobus, vykope a naloží Jynkkyho rakev, unese bubeníka Oula z psychiatrické kliniky, kde Turo pracuje, a zamíří na festival. Miina otec, který je policistou vesnice Taivalkoski, spojí síly s Jouni a Miiou, aby pronásledovali autobus. Informují norské pohraniční orgány, že jsou na útěku teroristé, ale příslušníci pohraniční stráže by zaměňovali skupinu s autobusem plným arabsky maskovaných mužů na párty. Členové skupiny pronásledování finskou policií a norskou armádou se konečně dostanou na festival, kde mohou vystupovat kvůli jejich očekávané pověsti bubeníka, jehož unesli s hrobem a kteří téměř způsobily válku mezi Finskem a Norskem. Na konci svého vystoupení jsou zatčeni, ale jsou šťastní, že dosáhli svého vytouženého cíle.\nRežiséři Juuso Laatio a Jukka Vidgren napsali scénář ve spolupráci se dvěma dalšími autory, předtím ale pracovali především v produkci hudebních videí a vytváření krátkých filmů. Vidgren pracoval pro tým při akčním thrilleru \"Hanna\" v roce 2011 jako řidič mezi finskými místy natáčení. Pro obou režisérů byl \"Heavy Trip\" prvním celovečerním filmem. Jak vlivy uvedli filmy \"This Is Spinal Tap\" a \"Blues Brothers\", jakož i televizní seriál \"Simpsonovi\". S rozpočtem 3 100 000 eur byl v době vydání nejdražší finskou komedií. Pracovní název filmu byl \"Band nimeltä Impaled rektum\" (v češtině asi \"Skupina s názvem Impaled rektum\"). Ten byl částečně natočen ve vesnici Taivalkoski na severovýchodě Finska. Soundtrack byl složen Laura Porro, baskytaristou finské power metalové skupiny Stratovarius.\n\nFilm \"Heavy Trip\" měl premiéru ve finských kinech 9. března 2018. Ve stejném roce byl mj. uveden na americkém filmovém festivalu SXSW, na rumunském Transilvania International Film Festivalu, na Scandinavian Film festivalu, v sedmi australských městech, na německém festivalu Fantasy Filmfest a na norském hudebním festivalu Inferno Metal Festival.\n\nFilm \"Heavy Trip\" získal téměř výhradně pozitivní kritiku. Recenzního stránka \"Rotten Tomatoes\" agregované 12 názorů k hodnocení 92%. Časopis \"Hollywood Reporter\" nazval film \"bujarým vychvalovaný\", jehož příběh je předvídatelný, ale metalových fanoušků nezklame. Časopis \"Austin Chronicle\" odkazuje na \"příchozí kultovní klasiku\" filmu, která se svým zvláštním humorem pamatuje na rané dílo Taiku Waititiho a šikovně slouží svému cílovému publiku, jmenovitě metalovým fanouškům, ale i na vlastní tvrzení, že je epickým prací, která selže. Časopis \"Slashfilm\" uvedl, že nastavení filmu sleduje klasické motivy, a to zobrazení nečlenů, kteří dělají vše, aby žili svůj sen. Nicméně, film \"Heavy Trip\" je tak plný bláznivých nápadů a narážek, že je výsledkem \"barbarského útoku na svaly smíchu ve vyprodaných halách Valhally masou headbangujúcich divochy\". Časopis porovnal film s novozélandskou hororovou komedií \"Deathgasm\" a pochválil autentičnost filmové hudby a výkon herců. Státní finská rozhlasová stanice Yleisradio porovnala příběh fiktivní skupiny Impaled rectum s death metalovou skupinou Sentenced pocházející z města s 9000 obyvateli, také s potřebnými průlomovými lety. Časopis \"Film-Rezensionen.de\" kritizoval, že historie filmu nepochází přímo z jízdy, protože by se gagy opakovaly nebo prodlužovaly a autoři by vyčerpaly myšlenky na pokračování příběhu . Je to však stále \"pěkný titul\", který se směrem ke konci \"otočil o několik převodových stupňů\". Hudební časopis \"Metal.de\" viděl ve filmu \"Heavy Trip\" hned na začátku \"dobrou parodii scény\", která zabaví každého metalového fanouška, a který se také může smát sám na sobě. Dokonce i vážné problémy, jako je nedostatek vyhlídek pro mladé lidi na finském venkově, by byly napadeny vtipem. Časopis chválil filmovou hudbu, ale kritizoval hrbolaté a někdy absurdní části děje, ale nezabránily filmu \"jako celku (...) vytvořil příjemný teplý pocit v žaludku\" a dobře zprostředkoval své poselství.\n\n\n"}
{"id": "1495483", "url": "https://cs.wikipedia.org/wiki?curid=1495483", "title": "Josiah Alan Brooks", "text": "Josiah Alan Brooks\n\nJosiah Alan Brooks, známý jako Jazza (* 20. dubna 1989, stát Victoria, Austrálie), je australský ilustrátor, animátor, zpěvák, hudebník a youtuber. Na jeho YouTube kanálu Draw with Jazza, kde se prezentuje jako YouTube umělec, přesáhl 4 miliony odběratelů.\n\nNarodil se jako páté ze šesti dětí a vyrůstal v australském státě Victoria. Jako 12letý se začal věnovat umění. Během střední školy začal kreslit a animovat v programech Microsoft PowerPoint a Adobe Flash. V roce 2003 se přidal ke společnosti Newgrounds a v roce 2006 vydal svou první hru, vytvořenou pomocí Adobe Flash. V 2012 si založil YouTube kanál \"Draw with Jazza\" s radami, jak kreslit člověka a jeho anatomii. K 7. dubnu 2019 má tento kanál více než 4 miliony odběratelů a více než 570 milionů zhlédnutí. 5. července 2019 představil novou metodu „Creative reach artistic paradigm“ (kreativní natahovací umělecká paradigma).\n\nJe ženatý, má dvě děti: syna (* 2015) a dceru (* 2018).\n\n\n"}
{"id": "1495490", "url": "https://cs.wikipedia.org/wiki?curid=1495490", "title": "Mogielica", "text": "Mogielica\n\nMogielica je hora v Polsku; její výška se uvádí jako 1170 nebo 1171 metrů nad mořem, výškový rozdíl mezi vrcholem a úpatím činí 760 metrů. Leží na území obcí Dobra, Słopnice a Kamienica (okres Limanowa, Malopolské vojvodství) a je nejvyšším vrcholem Ostrovních Beskyd (Beskid Wyspowy). Od sousední hory Łopień ji odděluje průsmyk Rydze-Śmigłeho. Pramení zde potoky vlévající se do Kamienice, která je přítokem Dunajce.\n\nV období valašské kolonizace zde vznikaly pastviny, z nichž největší je polana Stumorgi. Objevily se i pokusy o zemědělské využití lokality, které ztroskotaly na neúrodné půdě. Chov ovcí upadl z hospodářských důvodů koncem 20. století a louky postupně zarůstají lesem. \n\nNa svazích rostou bukové, jedlové a smrkové lesy, v roce 2011 zde byla vyhlášena rezervace o rozloze padesáti hektarů. Žije v ní jelen evropský, jezevec lesní, rys ostrovid, prase divoké, plch velký, tetřev hlušec, puštík bělavý, orel křiklavý, kuňka žlutobřichá a další druhy.\n\nNa severní straně se nachází skála zvaná Zbojnický stůl, k níž se vztahuje legenda o pokladu, který zde ukryl vůdce lupičské bandy Józef Baczyński († 1736). \n\nMogielica byla zařazena na seznam Koruna hor Polska, je oblíbeným cílem pěší i lyžařské turistiky. Původně zde stála dřevěná triangulační věž, která se rozpadla v roce 1980. V roce 2008 byla na vrcholu vybudována 22 metrů vysoká rozhledna, z níž je možno zahlédnout Gorce, Vysoké Tatry, Pieniny i Malou Fatru.\n"}
{"id": "1495491", "url": "https://cs.wikipedia.org/wiki?curid=1495491", "title": "Frotex", "text": "Frotex\n\nZakłady Przemysłu Bawełnianego „Frotex” S.A. byl polský výrobce textilních výrobků. Jeho ústředí bylo v Prudníku.\n\nSamuel Fränkel přijel do Prudníka v roce 1827. V roce 1845 založil na břehu řeky Prudník textilní továrnu. Společnost se rychle stala největším výrobcem textilu v Evropě.\n\nPo druhé světové válce se Prudník ocitl na hranicích Polské lidové republiky. Továrna byla uzavřena 5. července 2014.\n\n\n"}
{"id": "1495496", "url": "https://cs.wikipedia.org/wiki?curid=1495496", "title": "Jánošík (film, 1935)", "text": "Jánošík (film, 1935)\n\nJánošík je československý romantický film o legendárním hrdinovi slovenského lidu natočený podle stejnojmenné divadelní hry Jiřího Mahena režisérem Martinem Fričem v roce 1935.\n\nDěj filmu začíná v roce 1711 a odehrává se v chudém hornatém uherském kraji na Slovensku. Rolníci musí pracovat na panském pro zemany, kterým patří půda. Drábové je při práci hlídají a popohánějí. Nejhůře je v Liptovské župě.\n\nAnka je u matky Jánošíka, která umírá. Otec již připravuje kříž, takže také nepracuje na panském. Drábové jej odvedou a zavřou na zámku do vězení.\n\nJuraj Jánošík se vrátil domů, ale matku již živou nezastihl. Vydal se na zámek do vězení za otcem, ale toho již Šándorovi lidé umučili. Jánošík řekne Šándorovi, ať odejde z kraje, nebo mu do roku zapálí zámek.\n\nVzal Šándorovi koně a vrátil se domů. Ance řekl, aby pochovala jeho otce a matku. Sám se vydal do hor, aby se stal zbojníkem. Připojilo se k němu ještě dalších jedenáct chlapců.\n\nNa hlavu Jánošíka je vypsána odměna 50 dukátů za to, že ohrožuje ťarchovského zemana Bélu Révayie a v župě liptovské způsobil mnoho škod. Zbojníci rozhánějí pánům stáda, zabíjejí ovce, nakonec podpálí i Šándorův statek.\n\nAnka má o Juru strach. Ten však říká, že dokud má ji, tak se nikoho nebojí. Jánošík se svými zbojníky se rozhodli „ Pánům brát a chudým dávat“.\n\nZbojníci vezmou Révayiovi truhlu s penězi a rozhodnou se peníze rozdělit po vesnicích. Révay na ně vyšle četu pandurů, ale zbojníci pandury pochytají, svážou a pošlou zpět Šándorovi.\n\nPanduři chytili mladého zbojníka Janíčka, mučí jej, aby prozradil, kde je Jánošík. Jánošík přijde do vězení a polomrtvého Janíčka osvobodí. Místo něj nechá bičovat Šándora.\n\nGróf Markušovský pořádá zámeckou slavnost a vyzve poddané, aby donesli desátek pro panskou kuchyni. Slavnosti se účastní 63 urozených hostů, hudba přijede až z Budína. Zbojníci slavnost přepadnou a na hostinu pozvou rolníky. Rozdají jim také peníze, které dříve panstvu vzali.\n\nJedním z bodů slavnosti mělo být „zbojnické“ vystoupení - tanec v provedení synů urozených hostů. Jánošík je však pochytal a za ně vystoupili jeho chlapci, skuteční zbojníci. Panstvu se to náramně líbilo. Po vystoupení zbojníci vzali panstvu všechny šperky a zlato, panstvo si však myslelo, že to patří k představení.\n\nKdyž se to panstvo dozví, že to byl Jánošík s chlapci, je již pozdě. Ten se vydal mezitím na jarmark v Levoči. Panduři jej tam poznají, ale on s chlapci, za podpory a obdivu místních prostých obyvatel, unikne opět do hor.\n\nZbojníci v horách vidí v údolí konvoj se dvěma vozy a 13 husary. Přepadnou je, ale z vozů vyskákají panduři s puškami a začnou zbojníky honit po skalách. Ti však uniknou a z vozů si ještě vezmou truhly s penězi.\n\nZvolenská župa vypíše za Jánošíkovu hlavu odměnu 300 dukátů a vrchnost župy Gemerské odměnu 400 dukátů.\n\nJánošík pošle prostřednictvím Janíčka své Ance šátek, který jí koupil na jarmarku v Levoči. Anka žádá Janíčka, aby vyřídil Jánošíkovi, aby za ní alespoň na chvilku přišel, že jej má moc ráda.\n\nZbojníci jsou zahnaní ve vysokých horách. Náhle se v jejich táboře objeví cikánka, která říká, že má vzkaz od Anky z Terchové, ta že se bojí Šándora. A že Jánošík má přijít, panduři že již odešli. Ve skutečnosti ji však vyslal Šándor, který drží Anku u sebe.\n\nJánošík jde do údolí, Anku doma nenajde a dozví se od nějaké ženy, že má jít do krčmy pod Strečnem.\n\nTam již přišli i ostatní zbojníci, ale panduři je pochytali a zavřeli do sýpky. Na Jánošíka v krčmě čekají ukrytí panduři. Hostinská mu řekne, že jeho chlapci i Anka přijdou. On si zatím nechá od Zuzky nalít vína a zahrát od cikánů. Do krčmy dorazí Anka a chce mu něco říct. Panduři ji však střelí a žádají Jánošíka, aby se vzdal. Hostinská mu nasype pod nohy hrách a panduři jej přemohou a svážou.\n\nSoudci čtyř šlechtických stavů župy Liptovské zasedli ve dnech 16. a 17. března 1713 k soudní župní stolici. Za předsednictví župana Ladislava Okolicsányiho vynesli pak na poddaným Jurajem Jánošíkem rozsudek – za těžké zločiny paličství a zbojnictví bude pověšen za žebro na hák.\n\nKdyž už stojí Juraj pod hákem, osvobodí se z okovů na nohách a zatancuje si při své oblíbené písničce.\n\nSoudce mu ještě sdělí, že mu král a císař udělí milost, pokud postaví proti Turkům regiment takových vojáků, jako je on sám. Jánošík však odpoví: „Když jste si mě upekli, tak si mě i snězte!“.\n\n"}
{"id": "1495500", "url": "https://cs.wikipedia.org/wiki?curid=1495500", "title": "Anton Ernst Beyer", "text": "Anton Ernst Beyer\n\nAnton Ernst Beyer (11. dubna 1704 Opava– 10. dubna 1773 Opava) byl slezský měšťan a malíř.\n\nNarodil se v rodině opavského perníkáře Andrease Beyera a jeho ženy Barbory. Základy malířství získal v Opavě a pak se jako tovaryš vydal na zkušenou do světa pravděpodobně na počátku dvacátých let 18. století. Dne 15. září 1726 se oženil ve Svídnici s Annou Barborou, vdovou po mistru malířského cechu Abrahamu Luckischovi. V témže roce se stal měšťanem Svídnice a tam také zahájil, jako mistr cechu, svou kariéru. Z neznámých důvodů ukončil pobyt ve Svídnici a vrátil se zpět do Opavy s pravděpodobně druhou manželkou Veronikou. V Opavě se jim narodily dvě děti, které záhy zemřely. Dne 10. května 1731 se stal měšťanem Opavy a mistrem cechu malířů bez vlastního domu. Po smrti druhé ženy se znovu oženil v roce 1742 s Agnes Evou, dcerou Friederika Piskurka, bývalého starosty města Opavy. Po sňatku se jeho finanční situace natolik zlepšila, že 3. ledna 1745 zakoupil od zemského právníka Johanna Lehra nájemní dům na Židovské ulici za 420 zlatých, přičemž 100 zlatých složil v hotovosti a zbytek ve splátkách a do roku 1751 byl dům zaplacen. V roce 1755 se stal radním města Opavy, v roce 1769 byl porotcem u soudu a ke konci svého života zastával funkci předsedy městského soudu. V roce 1760 ve věku padesáti let umřela jeho třetí žena a Beyer se znovu oženil v roce 1761 s mladou vdovou Marií Josefou Rotter, dcerou správce panství v Branticich. Beyer zemřel 10. dubna 1773 v Opavě a jako vážený měšťan a ctěný malíř byl pochován v opavském farním kostele. \n\n\n"}
{"id": "1495509", "url": "https://cs.wikipedia.org/wiki?curid=1495509", "title": "Neologická synagoga (Brašov)", "text": "Neologická synagoga (Brašov)\n\nNeologická synagoga (, ) v Brašově je stavba ze začátku 20. století, nacházející se na ulici \"Poarta Şchei\" v historickém centru města v Brašovské župě v rumunském Sedmihradsku. Od roku 2015 je zapsána na seznamu kulturních památek pod označením \"BV-II-m-B-11515\".\n\nPodle historických údajů existovala židovská komunita v Brašově už v roce 1807, oficiálně však existovala až od roku 1826. V roce 1877 se komunita rozdělila na neologické a ortodoxní věřící. V roce 1890 bylo v Brašově 769 Židů, v roce 1940 jich zde žilo téměř 6000. Po druhé světové válce emigrovala většina brašovské židovské komunity do tehdejší Palestiny. Podle sčítání lidu v roce 1956 v Brašově žilo 1759 Židů a jejich počet od té doby neustále klesal.\n\nSynagoga byla postavena pro komunitu židovských věřících neologického ritu v Brašově na základě návrhu maďarského architekta Leopolda Baumhorna v letech 1899 až 1901. Oficiální otevření synagogy proběhlo 20. srpna 1901. Druhá synagoga, ortodoxní, postavená v roce 1924, stojí na brašovské ulici \"Castelului\".\n\nV rámci synagogy existovala pro brašovskou židovskou komunitu i košer restaurace a zdravotní středisko.\n\nV průběhu druhé světové války v roce 1941 v období represí vůči židovskému obyvatelstvu byla synagoga vážně poškozena a později musela být zrenovována. Represe v Brašově byly mírnější než na jiných místech Evropy. Brašovským Židům, kterých zde žilo kolem šesti tisíc, nehrozily deportace a její příslušníci byli v Brašově v relativním bezpečí. Byli „jen“ vyloučeni z veřejného a ekonomického života, označeni a nemohli vykonávat některá povolání. \n\nV roce 2001, u příležitosti sta let od dokončení výstavby a otevření, byla synagoga kompletně restaurována.\n\nSynagoga, stojící v historickém centru Brašova na ulici Poarta Şchei, je trojlodní bazilika v maurském neogotickém slohu, přičemž na rámech dveří a oken se nacházejí prvky připomínající gotický a románský sloh. Celková zastavěná plocha synagogy dosahuje 657 m². Stavba byla dokončena v srpnu 1901, v roce 1915 byly na fasádu budovy přidány některé secesní prvky. Budova získala statut kulturní historické památky v roce 2004.\n\nSynagoga je otevřená pro zbylé židovské věřící v Brašově, je ale přístupná i turistům.\n\n"}
{"id": "1495533", "url": "https://cs.wikipedia.org/wiki?curid=1495533", "title": "Tom Schreiter", "text": "Tom Schreiter\n\nTom Schreiter je americký autor a podnikatel v multi-level marketingu, který je znám pod svou přezdívkou Big Al, nebo také Tom 'Big Al' Schreiter. \n\nTom Schreiter v multilevel marketingu působí od roku 1972 (listopad). Během dvou let měl ve své organizaci více než 110 tisíc distributorů.\n\nJe znám pod jménem Tom 'Big Al' Schreiter. Mnohdy jako Big Al píše zábavné rezenze a komentáře na přebaly svých knih. Jako mezinárodně uznávaný školitel a řečník pořádá semináře v USA Kanadě, Anglii, Německu, České republice, Polsku, Švýcarsku, Holandsku, Rusku, Belgii, Francii, Hongkongu, Taiwanu, Malajsii, Novém Zélandu, Austrálii, a dalších zemích. \n\nPočátkem 90. let spolu s Tomem Mitchamem, založil mlm společnost Vitamark International Inc., kterou v roce 2012 prodal mlm společnosti IT WORKS! INC.. \n\nTom Schreiter byl ženatý, má dceru Ann a syna Keitha. \n\n\n\"Jako spoluautor s Keithem Schreiterem\" \n\n\n\"Jako spoluautor s Markem Davisem\"\n\n\n\n"}
{"id": "1495534", "url": "https://cs.wikipedia.org/wiki?curid=1495534", "title": "Trendy Google", "text": "Trendy Google\n\nTrendy Google je webová stránka společnosti Google, která analyzuje popularitu vyhledávacích dotazů ve Vyhledávání Google v různých regionech a jazycích. Trendy Google používají grafy k porovnání počtu vyhledávání různých dotazů v čase.\n\n5. srpna 2008 společnost Google spustila sofistikovanější a pokročilejší službu Google Insights for Search. Dne 27. září 2012 Google sloučil Google Insights for Search do Trendů Google.\n\nTrendy Google ukládají každoročně dotazy, které zaznamenaly nejvýraznější nárůst zájmu oproti předchozímu roku a poté je Google na konci roku nabízí ve Vyhledávání Google.\n\nNedávné trendy je doplněk k Trendům Google, který zobrazuje 20 nejlepších, respektive nejrychleji rostoucích vyhledávacích dotazů v nedávných hodinách v různých regionech. Nedávné trendy zobrazují vyhledávání, která v nedávné době byla velmi četně vyhledávána.\n"}
{"id": "1495535", "url": "https://cs.wikipedia.org/wiki?curid=1495535", "title": "EPrix Berlína 2015", "text": "EPrix Berlína 2015\n\nePrix Berlína 2015 (formálně nazývána 2015 DHL Berlin ePrix) se konala dne 23. května 2015 a byla osmým závodem sezóny 2014/15 šampionátu Formule E. Zároveň byla tato ePrix první ePrix Berlína v historii. Závody se jely na okruhu Tempelhof Airport Street Circuit na letišti Tempelhof v Berlíně, hlavním městě Německa.\n\nZávod na 33 kol vyhrál Jérôme d'Ambrosio z týmu Dragon Racing. Na druhém místě dojel Sébastien Buemi z týmu e.dams-Renault a na třetím opět jezdec týmu Dragon Racing Loïc Duval. Jarno Trulli, startující z pole position, do cíle nedojel. Nejrychlejší kolo závodu zaznamenal v cíli čtvrtý Nelson Piquet Jr. z týmu NEXTEV TCR.\n\nZdroj: \n"}
{"id": "1495538", "url": "https://cs.wikipedia.org/wiki?curid=1495538", "title": "Mluvnice češtiny", "text": "Mluvnice češtiny\n\nMluvnice češtiny (používaná zkratka MČ) je název třídílné gramatiky češtiny, kterou vytvořil kolektiv pracovníků Akademie věd, proto se jí říká také \"„akademická mluvnice“\". Vydalo ji v letech 1986 a 1987 nakladatelství Academia a jedná se o naši nejobsáhlejší moderní mluvnici (má celkem 1848 stran). V samotné mluvnici se uvádí, že podobné dílo vzniká jednou za 50–100 let. V oblasti lexikologie sadu doplňuje nakonec již o rok dřív vydaný svazek s názvem \"Česká lexikologie\" (Academia 1985). Skeny všech tří svazků MČ jsou od jisté doby dostupné také online. Před vydáním MČ se jako základní referenční mluvnice češtiny používala \"Stručná mluvnice česká\" a \"Česká mluvnice\" Havránka–Jedličky, po vydání MČ následovalo vydání \"Příruční mluvnice češtiny\" (NLN 1995n.), tzv. „brněnské“ (autory byli vyučující na Masarykově univerzitě), dosud jen dílčí \"Mluvnice současné češtiny\" 1 a 2 (Karolinum 2010 a 2014), vycházející z jazykových korpusů češtiny, a nejnověji Akademické gramatiky spisovné češtiny (Academia 2013). \"Akademická příručka českého jazyka\" (Academia 2014) a její internetová verze – \"Internetová jazyková příručka\" (2008n.) se s funkcí mluvnice překrývá jen částečně.\n\n"}
{"id": "1495539", "url": "https://cs.wikipedia.org/wiki?curid=1495539", "title": "EPrix Moskvy 2015", "text": "EPrix Moskvy 2015\n\nePrix Moskvy 2015 (formálně nazývána 2015 Formula E Moscow ePrix) se konala dne 6. června 2015 a byla devátým závodem sezóny 2014/15 šampionátu Formule E. Zároveň byla tato ePrix první ePrix Moskvy v historii. Závody se jely na okruhu Moscow Street Circuit nedaleko paláce Kreml v Moskvě, hlavním městě Ruska.\n\nZávod na 35 kol vyhrál Nelson Piquet Jr. z týmu NEXTEV TCR. Na druhém místě dojel Lucas di Grassi z týmu Audi Sport ABT a na třetím Nick Heidfeld z týmu Venturi. Jean-Éric Vergne z týmu Andretti Autosport, startující z pole position, do cíle dojel na čtvrtém místě. Nejrychlejší kolo závodu zaznamenal v cíli devátý Sébastien Buemi z týmu e.dams-Renault.\n\nZdroj: \n"}
{"id": "1495541", "url": "https://cs.wikipedia.org/wiki?curid=1495541", "title": "Trifluormethansulfinát sodný", "text": "Trifluormethansulfinát sodný\n\nTrifluormethansulfinát sodný (CFSONa) je organická sloučenina, sodná sůl kyseliny trifluormethansulfinové. Ve směsi s \"terc\"-butylhydroperoxidem, sloužícím jako oxidační činidlo, se pod názvem Langloisovo činidlo používá k zavedení trifluormethylové skupiny do aromatických sloučenin s vysokou elektronovou hustotou; tato reakce probíhá radikálovým mechanismem.\n\nLze jej také použít k trifluormethylaci aromatických sloučenin s nízkou elektronovou hustotou, a to za dvoufázových podmínek. Této látce se podobá difluormethansulfinát zinečnatý, který je možné použít na zavedení difluormethylové skupiny do aromatických sloučenin za obdobných podmínek.\n\nPři použití dimethylsulfoxidu (DMSO) jako oxidačního činidla lze trifluormethansulfinát sodný využít na přípravu β trifluormethylovaných alkoholů z alkenů.\n"}
{"id": "1495551", "url": "https://cs.wikipedia.org/wiki?curid=1495551", "title": "Jilm u Hvězdy", "text": "Jilm u Hvězdy\n\nJilm u Hvězdy je památný strom jilm horský (\"Ulmus glabra\") v CHKO Slavkovský les. Roste v nadmořské výšce 600 m u lesní cesty při okraji oploceného pozemku hájenky Hvězda, asi 1 km severně od obce Valy, 4 km západně od Mariánských Lázní. Přibližně 50 metrů od památného stromu se nachází západní okraj aleje památných stromů s názvem Alej Svobody. Jeho zdravotní stav byl v době vyhlášení hodnocen jako dobrý až zhoršený. Obvod kmene měří 425 cm, vysoko nasazená koruna sahá do výšky 25 m (měření 2019).\nStrom je chráněn od roku 2019 pro svůj vzrůst. Takto mohutný a starý jilm již v oblasti neroste.\n\n"}
{"id": "1495580", "url": "https://cs.wikipedia.org/wiki?curid=1495580", "title": "The KISS 40th Anniversary World Tour", "text": "The KISS 40th Anniversary World Tour\n\nThe KISS 40th Anniversary World Tour bylo koncertní turné americké hardrockové skupiny Kiss, které sloužilo jako oslava 40. výročí od vzniku skupiny. Na severoamerické části turné skupině předskakovali Def Leppard. Koncerty v Las Vegas byly zaznamenány na koncertní album a videozáznam: \"Kiss Rocks Vegas.\" \n\nSeverní Amerika:\n\n\nHrány také tyto skladby: \"King of the Night Time World\", \"Makin' Love\", Christine Sixteen, Creatures of the Night, Cold Gin, Let Me Go, Rock 'n' Roll, \"Plaster Caster\", Tears Are Falling, Hell or Hallelujah, I Was Made For Lovin' You, \"Parasite\" a \"Do You Love Me?\"\n\nJaponsko:\n\n\nPřídavek:\n\n\nHrány také tyto skladby: Hide Your Heart (hráno v Nagoze), Yume no Ukiyo ni Saitemina (hráno v Tokiu)\n\nJižní Amerika:\n\n\nPřídavek:\n\n\nEvropa:\n\n\nPřídavek:\n\n\nCold Gin nahradil \"Parasite\" po koncertu Rock In Vienna.\n\nAustrálie:\n\n\nPřídavek:\n\n\nKiss\n\n"}
{"id": "1495589", "url": "https://cs.wikipedia.org/wiki?curid=1495589", "title": "U Svaté Anny", "text": "U Svaté Anny\n\nU Svaté Anny (též Území svaté Anny, německy \"Sankt Annagrund\") je bývalá předměstská čtvrť Brna, která byla do roku 1941 také samostatným katastrálním územím. Oblast, kterou z většiny zabírá areál Fakultní nemocnice u sv. Anny, je dnes součástí Starého Brna a městské části Brno-střed.\n\nOblast pozdějšího území U Svaté Anny byla na začátku 14. století tvořena tzv. Královskou zahradou se sadem, dvorem, věží a zahradou. Tu v roce poskytl král Jan Lucemburský dominikánkám, které si zde vybudovaly vlastní klášter s kostelem svaté Anny. Území bylo ze severu ohraničeno cestou z Brna na Staré Brno (dnešní ulice Pekařská, tvořící tehdy část předměstské čtvrtě), z jihu potom Svrateckým náhonem. Konvent zde fungoval až do konce 18. století, kdy byl v roce 1782 za Josefa II. zrušen. Areál byl upraven pro nemocniční účely. Dva roky zde fungovala vojenská nemocnice, od roku 1784 potom zemský všeobecný zaopatřovací ústav, z nějž se v 19. století vyvinula Fakultní nemocnice u sv. Anny v Brně. V polovině 19. století již původní klášterní budovy nevyhovovaly, proto byly z většiny nahrazeny novorenesanční novostavbou zemské nemocnice.\n\nKatastrální území a předměstská čtvrť zahrnovala v první polovině 19. století kromě nemocničního areálu také domky podél západní části dnešní Anenské ulice a zástavbu za Svrateckým náhonem (dnešní ulice Hybešova mezi zalomením a Leitnerovou ulicí), na severní straně nové cesty (Hybešova) z Brna na Staré Brno, která vznikla v 70. letech 18. století, navazující na předměstí Silniční. Během první poloviny 19. století byly na této frontě postaveny velké městské klasicistní domy. V roce 1850 se území U Svaté Anny stalo součástí Brna. Celá čtvrť byla v roce 1941 při katastrální reformě Brna zahrnuta do katastru Špilberku a od konce 60. let je součástí Starého Brna. Na většině území čtvrti se rozkládá rozšiřovaný areál Fakultní nemocnice u sv. Anny, domy v Hybešově ulici jsou převážně zachovány.\n"}
{"id": "1495590", "url": "https://cs.wikipedia.org/wiki?curid=1495590", "title": "V Jirchářích (Brno)", "text": "V Jirchářích (Brno)\n\nV Jirchářích (též Jircháře nebo Louka, německy \"Lackerwiese\") je bývalá předměstská čtvrť Brna, která byla do roku 1941 také samostatným katastrálním územím. Tvořilo ji okolí dnešních ulic Jircháře a Leitnerova. Oblast je dnes součástí Starého Brna a městské části Brno-střed.\n\nBažinatým územím, kde později vzniklo předměstí V Jirchářích, protékal od středověku Svratecký náhon. Tato neobydlená oblast byla v 15. století známá jako Žabí louka a procházela jí ze severu k jihu cesta z Provaznického vršku k náhonu. První stavby se zde, v sousedství předměstí Pekařská a U Svaté Anny, objevily před polovinou 18. století. Teprve v 70. a zejména 80. letech 18. století zde díky mohutným, několikametrovým navážkám vznikla předměstská čtvrť, která byla pod jurisdikcí brněnského magistrátu (tzv. magistrátní předměstí). Jednalo se o dělnické předměstí, v blízkosti Svrateckého náhonu zde byly postaveny především pavlačové domy. Za vodotečí pak navazovalo rovněž nově založené předměstí Silniční.\n\nPředměstí V Jirchářích bylo tvořeno zástavbou kolem nově vytvořené ulice (dnešní ulice Jircháře) a podél staré severojižní cesty (dnešní ulice Leitnerova mezi Hybešovou a Anenskou). Katastr zabíral rovněž dnešní park ulicemi Hybešova, Leitnerova a Vodní, v jejíž trase tekl Svratecký náhon. Předměstí se v roce 1850 stalo součástí Brna. Při katastrální reformě v roce 1941 se většina území stala součástí katastru Špilberku. Od konce 60. let je oblast součástí Starého Brna.\n\nZa druhé světové války byl zatrubněn Svratecký náhon a po válce byla zbořena hustá zástavba mezi ulicemi Vodní a Jircháře. Na části tohoto území pak vznikl na přelomu 40. a 50. let 20. století bytový blok.\n"}
{"id": "1495592", "url": "https://cs.wikipedia.org/wiki?curid=1495592", "title": "Architektura tradičních čínských domů", "text": "Architektura tradičních čínských domů\n\nArchitektura tradičních čínských domů je druhem architektury domů v Číně.\n\nPod architekturou tradičních čínských domů si představíme historický vývoj architektonických prvků, stylů a elementů designu, které byli a jsou používány při stavbách běžných civilních domů v Číně. Stavba čínských obydlí měla vždy určitá pravidla, které se týkají především polohy, orientace, tvaru a velikosti. Všechny tyto aspekty architektury musí být v souladu s konfuciánskou hierarchií a učením feng-šuej. Tyto dvě učení rozhodují rovněž o výzdobě domu, která má funkční i dekorativní ráz. Feng-šuej ovlivňuje samotný rituál stavby, ochranné amulety ale dům neopouštění ani po jeho dostavbě. Podle feng-šuej, správné užití materiálů v kombinaci se správným umístěním, přivedou stavby jejím obyvatelům větší užitek. Tradiční dům sloužil nejenom jako ochrana před větrem a deštěm, horkem a zimou, ale jeho vzhled i užité vlastnosti významně ovlivňovaly též spokojenost jeho obyvatel. Způsob rozložení stavby domu se příliš neliší u obydlí prostých lidí od císařských paláců a hrobkových konceptů, odlišnosti ale můžeme najít v různých regionech a to především na severu a na jihu země.\n\nIdeální čínský dům je čtyřhranný, rovný a útulný, jinak by se pod jeho střechou nedrželo bohatství ani štěstí. Ke stavbě by mělo mít přístup dostatečně slunce, tepla a světla. Pro tradiční čínské obydlí je typické, že vytvářejí rámec čtvercového dvorku; pojem \"dům, obydlí\" proto neoznačuje jednu budovu, ale několik budov, které obemykají dvorek ze všech čtyř stran. Této stavbě se říká s'-che-jüan.\n\nS'-che-jüan je historický typ obytného areálu, který byl běžně stavěn naskrz celou Čínou, především ale v Pekingu a venkovských oblastí provincie Šan-si. Z historického hlediska byla kompozice s'-che-jüanu používána jako základní vzor pro stavbu paláců, chrámů, klášterů, ale i rodinných obydlí. \nJedním z nejdůležitějších aspektů čínské architektury je umístění a orientace budovy. Tradičně byl čínský dům, pokud tomu prostor dovolil, orientován čelem k jihu tak, aby byl v souladu a v harmonii s přírodou. Vchod byl ve středu budovy z jižní strany. Okna směřovala do dvora, kde se soustředil život obyvatel.\nTradiční čínský dům dodržuje symetrické rozložení na ose a ohraničení vůči vnějšímu okolí. Obydlí bohatších rodin se skládalo z více budov. Umístění budov se řídilo podle hierarchického sociálního uspořádání jejích obyvatel. Starším a váženějším rodinným příslušníkům patřila nejpříznivější část domu. Nejdůležitější člen rodiny byl ubytován na severní straně v budově dál do dvora. Naopak v první budově bydlelo služebnictvo, jelikož sousedila přímo s ulicí. Stavitelé ale vždy museli tyto zásady přizpůsobit klimatickým podmínkám. \n\nNejužívanějším stavebním materiálem bylo dřevo. Dále i ručně modelované sušené cihly, hlína, kamení a na jihu i bambus. Tyto materiály mají v čínské kultuře pozitivní asociace. Čínský dům je postaven na plošině, která ho chrání před zimní vlhkostí. Tato základna stavby se dělala především z udusané hlíny, mohly být ale použity i cihly nebo kamenné bloky. Pro konstrukci domů se používalo dřevo, dřevěná kostra stavby podepírala střechu budovy. Při stavbě se nepoužívaly hřebíky, nýbrž dřevěné kolíky a klínky. Výplní stěn mezi nosnými sloupy mohl být různý materiál, závisející na místních přírodních podmínkách. Může to být hlína vyztužená slámou, cihly nebo různě upravená dřevěná nebo bambusová výplň. Materiál střech se podle bohatství rodiny lišil, často se ale na výrobu střešních tašek používala hlína. V chudších oblastech se používal došek nebo bambus. \n\nV čínské kultuře mohou dveře obohacovat různé ornamenty, které mají ochranou funkci. Tyto ornamenty se nacházejí právě na dveřích hlavního vchodu, protože skrz něj se do domu dostává štěstí. Symboly se umísťují buď přímo na dveře nebo blízko nich. Mezi tyto ornamenty patří symbol jin a jang nebo osm trigramů neboli \"pa-kua\", jež symbolizují různé kvality energie vyskytující se v přírodě. Po stranách dveří se obvykle vyskytují strážci ve formě různých zvířat, kteří zajišťují bezpečnost domu, demonstrují moc a autoritu. \nNa obou stranách dveří mohou být vyobrazeni duchové a strážci dveří tzv. men-šen. V této funkci vystupuje hned řada mytologických postav. Men-šen bývají umístění ve dvojicích na obou křídlech vstupních dveří. Postavy směřují čelem k sobě, jinak by mohly do domu přinášet smůlu. Duchové jsou zde zobrazeni k ochraně před zlými vlivy a k nalákání vlivů pozitivních. Na dveřích je můžeme najít přímo vytesány do dveří nebo jako vytištěné obrazy. ¨\n\nLidová obydlí po celé Číně vykazují stylovou různorodost. Díky klimatickým rozdílům a kulturním odlišnostem v různých pásmech Číny se styl a tvar tradičního čínského domu v různých regionech liší. Rozdíly jsou znát především v porovnání severu a jihu Číny. Kvůli zvýšené frekvenci srážek měly domy v jižní Číně skloněné střešní konstrukce, aby tak napomáhaly lepšímu odtoku vody, zatímco na severu byly praktičtější ploché střechy. Nádvoří bývá mnohem větší u domů na severu než u domů na jihu, a to díky větší nutnosti denního světla, na jihu nebyly dvory tak důležité a zbylý prostor byl spíše využit k zemědělství. V hornatých oblastech, kde nebylo možné terén srovnat, byly domy vestavěné do svahu na umělých terasách. V přelidněných městech, kde nebyl dostatek místa, se domy mohly stavět na sebe, bez ohledu na nepřízeň duchů, kterou by tato stavba mohla vyvolat.\n\nK tradičnímu čínskému domu patří i tradiční zahrada, která je spjatá s taoistickým učením o těsném spojení člověka s přírodou. Velice často jsou jednotlivé prvky zahrady a jejich vzájemné postavení interpretovány jako symboly. Čínské zahrady mají úzkou spojitost s náboženstvím a mytologií, ale i sociálním postavením majitele. Zahrady byly obvykle privilegiem vyšších vrstev.\n\n"}
{"id": "1495595", "url": "https://cs.wikipedia.org/wiki?curid=1495595", "title": "V Jirchářích", "text": "V Jirchářích\n\nV Jirchářích může být:\n\n"}
{"id": "1495598", "url": "https://cs.wikipedia.org/wiki?curid=1495598", "title": "Tomi Ungerer", "text": "Tomi Ungerer\n\nTomi Ungerer, celým jménem Jean-Thomas Ungerer (28. listopadu 1931 Štrasburk – 9. února 2019 Cork) byl francouzský karikaturista, ilustrátor a spisovatel alsaského původu, představitel politické satiry a kontrakultury 60. let.\n\nPocházel z hodinářské dynastie, dětství prožil ve Štrasburku a Wintzenheimu, kde zažil německou okupaci Alsaska a boje o Colmarskou kapsu na konci války. Pro kázeňské prohřešky nedokončil École supérieure des arts décoratifs de Strasbourg, sloužil u cizinecké legie a cestoval po Evropě. Od roku 1956 žil v New Yorku, kde pracoval pro nakladatelství Harper & Row, o rok později vydal svoji první dětskou knihu \"The Mellops Go Flying\" a stal se umělcem na volné noze. Později žil v Kanadě a od roku 1976 do smrti v Irsku.\n\nVydal více než 140 publikací. Různými technikami vytvořil okolo čtyřiceti tisíc výtvarných děl, jeho styl byl inspirován Honoré Daumierem a Saulem Steinbergem. Podle jeho předlohy natočil Gene Deitch film \"Tři loupežníci\". Spolupracoval s periodiky jako \"The New York Times\", Esquire, \"The Village Voice\", \"Playboy\" nebo \"Charlie Hebdo\", dělal reklamy pro firmy Bonduelle, Pepsi nebo Trans World Airlines, podílel se na úspěšné volební kampani Willyho Brandta v roce 1972. Vytvářel filmové plakáty i politické karikatury, v nichž odsuzoval válku ve Vietnamu a rasovou diskriminaci. Jeho tvorba se vyznačovala smyslem pro absurditu a černý humor, erotická otevřenost knihy \"Formicon\" mu vynesla soudní žalobu pro obscenitu. V roce 1988 navrhl Janusovu fontánu v rodném Štrasburku. Podporoval evropskou integraci a byl ambasadorem Rady Evropy pro otázky vzdělání. \nV roce 2007 bylo ve Štrasburku otevřeno \"Musée Tomi-Ungerer – Centre international de l'illustration\". Kolekce je děl je uložena v Německé národní knihovně. Americký režisér Brad Bernstein o něm v roce 2012 natočil celovečerní dokument \"Far Out Isn't Far Enough: The Tomi Ungerer Story\".\n\n\n"}
{"id": "1495602", "url": "https://cs.wikipedia.org/wiki?curid=1495602", "title": "Ageo", "text": "Ageo\n\nAgeo () je město v prefektuře Saitamě v Japonsku. K roku 2018 mělo přes 225 tisíc obyvatel.\n\nAgeo leží na řece Arakawě tekoucí do Tokijského zálivu a protékající Ageem od severu k jihu. Nachází se severně od Saitamy, východně od Kawagoe, západně od Hasudy a jižně od Okegawy. \n\nVe městě je nádraží na železniční trati Saitama – Takasaki, na které provozuje vlaky Východojaponská železniční společnost.\n\nV období Edo zde byla poštovní stanice. Na úroveň města (ši) bylo Ageo povýšeno 15. června 1958.\n"}
{"id": "1495616", "url": "https://cs.wikipedia.org/wiki?curid=1495616", "title": "Pavol Kováčik", "text": "Pavol Kováčik\n\nPavol Kováčik (* 12. října 1962) je česko-slovenský manažer, od května do července 2019 generální ředitel státní organizace Ředitelství silnic a dálnic ČR.\n\nVystudoval Vysokou školu dopravy a spojů v Žilině (Ing. specializace průmyslové inženýrství na fakultě strojní a elektrotechnické; PhD.) a Vysokou školu ekonomie a managementu v Praze (MBA).\n\nV minulosti působil jako: \n\nNa Ministerstvu dopravy ČR byl členem expertního týmu pro přípravu projektu PPP D4. Dne 3. května 2019 jej ministr dopravy ČR Vladimír Kremlík jmenoval generálním ředitelem Ředitelství silnic a dálnic ČR.\n\nO necelé tři měsíce později, dne 26. července 2019, jej ministr dopravy ČR Vladimír Kremlík z funkce odvolal. Stalo se tak na vlastní žádost Kováčika, a to ze zdravotních důvodů. Na intranetu ŘSD ČR je zveřejněno, že jeho funkce skončila dne 27. července 2019. Sám Kováčik ale v srpnu 2019 zveřejnil, že důvodem odvolání nebyly zdravotní důvody, nýbrž stupňující se spory s ministrem dopravy Vladimírem Kremlíkem i lidmi uvnitř ředitelství ohledně budoucnosti této státní organizace.\n"}
{"id": "1495620", "url": "https://cs.wikipedia.org/wiki?curid=1495620", "title": "Jazmín Stuart", "text": "Jazmín Stuart\n\nMaría Jazmín Stuart (* 14. února 1976 Buenos Aires, Argentina) je argentinská herečka.\n\nV televizi debutovala koncem 90. let 20. století, v letech 1998 a 1999 působila v seriálu \"Verano del 98\". V dalších letech patřila k hlavnímu hereckému obsazení například v seriálech \"Los buscas de siempre\", \"22, el loco\", \"Kachorra\" či \"Son amores\". Roku 2003 se poprvé představila ve filmu, neboť ztvárnila hlavní roli ve snímku \"Ciudad del Sol\". K její další významné televizní práci patří seriály \"Můj sexuální deník\", \"Mi amor, mi amor\", \"Las 13 esposas de Wilson Fernández\" a \"Nafta Súper\". Objevila se také v různých filmech, jako jsou \"La peli\", \"Los paranoicos\", \"Fase 7\" a \"Amateur\".\n\n"}
{"id": "1495624", "url": "https://cs.wikipedia.org/wiki?curid=1495624", "title": "Okres Kędzierzyn-Koźle", "text": "Okres Kędzierzyn-Koźle\n\nOkres Kędzierzyn-Koźle (polsky \"Powiat kędzierzyńsko-kozielski\") je okres v polském Opolském vojvodství. Rozlohu má 625,28 km a v roce 2016 zde žilo 95 888 obyvatel. Sídlem správy okresu je město Kędzierzyn-Koźle.\n\nMěstská:\n\nVesnické:\n"}
{"id": "1495628", "url": "https://cs.wikipedia.org/wiki?curid=1495628", "title": "Sloky k turnaji", "text": "Sloky k turnaji\n\nSloky k turnaji (v originále Stanze de messer Angelo Politiano cominciate per la giostra del magnifico Giuliano di Pietro de Medici ) jsou významným dílem italského učence a básníka Angela Poliziana, který dílo napsal na oslavu vítězství Juliána Medicejského v rytířském turnaji roku 1475. \n\nPrvní část příběhu popisuje mladého Julia, který tráví svůj čas lovem a vůbec se nezajímá o lásku. To se nelíbí bohu Cupidovi, proto na mladíka nastraží léčku a při jednom lovu sešle do jeho blízkosti krásnou laň. Julio neodolá, utíkající laň sleduje až do okamžiku, kdy se laň promění v krásnou nymfu a lovec, zasažen Cupidovým šípem, se beznadějně zamiluje. Cupid je nyní spokojený a vrací se na Kypr ke své matce Venuši. \n\nVe druhé části bohyně Venuše rozhodne o konání souboje, ve kterém Julio musí prokázat svou lásku k dívce. Tato část je nedokončená, končí ve chvíli, kdy se Julio chystá na souboj.\n\nSloky k turnaji jsou alegorickým příběhem psaným v oktávách, resp. uspořádaným do slok o osmi jedenáctislabičných verších. Poliziano báseň napsal v tehdejším lidovém jazyce (volgare), který předcházel moderní italštině. Má osobitý styl pocházející z hluboké znalosti antických autorů a stejně tak stilnovistů, Francesca Petrarcy, Giovanniho Boccaccia či Danta Alighieriho. Již Petrarca píše ve svém Zpěvníku o bílé lani. V Božské komedii Danta Alighieriho se ve zpěvu XXX Očistce objeví Beatrice podobně jako nymfa v díle Angela Poliziana. Sloka o osmi jedenáctislabičných verších byla oblíbeným prostředkem Giovanniho Boccaccia.\n\nZpůsob psaní je natolik popisný, že vzbuzuje ve čtenáři fantazii, jako by se díval na obraz. Verše dokonce inspirovaly malíře Sandra Botticelliho k namalování slavných maleb Jaro a Zrození Venuše. \n\nAutor se nesnaží o zobrazení reality přímo, vypráví příběh pomocí symbolů. Pro pochopení charakteru postav je nutná znalost jmen z mytologie jako jsou Hippolytos, Cupid, Venuše, kentauři, nymfy, kteří zosobňují určitý archetyp. Při znalosti Hippolyta, který je předobrazem Julia, je jasné, že jde o postavu krásného silného mladíka s vášní pro lov, nikoliv pro ženy.\nAčkoliv je báseň psaná na oslavu vítězství v turnaji, nepopisuje souboj, ale především platonickou lásku mezi Juliem a nymfou.\n\nJulián Medicejský vyhrál souboj v turnaji, který uspořádal 29.ledna 1475 ve Florencii jeho bratr Lorenzo I. Medicejský, řečený Nádherný. Předlohou příběhu je domnělý vztah mezi Juliánem Medicejským a Simonettou Cattaneo, manželkou Marca Vespucciho. Báseň je nedokončená pravděpodobně kvůli neočekávanému úmrtí Simonetty v roce 1476, nicméně důvodem může být i smrt Juliána v roce 1478, kdy byl zavražděn při spiknutí Pazziů v katedrále Santa Maria del Fiore.\n\nDílo je napsané v období humanismu kdy byla znovuobjevena antická kultura a filosofie, je kladen důraz na člověka a jeho pozemský život. Typickým znakem této doby byla důležitost vzdělání, pozemská láska byla chápána jako prostředek duševního růstu. V díle Sloky k turnaji se postava Julia nemůže rozvinout, dokud nepropadne lásce krásné nymfy a láska je tu jediným pevným bodem celého příběhu. \n\n\n"}
{"id": "1495629", "url": "https://cs.wikipedia.org/wiki?curid=1495629", "title": "Biała", "text": "Biała\n\nBiała (také \"Biała Prudnicka\"; ) je město v okrese Prudnik v Opolském vojvodství v polském Slezsku. Sídlo gminy Biała. V letech 1975–1998 správně patřilo do starého Opolského vojvodství.\n\n\n\n"}
{"id": "1495630", "url": "https://cs.wikipedia.org/wiki?curid=1495630", "title": "Martin Strakoš", "text": "Martin Strakoš\n\nMartin Strakoš (1972 v Ostravě) je český památkář a historik architektury.\n\nPracuje jako památkář v Národním památkovém ústavu v Ostravě. zabývá se především architekturou 19. a 20. století. Současně vyučuje na Filozofické fakultě Ostravské univerzity.\n\nJe členem spolku \"Za krásnou Ostravu\". Pořádá procházky za památkami tohoto města.\n\nDále je autorem nebo spoluautorem řady publikací a článků na téma dějiny architektury a urbanismu.\n\n"}
{"id": "1495631", "url": "https://cs.wikipedia.org/wiki?curid=1495631", "title": "Rosana Elisabeth de Montfort", "text": "Rosana Elisabeth de Montfort\n\nRosana Elisabeth de Montfort (* 5. října 1973 Ostrava) je česká malířka, sochařka a designérka.\n\nNarodila se v Ostravě. Výtvarnou tvorbou se zabývala od čtyř let, vedena odbornou výukou, které se ujal Karel Žaluda, a také učitel figurální kresby a sochař Jaroslav Domiter. Její obrazy vyvolávaly kontroverzní názory mezi pedagogy a její fantaskní tvorba v době vrcholného komunismu nebyla přijata pozitivně. Vystavovala nejen v rámci studia na umělecké škole v Ostravě, Blahoslavově ulici, ale i samostatně v prostorách kulturních středisek, jakým bylo Divadlo Hudby (dnešní Stará Aréna v Ostravě), vestibulů průmyslových budov a školách. Po studiu na Gymnáziu Hladnov a Střední Umělecko-průmyslové škole v Ostravě-Porubě, které neukončila, se v roce 1991 odstěhovala do zahraničí, kde začala podnikat v gastronomii a maloobchodu.\n\nV roce 1993 se účastnila kolektivních výstav v mnichovských kavárnách a restauracích. Zlom v její tvorbě nastal s výstavou v Kunstpark Ost v Mnichově, dnešním kulturním centrem pro zábavu a kulturu Kultfabrik. V roce 2001 se podílela na kultovních Street Art Jamech v Praze.\n\nOd roku 2003 žije a pracuje ve Spojeném království, kde se začala věnovat komerční tvorbě. Její díla se stávají součástí soukromých sbírek: nejnovější velkoformátovou malbu \"Leap of Faith\" si koupil sběratel v Austrálii. Její díla jsou vystavována v komerčních prostorách, jako jsou obchodní centra. Kromě 3D umění vytváří také street art kulisy a graffiti. Také se uplatnila v hudební produkci britských televizních kanálů Channel U, BBC Channel 4 a Lion TV. Od roku 2012 žije střídavě ve Spojeném království a v Česku.\n\nMimo svou tvorbu také spolupracuje s kurátory zámků a se zastupitelstvy měst na benefičních projektech pro návrat ztracených uměleckých děl zpět na historická sídla.\n\nV roce 2019 vytvořila repliku obrazu blahoslaveného Česlava Odřivouse (patrona rodu Sedlnitzkých). Tento dvou a půl metrový obraz, malováný olejem na plátně, byl umístěn zpět na zdi bíloveckého zámku ve spolupráci s kastelánem a kurátorem Eduardem Valešem za účasti členů zámecké gardy. Obrazu patrona, který má za úkol toto šlechtické sídlo ochraňovat od všeho zlého, požehnal i bílovecký děkan P. Ing. Mgr. Lumír Tkáč.\n\n\nPodle zdroje: \n\n\n"}
{"id": "1495632", "url": "https://cs.wikipedia.org/wiki?curid=1495632", "title": "Horní Hlohov", "text": "Horní Hlohov\n\nHorní Hlohov (také \"Malý Hlohov\"; ; ) je město v okrese Prudnik v Opolském vojvodství v polském Slezsku. Sídlo gminy Głogówek. V letech 1975–1998 správně patřilo do starého Opolského vojvodství.\n\n\n\n"}
{"id": "1495637", "url": "https://cs.wikipedia.org/wiki?curid=1495637", "title": "Laura Gemserová", "text": "Laura Gemserová\n\nLaura Gemserová celým jménem Laurette Marcia Gemser (* 5. října 1950 Surabaja) je indonéská herečka. \n\nOd čtyř let žila s rodiči v Nizozemsku, vystudovala módní návrhářství na utrechtské umělecké škole a pracovala jako fotomodelka, mj. pro časopis Playmen. Ve filmu debutovala v roce 1974. Spolupracovala především s italským režisérem Joem D'Amatem. Vynikla především v erotickém žánru (série o \"Černé Emmanuelle\"), natáčela také akční a komediální filmy, jako jsou \"Dva výtečníci\" s Budem Spencerem a Terence Hillem či \"Ostří Bushidova meče\", a také horrory jako \"Nájezdníci zbloudilého pozlátka\". V seriózní kinematografii se představila epizodní rolí v \"Pouti zatracených\" a pod pseudonymem Moira Chen hrála hlavní ženskou roli v televizním filmu \"Návrat\", popisujícím dobrodružství australského reportéra za komunistického převratu v Laosu. Poslední filmovou roli ztvárnila v roce 1992, pak pracovala jako kostymérka. Jejím manželem byl zesnulý herec Gabriele Tinti.\n\n"}
{"id": "1495640", "url": "https://cs.wikipedia.org/wiki?curid=1495640", "title": "A escondidas", "text": "A escondidas\n\nA escondidas je španělský hraný film z roku 2014, který režíroval Mikel Rueda podle vlastního scénáře. Film popisuje přátelství dvou dospívajících chlapců. Snímek měl světovou premiéru na filmovém festivalu v Málaze 22. března 2014.\n\n16letý Ibrahim je marocký přistěhovalec, který žije v Bilbau v azylovém centru pro mladistvé a čeká na rozhodnutí o azyl. Náhodně se setká s Rafou. Rafa má problémy se svými přáteli, před kterými skrývá svou homosexualitu. Jejich přátelství je vystaveno tlaku okolí s projevy rasismu a homofobie a nebezpečí Ibrovy deportace.\n\n\n"}
{"id": "1495650", "url": "https://cs.wikipedia.org/wiki?curid=1495650", "title": "London Booster", "text": "London Booster\n\nLondon Booster či jen Klikující autobus je socha anglického klikujícího patrového autobusu. Připravil ho David Černý k příležitosti letních olympijských her 2012 v Londýně. Autobus má připevněny obrovské paže, které se pomocí motorů umístěných uvnitř autobusu ohýbají a šestitunový autobus se tak pohybuje nahoru a dolů, při čemž heká. Zadní strana autobusu pak vypadá jako veliké lidské pozadí. Okna nahrazují obrazovky s videoprojekcí. \n\nBěhem olympijských her byl klikující autobus vystaven před Českým domem v Londýně-Islingtonu. Později byl přesunut do Prahy. Dílo bylo v polovině října 2012 umístěno na pražském Chodově u nově vybudovaného hřiště s názvem Klikpark vedle budovy sídla společnosti Agrofert. Klikuje každý den od 15 do 15:30 hodin, avšak neklikuje, pokud teplota klesne pod 5 °C, při silném větru, dešti nebo sněžení nebo je-li pokryt vrstvou sněhu.\n\nDvoupatrový autobus, z něhož byla socha zhotovena pochází od firmy Bristol Lodekka s karosérií Eastern Coach Works. Přesto, že byl vůz natřen na červeno, se nikdy nejednalo o autobus sloužící v Londýně. Autobus byl provozován v zelené barvě pod firmou Southern Vectinis na britském ostrově Wight pod číslem 555 a registrací ODL 15. Po dvaceti letech provozu byl prodán dealerovi a byl exportován do muzea v Nizozemsku. V 90. letech 20. století byl prodán soukromému operátorovi, jenž ho provozoval ke komerčním účelům v červené barvě také v Nizozemsku. Černý ho od něj získal v prosinci 2011.\n\nVznik díla podle ČTK zaplatil Andrej Babiš, který je od počátku až dosud vlastníkem a od něhož si jej Český olympijský výbor pro využití v Londýně pronajal. Podle BUSportálu dílo odkoupil za 9 milionů Kč Agrofert Andreje Babiše, a to na doporučení Babišova fyzioterapeuta a fyzioterapeuta českého olympijského týmu Pavla Koláře.\n\nV neděli 9. září 2012 jej Andrej Babiš i přes zásadní nesouhlas Davida Černého předvedl na pražském Staroměstském náměstí v rámci akce Deset kliků pro sportovce, doprovodné akce maratonu Mattoni Grand Prix. David Černý označil vystavení autobusu na Staroměstském náměstí za dehonestující pro všechny účastníky projektu, protože Staroměstské náměstí je dnes bohužel místo pro lidové taškařice, ruské turisty a oslavování hokejistů. Magistrát samostatnou žádost o vystavení autobusu zamítl, údajně právě proto, že žadatelem byl Agrofert (magistrát popírá, že by vůbec takovou žádost oficiálně dostal). Hlavní město údajně mělo být původně partnerem akce, avšak v průběhu vyjednávání město ztratilo zájem. Autobus byl nakonec vystaven v záboru určeném pro běh a z toho důvodu také nesměl na náměstí zůstat déle než několik hodin. Doprava a demontáž autobusu stála kolem 700 000 korun a Babiše mrzelo, že na náměstí nemohl zůstat alespoň 14 dní.\n\nDavid Černý nebyl prodávajícím a v souvislosti s prodejem díla Babišovi nedostal žádný honorář, respektuje však práva vlastníka, pokud neporuší jeho autorská práva. Od akce na Staroměstském náměstí David Černý s Andrejem Babišem nekomunikuje.\n\n\n"}
{"id": "1495652", "url": "https://cs.wikipedia.org/wiki?curid=1495652", "title": "Cyklón Fani", "text": "Cyklón Fani\n\nCyklón Fani je tropická cyklóna, která v květnu 2019 zasáhla pobřeží indického spolkového státu Urísa. Jedná se o druhou bouři cyklónové sezóny 2019 v severním Indickém oceánu. V přípravách na bouři bylo z pobřežních oblastí evakuováno téměř 800 000 lidí.\n\nIndická meteorologická agentura (Indian Meteorological Departement, IMD) 26. dubna 2019 zaznamenala u pobřeží ostrova Sumatra vytvoření tropické deprese, které přidělila označení BOB 02. Později ve stejný den vydalo Joint Typhoon Warning Center (JTWC) varování před formující se tropickou bouří. Systém pomalu postupoval na sever a sílil. O půlnoci na 27. duben IMD překlasifikovala systém na hlubokou depresi. Ve stejnou dobu JTWC začal vydávat pravidelná varování, když systému přidělil označení 01B. O šest hodin později IMD překlasifikovala systém na cyklonální bouři a přidělila mu jméno Fani. \n\nSystém pokračoval v intenzifikaci až do 18:00, pak nastalo zhruba den trvající období stagnace, během kterého konvektivní oblačnost ve středu systému střídavě houstla a řídla. 29. dubna okolo 12:00 se v systému opět obnovil proces intenzifikace a IMD jej překlasifikovala na silnou cyklonální bouři. V této době se systém nacházel v oblasti s velmi příznivými podmínkami (teplota povrchu moře 30-31 °C, slabý střih větru), které umožnily prudkou intenzifikaci. JTWC překlasifikovalo systém na ekvivalent hurikánu kategorie 1 v pozdních hodinách 29. dubna. Kolem půlnoci na 30. dubna IMD překlasifikovala Fani na velmi silnou cyklonální bouři. Uspořádání systému nabývalo jasnějších obrysů, s těsně staženými spirálovitými děšťovými pásy kolem oka. Kolem 12:00 proto IMD systém překlasifikovala na extrémně silnou cyklonální bouři, JTWC systém překlasifikovalo na ekvivalent hurikánu kategorie 3 o několik hodin později. V následujících dnech vývoj pokračoval pomalejším tempem, satelitní snímky ukazovaly pouze malé změny. 2. května se ovšem centrální oblačnost stala více symetrickou a oko výraznější. JTWC překlasifikoval Fani na ekvivalent hurikánu kategorie 4 v 6:00. Krátce nato došlo k další periodě prudké intenzifikace, která vyvrcholila větry o síle 250 km/h (1-min průměr, v nárazech až 296 km/h), jen těsně pod hranicí, která by znamenala překlasifikování Fani na ekvivalent hurikánu nejvyšší kategorie 5.\n\nKolem 9:30 místního času ráno 3. května vstoupil Fani nad pevninu u města Purí v indickém svazovém státě Urísa. Větry v té době dosahovaly síly 185 km/h. Podmínky nad pevninou rychle narušily strukturu cyklony, která brzy zeslábla na kategorii 1. Její postup dále směřuje přes Západní Bengálsko na Bangladéš.\n\nV přípravě na bouři Indie vyslala plavidla námořnictva k Višákhapatnamu a k pobřeží Urísy. IMD vydávala opakovaná varování pro jihovýchodní a východní pobřeží Indie od chvíle, kdy systém začal sílit. Když se systém začal blížit k východnímu pobřeží Indie, byla nařízena povinná evakuace, která se týkala zhruba 780 000 lidí žijících na pobřeží. Oblast, kterou cyklon zasáhl, se před jeho příchodem potýkala se silnými horky.\n\nV Bangladéši byla otevřena nouzová útočiště v 19 pobřežních distriktech.\n"}
{"id": "1495655", "url": "https://cs.wikipedia.org/wiki?curid=1495655", "title": "Čůrající postavy", "text": "Čůrající postavy\n\nČůrající postavy,\" Čůrající fontána či jen Proudy\" je kinetické sousoší dvou mužských bronzových postav močících před sebe do jezírka ve tvaru České republiky. Vznikla v roce 2004, nachází se v areálu Hergetovy cihelny na Malé Straně v Praze 1. Mechanismus natáčí boky a zvedá penis tak, aby proud na hladinu vody psal písmena. Běžně jsou zde nápisy citující okolní prostředí, ty divák může přerušit napsáním SMS, přičemž sochy následně text z SMS „napíšou\" na hladinu. Obě mužské sochy měří 210 centimetrů.\n\nAutor sochu okomentoval následovně:\n"}
{"id": "1495675", "url": "https://cs.wikipedia.org/wiki?curid=1495675", "title": "Denham Fouts", "text": "Denham Fouts\n\nDenham „Denny“ Fouts (9. května 1914, Jacksonville – 16. prosince 1948, Řím) byl americký prostitut a celebrita.\n\nNarodil se ve floridském Jacksonville jako Louis Denham Fouts Edwinu Foutsovi, který absolvoval Yaleovu univerzitu a byl ředitelem továrny na košťata, a Mary E. Denhamové. Měl sestru Ellen (narozenou 1916) a bratra Frederica (1918–1994).\n\nV roce 1926 dvanáctiletý Fouts napsal časopisu \"Time\" dopis, ve kterém protestoval proti zneužívání zvířat při natáčení filmů. Ve svých nácti letech pracoval jako prodavač v obchodě se zmrzlinou. Později jeho otec požádal příbuzného, předsedu obchodního řetězce Safeway Inc. o pracovní místo pro syna, a tak byl mladý Louis poslán na sever do Washingtonu. Odjel však do New Yorku, na Manhattan, kde nějakou dobu pracoval jako doplňovač zboží a začal přitahovat pozornost svým vzezřením: \"štíhlý jako hieroglyf, tmavé vlasy, světle hnědé oči, rozštěpená brada\". Spisovatel Glenway Wescott ho popsal jako „naprosto okouzlujícího a šíleně krásného“.\n\nZískal řadu bohatých patronů a patronek. Mezi jeho přátele, kteří mu říkali Denny, patřili Christopher Isherwood, Brion Gysin, Glenway Wescott, Truman Capote, George Platt Lynes, Jane a Paul Bowlesovi, Jean a Cyril Connollyovi a Michael Wishart. Isherwood ho označil za „mýtickou figuru“ a „nejdražší prostitutku na světě“, Capote zase za „nejskvělejšího vydržovaného na světě“. Fouts býval jednu dobu partnerem mecenáše Petera Watsona, rozešli se však kvůli Foutsově závislosti na opiu.\n\nV roce 1938 Fouts seznámil Briona Gysina s Paulem a Jane Bowlesovými a pak je šokoval „střílením planoucích šípů z hotelového okna na rušnou Avenue des Champs-Élysées“, poté co se naučil lukostřelbě během pobytu v Tibetu. Foutsovo nezřídka výstředné chování mnohé přivádělo do rozpaků. Michael Shelden poznamenal: \"Foutsův jižanský šarm maskoval nestabilní a někdy i nepříjemnou povahu. Šířily se zvěsti o jeho minulosti a vyprávělo se o jeho nepředvídatelném a nebezpečném chování.\"\n\nPo vypuknutí druhé světové války nechal Watson Foutse kvůli jeho bezpečí vrátit se zpátky do Ameriky. V srpnu 1940 v Hollywoodu Fouts potkal Christophera Isherwooda. Isherwoodův guru, Swami Prabhavananda, odmítl přijmout Foutse jako žáka i přes jeho zájem o studium Védánty. Nicméně Isherwood cestoval spolu s Foutsem v létě roku 1941 a oba „vedli meditační život“. Toto období je popsáno v Isherwoodově knize \"Down There on a Visit\", kde Foutse reprezentuje postava Paula. Někdy během války byl Fouts, jenž patřil k odpíračům vojenské služby, zapojen do americké civilní služby. Později dokončil své středoškolské vzdělání, vystudoval medicínu na Kalifornské univerzitě v Los Angeles a pak se usadil v Evropě. Když byl v Paříži, poslal Trumanu Capotemu nevyplněný šek z jediným slovem „přijeď“ poté, co ho nadchla Capoteho fotografie od Harolda Halmy na přebalu originálního vydání \"Jiné hlasy, jiné pokoje\" (\"Other Voices, Other Rooms\"). Capote šek odmítl, ale souhlasil s příjezdem a pak trávil hodiny posloucháním Foutsových příběhů v jeho temném bytě v Rue de Bac.\n\nFouts byl údajně milencem mnoha významných osobností včetně budoucího krále Pavla I. Řeckého a francouzského herce Jeana Maraise. Capote tvrdil s nadsázkou sobě vlastní, že \"kdyby Denham Fouts přistoupil na návrhy Hitlera, nebylo by druhé světové války\". Katherine Bucknellová, editorka Isherwoodových deníků, napsala: \"Denhama Foutse obklopuje mýtus\". Jeden z jeho přátel, John B. L. Goodwin, o Foutsovi řekl: \"On vynalezl sebe. Kdyby lidé neznali jeho původ, vymyslel by si ho.\"\n\nPoslední léta života Fouts strávil v marasmu, \"v posteli jako mrtvola, deku až k bradě, v ústech cigareta sama se spalující na popel. Jeho milenec (Anthony Watson-Gandy) mu vytahoval cigaretu těsně před tím, než mu popálila rty\". Našli ho mrtvého v roce 1948 v římském penzionu Fogetti. Zemřel v 34 letech na následky hypoplastické aorty a hypertrofie levé srdeční komory. Podle Johna B. L. Goodwina byl nalezen v koupelně. Je pohřben na Protestantském hřbitově v Římě, první zóna, 11. řada.\n\n"}
{"id": "1495701", "url": "https://cs.wikipedia.org/wiki?curid=1495701", "title": "Mistrovství světa v sledge hokeji", "text": "Mistrovství světa v sledge hokeji\n\nMistrovství světa v sledge hokeji je soutěž mužských reprezentačních mužstev ve sledge hokeji. Mistrovství světa organizuje Mezinárodní paralympijský výbor prostřednictvím Světového sledge hokejového podvýboru.\n\nPrvní světový šampionát se konal v roce 1996 ve švédském Nynäshamnu.\n\n"}
{"id": "1495707", "url": "https://cs.wikipedia.org/wiki?curid=1495707", "title": "Obestatin", "text": "Obestatin\n\nObestatin je hormon specializovaných epiteliálních buněk žaludku a tenkého střeva u některých savců včetně lidí. Obestatin byl původně identifikován jako anorektický peptid, ale jeho účinek na příjem potravy zůstává nejasný. \n\nObestatin byl objeven pomocí bioinformaticky počítačovým prohledáváním sekvenovaných genomů organismů. \n\nStruktura obestatinu byla stanovena pomocí NMR, délka polypeptidu je 24 zbytků se sekundární strukturou 29% helikálu. Konkrétně jde o dvě šroubovice a 7 zbytků. \n\nObestatin je kódován stejným genem, který kóduje peptidový hormon ghrelin. \"mRNA\" produkovaná z \"GHRL\" genu má čtyři exony. Vzniká pět produktů podobné struktury a funkce: první je \"preproghrelin\" o 117 aminokyselinách, který je homologní s promotilinem; oba jsou členy rodiny motilinu. Štěpí se za vzniku \"proghrelinu,\" který se štěpí za vzniku \"ghrelinu\" s 28 aminokyselinami (neacylovaného) a \"C-ghrelinu\" (acylovaného). Předpokládá se, že obestatin je odštěpen z C-ghrelinu. \n\nPůvodně se mělo za to, že jeho receptorem je GPR39, nicméně dnes se to jeví jako nepravděpodobné. \n\nDosud nebyly provedeny žádné biochemické studie cirkulujícího obestatinu. \n\nObestatin je opakem ghrelinu, který působí sekreci růstového hormonu a zvýšenou chuť k jídlu. Účel produkce dvou hormonů s protichůdnými účinky není jasný, neboť odstranění genu ghrelinu z myší jejich příjem potravy významně nesnížilo. Žádná sekreční konvertáza není schopna štěpit rekombinantní proghrelinový prekurzor štěpením v jediném základním zbytku potřebném pro generování sekvence obestatinu. Fyziologické generování této konkrétní peptidové sekvence tak zůstává neprokázáno. Obestatin má opačný účinek na příjem potravy než ghrelin a hraje roli v energetické rovnováze. Cvičení vedlo k významné změně hladin GH, ale nemělo žádný vliv na plazmatické hladiny obestatinu. \n\nStudie o poměru obestatinu a ghrelinu v gastrointestinálním traktu a krevní plazmě jsou spojeny s některými onemocněními, jako je syndrom dráždivého tračníku (IBS), obezita, Praderův-Williho syndrom, a diabetes mellitus 2. typu.\n\n"}
{"id": "1495711", "url": "https://cs.wikipedia.org/wiki?curid=1495711", "title": "Asylum World Tour", "text": "Asylum World Tour\n\nAylum World Tour bylo koncertní turné americké hardrockové skupiny Kiss na podporu alba \"Asylum\". Jednalo se o první turné, které bylo celé odehrané s kytaristou Brucem Kulickem, který nahradil Marka St. Johna, jemuž se při turné objevil Reiterův syndrom.\n\n\nHrány také tyto skladby\": King Of The Mountain\", \"Firehouse\", Creatures of the Night, \"Strutter\", Calling Dr. Love, Oh! Susanna, \"Black Diamond.\"\n\nKISS\n\n"}
{"id": "1495712", "url": "https://cs.wikipedia.org/wiki?curid=1495712", "title": "Dvoupatrový autobus", "text": "Dvoupatrový autobus\n\nDvoupatrový autobus (anglicky \"double-decker bus\") je autobus, který má dvě podlaží. Tento typ autobusů je využíván především ve Spojeném království, zbytku Evropy či v Asii. Nejikoničtějšími dvoupatrovými vozidly tohoto typu jsou londýnské červené autobusy. Tyto autobusy slouží především jako součást MHD k dojíždění, často jsou uzpůsobeny pro vyhlídkové turistické jízdy.\n\nPrvní motorový dvoupatrový bus byl představen v roce 1923. Nejslavnější typ doubledeckeru je tzv. AEC Routemaster, který se začal vyrábět v 50. letech 20. století.\n\n"}
{"id": "1495725", "url": "https://cs.wikipedia.org/wiki?curid=1495725", "title": "Trnucha atlantská", "text": "Trnucha atlantská\n\nTrnucha atlantská (\"Dasyatis sabina\") je druh rejnoka rodu \"Dasyatis\" z čeledi trnuchovití. Obývá oblast Atlantského oceánu od Chesapeakské zátoky po Mexiko, včetně brakických a sladkovodních biotopů. Od ostatních rejnoků v této oblasti jej lze odlišit podle poměrně prodlouženého čumáku. Tento druh má z hlediska námořního rybolovu malý význam.\nTrnuchu atlantskou popsal roku 1824 francouzský přírodovědec Charles Alexandre Lesueur v časopisu \"Journal of the Academy of Natural Sciences of Philadelphia\", přičemž ji pojmenoval \"Trygon sabina\". Svůj popis založil na poškozeném exempláři samce, jejž v rámci expedice na Floridu pořádané v roce 1817 Filadelfskou akademií přírodních věd získal americký přírodopisec Titian Peale. Od té doby různí vědci zařazovali tento druh do dnes již zastaralých rodů \"Pastinaca\", \"Dasybatus\" (či jeho varianty \"Dasibatis\" nebo \"Dasybatis\") a \"Amphotistius\", které se časem staly synonymem rodu \"Dasyatis\". Fylogenetická analýza založená na morfologii, kterou v roce 2001 provedla Lisa J. Rosenbergerová, zjistila, že trnucha atlantská patří k mnohem základnějšímu kladu tohoto rodu.\n\nTrnucha atlantská patří k nejmenším druhům rejnoků. Dorůstá maximálně 61 cm délky a může vážit až 4,9 kg. Její lopatovité tělo s oblými okraji je o něco širší než delší. Protáhlý čumák je poměrně dlouhý. Na spodní straně úst jsou tři poměrně velké výběžky sliznice, papily. Zuby má trnucha oblé, s rovným povrchem. Během období páření se zuby dospělých samců protahují a zašpičaťují, aby umožnily samcům zachytit se při kopulaci samice. Pilovitá hřbetní struna, táhnoucí se přes polovinu těla, přechází v dlouhý ocas připomínající bič. Jsou na něm hřbetní a břišní ploutevní záhyby. Barva je na hřbetu hnědá až hnědožlutá, světlejší u okrajů těla. Někdy se uprostřed táhne tmavý pruh. Břišní strana je bílá případně světle šedá. Ploutevní záhyby jsou žlutavé.\n\nTento druh obývá oblast západního Atlantského oceánu od Chesapeakské zátoky směrem k Floridě a Mexickému zálivu až po jihomexický stát Campeche. Záznamy o jeho výskytu v grenadských, surinamských a brazilských vodách jsou nevěrohodné, neboť může jít o záměnu s jinými druhy. Snáší vodu různé salinity, a dokonce i sladkou vodu. Jeho přítomnost byla potvrzena v Mississippi, v jezeře Pontchartrain a v řece St. Johns na Floridě. Trnuchy v tomto říčním systému představují jedinou stálou sladkovodní populaci příčnoústých v Severní Americe.\n\nTyto trnuchy žijí v mělkých pobřežních vodách s písčitým či bahnitým dnem, ústích řek a v jezerech. Dávají přednost vodám s teplotou nad 15 °C a dokáží tolerovat i teploty nad 30 °C. Ve snaze žít v teplejší vodě sezónně migrují, takže v severní části Chesapeakské zátoky se vyskytují v létě a na podzim. V zimě se stěhují do hlubších vod. Ve vnitrozemí přebývají obvykle v hloubkách 2–6 m, v moři se mohou nacházet až do 25 m.\n\nTrnucha atlantská se převážně živí bezobratlými živočichy bentické zóny, jako jsou mlži, mořské sasanky, různonožci, korýši a mnohoštětinatí kroužkovci, které vyhledává pomocí svých elektrorecepčních Lorenziniho ampulí. Složení její stravy se různí podle oblasti, v níž se pohybuje. Při krmení se trnuchy staví proti proudu, který odplavuje usazeniny.\n\nHlavními predátory těchto trnuch jsou různé druhy žraloků, jako jsou žralok tygří a žralok bělavý. Ve sladkovodních biotopech pak aligátor severoamerický. Známými parazity pak kapřivci rodu \"Argulus\", kteří se živí hlenem kryjícím pokožku.\n\nTak jako ostatní rejnoci jsou i trnuchy atlantské živorodé. Období páření mají mořské i sladkovodní populace na Floridě od září či října do dubna, přestože ovulace přichází až koncem března či začátkem dubna. Při námluvách sleduje samec samici a kouše ji do ploutví a do těla. Před kopulací se jí zakousne do prsních ploutví, aby se přichytil a mohlo dojít ke spojení. Embrya mají až asi do 60. dne vývoje žloutkové váčky, poté jsou vyživována z matčiny dělohy (histotrofie). Po 4 až 4,5 měsících březosti se od konce července do začátku srpna rodí 1 až 4 mláďata. Jsou 10–13 cm široká. Samci trnuch žijících v moři dospívají, když tělesný disk dosáhne průměru 20 cm, samice 24 cm. Samci trnuch žijících ve sladké vodě dospívají při 21 cm a samice při 22 cm.\n"}
{"id": "1495726", "url": "https://cs.wikipedia.org/wiki?curid=1495726", "title": "Daniel Rous", "text": "Daniel Rous\n\nDaniel Rous (* 28. ledna 1961 Mladá Boleslav) je český herec a dabér.\n\nDaniel Rous se narodil 28. ledna 1961 v Mladé Boleslavi. Již v dětství vystupoval v Dismanově dětském rozhlasovém souboru. Jeho první televizní rolí byl v roce 1975 Honza v minisérii \"Nebezpečí smyku\". Studoval na hudebně-dramatickém oddělení Státní konzervatoře v Praze, studium dokončil v roce 1980. Poté pět let působil ve Východočeském divadle v Pardubicích a postupně začínal hrát i filmové role. \n\nRous je také dabérem – jeho velkou dabingovou rolí je Ross v seriálu \"Přátelé\". Daboval také Arnolda Schwarzeneggera. Od roku 2017 namlouvá upoutávky TV Barrandov. V roce 2019 moderoval televizní pořad \"Nehoda není náhoda\". \n\nDaniel Rous je podruhé ženatý. Z prvního manželství má syna Lukáše (* 1985). Ten se taktéž věnuje herectví, hlavně v divadle.\n\n"}
{"id": "1495727", "url": "https://cs.wikipedia.org/wiki?curid=1495727", "title": "Udržitelná energie", "text": "Udržitelná energie\n\nPrincip udržitelné energie spočívá v užívání energie takovým způsobem, aby „uspokojil potřeby současnosti, aniž by bylo ohroženo uspokojení vlastních potřeb budoucích generací“. Strategie udržitelné energie mají obecně dva pilíře: co nejméně závadná metoda výroby energie a úspora energie.\n\nTechnologie trvale udržitelné energie jsou využívány k výrobě elektřiny, k vytápění a chlazení budov a k pohánění dopravních prostředků a strojů. Při odkazu na metody výroby energie je termín “udržitelná energie” je často zaměňován s termínem “ obnovitelná energie ”. Obecně jsou obnovitelné zdroje energie, jako je sluneční energie, větrná energie, geotermální energie a přílivová energie považovány za udržitelné zdroje energie. Realizace některých projektů v oblasti obnovitelných zdrojů energie, jako je například stavba přehrad pro vodní elektrárny nebo kácení lesů za účelem výroby biopaliv, však někdy vyvolává značné obavy co se udržitelnosti týče. Je diskutabilní, zda jaderná energie může být považována za udržitelnou.\n\nZásadou udržitelnosti je udržitelný rozvoj, který zahrnuje čtyři vzájemně se propojující oblasti: ekologii, ekonomii, politiku a kulturu. Věda o udržitelnosti je studium udržitelného rozvoje a životního prostředí. \n\nKoncept udržitelného rozvoje popsala v roce 1987 Světová komise pro životní prostředí a rozvoj ve své knize \"Naše společná budoucnost\" .  \n\nKomise ve své knize popsala čtyři klíčové prvky udržitelnosti s ohledem na energetiku: schopnost zvýšit dodávky energie s cílem uspokojit rostoucí lidské potřeby, energetickou účinnost a ochranu, veřejné zdraví a bezpečnost,ochranu biosféry a prevenci znečištění. Od té doby jsou používány různé definice udržitelné energie, které jsou rovněž založeny na třech pilířích udržitelného rozvoje, a to životního prostředí, ekonomiky a společnosti. \n\n\nVzhledem k tomu, že zatím žádný zdroj energie tyto kritéria dokonale nesplňuje, jsou udržitelné zdroje energie udržitelné pouze ve srovnání s jinými zdroji. \n\nZelená energie je taková energie, kterou lze extrahovat, generovat a spotřebovat bez jakéhokoli významného negativního dopadu na životní prostředí. Představuje ty obnovitelné zdroje energie a technologie, které poskytují nejvyšší přínos pro životní prostředí. Americká agentura pro ochranu životního prostředí definuje zelenou energii jako elektřinu, která je vyrobena ze solárních, větrných, geotermálních, bioplynových, biomasových a malých vodních energetických zdrojů. \n"}
{"id": "1495728", "url": "https://cs.wikipedia.org/wiki?curid=1495728", "title": "Větrný mlýn (Mikulášovice)", "text": "Větrný mlýn (Mikulášovice)\n\nVětrný mlýn holandského typu stál nedaleko Mikulášovic. Byl založen roku 1725, budova zanikla v roce 1955.\n\nZbytky větrného mlýna se nacházejí severně od zástavby horních Mikulášovic v mírném návrší uprostřed pastvin. Podle tradice měl být založen v roce 1555, ve skutečnosti jej však nechal postavit v roce 1725 mlynář Anton Heine. V roce 1875 byla činnost mlýna ukončena a jeho budova byla přestavěna na výletní hostinec. V blízkosti mlýna byl obytný dům a studna. Hostinec střídal často majitele. Zbytky mlýna byly odstřeleny v létě roku 1955 poté, co se část zchátralé budovy zřítila.\n\nPodoba mlýna je dochovaná na dobové pohlednici z počátku 20. století, kdy mlým fungoval jako zájezdní hostinec. Mlýn měl válcovou patrovou zděnou věž na ni nasedala užší kamenná část druhého nadzemního patra, která byla oddělena římsou. Průměr kamenného válce byl cca 10 m, stěny silné asi 1,5 m. V kuželové otočné střeše byl čtyřkřídlý větrník.\n\n"}
{"id": "1495731", "url": "https://cs.wikipedia.org/wiki?curid=1495731", "title": "2nd American Tour 1965 (The Rolling Stones)", "text": "2nd American Tour 1965 (The Rolling Stones)\n\n2nd American Tour bylo koncertní turné britské rockové skupiny The Rolling Stones, které sloužilo jako propagace studiového alba \"Out of Our Heads\". Turné bylo zahájeno koncertem v Montréalu v Kanadě a bylo zakončeno v Los Angeles v Kalifornii.\n\nToto je nejčastější hraný seznam skladeb.\n\nAutory všech skladeb jsou Jagger/Richards pokud není uvedeno jinak.\n\n\nThev Rolling Stones\n\n"}
{"id": "1495733", "url": "https://cs.wikipedia.org/wiki?curid=1495733", "title": "Okres Opole", "text": "Okres Opole\n\nOkres Opole (polsky \"Powiat opolski\") je okres v polském Opolském vojvodství. Rozlohu má 1534,38 km a v roce 2017 zde žilo 124 343 obyvatel. Sídlem správy okresu je město Opolí.\n\nMěstsko-vesnické:\n\nVesnické:\n\n"}
{"id": "1495739", "url": "https://cs.wikipedia.org/wiki?curid=1495739", "title": "Okres Strzelce", "text": "Okres Strzelce\n\nOkres Strzelce (polsky \"Powiat strzelecki\") je okres v polském Opolském vojvodství. Rozlohu má 744,28 km a v roce 2016 zde žilo 75 324 obyvatel. Sídlem správy okresu je město Strzelce Opolskie.\n\nMěstsko-vesnické:\n\nVesnické:\n\n"}
{"id": "1495744", "url": "https://cs.wikipedia.org/wiki?curid=1495744", "title": "TVN (Jižní Korea)", "text": "TVN (Jižní Korea)\n\nTVN, stylizovaný jako tvN je jihokorejský kabelový televizní kanál ve vlastnictví společnosti CJ E&M, který je k dispozici na kabelových, SkyLife a IPTV platformách.\n\n"}
{"id": "1495745", "url": "https://cs.wikipedia.org/wiki?curid=1495745", "title": "Łąka Prudnicka", "text": "Łąka Prudnicka\n\nŁąka Prudnicka ( ) je ves v jižním Polsku, v Opolském vojvodství, v okrese Prudnik, ve gmině Prudnik.\n\nVes leží v Opavské pahorkatině u úpatí Zlatohorské vrchoviny.\n\nVesnicí prochází silnice 1. třídy č. 40 (DK40).\n"}
{"id": "1495746", "url": "https://cs.wikipedia.org/wiki?curid=1495746", "title": "Moszczanka (Opolské vojvodství)", "text": "Moszczanka (Opolské vojvodství)\n\nMoszczanka (dříve Długomosty; ) je ves v jižním Polsku, v Opolském vojvodství, v okrese Prudnik, ve gmině Prudnik.\n\nVes leží v Opavské pahorkatině u úpatí Zlatohorské vrchoviny.\n"}
{"id": "1495748", "url": "https://cs.wikipedia.org/wiki?curid=1495748", "title": "Wierzbiec", "text": "Wierzbiec\n\nWierzbiec ( ) je ves v jižním Polsku, v Opolském vojvodství, v okrese Prudnik, ve gmině Prudnik.\n\nVes leží v Opavské pahorkatině u úpatí Zlatohorské vrchoviny.\n\nVesnicí prochází silnice 1. třídy č. 40 (DK40).\n"}
{"id": "1495749", "url": "https://cs.wikipedia.org/wiki?curid=1495749", "title": "Niemysłowice", "text": "Niemysłowice\n\nNiemysłowice ( ) je ves v jižním Polsku, v Opolském vojvodství, v okrese Prudnik, ve gmině Prudnik.\n\nVes leží v Opavské pahorkatině u úpatí Zlatohorské vrchoviny.\n\nVesnicí prochází silnice 1. třídy č. 41 (DK41).\n"}
{"id": "1495751", "url": "https://cs.wikipedia.org/wiki?curid=1495751", "title": "Rudziczka (Opolské vojvodství)", "text": "Rudziczka (Opolské vojvodství)\n\nRudziczka ( ) je ves v jižním Polsku, v Opolském vojvodství, v okrese Prudnik, ve gmině Prudnik.\n\nVes leží v Opavské pahorkatině.\n\nVesnicí prochází silnice 1. třídy č. 41 (DK41).\n"}
{"id": "1495759", "url": "https://cs.wikipedia.org/wiki?curid=1495759", "title": "Sputnik (agentura)", "text": "Sputnik (agentura)\n\nSputnik je ruská zpravodajská agentura, internetový portál a rádiový rozhlas provozovaný ruskou státní tiskovou agenturou Rusko dnes. Byla založena jako následovník restrukturalizované stanice Hlas Ruska v roce 2014. Sputnik také provozuje českojazyčnou verzi Sputnik Česká republika.\n\nDle české kontrarozvědky BIS patří Sputnik vedle Russia Today mezi hlavní zdroje Ruskem rozšiřované státní propagandy v Česku, představující bezpečnostní hrozby pro Česko a Evropskou unii. Studie Masarykovy Univerzity v roce 2016 zařadila Sputnik mezi hlavní zdroje ruské propagandy v ČR.\n\n"}
{"id": "1495761", "url": "https://cs.wikipedia.org/wiki?curid=1495761", "title": "Větrný mlýn (Arnoltice)", "text": "Větrný mlýn (Arnoltice)\n\nVětrný mlýn holandského typu se nachází na jihozápadním okraji Arnoltic uprostřed vesnické zástavby. V roce 1966 byl zapsán do Ústředního seznamu kulturních památek České republiky.\n\nVětrný mlýn byl postaven v roce 1830 a podle údajů ve stabilním katastru měl jedno složení a jednu obsluhu. V roce 1877, po ukončení činnosti, byl přestavěn na obytné stavení. Po ukončení druhé světové války a odsunu německých obyvatel opuštěná budova chátrala. Na přelomu šedesátých a sedmdesátých let přešla ruina do soukromých rukou a byla rekonstruována na soukromý rekreační objekt.\n\nVětrný mlýn tvoří deseti metrová konická třípodlažní válcová stavba z přesně opracovaných pískovcových kvádrů. Kruhový půdorys má průměr sedm metrů. Zdi jsou u paty stavby jeden metr silné, ve vrcholu šedesát centimetrů. Vnitřní průměr je šest metrů. Věž je zakončena dva metry vysokou střechou se čtyřmi vikýři.\n\n"}
{"id": "1495764", "url": "https://cs.wikipedia.org/wiki?curid=1495764", "title": "Prix Leica Hall of Fame", "text": "Prix Leica Hall of Fame\n\nPrix Leica Hall of Fame je fotografické ocenění, které od roku 2011 uděluje německá firma Leica, aby ocenila fotografa za \"zvláštní zásluhy se značkou Leica nebo v oblasti fotografie\". Cena je udělována v nepravidelném čase, bez soutěže nebo rozhodnutí poroty. \n\n\n"}
{"id": "1495765", "url": "https://cs.wikipedia.org/wiki?curid=1495765", "title": "Ulbersdorf (Hohnstein)", "text": "Ulbersdorf (Hohnstein)\n\nUlbersdorf je vesnice, místní část města Hohnstein v německé spolkové zemi Sasko. Nachází se v zemském okrese Saské Švýcarsko-Východní Krušné hory a má obyvatel.\n\nUlbersdorf byl založen během velké středověké kolonizace jako lesně-lánová ves. Prvně je v písemných pramenech uváděn roku 1432 jako \"Olbersdorff\". Od roku 1994 je součástí města Hohnstein. Roku 2004 obdržel Ulbersdorf titul Nejkrásnější vesnice zemského okresu Saské Švýcarsko.\n\nVesnice se rozkládá na hranici oblasti Saského Švýcarska. Nejvyšším bodem je Hutberg (339 m) nacházející se západně od zástavby. Východní okraj území protíná řeka Sebnice protékající hlubokým údolím. Podél řeky se rozkládá evropsky významná lokalita Lachsbach- und Sebnitztal. Od roku 1877 je v provozu železniční trať Budyšín – Bad Schandau s železniční stanicí (od roku 2009 zastávkou) Ulbersdorf.\n\n\n\n"}
{"id": "1495774", "url": "https://cs.wikipedia.org/wiki?curid=1495774", "title": "Arturo Martínez", "text": "Arturo Martínez\n\nArturo Esteban Martínez Rivera (* 11. října 1982 Ciudad de México) je bývalý mexický zápasník – judista.\n\nNarodil se do judistické rodiny. Jeho děd Higinio a otec Arturo se rekreačně věnovali judu. S judem začínal v rodném Ciudad de México. Do mexické mužské reprezentace se dostal poprvé v roce 2003 jako student univerzity ITESM v Monterrey. Na olympijské hry v Athénách se však nekvalifikoval. V roce 2008 se připravil na olympijskou sezonu a v těsném souboji s Uruguaycem Javierem Terrou obsadil poslední panamerickou kontinentální kvótu pro start na olympijských hrách v Pekingu. V Pekingu protaktizoval zápas úvodního na kola na tresty (šida) s Kameruncem Franckem Moussimou. Sportovní kariéru ukončil v roce 2011.\n\n\n"}
{"id": "1495784", "url": "https://cs.wikipedia.org/wiki?curid=1495784", "title": "Walter Minor 12", "text": "Walter Minor 12\n\nWalter Minor 12 I-MR byl československý vzduchem chlazený invertní dvanáctiválcový vidlicový motor, který byl poprvé představen světové veřejnosti v Paříži v roce 1938. Byl nabízen od roku 1938 pražskou firmou Akciová společnost Walter, továrna na automobily a letecké motory, Praha XVII – Jinonice. Z hlediska vrtání a zdvihu mu byl nejblíže invertní šestiválcový řadový letecký motor Walter Minor 6 a z hlediska počtu válců Walter Sagitta.\n\nJednalo se společně (s motorem Walter Sagitta) o největší a nejsilnější invertní pístový motor původní konstrukce ing. Františka Adolfa Barvitia, vyráběné mezi světovými válkami v jinonické továrně, byť výkon byl nižší než u Sagitty.\n\nV jinonické továrně Walter mezi světovými válkami byly vyráběny dvanáctiválcové motory ve 3 provedeních. Prvním z nich byl dvanáctiválcový motor do V (1931-1932), který byl použit v automobilech Walter Royal (5879 cm³), v autobusu Walter D-Bus (7354 cm³) a v rychlém a se stejným motorem i v hasičském autě Walter V-12. Druhým, avšak leteckým motorem, byla již zmíněná Walter Sagitta (1937-1940). Právě design Walter Sagitta byl vzorem i pro Walter Minor 12.\n\nWalter Minor 12 I-MR byl předurčen pro vojenská, sportovní a dopravní letadla. Na vývoji se od představení v Paříži 1938 dále pracovalo, protože tabulka vyráběných motorů ve společnosti Walter z roku 1939 uvádí poněkud upravené, vyšší výkony, než tomu bylo v roce 1937, kdy byly zahájeny první zkoušky s tímto motorem. Na Aerosalónu Paříži 1938 budil zaslouženou pozornost světové veřejnosti, svou koncepcí, vysokým specifickým výkonem, nízkou hmotností a minimální čelní plochou. Při konstrukci byla velká péče věnována vyřešení dokonalého chlazení motoru, čemuž napomáhalo i provedení válců s hustými žebry. Motor byl opatřen vysokoobrátkovým kompresorem a palivová směs byla dodávána plně automatickým karburátorem. Homologován byl podle mezinárodních předpisů CINA před komisí ministerstva veřejných prací v lednu roku 1939. V roce 1939 byl ještě vystavován na letecké výstavě v Bruselu v rámci expozice Protektorátu Čechy a Morava.\n\nPřišel však na trh v naprosto nevhodnou dobu, v předvečer II. světové války, a i proto se již nestačil uplatnit na nějakém novém letounu. Byl uvažován pro projekt polského, třímístného dvoumotorového hydroplánu RWD-22. Projekt byl vytvořen Leszekem Dulębou a Andrzejem Anczutinem z týmu RWD, stavěn byl v dílnách Doświadczalne Warsztaty Lotnicze (Experimentální letecké dílny, DWL) a letoun měl být použit jako budoucí nástupce letadel R-XIII a R-VIII. Konstrukce tohoto letounu byla vyvinuta od října 1938 do ledna 1939. Současně byly vyvinuty tři různé konstrukce, které se lišily velikostí draku, vybaveností výzbrojí, zbraněmi a typy uvažovaných motorů. Verze I měla motory Argus As-10C s výkonem 177 kW (240 k), verze II Walter Minor 12 I-MR s 272 kW (370 k) a verze III PZL G-1620B Mors II (Vydra) s 316 kW (430 k) anebo Wasp Junior SB se stejným výkonem. Práce na projektu však 1.9.1939 zastavila válka. \n\nDochovaný motor Walter Minor 12I-MR byl vystaven v Národním technickém muzeu v Praze a od roku 2015 je zapůjčen do Mladé Boleslavi, do leteckého muzea Metoděje Vlacha.\n\nDvoudílná kliková skříň byla odlita z hliníkové slitiny, ložiska klikového hřídele byla sevřena mezi obě poloviny klikové skříně a ty byly staženy dlouhými, průchozími šrouby. Šestkrát zalomený klikový hřídel z ocele Poldi L-Victrix Special 32 měl na předním konci přírubu s unašečem hnacího kola reduktoru. Hřídel byl uložen v sedmi kluzných ložiskách s ocelovými pánvemi, které byly vylity ložiskovým kovem. \n\nZ oceli Poldi L-Victrix Special 32 byly vykovány i ojnice H-průřezu. V pravé řadě válců byly hlavní ojnice, v levé části vedlejší ojnice, které byly připojeny k hlavám mateřských ojnic ocelovými čepy. Písty byly vykovány z hliníkové slitiny Hiduminium RR 59 (Rolls-Royce) a každý měl 3 těsnící kroužky, 1 dvojitý stírací nad čepem a 1 jednoduchý u spodního okraje pístu. Ocelové válce s nitridovanými vnitřními plochami se opíraly přírubou o skříň a zasahovaly svými vnitřními konci hluboko do skříně. Na válce byly nasazeny žebrované hlavy ze slitiny hliníku a utěsněny mědi-azbestovým těsněním. Do hlav válců byla zalisována a zaválcována ventilová sedla. V každé hlavě byly dva ventily rozvodu OHV. Konce ventilových dříků byly opatřeny kalenými vložkami s cementovaným povrchem. \n\nOběh oleje zajišťovalo trojité kolečkové, zubové čerpadlo. Skládalo se z jedné tlačné a dvou odčerpávacích pump. Za tlačnou pumpou byl lamelový čistič Auto-Klean. Dvojité zapalování s magnety Scintilla mělo stínění a samočinné řízení předstihu. Tak jako většina příslušenství a pohonů byla magneta umístěna na zadním víku klikové skříně. Zde byl i horizontální karburátor Zénith se samočinným výškovým korektorem a se samočinným obohacovačem paliva. Byl přímo připojen k vysokoobrátkovému kompresoru. Samotný kompresor byl uložen v třídílné skříni odlité z hořčíkové slitiny (elektron) a byl poháněn od zadního konce klikového hřídele. Satelitový reduktor Farman měl převod 3:2. Mimo dřevěných vrtulí bylo možné na drážkovaný konec hřídele nasadit kovové vrtule Hamilton Standard s listy nastavitelnými za letu popř. Hamilton Constant Speed s regulátorem konstantních otáček. Spouštění motoru bylo variantní, buď na ruční pohon (Eclipse 3H6) nebo ruční, setrvačníkové (Eclipse 16) anebo elektrické startérem (Eclipse F141). \n\n\n\n\n\n"}
{"id": "1495785", "url": "https://cs.wikipedia.org/wiki?curid=1495785", "title": "Třída Centurion", "text": "Třída Centurion\n\nTřída Centurion byla třída bitevních lodí druhé třídy provozovaných britským královským námořnictvem. Jejich hlavním úkolem byla služba v koloniích. Postaveny byly dvě jednotky, které byly ve službě v letech 1894–1909. Po vyřazení byly sešrotovány.\n\nPlavidla představovala zmenšenou upravenou verzi třídy \"Royal Sovereign\" se slabší výzbrojí a pancéřováním, ale větší rychlostí a dosahem. V letech 1890–1894 byly postaveny dvě jednotky této třídy, pojmenované \"Centurion\" a \"Barfleur\". Postavily je loděnice Pembroke Dockyard a Chatham Dockyard.\n\nJednotky třídy \"Centurion\":\nVýzbroj tvořily čtyři 254mm kanóny ve dvouhlavňových věžích, deset 120mm kanónů v pancéřových kasematách (při modernizaci nahrazeny 152mm kanóny), osm 57mm kanónů, dvanáct 47mm kanónů a sedm 450mm torpédometů. Pohonný systém tvořilo osm kotlů a trojčinné parní stroje o výkonu 9000 hp, pohánějící dva lodní šrouby. Nejvyšší rychlost dosahovala 17 uzlů. Dosah byl 9700 námořních mil při rychlosti 10 uzlů.\n"}
{"id": "1495788", "url": "https://cs.wikipedia.org/wiki?curid=1495788", "title": "Mark Deuze", "text": "Mark Deuze\n\nMark Deuze (*19. června 1969, Renkum, Nizozemí) je nizozemský profesor a mediální teoretik na Amsterodamské univerzitě. Deuze se věnuje kritické reflexi interakce mezi (novými) médii a společností, a to zejména v oblasti profesionální mediální produkce a využití médií. Často píše o internetové žurnalistice a digitální kultuře. \nDo češtiny byla přeložena jen kniha Media Life. Knihy, které nebyly přeloženy do angličtiny jsou označeny kurzívou.\n\n\n \n"}
{"id": "1495791", "url": "https://cs.wikipedia.org/wiki?curid=1495791", "title": "Palác Atlas", "text": "Palác Atlas\n\nPalác Atlas je pozdně funkcionalistická obytná a administrativní budova spořitelny v Praze 8 - Karlíně, číslo popisné 371, Sokolovská ulice 1, Ke Štvanici 2. Byla postavena v letech 1939-1942 podle projektu Františka Stalmacha a Jana Svobody. \n\nNárožní palác na rohu Sokolovské ulice a ulice Ke Štvanici. V přízemí se nacházela a stále nachází pobočka spořitelny. V suterénu je stejnojmenný kinosál (v době komunistické vlády se kino jmenovalo Sokolovo). V patře byla původně kavárna. Hlavní vstup na nároží je po stranách ozdoben kamennými reliéfy od sochaře Václava Markupa.\n\nBěhem rekonstrukce v 90. letech 20. století byla zásadně změněna průčelí.\n\n"}
{"id": "1495798", "url": "https://cs.wikipedia.org/wiki?curid=1495798", "title": "Třída Powerful", "text": "Třída Powerful\n\nTřída Powerful byla třída chráněných křižníků první třídy britského královského námořnictva. Po svém dokončení to byly největší křížníky na světě. Jejich stavba byla nákladná a provozní náklady vysoké (mimo jiné kvůli velké posádce). Byly to první čtyřkomínové britské křižníky. Oba po vyřazení z první linie sloužily jako cvičné lodě. Po vyřazení byly sešrotovány.\n\nObjednány jako reakce na velké ruské křižníky \"Rjurik\" a \"Rossija\". Celkem byly v letech 1894–1898 postaveny dvě jednotky této třídy. První postavila loděnice Thompson v Clydebanku a druhý loděnice Vickers  Barrow-in-Furness.\n\nJednotky třídy \"Powerful\":\nHlavní výzbroj tvořily dva 234mm kanóny, které doplňovalo dvanáct 152mm kanónů v trupových kasematách. Dále nesly šestnáct 76mm kanónů, dvanáct 47mm kanónů a pět 450mm torpédometů. Pohonný systém tvořilo 48 kotlů a dva parní stroje o výkonu 25 000 hp, pohánějící dva lodní šrouby. Nejvyšší rychlost dosahovala 22 uzlů. Dosah byl 7000 námořních mil při rychlosti 14 uzlů.\n\n"}
{"id": "1495802", "url": "https://cs.wikipedia.org/wiki?curid=1495802", "title": "Třída Diadem", "text": "Třída Diadem\n\nTřída Diadem byla třída chráněných křižníků první třídy britského královského námořnictva. Celkem bylo postaveno osm jednotek této třídy. Ve službě byly od roku 1898. \"Niobe\" roku 1910 získalo kanadské královské námořnictvo. Křižníky se účastnily první světové války, převážně již v pomocných rolích. Jeden byl ve válce potopen německou ponorkou. Jeden byl k výcviku využíván až do roku 1956. Byly to poslední postavené britské chráněné křižníky první třídy.\n\nCelkem bylo v letech 1895–1903 postaveno osm jednotek této třídy. Oproti předcházející třídě \"Powerful\" byly menší, pomalejší a levnější. Kritizována byla jejich slabší výzbroj, především absence těžkých děl. Druhá čtveřice přitom měla mírně výkonnější pohonný systém. Do stavby této třídy se zapojily britské loděnice Fairfield v Govanu, Vickers v Barrow-in-Furness, Thompson v Clydebanku a Pembroke Dockyard. Každá postavila po dvou křižnících.\n\nJednotky třídy \"Diadem\":\n\nPo dokončení plavidla nesla šestnáct 152mm kanónů, které doplňovalo čtrnáct 76mm kanónů, tři 47mm kanóny a tři 450mm torpédomety. První a druhá čtveřice se lišila výkonem pohonného systému a rychlostí. Pohonný systém křižníku \"Diadem\" tvořilo 30 kotlů a dva parní stroje o výkonu 16 500 hp, pohánějící dva lodní šrouby. Nejvyšší rychlost dosahovala 20,2 uzlu. Dosah byl 10 000 námořních mil při rychlosti 10 uzlů. Zbývající křižníky měly dva parní stroje o výkonu 18 000 hp, pohánějící dva lodní šrouby. Nejvyšší rychlost dosahovala 20,7 uzlu.\n\nKřižníky \"Ariadne\" a \"Amphitrite\" byly roku 1917 upraveny na minonosky. Jehich výzbroj byla redukována na čtyři 152mm kanóny a jeden 76mm kanóny. \"Ariadne\" měl kapacitu 400 min a \"Amphitrite\" až 354 min.\n\nVšechny křižníky se účastnily první světové války.\n\n"}
{"id": "1495803", "url": "https://cs.wikipedia.org/wiki?curid=1495803", "title": "Strace", "text": "Strace\n\nStrace je uživatelský počítačový program pro Linux, který umožňuje sledovat (a případně i pozměňovat) komunikaci mezi procesy a linuxovým jádrem, tedy zejména systémová volání a signály. Využívá k tomu speciální systémové volání ptrace. Jedná se o svobodný software naprogramovaný v C a dostupný pod licencí GNU LGPL. Je \ndostupný na celé řadě platforem včetně x86, SPARC, MIPS a RISC-V.\n\nPrvní verze programu vznikla pro operační systém SunOS v roce 1991 a napsal ji Paul Kranenburg. V listopadu 1992 jej Branko Lankester portoval na Linux. Richard Sladkey později obě větve sloučil a v roce 1994 uvolnil verzi 3.0 fungující i na System V a Solarisu. Později byla začleněna i podpora FreeBSD, ale od verze 4.7 uvolněné v květnu 2012 je podporován opět pouze Linux. Jiné operační systémy mají pro stejný účel jiné nástroje, zejména ktrace (Mac OS X, OpenBSD, NetBSD, FreeBSD), DTrace (FreeBSD, NetBSD, Solaris) a truss (AIX). Kromě toho přímo na Linuxu existují podobně fungující programy ltrace (pro sledování volání knihoven), xtrace (pro sledování volání služeb X Window systému, SystemTap, perf, a trace-cmd a KernelShark rozšiřující ftrace.\n\n"}
{"id": "1495805", "url": "https://cs.wikipedia.org/wiki?curid=1495805", "title": "Divadlo D’Epog", "text": "Divadlo D’Epog\n\nD’Epog je brněnská umělecká platforma tvořící na pomezí divadla a performance art. Vznikla na jaře roku 2009 jako iniciativa absolventů Divadelní fakulty Janáčkovy akademie múzických umění v Brně a v současné době ji tvoří šest stálých členů. Tvorbu D’Epogu lze označit za experimentální, alternativní či hraniční. Často pracují s principy \"devised-theatre\" a \"site-specific\" projektů. D’Epog nemá vlastní stálý prostor a svoje projekty zasazuje do uměleckých galerií, kaváren a dalších mimodivadelních prostorů. \nD’Epog založila skupina tehdejších absolventů a studentů Janáčkovy akademie múzických umění v Brně na jaře roku 2009. Mezi zakládajícími členy byli umělci jak z oborů režie a dramaturgie, tak i z hereckých ateliérů, konkrétně Lucia Repašská, Eva Rysová, Julie Goetzová, Petr Maška, Ondřej Novotný a Tomáš Soldán. Dalšími členy byli například Michaela Šebestová, Petr Míka, Michaela Červinková a Anna Solilová. Všechny spojovala potřeba vymezit se vůči mainstreamovým divadelním formám a současným konvencím. Cílem bylo vytvořit mezioborovou platformu pro kreativní umělecké vyjádření, jenž by v jiném divadle nebylo možné. Zároveň vznikla herecká laboratoř snažící se o rozšíření pohybových schopností hereckého souboru a zkoumání tělesnosti performance.<br>\n\nV roce 2014 se transformuje podoba D’Epogu – Lucia Repašská se stává uměleckou šéfkou a jedinou režisérkou souboru, zatímco Tomáš Soldán odchází z D’Epogu a zakládá uskupení Masakr Elsinor a Eva Rysová divadelní soubor pod názvem Ach!. Stabilní součástí hereckého souboru se stává Janet Prokešová, Radim Brychta, Zdeněk Polák a později Zuzana Smutková. Všichni členové divadla jsou stejnou měrou zodpovědní za veškeré produkčně-technické, neumělecké činnosti. D’Epog funguje bez vlastního prostoru a hostuje v různých uměleckých galeriích a mimodivadelních prostorech, často performuje i tvoří v rámci soustředění a workshopů mimo Brno a účastní se mezinárodních divadelních festivalů.\nRoku 2011 získal D’Epog cenu v kategorii Objev roku na festivalu nezávislého divadla …příští vlna/next wave… za výrazně experimentální autorskou tvorbu na rozhraní činoherního a pohybového divadla. Herečka Julie Goetzová byla nominována na Cenu Alfréda Radoka (přejmenovanou na Ceny divadelní kritiky) v kategorii Talent roku za výkon v monodramatickém diptychu \"Žena objekt / Žena subjekt\" (\"Heteronym Nin - Display Pastrana\"). Tento projekt společně s inscenací \"Ninivea\" získal nominaci Divadelních novin za nejlepší inscenaci roku 2012.\nV roce 2019 tvořilo soubor D’Epog šestice umělců – režisérka Lucia Repašská, dramaturg Matyáš Dlab a performeři Janet Prokešová, Zuzana Smutková, Radim Brychta a Zdeněk Polák. D’Epog často spolupracuje například se scénografem Matějem Sýkorou či tvůrci z jiných uměleckých oborů.\nD'Epog pracuje s principem tzv. dramaturgie prostoru, kdy má prostorový model inscenace a rozmístění hlediště a jeviště podíl na významové složce uměleckého díla. Režisérka Lucia Repašská se pomocí dramaturgie prostoru snaží zkoumat vliv fyzického rozmístění prostoru na divácké vnímání a dynamiku mezi rolí performera a pozorujícícho. Mezi často využívané principy patří například absence židlí či míst k sezení, záměna jeviště za hlediště či splynutí hereckého a diváckého prostoru v jeden. Ke specifické práci s divadelním prostorem přispívá to, že divadlo D'Epog nehraje ve vlastním prostoru, ale využívá mimodivadelních prostorů. Jedná se o umělecké galerie, ale například i místa postrádající estetickou funkci (plavecký bazén, střecha autobusového nádraží, kavárna), kterou jim D'Epog svým konáním přiděluje. Zároveň prostor často přispívá k vytváření neobvyklých fyzických stavů pro vnímání divadla, jako je například extrémní chlad, nepohodlí či pocit nebezpečí. \nCílem D’Epogu v podobě od roku 2014 je nazkoušet každou sezónu pouze jednu inscenaci. Samotný tvůrčí a zkušební proces běžně trvá 5 měsíců a více. Herci ani režisérka Repašská nemají žádné jiné závazky v dalších divadlech a plně se soustředí na tvorbu D’Epog. D'Epog zkouší třikrát až čtyřikrát týdně a jednou měsíčně absolvuje intenzivní víkendové soustředění. Samotný tvůrčí proces sestává ze dvou základních druhů zkoušek – fyzických hereckých tréninků sloužících k zlepšování tělesné expresivity performerů a samotných příprav a tvoření nové inscenace jakožto práci s konkrétním materiálem relevantním pro vznikající umělecké dílo. \n\nV rámci fyzických tréninků se herci zdokonalují v práci s energií, koncentrací, vnímáním partnera, reagováním na venkovní impulzy, temporytmem, pohybovo-hlasovou paměti, aj. Tyto herecké tréninky jsou inspirované divadelní praxí osobností tzv. druhé divadelní reformy jako je například Jerzy Grotowski či Eugenio Barba, stejně jako divadelními praktikami indické či japonské kultury. \n\nZa každou inscenací stojí na počátku zvolené téma, jež se rozpracovává během zkušebního procesu na principu \"devised theater\" – jedná se o kolaborativní přístup k tvorbě inscenace, kdy za výslednou podobu a obsah není zodpovědná pouze režisérka a dramaturg, ale za zásadní se považuje i vlastní vklad performerů samotných. \nHlavní téma a motivy se následně rozvíjí pomocí improvizace, fyzických cvičení a variování stanovené látky. Režisérka na základě zadávání určitých úloh a úkonů směruje herce k vlastnímu kreativnímu vyjádření dané situace a ponechává jim vlastní tvůrčí svobodu. Na konci tohoto tvůrčího procesu do podoby inscenace vstupuje režisérka a formuje výslednou podobu díla.\nInscenace vznikla jako první část diptychu \"Žena subjekt/Žena objekt\" podle scénáře Petra Maška v režii Lucie Repašské. \"Heteronym Nin\" je inspirován deníky spisovatelky Anaïs Nin a zabývá se tématem opuštěnosti individuality v (post)moderní době. Hlavní a jedinou roli ztvárnila herečka Julie Goetzová a za svůj výkon byla následně nominována na Cenu Alfréda Radoka. Představení se odehrálo v židlemi extrémně zúženém prostoru kavárny Trojka v Brně.\n\n\"Zahrada Crim\" byla inspirována básní Jana Zahradníčka \"Znamení moci\" a novelou \"A neřekl jediné slovo\" od Heinricha Bölla. Tematicky se zabývala chudobou a především jejím destruktivním dopadem na svobodu člověka a ztrátu víry. Představení se odehrálo v brněnském kostele sv. Josefa, následně byla inscenace přesunuta vězeňských kasemat hradu Špilberk. Režisérka Repašská silně využívala principu diváckého nepohodlí pomocí absence míst k sezení a nízké teploty v hracím prostoru. Inscenace byla rovněž uvedena v rámci divadelního festivalu Mould off Eyes v Lublani.\n\n\"Ninivea\" byla situována do prostoru plaveckého bazénu za Lužánkami v Brně. Diváci byli usazeni na tribunu po stranách bazénu a herci se pohybovali po celém prostoru. Inscenace pracovala s tzv. dramaturgií prostoru a snažila se zkoumat proměny ve vnímání diváků při narušení klasického rozložení hlediště a jeviště. Hlavními tématy inscenace byla tabu, intimita a hygiena. Na tato témata rovněž odkazoval samotný název inscenace – biblické město Ninive a značku kosmetiky Nivea jako symbol čistoty.\n\nInscenace \"Cesty/Poutě\" byla založená na koláži textů Ondřeje Novotného. Novotný se inspiroval biblickými texty, básněmi francouzské dekadence, tak i čistě praktickými odbornými texty zabývajícími se tematikou putování. Inscenaci režírovala Eva Rysová, jež se snažila o budování dialogu mezi hercem a divákem v rámci představení. Hrál zde Radim Brychta, Paulína Labudová a Vojtěch Johaník. \n\n \"∞\" (2014) byla první inscenací souboru D’Epog v jeho nově etablované podobě po částečné fragmentaci v roce 2014. Inscenace se odehrávala v galerijním prostoru (původně FAIT Gallery, později Dům umění města Brna), kde bylo záměrně jeviště situované nezvykle daleko od diváckého prostoru. Scénografii vytvořil Matěj Sýkora a sestává z jednoduchého modernistického mobiliáře. Mezi hlavní témata patřil vztah mezi rodičem a dítětem, lidská závislost na druhých a dysfunkční rodinné hierarchie. Hrála zde Janet Prokešová, Radim Brychta a Zdeněk Polák.\n\nInscenace byla situována do kulturního prostoru bývalých mrazíren Industra a byla koncipována jako koláž výjevů inspirovaných tématem festivity. V roce 2016 byla uvedena na slovenském festivalu experimentální tvorby KIOSK v Žilině, kde se dočkala rozporuplného přijetí publika.\nMonodramatický triptych \"DIY\" zdůrazňoval tvůrčí svobodu herce v tom, že každý z performerů (Janet Prokešová, Zdeněk Polák, Radim Brychta) dostal možnost zpracovat své vlastní téma v rámci jednotlivých inscenací. Janet Prokešová v projektu \"Glitch Bitch\" v prostoru galerie TIC pomocí multimediálního přístupu rozebírala vlastní identitu a svůj postoj ke světu. Hojně zde využívala technologií (televize, notebooky, mikrofon, syntetizátor, stroboskop) a estetické principy trapnosti a kýče. Zdeněk Polák se v \"Ich Bin Solo\" situovaném do barokního sálu Místodržitelského paláce Moravské galerie pokusil o vytvoření novodobé barokní opery za užití mnoha zcizovacích efektů, humoru a nadsázky. Radim Brychta se v inscenaci \"Sakurambo\" odehrávající se v kavárně PRAHA/Fórum pro architekturu a média zabýval tématem japonského pojetí hrdosti.\n\n\"Saldo Mortale\" se odehrávalo v brněnské FAIT Gallery. Hrací prostor byl rozvržený jako poloaréna, kdy bylo jeviště obklopeno třemi řadami diváckých sedadel. Inscenace byla inspirována dramatem \"Višňový sad\" Antona Pavloviče Čechova, nezobrazovala však kauzálně ucelený děj, ale pracovala na principu variování a prolínání různých dějových sekvencí. V inscenaci rovněž zaznělo množství populární hudby, úryvky z rádiového záznamu Višňového sadu i ukázky z inscenace Vladimíra Morávka z roku 2008. Herci zde neztvárňovali klasické postavy a repliky byly rozděleny na základě jejich libosti. V inscenaci se jako host objevila Hana Lukaščíková.\nV \"Úterý\" účinkovali pouze performeři Zdeněk Polák a Radim Brychta. Ústředním motivem inscenace bylo přátelství mezi dvěma starými muži a režisérka Repašská zde rovněž tematizovala závislost člověka na druhém. Inspiračním estetickým principem bylo ochotnické divadlo, čemuž napomáhalo situování představení do interiéru Sálu Břetislava Bakaly ze 70. let. \nInscenace \"Smutková poprvé\" byla zasazena do prostoru galerie Schrott. Premiéru a několik prvních představení měla v zimě, kdy diváci záměrně museli sedět po celou dobu představení v nevytopeném a velice chladném prostoru. Smutková poprvé fungovala jako osobní, sebeironizující výpověď performerky Zuzany Smutkové vystavěné na půdoryse románu Thomase Hardyho \"Rodákův návrat\", z níž však přímo cituje příběh pouze v jediné scéně inscenace.\nTzv. kurátorované reality jsou sérií dlouhometrážních performancí založených na improvizaci, náhodě, dialogu a interakci s publikem a tvůrčí svobodě aktérů. Performance obvykle trvají až několik hodin, odehrávají se v uměleckých galeriích a diváci můžou kdykoliv přijít či odejít a volně vstupovat do kontaktu s performery. Jejich formát je založen na principech náhody a neopakovatelnosti, jenž akcentují autorskou svobodu aktérů. Tyto kurátorované reality nesou vždy unikátní název (například \"D’Epog existuje, protože může; D’Epog existuje v začátku, který je také konec; D’Epog existuje 2D, 3D, ADHD\"). \nD’Epog pořádá série krátkodobých workshopů, které často trvají dva či tři dny. Jednou do roka rovněž organizuje časově náročnější, rozsáhlý workshop, kam zve hosty v podobě zajímavých osobností z jiných uměleckých oborů, praktiky a odborníky. Tyto workshopy jsou otevřené veřejnosti a můžou se na ně přihlásit jak začínající praktici, tak i laici. Mezi hosty těchto workshopů byla například zpěvačka a muzikantka Iva Bittová či Robo Nižník z experimentální divadelní skupiny Farma v jeskyni.\n\n\n"}
{"id": "1495806", "url": "https://cs.wikipedia.org/wiki?curid=1495806", "title": "Hana Machatová", "text": "Hana Machatová\n\nHana Machatová (provdaná Bubníková) (31. července 1938 Brno) je úspěšná moderní gymnastka, tanečnice a baletka, Jejím manželem byl hokejista Vlastimil Bubník, jejím otcem prvoligový brankář Oldřich Machat. \n\nK jejím největším sportovním úspěchům v moderní gymnastice patří 2. místo ve cvičení bez náčiní a 3. místo ve víceboji na MS 1965 v Praze, 4. místo ve víceboji na MS v roce 1963 v Budapešti a 6. místo ve víceboji na MS v roce 1967 v Kodani. Třikrát se stala mistryní republiky ve víceboji v letech (1963, 1965, 1966). Více než dvacet let působila v baletním souboru Národního divadla v Brně.\n\nO životě Hany Machatové a její sestry (dvojčete) Jiřiny Machatové (Langové) vyšla v roce 2019 kniha Věry Staňkové. Obě sestry v roce 2018 obdržely Cenu Jihomoravského kraje. \n\n"}
{"id": "1495808", "url": "https://cs.wikipedia.org/wiki?curid=1495808", "title": "George Crum", "text": "George Crum\n\nGeorge Speck (nazývaný také George Crum; 15. července 1824 – 22. července 1914) byl americký indiánský šéfkuchař označovaný za vynálezce lupínkových brambůrků zvaných též chipsy. \n\nPůvodně pracoval jako lovec a stopař, a také vařil v Adirondackém pohoří. Stal se proslulým svými kulinářskými dovednostmi poté, co byl najat v \"Moon’s Lake House\" na jezeře Saratoga, poblíž Saratoga Springs ve státě New York.\n\nMezi Speckovy speciality patřila divoká zvěř, ale i časté kulinářské experimenty. V roce 1853, kdy pracoval v \"Moon’s Lake House\" si jeden z hostů stěžoval na jeho smažené brambory. Speck údajně nařezal tedy brambory na velmi tenké plátky a smažil je tak dlouho, že se pak při napíchnutí na vidličku brambora rozpadla. Navíc prý schválně hostovi tento výtvor přesolil. Host si však nestěžoval, ale náramně mu toto jídlo chutnalo a objednal si další porci. Následně se tento pokrm stal žádaným. Ačkoli recepty na bramborové lupínky byly uváděny v několika kuchařkách již v před rokem 1853, místní legenda považuje George Specka za vynálezce chipsů.\n"}
{"id": "1495810", "url": "https://cs.wikipedia.org/wiki?curid=1495810", "title": "Lucia Repašská", "text": "Lucia Repašská\n\nLucia Repašská (* 11. května 1985) je slovenská divadelní režisérka a umělecká ředitelka brněnského divadla D'epog.\n\nVystudovala divadelní režii na Janáčkově akademii múzických umění v Brně v ateliéru Arnošta Goldflama. Během studia absolvovala zahraniční pracovní stáže v Polsku (PWST Krakow) a Dánsku (Odin Teatret), kde spolupracovala s významnými osobnostmi evropského divadla (Krystian Lupa, Bogdan Hussakowski, Eugenio Barba), jež výrazně ovlivnily její přístup k umělecké tvorbě. V roce 2015 publikovala knihu \"Dekompoziční principy v inscenační tvorbě\" založenou na její dizertační práci. Působí v Kabinetu pro výzkum divadla a dramatu JAMU a v rámci svého uměleckého výzkumu se věnuje divácké percepci ve spolupráci s laboratoří pro experimentální humanitní vědy HUME Lab. Kromě výzkumu a režijní praxe se rovněž zabývá pedagogickou činností formou seminářů a workshopů.\n"}
{"id": "1495812", "url": "https://cs.wikipedia.org/wiki?curid=1495812", "title": "Adam Smith (rozcestník)", "text": "Adam Smith (rozcestník)\n\nJméno a příjmení Adam Smith má více nositelů:\n\n"}
{"id": "1495814", "url": "https://cs.wikipedia.org/wiki?curid=1495814", "title": "Adrian Smith (rozcestník)", "text": "Adrian Smith (rozcestník)\n\nJméno a příjmení Adrian Smith má více nositelů:\n\n"}
{"id": "1495815", "url": "https://cs.wikipedia.org/wiki?curid=1495815", "title": "Casey Jacks", "text": "Casey Jacks\n\nCasey Jacks (1989/1990 – 29. dubna 2019 Petaluma, Kalifornie) byl americký gay pornoherec.\n\nSvou kariéru v gay pornografii zahájil v roce 2016 u značky Reality Dudes. Pod pseudonymem Owen natáčel pro studio Corbin Fisher, jako Casey Jacks pak mimo jiné pro značky a studia Falcon, Guys In Sweatpants, Men.com či Next Door Studios.\n\nChris Crisco ze společnosti Choice Talent Management oznámil, že Casey Jacks zemřel 29. dubna 2019. Příčina jeho úmrtí ve věku 29 let nebyla zveřejněna. Někteří jeho kolegové z oboru naznačili, že by mohl spáchat sebevraždu, to však nebylo oficiálně potvrzeno.\n\n"}
{"id": "1495821", "url": "https://cs.wikipedia.org/wiki?curid=1495821", "title": "Alan Smith", "text": "Alan Smith\n\nJméno a příjmení Alan Smith má více nositelů:\n\n"}
{"id": "1495823", "url": "https://cs.wikipedia.org/wiki?curid=1495823", "title": "Virtuální paměťové T buňky", "text": "Virtuální paměťové T buňky\n\nVirtuální paměťové T buňky (T) jsou podtypem T lymfocytů. Jedná se o buňky, které mají paměťový fenotyp, avšak nebyly vystaveny cizímu antigenu. Řadí se mezi paměťové buňky, ale nemají zjevnou paměťovou funkci. Poprvé byly pozorovány a popsány v roce 2009. Název pochází z počítačové \"virtuální paměti\", která popisuje pracovní paměť založenou na alternativním využití existujícího prostoru. \n\nVznikají z autoreaktivních T lymfocytů během sekce v thymu. Autoreaktivní lymfocyty jsou v brzlíku běžně odstraněny, protože rozeznávají organismu vlastní struktury a mohly by vyvolávat autoimunitní onemocnění. Některé autoreaktivní CD8+ T buňky jsou však určeny k vývoji do T. Tento proces je řízený CD8 - Lck. Generování a udržování populace T závisí na transkripčních faktorech Eomes a IRF4, interferové signalizaci typu I. Zcela nezbytná je potom přítomnost cytokinu IL-15. \n\nExistence paměťových T buněk je známá i u neimunizovaných zvířat. T jsou buňky specifické a reaktivní na cizí antigeny, které však nikdy nepotkaly. Mezi nezkušenými, opravdovými paměťovými a TVM jsou vykazovány různé fenotypové neshody, nacházíme však i funkční rozdíly po aktivaci. Je snadné odlišit naivní buňky od paměťových, avšak pravé paměťové od T lze odlišit pouze na základě CD49d a CD122 markerů.\n\nT produkují silnější zánětlivou odpověď pomocí cytokinů IL-12 a IL-18 než buňky naivní. Jsou významným  producentem IFN-y. V porovnání s ostatními naivními fenotypy představují T pouze 10-30 % populace, ale předčí ostatní typy subpopulace svou silnější proliferací. Oproti pravým paměťovým buňkám je reakce nicméně pomalejší. Tyto vlastnosti naznačují, že se virtuální paměťové T lymfocyty mohou účastnit jak vrozené, tak adaptivní imunitní odpovědi během imunitní reakce.\n\nDalší neopomenutelnou funkcí je potlačení potencionálních stavů. K tomu dochází již při vývoji virtuálních paměťových buněk z autoreaktivních klonů T lymfocytů. Z tohoto důvodu si někteří vědci mysleli, že by se mohly T uplatňovat právě v boji s autoimunitami, ale zatím se k tomu nenašly žádné důkazy.\n\nFyziologická role virtuálních paměťových T lymfocytů musí být ještě dále zkoumána, ale výzkumy naznačují, že mají jedinečný typ odpovědi na patogeny a přispívají k funkční rozmanitosti imunitního systému T buněk, který je vyžadován pro účinnou imunitní obranu.\n\nPředchozí odstavce se zabývaly pouze CD8+ T lymfocyty, ale jsou popsány i virtuální paměťové T buňky, které jsou CD4 pozitivní. Funkce těchto buněk není známá, ale předpokládá se ještě pravděpodobnější vztah k autoimunitním stavům, ať už při jejich potlačení, či vzniku.\n"}
{"id": "1495824", "url": "https://cs.wikipedia.org/wiki?curid=1495824", "title": "Alexander Smith", "text": "Alexander Smith\n\nJméno a příjmení Alexander Smith má více nositelů:\n\n"}
{"id": "1495825", "url": "https://cs.wikipedia.org/wiki?curid=1495825", "title": "Dmitrij Nikolajevič Abašev", "text": "Dmitrij Nikolajevič Abašev\n\nDmitrij Nikolajevič Abašev (1829 Smolensk – 23. ledna 1880 Oděsa) byl ruský chemik a agronom. \n\nV roce 1851 absolvoval Fakultu fyziky a matematiky na Petrohradské univerzitě jako student Alexandra Abramoviče Voskresenkého. Následně byl jmenován v roce 1854 profesorem na IV. moskevském gymnáziu. Od roku 1858 byl adjunktem chemie na Carské univerzitě svatého Vladimíra v Kyjevě. V letech 1859–1860 byl na vědecké cestě po západní Evropě. V roce 1862 se vzdal úřadu a následně se stal v roce 1865 docentem agronomie na nově založené Carské Novoruské univerzitě v Oděse. V roce 1868 obhájil v dizertaci v Charkově a v roce 1870 se stal v Oděse řádným profesorem.\n"}
{"id": "1495828", "url": "https://cs.wikipedia.org/wiki?curid=1495828", "title": "Ben Smith (rozcestník)", "text": "Ben Smith (rozcestník)\n\nJméno a příjmení Ben Smith má více nositelů:\n\n"}
{"id": "1495829", "url": "https://cs.wikipedia.org/wiki?curid=1495829", "title": "Andrea Jochmanová", "text": "Andrea Jochmanová\n\nAndrea Jochmanová (* 1977 Brno) je divadelní historička, vědecká pracovnice, redaktorka, editorka a kurátorka. Užívá také variantu jména Andy Jochman.\n\nPo maturitě na Střední škole informačních a knihovnických služeb v Brně a praxi v knihovnách a knihkupectvích studovala v letech 1998–2003 divadelní vědu na Filozofické fakultě Masarykovy univerzity (FF MU) v Brně. Během studia byla členkou studentského divadelního sdružení TheAtrum Cmundi, následně Divadla Čára\".\"\n\nV roce 2006 absolvovala doktorské studium na FF MU disertační prací \"Kontexty české divadelní avantgardy a tvorba režiséra Jiřího Frejky ve dvacátých letech XX. století.\" V letech 2006–2009 působila v Kabinetu divadelních studií Semináře estetiky FF MU Brno jako odborná asistentka, s katedrou nadále spolupracuje jako externí vyučující. Od roku 2006 je zaměstnána v Moravském zemském muzeu v Brně jako odborná pracovnice a kurátorka sbírek rukopisů, archiválií a scénografie. Připravuje zde i výstavy artefaktů spojených s divadelní historií. Od roku 2010 působí jako vědecká pracovnice, redaktorka a editorka v kabinetu pro výzkum divadla na Divadelní fakultě Janáčkovy akademie múzických umění v Brně (JAMU).\n\nDlouhodobě se zabývá dějinami českého divadla, otázkami vztahu divadla a folklóru, divadla a genderu, studiem kulturní antropologie a teorie her a herních principů, v popředí zájmu stojí divadlo v souvislostech meziválečné české moderny a avantgardy, barokní lidové divadlo a pohanské tradice a rituály.\n\nJako redaktorka a editorka připravila k vydání celou řadu odborných studií a sborníků z produkce Divadelní fakulty JAMU, recenzovala odborné studie a vedla diplomové práce. Odborné studie a stati publikovala zpravidla ve \"Sborníku prací Filozofické fakulty Masarykovy univerzity v Brně\" (dnes \"Theatralia\"), v \"Divadelní revue\". Své výzkumy o počátcích činnosti avantgardního režiséra Jiřího Frejky (1904–1952), zakladateli Osvobozeného divadla, uveřejnila v monografii \"Za prostorem svět\" (Brno 2012).\n\nVěnuje se také překladatelství her s genderovou tematikou nebo her autorů z okruhu LGBT, některé z těchto překladů předvedlo v rámci cyklu scénických čtení Queer Fest Divadlo Čára. V roce 2011 uvedlo její překlad hry Pauly Vogel \"Desdemona\" Východočeské divadlo v Pardubicích, v roce 2015 překlad hry Claire Dowie \"Měním se v chlapa\" Divadlo X10 v Praze.\n\nPodílela se na projektu webové prezentace věnované české divadelní avantgardě, jehož součástí bylo také zpracování pozůstalosti avantgardního režiséra Jindřicha Honzla. Jako kurátorka připravila několik výstav věnovaných divadlu.\n\nOd roku 2003 prezentovala své výzkumy formou semestrálních i jednorázových přednášek a seminářů uskutečněných na akademické půdě (FF UK Praha, FF MU Brno, KDFS Olomouc, JAMU Brno), na odborných konferencích doma i ve světě, stejně jako v institucích a prostorách otevřených veřejnosti (Centrum Gender Studies Praha, brněnská pobočka Židovského muzea v Praze, Kafe na gauči Brno, Kavárna Druhý domov Olomouc aj.).\n\nKnižní publikace\n\nČlánky a kapitoly ve sbornících a monografiích\n\n\n\n\n"}
{"id": "1495830", "url": "https://cs.wikipedia.org/wiki?curid=1495830", "title": "Arturo Gutiérrez", "text": "Arturo Gutiérrez\n\nArturo Gutiérrez Zatarain (* 3. května 1973 Torreón) je bývalý mexický zápasník – judista.\n\nS judem začínal v 6 letech v rodném Torreónu v klubu CD San Isidro. Vrcholově se připravoval v Ciudad de México ve sportovním tréninkovém středisku CONADE pod vedním ázerbájdžánského trenéra Fikreta Zejnalova. V mexické mužské reprezentaci se prosazoval od roku 1993 v polotěžké váze do 95 kg. V roce 1996 startoval na olympijských hrách v Atlantě, kde prohrál v úvodním kole na tresty (šida) s Kanaďanem Keithem Morganem. Sportovní kariéru ukončil v roce 2000. Žije v americkém Dallasu.\n\n\n"}
{"id": "1495833", "url": "https://cs.wikipedia.org/wiki?curid=1495833", "title": "Pyramidologie", "text": "Pyramidologie\n\nPyramidologie je souhrnný termín pro myšlenkový proud, zahrnující různé pseudovědecké, interdisciplinární teorie či mimovědní disciplíny, který vznikl v polovině 19. století a trvá až do současnosti. Pyramidologie reflektuje pyramidy (především Chufuovu) v duchu hermetismu a esoteriky jako nositele odvěké moudrosti či zvláštních tajemství, která jsou zde „zašifrována“ a která je třeba „odhalit“. \n\nPředmětem pyramidologie jsou rozměry a uspořádání především pyramid ze starověkého Egypta (hlavně Cheopsova pyramida). Cílem těchto teorií je obvykle rozměrům a proporcím pyramid přikládat nějaký mystický význam, z těchto parametrů vyvozovat prorokování budoucích událostí (např. příchod Krista či jiného spasitele) nebo spojovat historii, vznik a účel pyramid s teoriemi o neznámých zaniklých lidských kulturách disponujících pokročilými technologiemi (např. Atlantida) nebo dávat do souvislosti pyramidy s údajnými pozemskými „výsadky“ mimozemšťanů. \n\nZa pyramidology jsou pak pejorativně označováni tvůrci, šiřitelé a vyznavači takovýchto teorií. Společným znakem všech těchto teorií je, že odmítají akceptovat nejen primární účel pyramid jako hrobek, ale i jejich datování egyptologií, takže většinou posouvají dobu jejich vzniku hlouběji do minulosti.\n\nZvláštní odnož pyramidologie tvoří údajný vliv pyramid (a to i jejich zmenšených modelů) na uvnitř nich se nacházející předměty nebo živočichy. Předpokládá se, že pyramidy jakož i kontejnery ve tvaru pyramid jsou schopny produkovat nebo zesilovat blíže nespecifikovanou „pyramidovou energii“. Kontejnery ve tvaru pyramid jsou i komerčně prodávány a distribuovány nebo existují (na internetu) návody na jejich zhotovování. \n\nZa původce tohoto i dnes široce rozšířeného tvrzení je označován žertovný dopis skotského fyzika Reginalda Jonese z roku 1939, který pod pseudonymem plukovníka Musselwhita v londýnských Timesech tvrdil, že ostří žiletek by bylo znovu naostřeno magnetickým polem Země, pokud by čepelky byly umístěny shodně se zemskými magnetickými siločarami. \n\nPodle esoterické nauky se „kosmické paprsky“ v pyramidě či jejím zmenšeném modelu rozkládají „na spektrum“ obdobně jako bílé světlo při průchodu skleněným hranolem. Takto vzniklé „části frekvenčního spektra“, které převažují v různých výškách pyramidy pak mohou působit například konzervaci potravin nebo mumifikaci organických hmot (pokud jsou ale pyramidy nebo jejich modely orientovány severo–jižním směrem). Na tomto „principu“ měl fungovat i „faraonův ostřič žiletek“ podle československého patentu číslo 91304 z roku 1959, jehož držitelem je Ing. Karel Drbal. \n\nVětšina neopodstatněných spekulací, které se objevují, nevznikla v bujné fantazii moderních učenců, ale má své kořeny již ve starověku. Nejprve je proto třeba se blíže zabývat zprávami a legendami starých autorů a středověkých cestovatelů. Zejména dva aspekty pyramidologie mají svoje kořeny ve starověku:\n\n\nHistorik Hérodot uváděl, že Velká pyramida byla postavena na příkaz tyranského krále zvaného Cheops. Na tříměsíčních směnách otročilo na stavbě 100 000 pracovníků. Během prvních deseti let byla postavena násypová cesta (hráz) dlouhá asi 1000 metrů, široká 18 metrů a vysoká 14 metrů. Tato cesta byla osazna hladkými kameny. Kromě toho byly na úpatí pyramidy vybudovány podzemní komory, ve kterých byl pohřben sám Cheops. Herodot také hovořil o ostrově v podzemním jezeře, který byl plněn vodou kanálem z Nilu. Každá strana pyramidy je dle Hérodota dlouhá asi 240 metrů a její výška je stejně velká. Celá stavba pyramidy trvala 20 let. Hérodot dále uváděl, že pyramidy byly stavěny „ve stupních“ zevnitř ven, přičemž kameny byly zvedány z jednoho stupně do druhého pomocí strojů. Zmiňoval také nápisy na vnější straně pyramid.\n\nStarověký řecký historik Diodóros Sicilský uváděl ve svém díle „Bibliothéké historiké“ (česky „Historická knihovna“), že Velkou pyramidu nechal postavit král Chemmis (z Memfisu). Jako délku její strany uváděl 22O metrů a výšku asi 190 metrů. Stáří pyramid specifikoval na nejméně 1000 let, ale také tvrdil, že někteří autoři udávají jejich stáří na 3400 let. Na rozdíl od Hérodota tvrdil, že kameny byly přepravovány pomocí vyvýšených ramp, protože v té době nebyly žádné jeřáby. Na výstavbě se podílelo 360 000 pracovníků a doba výstavby byla asi 20 let. Stejně jako Hérodot i Diodóros líčil stavitele pyramidy jako tyrany, kteří nutili celý Egypt do tvrdé práce. Rozhořčení poddaní hrozili, že zničí těla králů a tak Chemmis (Cheops) ani jeho bratr Cephren (Chephren) nebyli pohřbeni v pyramidách, ale na tajném místě. Co se týká Menkaureovy pyramidy Diodóros Sicilský uváděl, že byla obložena v dolní části černým kamenem, v horní části bílým vápencem obdobně jako obě větší pyramidy. Na severní straně pyramidy byl nápis, který jako stavitele pyramidy uváděl krále Menkaure (řecky Mykerinos).\n\nŘímský válečník a filosof Plinius starší ve svém vícesvazkovém díle Naturalis historia (česky „Přírodopis“) se zmiňuje i o pyramidách Dle jeho výkladu bylo cílem výstavby pyramid aby faraon utratil ještě za svého života poklady a bohatství a aby je nenechal svým následovníkům. Druhým důvodem byla ochrana obyvatel Egypta před zlými důsledky zahálky. Také se zmiňoval o četných nedokončených pyramidách a o pyramidách v Gíze. Jako délku strany Velké pyramidy uváděl 261,7 metrů. Popisoval, že uvnitř pyramidy je 32,8 metrů hluboká studna přes níž vnikala do nitra pyramidy nilská voda. Pro výstavbu pyramidy uváděl dvě varianty ramp: buď rampa zbudovaná ze soli nebo ledku (ta by byla po skončení stavby rozpuštěna vodou z Nilu) nebo rampa vybudovaná z cihel (ty by byly po skončení stavby distribuovány egyptským domácnostem).\n\nV pozdním starověku byly zmínky o pyramidách jen zřídkavé. Egyptský kněz a historik Manehto (Manéthó nebo Manéthón) se o Velké pyramidě zmiňoval (ve spise \"Aigyptiaka\" (Aegyptiaca), který se ale dochoval jen ve výpisech, které pořídil v prvním desetiletí 9. století mnich a byzantský kronikář Georgios Synkellos (Syncellus)) v tom smyslu, že nebyla (jak udává Hérodotos) budována pro Cheopse ale pro krále Souphise. \n\nPo dobytí Egypta Araby (kolem roku 640) zmizely pyramidy na mnoho staletí z hledáčku západní kultury. Teprve v 15. století, již na prahu moderní doby, navštívil (při hledání starověkých rukopisů v oblasti označované jako Levante) pyramidy italský obchodník, archeolog, spisovatel, antropolog a humanista Ciriaco Pizzecolli (1391–1452) a informoval o nich ve svém spise \"Itinerarium\".\n\nO několik desetiletí později navštívil Egypt (na své cestě do Svaté země) objevitel, badatel a rytíř Řádu Božího hrobu (německý spisovatel) Bernhard von Breidenbach. Pyramidy na něj neudělaly větší dojem a zmiňoval se o nich jen v souvislosti s tím, že jsou to hrobky egyptských králů a nikoliv obilné sýpky.\n\nZávažným momentem pro zájem o rozměry starověkých egyptských památek (především ale Velké neboli Cheopsovy pyramidy) byly četné poměrně detailní údaje o rozměrech uváděných v Bibli, které se vztahují k Noemově arše, Arše úmluvy nebo Šalamounovu chrámu. Kolik činí základní biblická jednotka míry – biblický loket (německy: „die biblische Elle“) – však není známo navzdory tomu, že se o určení délky „posvatného lokte“ (anglicky: „sacred cubit“) pokoušel Isaac Newton ve svých metrologicko-historických spekulacích. Doufalo se, že se podaří odvodit přesnou délku „biblického lokte“ z rozměrů existujících egyptských budov (především z rozměrů Velké pyramidy). \n\nPředpokladem spekulací o rozměrech, orientaci pyramid (a podobně) je existence alespoň částečně spolehlivých naměřených dat. První spolehlivá měření Cheopsovy pyramidy byla zaznamenána anglickým matematikem a astronomem Johnem Greavesem (1602–1652), který strávil více než rok v Káhiře (v letech 1638 až 1639) a výsledky svých průzkumů zveřejnil v roce 1646 ve své Pyramidografii (\"Pyramidographia\"). Greaves určil aktuální výšku pyramidy na 481 stop (<nowiki>=</nowiki> 146,6 metrů; správná hodnota: 138,75 metrů), původní výšku na 693 stop (<nowiki>=</nowiki> 211,23 metrů; správná hodnota: 146,6 metrů) a délku strany pyramidy na 693 stop (<nowiki>=</nowiki> 211,23 metrů, správná hodnota: 230,33 metrů). \n\nSpolu s Johnem Greavesem prováděl měření i italsko–polský matematik, astronom, architekt, egyptolog a vynálezce \"Tito Livio Burattini\", ale jeho výsledky se ztratily; s výjimkou těch, které v korespondenci poslal Athanasiu Kircherovi – německému jezuitskému učenci, který se zabýval především orientalistikou, geologií a lékařstvím. Následovaly další práce, zejména práce britského badatele, antropologa, archeologa, inženýra a egyptologa \"Johna Shae Perringa\" (1813–1869), jehož měření, která byla prováděna v roce 1839 na mnoha pyramidách, jsou dosud platná.\n\nFrancouzský archeolog, antropolog, egyptolog, geograf a inženýr \"Edme-François Jomard\" (1777–1862) se účastnil Napoleonova nepříliš vydařeného tažení do Egypta (1798–1801). V letech 1813-1814 spolupracoval na mnohasvazkovém textovém a obrazovém vědeckém díle Description de l'Égypte (česky \"Popis Egypta\"), které položilo základy moderní egyptologie. Edme-François Jomard byl autorem popisu pyramid v Memfisu jakož i dvou doplňujících kapitol o účelu pyramid a systému měření starých Egypťanů. Zastával názor (především ve vztahu k Cheopsově pyramidě), že jeden „egyptský královský loket“ (německy „Ägyptische Königselle“) byla základní měrná jednotka. Tvrdil, že pyramidy jsou výtvory starověkých egyptských vědců, ve kterých skryli nebo zakódovali své poznatky z matematiky a astronomie. Zastával názor, že pyramidy byly také místy iniciací.\n\nV roce 1859 vydal britský vydavatel John Taylor svou knihu „The Great Pyramid: Why Was It Built & Who Built It?“ (česky „Velká pyramida: Proč a kdo ji postavil?“). V tomto díle prezentoval domněnku, že Cheopsova pyramida nebyla postavena Egypťany, ale Izraelity podle božského plánu a jako stavitele udává Noaha. Dále tvrdil, že obvod čtverce základny, na němž spočívá pyramida je roven 2 x π x výška pyramidy. (Tento vztah může vzniknout z konstrukce pyramidy a to i bez znalosti čísla π.) Kromě toho shledával v rozměrech jakousi měrnou jednotku – „pyramidový loket“ (německy „Pyramidenelle“; anglicky „pyramid cubit“), o níž předpokládal, že odpovídá „biblickému lokti“. To vše podporoval údajnými biblickými citacemi odkazujícími na Cheopsovu pyramidu.\n\nSkotský astronom, antropolog, malíř, fotograf a ezoterik Charles Piazzi Smyth (1819–1900) je považován za klasika pyramidologie a to svým dílem z roku 1864 „Our inheritance in the Great Pyramid“ (česky „Naše dědictví ve Velké pyramidě“). Toto dílo se stalo úspěšným, bylo přeloženo do mnoha jazyků a dosud je vydáváno. V roce 1825 se Charles Piazzi Smyth vydal do Egypta aby sám změřil Cheopsovu pyramidu. V té době byly nalezeny části obložení pyramidy a Charles Piazzi Smyth se domníval, že nalezl délku Taylorova „pyramidového palce“ (německy „Pyramidenzolls“; anglicky „pyramid inch“). Délka pyramidového palce odpovídala nejlépe britskému císařskému palci (německy „britischen imperial inch“) (1 pyramidový palec <nowiki>=</nowiki> 1/25 pyramidového lokte <nowiki>=</nowiki> 1,001 palce <nowiki>=</nowiki> 2,54254 cm). \n\nPokud vyčíslil délku obvodu čtverce základny pyramidy v pyramidových palcích získal hodnotu 36524, což prý přesně odpovídá 100 násobku délky tropického roku. Pokud vynásobil délku jednoho pyramidového palce číslem 500×10 dostal údaj 12 712 700 metrů (<nowiki>=</nowiki> 12 712,7 kilometrů) což odpovídá délce osy Země (polární průměr Země je 12 713,500 km). Výška pyramidy (146,6 m) vyjádřena v pyramidových palcích (<nowiki>=</nowiki> 5813) a vynásobena jednou miliardou udává údajně vzdálenost Země od Slunce (149 597 887 km) v pyramidových palcích (= 5883×10) \n\nK dalším spekulacím použil Charles Piazzi Smyth vztah mezi délkou jednoho pozemského roku a pyramidovým palcem. Z tohoto „měřítka“ potom odvozoval (z rozměrů chodeb a Velké galerie) časové údaje ve vztahu k biblickým dějinám a k událostem křesťanského „plánu spásy“.\n\nKrálovská společnost v Edinburghu nejprve publikovala výzkumná zjištění Charlese Piazzi Smytha a Smyth byl vyznamenán Keithskou medailí. Brzy ale byly výsledky jeho práce podrobeny tvrdé metodologické kritice, která přiměla Smytha opustit královskou společnost.\n\nStudie a průzkum pyramid v Gíze anglickým egyptologem Williamem Matthewem Flindersem Petriem v 80. letech 19. století znamenal okamžik odklonu pyramidologů od vznikající vědecké egyptologie, jejímž otcem Flinders Petrie byl. V roce 1866 si Petrie přinesl domů výtisk knihy „Our inheritance in the Great Pyramid“ (česky „Naše dědictví ve Velké pyramidě“) od Charlese Piazzi Smytha a on stejně jako jeho otec (zeměměřič, chemik a inženýr William Petrie) byl knihou fascinován. Oba se zajímali o prehistorické předměty (ve věku 19 let William Flinders Petrie měřil spolu se svým otcem Stonehenge) a navíc možné potvrzení biblických dějin na základě egyptských nálezů oslovilo především hluboce nábožensky orientovaného Petriesova otce.\n\nOtec se synem se rozhodli přezkoumat teorii Charlese Piazzi Smytha na místě, ale poté, co Petrieho otec stále odkládal cestu do Egypta, rozhodl se William Flinders Petrie (i přes omezené prostředky na cestu) v roce 1880 k samostatné cestě do Egypta. Vstoupil do prázdného hrobu poblíž pyramidy a začal přesně měřit vnější i vnitřní části Velké pyramidy s pomocí přístrojů, které si částečně sám vyrobil. Výsledky byly tak přesné, že Petrieho údaje jsou platné i v 21. století. Naměřené údaje nesouhlasili s teoriemi Piazzi Smytha a tak William Flinders Petrie jednou provždy rozptýlili spekulace o „pyramidových palcích“. Místo toho Petrie dokázal, že rozměry pyramidy vycházejí ze starověkého „egyptského královského lokte“: \n\nTak William Flinders Petrie „malým ošklivým faktem“ zasadil smrtelnou ránu „krásné teorii“. V následujících letech a desetiletích se William Flinders Petrie odvrátil od toho, co bylo v jeho díle, tedy od biblických spekulací a stal se zakladatelem egyptologie založené na vědě.\n\nBiblická pyramidologie se snažila využívat pyramidy jako důkaz biblicko-křesťanské historie a „historie spásy“, aby dokázala, že pyramidy jsou něco velmi specifického. Naopak sekulárnější moderní teorie se opírají o egyptologii a netvrdí nic jiného, než že jsou to hrobky faraonů. Zástupci této moderní pyramidologie byli švýcarský spisovatel a záhadolog Erich von Däniken a později (v 60. letech 20. století) belgický inženýr a spisovatel \"Robert Bauval\". \n\nMezi nimi byla další skupina zastoupená jasnovicem, léčitelem a spisovatelem Edgarem Caycem a zakladatelkou Theosofické společnosti Helenou Petrovnou Blavatskou, kteří začlenily pyramidy do svých esoterických teorií. Zatímco pro biblické pyramidology byli staviteli pyramid Izraelité, pro Edgara Cayce to byli uprchlíci z potopené Atlantidy. Pro Blavatskou byly body obratu theosofických cyklů zakódovány egyptskými zasvěcenci do rozměrů pyramid. V podstatě oba dva jen změnili kontext a jinak použili pojmy biblických pyramidologů včetně jejich nahromaděných dat.\n\nV roce 1968 vydal švýcarský spisovatel a záhadolog Erich von Däniken svou knihu „Vzpomínky na budoucnost“ (německy „Erinnerungen an die Zukunft“), která se brzy stala bestsellerem s miliony kopií. V díle představil soubor „hádanek z minulosti“ a to napřklad: „co byla Archa úmluvy?“ nebo „kdo a proč vytvořil geoglyfy na planině Nazca?“ Daniken tyto „hádanky“ nevyřešil přímo, ale své odpovědi oděl do formátu rétorických otázek, z nichž nepřímo vyplývalo, že sporné artefakty svědčí o prehistorické návštěvě země cizinci (mimozemšťany). Samozřejmě, toto platí i pro pyramidy, i když Erich von Däniken přímo netvrdil, že byly postaveny mimozemšťany. Odvolával se na řadu „nesrovnalostí“ a také čerpal z pokladnice svých pyramidologických předchůdců. (například: „Je to náhoda, že dvojnásobek strany čtverce, na kterém spočívá Velká pyramida vydělený její výškou je roven Ludolfovu číslu π?“) Dále Däniken pokračoval: „Kdo je dostatečně naivní, aby věřil, že pyramida by neměla být ničím jiným než jen hrobkou krále?“ Nakonec Däniken naznačil, že stavba pyramid mohla být napodobením chování „bohů“ (astronautů — mimozemšťanů), kteří cestovali vesmírem stovky let ve stavu zdánlivé smrti (v hibernaci). Pozorování vzkříšení zdánlivě mrtvých vedlo starověké vládce Egypta k přesvědčení, že budou-li v mumifikovaném stavu (a obloženi majetkem) uloženi do „kvazi–protiatomových krytů“ (pyramid) budou moci (obdobně jako bohové–astronauti) být opět vzkříšeni.\n\nDänikenem naznačená představa mimozemšťanů–bohů v létajících pyramidách a „chladicích spacích komor“ coby univerzálních léčivých sargofágů – to byly základní kameny celovečerního filmu Stargate (Hvězdná brána), který v roce 1994 režíroval Roland Emmerich.\n\nV roce 1994 vyšla kniha „The Orion Mystery“ (německy „Das Geheimnis des Orion“; česky „Tajemství Orionu“) napsaná belgickým inženýrem Robertem Bauvalem. V této knize rozvinul teorii „korelace pyramid s Orionem“ (německy „der Pyramiden-Orion-Korrelation“) podle které byla stavba pyramid v Gíze plánována jako celek a to tak, že relativní poloha a velikost tří pyramid: Cheopsovy pzramidy, Chefrénovy pyramidy a Menkaureovy pyramidy odpovídají poloze a velikosti tří hvězd: Alnitak, Alnilam a Mintaka, které společně tvoří „pás“ v souhvězdí Orionu. Řeka Nil pak představuje na obloze podle Roberta Bauvala Mléčnou dráhu, která probíhá mezi pravým ramenem souhvězdí Orionu (označeným druhou nejjasnější hvězdou Orionu – Betelgeuze) a souhvězdím Blíženců. Robert Bauval dále tvrdil, že takzvané větrací šachty uvnitř Velké pyramidy (dvě vedoucí z královské a dvě z královniny komory) jsou orientovány k bodům kulminace určitých hvězd.\n\nVlivem precese jarního bodu se výšky kulminace cyklicky mění v průběhu 25 800 let trvajícího Platónského roku. Pokud se předpokládá jako datum stavby pyramidy rok 2450 před naším letopočtem, je stoupání šachet v dobré shodě s kulminačními výškami. V následujících letech Robert Bauval publikoval další knihy ve kterých svoji teorii rozšířil částečně ve spolupráci se skotským novinářem a spisovatelem Grahamem Hancockem (* 1950) o hypotézu, že velká sfinga v Gíze nebyla zbudována (jak trvdí egyptologové) v roce 2500 před naším letopočtem, ale mnohem dříve a to 10500 před naším letopočtem takže jarní bod byl v souhvězdí Lva. Takto změněné datum vzniku velké sfingy v Gíze by bylo v souladu s předpokládaným datem potopení Atlantidy z teorie Edgara Cayce. Někteří geologové (například americký peleontolog a geolog Robert M. Schoch (* 1949)) se pokoušeli tuto teorii podpořit tvrzením, že stopy zvětrávání na velké sfinze v Gíze by mohly dokládat její relativně vysoké stáří.\n\nIng. Karel Drbal je spoluautorem publikace o psychotronice (telepatii) a majitelem bizarního (a kontroverzního) československého patentu číslo 91304, kterým se chrání „způsob udržování holicích nožíků a břitev ostrými“ a to jejich umisťováním ve zmenšeninách egyptských pyramid zhotovených z elektricky a magneticky nevodivých (dieletrických) materiálů. \n\nKarel Drbal pracoval jako řadový elektroinženýr na vývoji radioelektrických zařízení určených pro československý rozhlas a československou televizi a měl přístup ke světové odborné literatuře. Při studiu se mu dostala do ruky kniha německého metalurga dr. Carla Benedicse. Ten se zabýval tzv. „kapalinovým efektem“, jenž způsoboval snižování dynamické pevnosti oceli v závislosti na množství molekul vody v její krystalické mřížce. Ing. Karel Drbal zjistil, že vodu je možno z oceli úspěšně odstraňovat pomocí mikrovln. Při hledání vhodných tvarových rezonátorů, které by údajně zesílily a zkoncentrovaly v přírodě se vyskytující mikrovlny, se soustředil na čtyřboké jehlany určitých rozměrů. \n\nFrancouzský psychotronik A. Bovis kolem roku 1930 experimentoval nejen se siderickým kyvadlem, ale také se zmenšenými modely egyptských pyramid, do nichž umisťoval organické materiály za účelem pokusů s jejich prudkou dehydratací a mumifikací. Bovisovy experimenty utvrdily Ing. Karla Drbala, že jde správným směrem. Drbal údajně prokázal existenci koncentrace mikrovlnné energie (o hodnotách 1 až 1,5 elektronvoltu) v dutině modelů malých pyramid zhotovených z kartonu. Dle jeho tvrzení pak působením této energie na žiletky mělo docházet k odstraňování molekul vody z jejich ostří a k následnému zvýšení pevnosti ocelového materiálu čepelek až o dvacet čtyři procent. Při experimentech s tvarovými zářiči ve formě různých pyramid údajně prokázal Ing. Karel Drbal rovněž mumifikační a antiseptické účinky na organické předměty umísťované do jejich dutin.\n\nČeský spisovatel science fiction (zejména pro mládež) a literatury faktu, záhadolog (a překladatel knihy „Vzpomínky na budoucnost“ Ericha von Dänikena) MUDr. Ludvík Souček se v sedmdesátých letech 20. století tématice a záhadám kolem pyramid rovnž věnoval a to hned v několika svých knihách:\nV těchto publikacích Ludvík Souček sice namnoze podrobně seznamuje čtenáře s vybranými tvrzeními pyramidologů, ale tyto jejich „hypotézy a fabulace“ podrobuje sobě vlastnímu racionálnímu kritickému pohledu. Z tohoto stanoviska tak autora nelze zařadit do kategorie pyramidologů a je zde uváděn jen pro úplnost a doplnění českého kritického pohledu na pyramidy a „domněnky pyramidologů“. \n\nSoučasná věda dnes nebere spekulace „pyramidologů“ vážně a tito jsou někdy hanlivě označováni za „pyramodomany“ nebo “pyramidoidioty“. \n\nPodle italského sémiologa, estetika, filosofa a spisovatele Umberto Eca čísla, která lze vyvozovat z egyptských pyramid mohou (v závislosti na použitých jednotkách míry) „dělat to, co chcete“. Na podporu svého tvrzení uvedl příklad „vědecké parodie“, kterou vytvořil francouzský kunsthistorik, architekt, antropolog a archeolog Jean-Pierre Adam (* 1937). Ten změřil novinový stánek nacházející se v blízkosti jeho bydliště a z nalezených čísel (a jejich vztahů) „odvodil“ vzdálenost Země od Slunce, řecký měsíční cyklus, datum bitvy u Tours (známá též jako bitva u Poitiers) jakož i molekulární vzorec naftalenu. \n\nPodobným způsobem parodoval fungování pyramidologie a obdobných mystických spekulací založených na číslech nizozemský astronom, astrofyzik, fyzik, vysokoškolský učitel a skeptik \"Cornelis de Jager\" (*1921). Ten změřil parametry svého jízdního kola a s některými matematickými přepočty bez námahy získal několik fyzikálních konstant a astronomických hodnot. Svoje „výsledky“ zveřejnil v roce 1990 jako tzv. „Velosofie“. \nPodle švýcarského egyptologa a profesora univerzity v Basileji Erika Hornunga je pyramidologie označována za „pseudovědu“ resp. „paravědu“, která je ve skutečnosti ospravedlnitelná jen pro pyramidology 20. století. Stejně jako astronomie vzešlá z astrologie nebo chemie zrozená z alchymie nově vzniklá disciplína egyptologie nechce nic vědět o svých pochybných kořenech a nedůtklivě reaguje na všechno co připomíná její tápající a spekulativní původ.\n\nPo roce 1989 došlo v České republice k oživení experimentů s tvarovými zářiči ve formě nejrůznějších zmenšených modelů pyramid. Podle tvrzení v pramenu nelze pyramidám ani jejich typickému tvaru přisuzovat žádné zvláštní schopnosti. Pramen sice nezpochybňuje přímo československý patent Ing. Karla Drbala, ale popírá jakékoliv „magické“ schopnosti pyramid kumulovat energii jakož i jejich využití k léčebným účelům. Na podporu těchto tvrzení uvádí pramen negativní výsledek pokusu „Francouzského výboru pro výzkum paranormálních fenoménů“ na mezinárodní výstavě v severní Francii v městě Lille v roce 1986. \n\nMagazín Koktejl prováděl v roce 2009 experimenty s komerčně vyráběnou „potravinovou“ pyramidou (za 790,-Kč), která měla uchovat potraviny dvakrát déle čerstvé. Výsledek byl negativní. Další test měl ověřit vliv pyramidy na zdraví a pohodu člověka. Byla vybrána tři metry vysoká bytelná pyramida pokrytou zlatavou fólií, která měla odstínit elektromagnetické záření. Patnáctiminutový relaxační pobyt autora článku uvnitř této pyramidy byl příjemný, ale subjekt se cítil skvěle jako po každé klidové relaxaci. Posledním pokusem bylo ověření broušení čepelek pod malým plastovým modelem pyramidy přesně podle patentu Ing. Karla Drbala. Elektronový mikroskop zkoumající ostří ani subjektivní dojmy při holení neodhalily žádné rozdíly mezi kontrolní (nebroušenou) a v pyramidě broušenou žiletkou.\n\nPoté, co na Západě vyšla v roce 1970 publikace \"Psychické objevy za železnou oponou\" byly vlastnosti pyramid testovány doktorem Volodymyrem Krasnoholovetsem, teoretickým fyzikem a vedoucím pracovníkem katedry teoretické fyziky ve Fyzikálním ústavu v Kyjevě na Ukrajině. Dr. Volodymyr Krasnoholovets testoval čepelky čtyř různých výrobců třicetidenním „pobytem“ v pyramidách a porovnal je s kontrolními vzorky, které nebyly v pyramidách. Pomocí skenovacího elektronového mikroskopu JSM údajně zjistil významné změny v jemné morfologické struktuře ostří testovaných žiletek z pyramid. Jejich řezné hrany byly dobře „zakonzervované“ a bylo je možno označit za „zostřené“. Pokud byly čepelky v pyramidách orientovány o 90 úhlových stupňů oproti doporučení Ing. Karla Drbala, efekt „zostření“ se u nich nedostavil. Ukrajinský badatel Dr. Volodymyr Krasnoholovets je autorem teorie, která předpokládá existenci nového fyzikálního pole (inerton field) nebo vln (inerton waves) produkovaného Zemí, jenž je v pyramidách zesilováno a jež ovlivňuje materiály v nich umístěné.\n\n\n\n"}
{"id": "1495834", "url": "https://cs.wikipedia.org/wiki?curid=1495834", "title": "Brian Smith", "text": "Brian Smith\n\nJméno a příjmení Brian Smith má více nositelů:\n\n"}
{"id": "1495843", "url": "https://cs.wikipedia.org/wiki?curid=1495843", "title": "Filipíny na Letních olympijských hrách 2008", "text": "Filipíny na Letních olympijských hrách 2008\n\nFilipíny se účastnily Letní olympiády 2008 a jednalo se o 19. start této země na letních olympijských hrách. Zastupovalo je 15 sportovců v 8 sportech (10 mužů a 5 žen). Vlajkonošem výpravy byl Manny Pacquiao. Nejmladší z týmu byla Hidilyn Diazová, které bylo v době konání her 17 let. Nejstarším z týmu byl Eric Ang, kterému bylo v době konání her 37 let. Nikomu z výpravy se během her nepodařilo získat medaili.\n\nFilipínská vláda společně s lidmi ze soukromého sektoru dohromady slíbila částku 15 milionů filipínských pesos sportovci, který by pro zemi získal historicky první zlatou olympijskou medaili. Nikomu z filipínských reprezentantů se však nepodařilo žádnou medaili získat, i když během her bylo překonáno několik národních rekordů.\n\nFilipínský olympijský výbor dne 12. června 2008 oznámil, že za vlajkonoše filipínské výpravy byl vybrán plavec Miguel Molina. Výbor k tomuto rozhodnutí došel na základě výkonů, které M. Molina poddal během Her jihovýchodní Asie v roce 2007, na kterých získal zlatou medaili jak v závodu jednotlivců, tak i v závodu družstev. Během her také překonal několik národních rekordů.\n\nFilipínská prezidentka Glora Macapagal-Arroyová však později výbor požádala, aby své rozhodnutí ještě zvážil, a za vlajkonoše prosazovala populárního filipínského boxera Mannyho Pacquiaa, přestože se na hry nekvalifikoval. Předseda Filipínského olympijského výboru Jose Cojuangco s návrhem prezidentky souhlasila s tím, že Pacquiao jako vlajkonoš bude morální podporou ostatním sportovcům. A přestože již bylo po termínu, do kterého bylo možné měnit složení národních výprav, podařilo se pro něho vyjednat zvláštní výjimku a Pacquiao dodatečně obdržel potřebnou akreditaci. Změna v roli vlajkonoše byla oficiálně oznámena 9. července. Miguel Molina pak byl vlajkonošem výpravy během závěrečného ceremoniálu.\n\nPoprvé v historii her se v Pekingu zahajovacího ceremoniálu účastnil i filipínský prezident, tou dobou úřadující prezidentka Gloria Macapagal-Arroyová.\n\nV atletice Filipíny reprezentovali dva skokani do dálky, Henry Dagmil a Marestella Torresová. Ani jeden z nich se na olympiádu nekvalifikoval, ale oba se mohli zúčastnit díky divoké kartě, kterou obdrželi od Mezinárodního olympijského výboru.\n\nHenry Dagmil během kvalifikace zaznamenal pouze jeden platný pokus a s výkonem 7,58 m skončil z 41. závodníků na 34. místě. Marestella Torresová si během rozběhu při prvním pokusu poranila levé koleno a dosáhla výkonu 6,17 m a skončila z 42. závodnic na 35. místě.\nBox býval filipínskou medailovou disciplínou, ale v roce 2008 tuto zemi reprezentoval pouze Harry Tañamor, který si účast na hrách zajistil druhým místem na Mistrovství světa amatérů v boxu v roce 2007. Harry Tañamor byl jediným filipínským reprezentantem, kterému americký fotografický sportovní magazín \"Sports Illustrated\" předpovídal zisk olympijské medaile. Harry Tañamor však prohrál již během úvodního zápasu, kdy jej porazil Manyo Plange z Ghany.\nV lukostřelbě Filipíny reprezentoval Mark Javier v závodu jednotlivců. M. Javier se na olympijské hry kvalifikoval během Asijského lukostřeleckého mistrovství v roce 2007. Během první fáze soutěže se z 64. účastníků umístil na 36. místě. Během prvního vyřazovacího kola pak prohrál s reprezentantem Tchaj-wanu Kuo Cheng-Weiem.\nVe skocích do vody Filipíny reprezentovali dva sportovci, Rexel Ryan Fabriga a Sheila Mae Perezová. Ani jednomu se však nepodařilo postoupit ze základní části soutěže.\n\nFabriga si několik týdnů před olympijskými hrami během soustředění v Si-anu způsobil zranění v bederní oblasti, které ovlivnilo jeho další přípravu. Nakonec se z 30. závodníků umístil na 28. místě. Perezová se z 30. závodnic umístila na 23. místě.\nVe střelbě Filipíny reprezentoval 37letý Eric Ang, nejstarší člen filipínské výpravy. Tomu se sice nepodařilo splnit kvalifikační limit pro účast v závodu v trapu, ale start na olympiádě mu umožnila divoká karta. Po prvním kvalifikačním dnu byl z 35. závodníků na 30. místě. Během druhého kvalifikačního dne pak klesl na poslední pozici.\nV plavání Filipíny reprezentovalo pět sportovců (4 muži a 1 žena). Ti závodili v sedmi různých plaveckých disciplínách. Přestože nikdo z nich nepostoupil z rozplaveb, podařilo se jim vylepšit několik filipínských národních rekordů. Konkrétně šlo o národní rekordy v polohovém závodu na 200 m mužů kdy M. Molina dosáhl času 2:01,61, v závodu žen volným způsobem na 100 m kdy Ch. Simmsová dosáhla času 56,67, v závodu mužů volným způsobem na 50 m kdy D. Coakley dosáhl času 22,69 a v závodu v motýlku mužů na 200 m kdy J. B. Walsh dosáhl času 1:59,39 a přestože s tímto časem svou rozplavbu vyhrál, nestačil na postup do další fáze závodu. Časy Coakleye a Walshe nebyly jen filipínskými národními rekordy, ale také rekordy jihovýchodní Asie.\nV taekwondu Filipíny reprezentovali dva sportovci, Tshomlee Go a Mary Antoinette Rivero. Oba reprezentanti startovali i na předchozích olympijských hrách v Athénách v roce 2004. T. Go hned v prvním kole podlehl australskému reprezentantovi Ryanu Carnelimu, který Goa porazil již na Mistrovství světa v taekwondu v roce 2007. Svůj první zápas prohrála i M. A. Rivero, která podlehla chorvatské reprezentantce Sandře Šarić.\nVe vzpírání Filipíny reprezentovala Hidilyn Diazová, které účast na olympijských hrách zajistila divoká karta. Stala se tak první filipínskou reprezentantkou, která soutěžila v této disciplíně. Ovšem i přes vylepšení filipínského národního rekordu, jehož byla sama držitelkou, skončila z 12. závodnic na 11. místě. Přesto byl její výkon hodnocen kladně s perspektivou do budoucnosti, což ocenil i předseda Filipínské sportovní komise William Ramirez.\n\n"}
{"id": "1495845", "url": "https://cs.wikipedia.org/wiki?curid=1495845", "title": "Fairtrade International", "text": "Fairtrade International\n\nFairtrade International, jinak známá jako Fairtrade Labelling Organization International e. V. (FLO), je nezisková organizace založená v roce 1997. Je sdružením tří výrobních sítí, 19 národních Fairtrade organizací a osmi Fairtrade marketingových organizací, které propagují a uvádějí na trh značku Fairtrade Certification Mark ve svých zemích. \n\nSítě výrobců existují v Latinské Americe a Carriberans; Afrika a Střední východ; Asie a Tichomoří. \n\nNárodní Fairtrade organizace existují v 16 evropských zemích, stejně jako v Kanadě, Spojených státech, Japonsku, Austrálii a na Novém Zélandu. \n\nFairtrade International také dohlíží na Fairtrade marketingové organizace v České republice, Koreji, Hongkongu, Tchaj-wanu, Indii, Filipínách, Brazílii a Polsku. \n\nFairtrade International je rozdělena do tří jednotek: \n\n\nSeznam níže obsahuje Národní organizace Fairtrade a Organizace fairtrade marketingu:\n\n\nNásledující iniciativy byly v roce 2007 spojeny třemi produkčními sítěmi:\n\n"}
{"id": "1495854", "url": "https://cs.wikipedia.org/wiki?curid=1495854", "title": "Pepřonosné pobřeží", "text": "Pepřonosné pobřeží\n\nPepřonosné pobřeží nebo Pepřové pobřeží ( Pepper Coast nebo Grain Coast, Costa da Malagueta) je region na západním pobřeží Afriky. V užším smyslu platí výraz pro úsek pobřeží Libérie mezi ústím řeky Saint John River a mysem Cape Palmas, v širším smyslu se používá i pro přilehlé oblasti ve vnitrozemí, které patří státům Sierra Leone a Pobřeží slonoviny.\n\nPobřeží kolonizovali v 15. století Portugalci a dali mu název podle typické místní plodiny aframonu, který v té době sloužil jako náhražka pepře. Bylo nejzápadnějším ze čtyř úseků na pobřeží Guinejského zálivu, které evropští obchodníci pojmenovali podle převládající komodity: Pepřonosné pobřeží, Pobřeží slonoviny, Zlaté pobřeží a Pobřeží otroků.\n\nPobřeží je rovné a nízké, s četnými lagunami a mangrovy.\n"}
{"id": "1495874", "url": "https://cs.wikipedia.org/wiki?curid=1495874", "title": "Buk u Libocké brány v oboře Hvězda", "text": "Buk u Libocké brány v oboře Hvězda\n\nBuk u Libocké brány v oboře Hvězda byl buk lesní (\"Fagus sylvatica\"), který rostl napravo od cesty k letohrádku asi 200 m od vstupu do obory u bývalého domu oborníka takzvanou Libockou branou, kousek za skupinou jírovců a památným dubem, před velkým dětským hřištěm vybudovaným na jaře 2019. Brzy poté byla ochrana buku zrušena a strom byl pokácen. \n\n\nBuk byl pěkného vzrůstu, ošetřovaný. V roce 2019 byla ale ochrana buku Odborem ochrany prostředí Magistrátu hlavního města Prahy zrušena (strom byl znalcem vyhodnocen jako velmi nebezpečný vzhledem k rozsáhlému napadení dřevokaznými houbami). Rozhodnutí nabylo právní moci 6. června 2019 a strom byl následně pokácen.\n\nStrom byl impozantní i v zimě, bez listí. V minulosti (např. v roce 2010) býval o Vánocích večer osvícen žárovičkami navěšenými v jeho koruně.\n\nDalšími pozoruhodnými buky v oboře Hvězda jsou buk dvoják, buk u Břevnovské brány a buk pod letohrádkem. U Libocké brány je také památný dub a skupina jírovců.\n\nNejbližšími zastávkami pražské MHD jsou stanice \"Obora Hvězda\" a \"Vypich\".\n\n"}
{"id": "1495875", "url": "https://cs.wikipedia.org/wiki?curid=1495875", "title": "Musée des Beaux-Arts de Lyon", "text": "Musée des Beaux-Arts de Lyon\n\nMusée des Beaux-Arts de Lyon je hlavní městské muzeum Lyonu a podle \"Journal des arts\" nejvýznamnější regionální muzeum umění ve Francii. Bylo otevřeno roku 1801, krátce poté, co bylo veřejnosti zpřístupněno pařížské Musée du Louvre. Shromažďuje sbírky malby, sochařství, starověkého umění (egyptské, řecké, římské, římské, etruské a orientální), uměleckých předmětů, medailí a mincí, kreseb a tisků od doby před 5000 lety do současnosti. Nachází se ve starobylém paláci Saint-Pierre, bývalém klášteře ze 17. - 18. století v centru města, na náměstí Place des Terreaux. Má celkem 70 výstavních sálů a celkovou výstavní plochu 14 800 m².\n\nBenediktinský klášter, založený kolem 6. století, byl přestavěn v době Karla Velikého na opatství \"Saint-Pierre-les-Nonnains\", které se stalo nejbohatší náboženskou institucí v Lyonu. Na počátku středověku sloužil klášter urozeným jeptiškám z vysoké šlechty a byl uváděn jako “Monasterium sancti Petri puellarum”. V druhé polovině 17. století byl klášter radikálně přestavěn a na jeho místě vznikl impozantní římský palác, zaujímající delší stranu náměstí Place des Terreaux. Roku 1755 patřil mezi pět nejbohatších opatství ve Francii a do roku 1792 existoval jako \"Royal abbaye des Dames de Saint-Pierre\". \n\nZa Velké francouzské revoluce byl klášter zrušen a jeden z jeho kostelů (sv. Saturnina) zničen. Druhý, původně románský kostel sv. Petra, se zachoval a je v něm nyní expozice sochařství 19. a 20. století. Palác kláštera byl po revoluci místem, kde se shromáždila umělecká díla konfiskovaná církvi a šlechtě a sloužil jako \"Palais du Commerce et des Arts\". Později se zde nacházela i archeologická sbírka a přírodovědná sbírka Akademie (Académie des Sciences et des Lettres). Roku 1805 v něm byla založena významná kreslířská škola, která sloužila lyonským manufakturám vyrábějícím hedvábné látky. Tzv. École de Lyon (od r. 1819) byla blízká britským Prerafaelitům a v muzeu je jí vyhrazena zvláštní expozice. Po roce 1860, kdy se z paláce odstěhovala Komerční a průmyslová komora, se celý objekt stal Palácem umění. Po roce 1875 se sbírky významně rozšířily a počátkem 20. století byl Palác přejmenován na Musée des Beaux-Arts. Budova byla od roku 1989 postupně restaurována a svou současnou podobu má od roku 1998. V interiérech jsou zachovány např. nástropní malby v bývalém refektáři nebo schodiště s malbami Pierre Puvise de Chavannes. Přesunutím sbírek současného umění do nové budovy Musée d'Art contemporain de Lyon, která se nachází v Achille-Lignon, získalo muzeum dalších 4 500 m² výstavních ploch.\n\nPři muzeu byl založen nadační klub filantropů, kteří přispívají soukromými financemi na akvizice vybraných děl do sbírek. Členství v klubu je nejméně tříleté a příspěvek činí až 50 000 euro ročně.\n\nExpozice malby představuje ve 35 místnostech muzea kolem 700 vybraných děl z celkových 2 500 obrazů ve sbírce. V chronologickém pořadí je zde seřazen přehled západního malířství od 14. století do 80. let 20. století. Umělecká tvorba po roce 1980 je prezentována v Musée d'Art contemporain de Lyon. \n\nK pokladům sbírky patří 17., 19. a první polovina 20. století. Díla jsou představena v chronologickém přehledu a různé školy nejsou zobrazeny odděleně jako v Louvru nebo Metropolitním muzeu.\nSbírka sochařství čítá kolem 1300 děl. Část je instalována v bývalé klášterní zahradě, sochařství devatenáctého století v bývalé kapli. V místnostech v prvním patře jsou vystavena nejstarší díla. Muzeum představuje sochy Mino da Fiesole, množství děl italského sochařství 15.-16. století (Verrocchio, Della Robbia, Donatello, Michelangelo), díla francouzských sochařů - Antoine Coysevox, Antonio Canova, Joseph Chinard, Jean-Baptiste Carpeaux, Auguste Bartholdi, Auguste Rodin (jedna z největších sbírek na světě), Antoine Bourdelle, Auguste Renoir, Ossip Zadkine, Amedeo Modigliani, Pablo Picasso, Henri Laurens, Arman.\nV Lyonu má egyptologie dlouhou tradici. Základ sbírky byl převeden z muzea Louvre. Roku 1954 věnovala muzeu 1000 artefaktů rodina egyptologa Victora Loreta. Muzeum vlastní celkem 14.000 egyptských objektů a egyptská sbírka, vystavená v devíti místnostech, představuje velkou část oddělení antiky. V jedné z místností jsou vystaveny dveře chrámů faraonů Ptolemaia III. a Ptolemaia IV. Jedna místnost je zasvěcena starobylému východnímu umění a čtyři místnosti umění Říma, Řecka a Etrusků.\nSbírka má kolem 50 000 objektů, především mincí, medailí a pečetí. Je po Francouzské národní knihovně druhá nejvýznamnější ve Francii a má významné místo i ve světě. V numismatické sbírce jsou francouzské mince od 14. stol., včetně pokladu ukrytého během stoleté války kolem roku 1360 poblíž Terreaux, až do počátku devatenáctého století.\nSbírka obsahuje předměty od středověku až do dvacátého století. Důležitou součástí sbírky jsou objekty zdobené smalty, pocházející z Limoges, byzantské řezby ve slonovině, renesanční fajáns a majolika, produkty lyonského hedvábnického průmyslu, secesní nábytek a zařízení navržené Hectorem Guimardem.\nSbírka grafického umění, kreseb, pastelů a akvarelů má více než 8000 děl: Filippino Lippi, Albrecht Dürer, Parmigianino, Fra Bartolomeo, Leonetto Cappiello, Nicolas Poussin, Claude Lorrain, Charles Le Brun, François Boucher, Ingres, Théodore Géricault, Eugène Delacroix, Camille Corot, Honoré Daumier, Odilon Redon, Puvis de Chavannes, Edgar Degas, Henri Matisse, Fernand Léger.\n\n\n"}
{"id": "1495876", "url": "https://cs.wikipedia.org/wiki?curid=1495876", "title": "Seznam měst na Moravě", "text": "Seznam měst na Moravě\n\nToto je seznam měst na území Moravy s počtem obyvatel k 1. lednu 2019. Na Moravě se k tomuto datu nacházelo 141 měst.\n\nSeznam obsahuje také město Janov, které se nachází v moravských enklávách ve Slezsku.\n\nSoučástí seznamu jsou také města, jejichž současný katastr zasahuje i do ostatních historických českých zemí, tedy do Čech a do Slezska, a jejich historického jádro je umístěno na Moravě (např. Jihlava, Ostrava, aj.). Naopak neobsahuje města, která svým současným katastrem zasahují na Moravu nebo do moravských enkláv jen z malé části, zatímco historické jádro města se nachází v Čechách (Svratka) nebo ve Slezsku (Zlaté Hory, Bruntál, Opava, Vítkov, Odry, Studénka, Vratimov).\n\n"}
{"id": "1495882", "url": "https://cs.wikipedia.org/wiki?curid=1495882", "title": "Salvador Hernández", "text": "Salvador Hernández\n\nSalvador Hernández Pérez (* 31. července 1961) je bývalý mexický zápasník – judista.\n\nPřipravoval se v Ciudad de México v univerzitním klubu UNAM a na kalifornských univerzitách ve Spojených státech (SJSU apod.). V mexické mužské reprezentaci nahradil v roce 1986 na pozici reprezentační jedničky v superlehké váze do 60 kg Rafaela Gonzáleze. V roce 1988 startoval na olympijských hrách v Soulu, kde prohrál ve druhé kole na ippon s Japoncem Šindži Hosokawou. Sportovní kariéru ukončil v roce 1992 po nevydařené kvalifikaci na olympijské hry v Barceloně. Věnuje se trenérské práci v Ciudad de México.\n\n\n"}
{"id": "1495888", "url": "https://cs.wikipedia.org/wiki?curid=1495888", "title": "Rádio Haló Futura", "text": "Rádio Haló Futura\n\nRádio Haló Futura bylo české internetové rádio, které fungovalo v období mezi lety 2005 až 2012. Jednalo se o stranické rádio Komunistické strany Čech a Moravy, provozované společností Futura, a. s. Vysílalo pouze online, obsahem byly stranické poitické příspěvky od redaktorů z KSČM. Probíhal zde například krátký pořad Tři minuty pravdy. Rádio bylo prvním stranickým rádiem v republice. Nikdy nevysílalo 24/7.\n"}
{"id": "1495895", "url": "https://cs.wikipedia.org/wiki?curid=1495895", "title": "Raffaella Reggiová", "text": "Raffaella Reggiová\n\nRaffaella Reggiová (* 27. listopadu 1965 Faenza) je bývalá italská tenistka.\n\nAbsolvovala akademii Nicka Bollettieriho, v roce 1981 vyhrála Orange Bowl a začala hrát profesionálně. Jejím nejlepším umístěním na žebříčku WTA byla třináctá příčka v dubnu 1988.\n\nVyhrála pět turnajů WTA Tour ve dvouhře a čtyři ve čtyřhře. Spolu se Sergiem Casalem vyhrála smíšenou čtyřhru na US Open v roce 1986. Byla čtvrtfinalistkou dvouhry na French Open 1987. Postoupila do semifinále na Letních olympijských hrách 1984, kdy byl tenis ukázkovým sportem, a do čtvrtfinále na Letních olympijských hrách 1988.\n\nZa fedcupový tým Itálie odehrála 33 zápasů, z toho 18 vítězných. Po ukončení kariéry v roce 1992 byla nehrající kapitánkou italské reprezentace, působí také jako komentátorka.\n\n\n\n\n"}
{"id": "1495898", "url": "https://cs.wikipedia.org/wiki?curid=1495898", "title": "Prix national de portrait photographique Fernand-Dumeunier", "text": "Prix national de portrait photographique Fernand-Dumeunier\n\nPrix national de portrait photographique Fernand-Dumeunier (Národní cena portrétního fotografa Fernanda Dumeuniera nebo krátce Prix Dumeunier) je belgické národní portrétní ocenění (bienále nebo trienále) založené v roce 1971 Madame Dumeunierovou na památku jejího manžela Fernanda Dumeuniera.\n\nFernand Dumeunier (1899, Bois-d'Haine - 1968, Brusel) byl bruselský portrétní fotograf, který využíval tvůrčí potenciál rozostření, s obrazy manipuloval a usiloval o poetickou nostalgii. \n\nHodnota výhry je 1.500 €. Je zaměřen na mladé belgické portrétní fotografy, kteří žijí v Belgii déle než rok a kterým je ke 31. prosinci roku slavnostního předávání cen méně než 40 let.\n\nCena je jednou z cen Prix du Hainaut, udělovanou akademií výtvarných umění \"Alphonse Darville\", večerní školou pro \"velmi různorodé publikum\": mladistvé či dospělé, kteří se již zabývají profesním životem.\n\n"}
{"id": "1495900", "url": "https://cs.wikipedia.org/wiki?curid=1495900", "title": "Paul DiMaggio", "text": "Paul DiMaggio\n\nPaul DiMaggio (* 10. ledna 1951, Filadelfie, Pensylvánie) je americký profesor sociologie působící od roku 2015 na Newyorské univezitě. Předtím pracoval na Princetonské univerzitě. Hlavním polem jeho akademické činnosti je sociologie ekonomických trhů, sociologie kultury či sociální dopady informačních technologií. Věnuje se též rozšíření internetu ve společnosti a s tím spjatému pojmu digitální nerovnosti.\n\n\n \n"}
{"id": "1495902", "url": "https://cs.wikipedia.org/wiki?curid=1495902", "title": "Eustáze", "text": "Eustáze\n\nEustáze je globální kolísání vodní hladiny světového oceánu, nejčastěji v důsledku tání nebo naopak nárůstu kontinentálních ledovců či vyvrásnění mořského dna. V případě, že dochází ke globálnímu nárůstu vodní hladiny, hovoříme o pozitivní eustázi (tzv. transgrese), v opačném případě se jedná o negativní eustázi (tzv. regrese).\n"}
{"id": "1495903", "url": "https://cs.wikipedia.org/wiki?curid=1495903", "title": "Monument (opera)", "text": "Monument (opera)\n\nMonument je jednoaktová opera o jedenácti scénách skladatele Marka Ivanoviće a libretisty Davida Radoka která vznikla na objednávku Národního divadla Brno. Premiéra se uskutečnila 7. února 2020 v Janáčkově divadle, v režii Davida Radoka. Námětem opery je osud sochaře Otakara Švece.\n\nPři brněnské premiéře vystupovaly v opeře 3 sbory, a to Český akademický sbor, sbor Janáčkovy opery NdB a Dětský sbor Brno.\n"}
{"id": "1495910", "url": "https://cs.wikipedia.org/wiki?curid=1495910", "title": "Webová přístupnost", "text": "Webová přístupnost\n\nPojem webová přístupnost nebo přístupnost webu označuje inkluzivní přístup k odstranění nebo zmírnění překážek, které brání používání webových stránek nebo přístupu k webovým stránkám pro lidi se zdravotním postižením. Pokud jsou stránky správně navrženy, vyvinuty a upraveny, mají všichni uživatelé stejný přístup k informacím a funkčnosti.\n\nPatří sem tyto typy postižení\n\nJednotlivci žijící s postižením využívají podpůrné technologie, jako jsou\n\nPokyny se mohou týkat jednotlivých funkcí a typů nástrojů. Existují tak\n\nVzhledem k růstu využívání internetu a jeho rostoucímu významu v každodenním životě řeší státy na celém světě otázky digitálního přístupu prostřednictvím právních předpisů. Jedním z přístupů je chránit přístup k webovým stránkám pro osoby se zdravotním postižením pomocí právních předpisů v oblasti lidských práv nebo občanských práv. Některé země, jako například USA, řídí dostupnost pro osoby se zdravotním postižením hlavně nákupem vhodných technologií. Je běžné, že státy podporují a přijímají Pokyny pro dostupnost webového obsahu (WCAG) 2.0 odkazem na pokyny ve svých právních předpisech.\n\nDne 26. října 2016 přijal Evropský parlament směrnici, která vyžaduje, aby byly přístupné internetové stránky a mobilní aplikace subjektů veřejného sektoru. Příslušné požadavky na dostupnost jsou popsány v evropské normě EN 301 549 V1.1.2. EU požádala členské státy, aby uvedly zákony a předpisy, které prosazují příslušné požadavky na dostupnost v účinnost do 23. září 2018. Některé kategorie webových stránek a aplikací jsou ze směrnice vyjmuty, například \"internetové stránky a mobilní aplikace provozovatelů veřejnoprávního vysílání a jejich dceřiných společností\".\n\nV dubnu 2019 byl v České republice přijat zákon o přístupnosti internetových stránek a mobilních aplikací\n\n"}
{"id": "1495911", "url": "https://cs.wikipedia.org/wiki?curid=1495911", "title": "Třída Highflyer", "text": "Třída Highflyer\n\nTřída Highflyer byla třída chráněných křižníků britského královského námořnictva. Celkem byly postaveny tři jednotky této třídy. Ve službě byly v letech 1899–1921. Křižník HMS \"Hermes\" byl přestavěn na nosič hydroplánů a potopen za první světové války.\n\nCelkem byly v letech 1897–1900 postaveny tři jednotky této třídy. Dva postavila loděnice Fairfield Shipbuilding and Engineering Company v Govanu a třetí loděnice London and Glasgow Shipbuilding Company  Glasgow.\n\nJednotky třídy \"Highflyer\":\nPo dokončení plavidla nesla jedenáct 152mm kanónů, které doplňovalo devět 76mm kanónů, šest 47mm kanónů a dva 450mm torpédomety. Pohonný systém tvořilo 18 kotlů a dva parní stroje o výkonu 10 000 hp, pohánějící dva lodní šrouby. Nejvyšší rychlost dosahovala 20 uzlů. Dosah byl 3300 námořních mil při rychlosti 18 uzlů.\n\n\"Hermes\" byl v roce 1913 experimentálně přestavěn na první britský nosič hydroplánů. Byl vybaven startovací plochou a hangáry pro tři hydroplány.\n\n"}
{"id": "1495912", "url": "https://cs.wikipedia.org/wiki?curid=1495912", "title": "Základní škola Václava Havla v Kralupech nad Vltavou", "text": "Základní škola Václava Havla v Kralupech nad Vltavou\n\nZákladní škola Václava Havla v Kralupech nad Vltavou, příspěvková organizace, do 16. listopadu 2012 základní škola Revoluční, je vzdělávací instituce sídlící v Kralupech nad Vltavou, v tamní Revoluční ulici. S výukou začala 8. září 1966, byť v té době ještě nebyla nově budovaná školní budova kompletně dokončena. Na vzdělávání dětí a mládeže tehdy dbalo celkem 23 pedagogů, kteří vyučovali ve třinácti třídách prvního stupně (první až pátý ročník) a dalších sedmi třídách druhého stupně (šesté až deváté třídy). Na návrh tehdejšího starosty města Petra Holečka rozhodli zdejší zastupitelé na schůzi v červnu 2012 o přejmenování školy z původního názvu odvozeného od jména ulice, v níž sídlí, na jméno prvního prezidenta České republiky Václava Havla. Návrh na změnu názvu školy podpořilo třináct z celkem sedmnácti hlasujících účastníků jednání. Dne 15. listopadu 2012 při slavnosti od 11 hodin byla na škole odhalena nová deska a od státního svátku o dva dny později – 17. listopadu – nese škola svůj nový název.\n"}
{"id": "1495915", "url": "https://cs.wikipedia.org/wiki?curid=1495915", "title": "Balantidióza", "text": "Balantidióza\n\nBalantidióza (lat. \"Balantidiasis\") je vzácné infekční onemocnění, které způsobuje prvok zvaný vakovka střevní (Balantidium coli). Napadá především prasata, ale vzácně se může přenést i člověka, a to prostřednictvím výkalů z nakažených zvířat nebo z kontaminované vody. Vakovka střevní se dělí na dvě formy – neinfekční pohyblivou (trofozoit) a nepohyblivou cystickou, která je silně infekční.\n\nOnemocnění je způsobeno prvokem Balantidium coli, který žije ve střevech prasat, občas i skotu; infekce vzniká buď kontaminací potravy, nebo se rukou od výkalů přenese na člověka. Zde se usadí v tlustém střevě a začne vytvářet cysty, které následně způsobují krvácení ve stěně střeva, snižují trávicí funkci, ale také produkují vředy a toxické látky narušující funkci tlustého střeva. Zároveň parazit odebírá ze střeva důležité látky, jako jsou bílkoviny, cukry a tuky.\n\nOnemocnění se přenáší nedostatečnou hygienou. Nejrizikovější skupinu představují lidé, kteří často přicházejí do kontaktu s vepřovým a hovězím masem, vzácně se může parazit přenést i z jiných potravin. Běžné symptomy jsou např. bolest břicha, nechutenství, zvracení a také průjmy s příměsí hlenu a krve. Mimo toho můžou mezi příznaky patřit i bolest hlavy, malátnost či únava, celkové vyčerpání organismu, svalová ochablost a vlivem průjmů i dehydratace. U těžkých případů se onemocnění projevuje jako dyzentérie, u níž jsou nutná vyšetření, která prokáží přítomnost parazita v organismu. Při přechodu nemoci do těžkého stádia a v důsledku neléčení jsou charakteristickým příznakem chronické průjmy s příměsí krve a hlenu.\n\n\n"}
{"id": "1495916", "url": "https://cs.wikipedia.org/wiki?curid=1495916", "title": "František Stalmach", "text": "František Stalmach\n\nFrantišek Stalmach (10. září 1903 Moravská Ostrava – 22. září 1985 Hillsburg, Manitoba, Kanada) byl český architekt.\n\nNarodil se v rodině malíře Josefa Stalmacha (1861 – 1925). V roce 1924 zakončil maturitou studium na Státní vyšší průmyslové škole v Brně. V letech 1924–1927 studoval architekturu u Josefa Gočára na Akademii výtvarných umění v Praze. V roce 1929 založil se svým spolužákem Janem Hanušem Svobodou projekční kancelář „Stalmach-Svoboda“.\n\nByl členem Sdružení architektů a Asociace akademických architektů. Publikoval v dobových odborných časopisech \"Stavitel\", \"Architekt SIA\" a \"Architektura\".\n\nPo komunistickém uchopení moci v Československu emigrovali oba společníci do Spolkové republiky Německo. František Stahlman pak v roce 1951 odešel do Kanady. Usadil se v Torontu a pracoval v projekční kanceláři Gore and Storie Consulting Engineers, později spolupracoval s Hermannem Wojtechem. Byl členem Royal Architectural Institute of Canada.\n\n\n\n\n\n"}
{"id": "1495917", "url": "https://cs.wikipedia.org/wiki?curid=1495917", "title": "FK Uherský Ostroh", "text": "FK Uherský Ostroh\n\nFotbalový klub Uherský Ostroh je fotbalový klub z Uherského Ostrohu na Uherskohradišťsku, který byl založen v roce 1920. Od sezony 2018/19 nastupuje v I. B třídě Zlínského kraje – sk. C (7. nejvyšší soutěž).\n\nNejvětším úspěchem klubu je účast ve dvou ročnících nejvyšší krajské soutěže (1972/73 a 1973/74).\n\nSvoje domácí zápasy hraje ve fotbalovém areálu v ulici Na Zámecké.\n\nZdroj: \n\nFotbalový klub v Uherském Ostrohu byl založen roku 1920. K prvním soupeřům v soutěžích Hanácké župy footballové patřila v letech 1934–1939 mužstva Vlčnova, Luhačovic, Bojkovic, Kostelan, Strání, Starého Města, Ostrožské Nové Vsi, Dolního Němčí, Slavičína a Traplic.\n\nNejúspěšnější roky klub prožil v 60. letech a v první polovině 70. let 20. století, kdy se ve dvou ročnících účastnil nejvyšší soutěže v Jihomoravském kraji (1972/73 a 1973/74).\n\nNa konci ročníku 2009/10 opustil po dlouhých letech krajské soutěže a nastupoval v soutěžích Okresního fotbalového svazu Uherské Hradiště. Roku 2015 slavil uherskoostrožský fotbal 95 let. V rámci oslav došlo po delší době k derby A-mužstev Uherského Ostrohu a Ostrožské Nové Vsi, které domácí vyhráli 2:1. Fotbalového programu se účastnily i tzv. „\"staré gardy\"“ (mužstva složená z hráčů starších 35 let), v němž domácí prohráli se zkušenější Slováckou Slavií Uherské Hradiště 2:7. V sezoně 2017/18 zvítězil FK Uherský Ostroh v okresním přeboru a po osmi letech se vrátil do soutěží řízených Zlínským krajským fotbalovým svazem.\n\nKlub má k dispozici dvě hřiště s travnatou hrací plochou.\n\nPoznámky:\n\nFK Uherský Ostroh „B“ je rezervním týmem Ostrožské Nové Vsi, který se pohybuje v okresních soutěžích.\n\nPoznámky:\n\n"}
{"id": "1495918", "url": "https://cs.wikipedia.org/wiki?curid=1495918", "title": "Arts Council England", "text": "Arts Council England\n\nArts Council England je částečně autonomní nevládní organizace (\"Non-departmental public body\" (NDPB)), kterou sponzoruje Ministerstvo pro kulturu, media a sport (\"Department for Digital, Culture, Media and Sport\") a jmenuje jejího ředitele. Je zřízena pro podporu divadelních, vizuálních a literárních umění v Anglii. Spadají pod něj všechny regionální Rady pro umění. \nRoku 1946 byl založen \"Arts Council of Great Britain\". Ten byl roku 1994 rozdělen na Arts Council of England, Scottish Arts Council a Arts Council of Wales. Ve stejném roce byla založena \"Národní loterie\" (National Lottery) a Arts Council England dostal pověření k distribuci jejích výnosů a správě \"Národního kapitálového fondu\". Roku 2002 došlo k restrukturalizaci kulturních organizací a všechny regionální Rady pro umění se staly členskými organizacemi Arts Council England. \n\nOd října 2011, kdy Arts Council England nahradil dřívější \"Museums, Libraries and Archives Council\", je tato organizace odpovědná za podporu a rozvoj anglických muzeí, stavbu nových budov, renovace a za umění ve veřejném prostoru. Kromě výnosů z \"Národní loterie\" (97 mil. £), které rozděluje prostřednictvím grantů (\"Arts Council National Lottery Project Grants\") má na starosti i vládní \"Národní portfolio\" (408 mil. £), ze kterého financuje 829 uměleckých organizací. Zároveň spravuje \"Rozvojový fond\" (72 mil. £), ze kterého je podporována diverzita, obnova, inovace a kreativita. Přímou finanční podporu poskytuje 21 muzeím.\n\nPřeloženo z anglické Wikipedie\n"}
{"id": "1495919", "url": "https://cs.wikipedia.org/wiki?curid=1495919", "title": "Arcidiecéze granadská", "text": "Arcidiecéze granadská\n\nArcidiecéze granadská (šp. \"Archidiócesis de Granada\") je římsko-katolická metropolitní arcidiecéze ve Španělsku, jejíž sídlo je v Granadě. Její katedrálou je kostel Vtělení Páně (Zvěstování). DIecéze granadský vznikla již ve 3. století, po dobytí Granady katolickými králi v roce 1492 ji papež Alexandr VI. povýšil na arcidiecézi. \n\n"}
{"id": "1495921", "url": "https://cs.wikipedia.org/wiki?curid=1495921", "title": "Prix Tremplin Photo de l'EMI", "text": "Prix Tremplin Photo de l'EMI\n\nTremplin Photo de l'École uděluje ocenění od roku 2007 novému talentovanému fotografovi. Poskytne mu všechny potřebné prostředky, aby se uplatnil na trhu novinářské fotografie: šestiměsíční trénink fotožurnalistiky, dotace profesionálního fotografického vybavení a doprovod během prvního roku praxe.\n\nSoutěž je pod dohledem Olivie Gémainové otevřena všem francouzsky mluvícím fotografům bez věkových limitů a žádných požadavků na státní příslušnost. Oficiální vyhlášení vítěze se koná v září u příležitosti mezinárodního festivalu fotožurnalistiky \"Visa pour l'image\" v Perpignanu.\n\nPorotu v roce 2007 tvořili Jean-Christophe Béchet, asistent šéfredaktora časopisu \"Responses Photo\", Catherine Chevalier a Souad Mechta, vedoucí projektu a prezident ANI, Olivia Colo z časopisu \"Marianne\", Wilfrid Estève, vedoucí fotografického kanálu EMI, Guy Frangeul, výkonný ředitel společnosti Objectif Bastille, François Longérinas, výkonný ředitel EMI a Lorenzo Virgili, viceprezident společnosti FreeLens.\n\nPierre Morel vyhrál v září 2007 cenu za první Tremplin Photo. Kandidáti byli Apple Celari, Boris Joseph, Pierre Morel, Thomas Salva, Elisabeth Schneider.\n\nPorotu v roce 2008 tvořili Jean-Christophe Béchet, zástupce redaktora časopisu \"Responses Photo\", Catherine Chevalier a Souad Mechta, projektová manažerka a prezidentka ANI, Ayperi Ecer, ředitelka rozvoje společnosti Reuters Photo, Wilfrid Estève, vedoucí fotografického kanálu EMI, Guy Frangeul, ředitel Objectif Bastille, François Longérinas, generální ředitel EMI, Ginny Power, režisér a editor fotografií časopisu \"Newsweek France\" a Lorenzo Virgili, viceprezident FreeLens.\n\nHughes Léglise-Bataille je vítězem ročníku 2008. Kandidáti Tremplin Photo 2008 byli Anaïs Dombret, Dominique Viger, Hughes Leglise-Bataille, Matthieu Rondel, Pierre Roth. \n\nEléonora Strano je vítězem ročníku 2009. Dalšími nominanty Tremplin Photo 2009 byli Alan Aubry, Colin Delfosse, Gwenn Dubourthoumieu a Valerie Faucheux-Georges. \n\nAdrien Matton je vítězem ročníku 2010. \n\n"}
{"id": "1495929", "url": "https://cs.wikipedia.org/wiki?curid=1495929", "title": "Milnerové z Milhauzu", "text": "Milnerové z Milhauzu\n\nMilnerové z Milhauzu (ale možné jsou také další varianty \"Myl(l)nerové\", \"Millnerové\", \"Müllnerové\", či \"Milnárové z Milhausu\", \"z Mylhauzu\", \"z Mülhausu\", \"z Mülhausenu\", \"z Milhausenu\", německy \"Müllner von Mülhausen\") byli rytířský rod původem z Německa.\n\nRod je zmiňován na počátku 17. století, byl usazený v severních Čechách, kde držel panství Mimoň, Děvín, Zvoleněves, Hlaváčovu Lhotu a některé další.\n\nBratři Petr a Jan Milnerové z Milhauzu byli významnými účastníky stavovského povstání. Měli též bratra Jiřího. Petr Milner z Milhauzu byl zpočátku císařským radou nad apelacemi, ale jako člen Jednoty bratrské později přešel k opozici a stal se dokonce místokancléřem české dvorské kanceláře Fridricha Falckého a jedním z členů stavovského direktoria. Bratři Petr a Jan byli odsouzeni k trestu smrti, avšak pouze v nepřítomnosti, neboť se všem třem bratrům podařilo v roce 1620 uprchnout z Čech a trestu tak uniknout.\n\nNovodobou historií rodu Milnerů se ve své knize \"Cesta ke kořenům: odkaz šlechtického rodu Milnerů z Milhausenu a jeho nositelé\" zabývá teolog Pavel Hošek. \n\nErb Milnerů z Milhauzu tvoří štít dělený na dvě poloviny, v pravém zlatém poli je pokosový černý (jindy červený) pruh se třemi stříbrnými srdci, v levém modrém (jindy černém) poli je polovice zlatého palečného kola.\n\n"}
{"id": "1495930", "url": "https://cs.wikipedia.org/wiki?curid=1495930", "title": "Prix Bayeux-Calvados des correspondants de guerre - Trophée photo", "text": "Prix Bayeux-Calvados des correspondants de guerre - Trophée photo\n\nPrix Bayeux-Calvados des correspondants de guerre - Trophée photo (Cena Bayeux-Calvados pro válečné korespondenty) je jednou z deseti cen, které od roku 1994 uděluje město Bayeux společně s generální radou departmentu Calvados. Konference nese název Prix Bayeux Calvados-Normandie des correspondants de guerre a jejím cílem je vzdát hold novinářům, kteří pracují v nebezpečných podmínkách, aby umožnili veřejnosti přístup k informacím o válce.\n\nPrestižní cenu založilo město Bayeux, první francouzské město osvobozené v druhé světové válce, jako součást padesátého výročí vylodění v Normandii, každoročně odměňuje fotožurnalistu za fotografickou zprávu z mezinárodního konfliktu. Cena, kterou uděluje mezinárodní porota, je otevřena pro fotografy z celého světa, kteří musí předložit přihlášku sestávající z jedné zprávy obsahující 8 až 15 fotografií. Součástí ceny je 7 000 euro, kterou vítězi věnuje japonská společnost Nikon.\n\n\n"}
{"id": "1495936", "url": "https://cs.wikipedia.org/wiki?curid=1495936", "title": "Větrný mlýn (Františkův vrch)", "text": "Větrný mlýn (Františkův vrch)\n\nVětrný mlýn holandského typu se nachází ve Františkově Vrchu, 0,5 km jihovýchodně od obce Huntířov, při cestě do Brložce. Byl zapsán do Ústředního seznamu kulturních památek ČR před rokem 1988.\n\nZděný větrný mlýn byl postaven v roce 1876 na místě původního dřevěného, o kterém je první zmínka v roce 1843 (záznam ve stabilním katastru). V šedesátých letech 20. století byl mlýn zastřešen sedlovou střechou a využíván jako seník. V období let 2000–2001 byl rekonstruován novým majitelem k obytným účelům.\n\nVětrný mlýn je třípodlažní kuželová omítaná zděná stavba holandského typu postavena z lomového kamene na kruhovém půdorysu. Věž je vysoká dvanáct metrů, vnější průměr má devět a půl metru. Ve zdech jsou prolomeny dva pravoúhlé portály s pískovcovým ostěním a čtyři okenní osy s cihlovým rámováním. Měl čtyř lopatkové kolo. Původní kuželová šindelová střecha byla pokryta plechem. Z vnitřního vybavení se dochovaly dva mlýnské kameny.\n\n"}
{"id": "1495938", "url": "https://cs.wikipedia.org/wiki?curid=1495938", "title": "Peru na Letních olympijských hrách 2008", "text": "Peru na Letních olympijských hrách 2008\n\nPeru se účastnilo Letních olympijských her 2008 a zastupovalo ho 13 sportovců v 10 sportech (7 mužů a 6 žen). Vlajkonošem výpravy během zahajovacího ceremoniálu byl Sixto Barrera. Nejmladším z týmu byla María Luisa Doigová, které v době konání her bylo 17 let. Nejstarším z týmu byl Marco Matellini, kterému bylo v době konání her téměř 37 let. Nikomu z výpravy se během her nepodařilo získat medaili.\n\n"}
{"id": "1495945", "url": "https://cs.wikipedia.org/wiki?curid=1495945", "title": "Stubbs (kocour)", "text": "Stubbs (kocour)\n\nStubbs byl kocour žijící na Aljašce v městečku Talkeetna. Proslavil se jako demokraticky zvolený tamní starosta.\n\nStubbs patřil Lauri Stecové, majitelce malého obchodu ve městě, která ho v roce 1997 našla v krabici na parkovišti společně s jeho sourozenci. Lauri si vzala právě jeho, protože vypadal nejslabší a byl nejmenší. Navíc neměl ocas. Za krátkou dobu se stal ve městě oblíbeným kocourem a turisty často vyhledávanou atrakcí. Když v roce 1997 proběhly volby, pouze málo lidí chtělo hlasovat pro možné kandidáty na starostu. Někteří lidé napsali jako formu protestu na lísteček Stubbse, protože s nikým nebude mít konflikt a nebude zvedat daně. Nakonec se ukázalo, že Stubbs získal největší počet hlasů. Díky Stubbsovi obchody ve městě během jeho úřadování jen vzkvétaly. Podle necelých 1000 obyvatel v městečku toho žádný jiný starosta pro obecní kasu tolik neudělal. Stubbs byl starostou 20 let, až do své smrti v roce 2017.\n\nStubbs se narodil 12. dubna 1997 v Talkeetně. Nalezen byl Lauri Stecovou v krabici nechtěných koťat na jejím parkovišti. Vybrala si to nejmenší a dala mu jméno Stubbs. Kocour vyrůstal a celý život žil právě v tomto městě. Vždy ve čtyři hodiny odpoledne přišel do krámku jeho majitelky na \"kočičí drink\", který pil ze sklenky na víno.\n\nV srpnu 2013 Stubbse napadl velký pes. Přežil, ale útočník mu zlomil pár drobných kostí a prokousl plíci. Byl okamžitě převezen na veterinu, která byla vzdálená 113 km (70 mil). Musel zde strávit 9 dní, než byl propuštěn.\n\nV roce 2016 se po celých USA rozšířila falešná zpráva o Stubbsově smrti. Stubbs zemřel 21. července 2017 ve spánku v noci ze čtvrtka na pátek přirozenou smrtí.\n\nStubbs neměl žádné potomky. Jako nástupce starosty se největší naděje dávají Denalimu, Stubbsovu bratrovi.\n"}
{"id": "1495950", "url": "https://cs.wikipedia.org/wiki?curid=1495950", "title": "Peru na Letních olympijských hrách 2012", "text": "Peru na Letních olympijských hrách 2012\n\nPeru se účastnilo Letních olympijských her 2012 a jednalo se o 17. start této země na letních olympijských hrách. Zastupovalo ho 16 sportovců v 9 sportech (9 mužů a 7 žen). Vlajkonošem výpravy během zahajovacího ceremoniálu byla Gladys Tejeda. Stala se tak první peruánskou sportovkyní, které se dostalo této cti. Nejmladším z týmu byl Nicolas Pacheco, kterému v době konání her bylo necelých 18 let. Nejstarším z týmu byl Raúl Pacheco, kterému bylo v době konání her 33 let. Nikomu z výpravy se během her nepodařilo získat medaili.\n\nV taekwondu Peru reprezentoval 30letý Peter López pro kterého to byla druhá olympijská účast. Debutoval na předchozí hrách v Pekingu v roce 2008. Jeho prvním soupeřem na hrách v Londýně byl srbský reprezentant Damir Fejzić, kterého López nedokázal porazit a do dalších bojů nezasáhl.\n\n"}
{"id": "1495952", "url": "https://cs.wikipedia.org/wiki?curid=1495952", "title": "Dove", "text": "Dove\n\nDove je značka pečující kosmetiky vyráběná britským koncernem Unilever. Původní mýdlo Dove se na trhu objevilo roku 1955, jeho recepturu vyvinul Vincent Lamberti pro potřeby americké armády. Později se začaly vyrábět i další výrobky (deodoranty, šampony, krémy), nesoucí logo v podobě stylizovaná holubice (anglicky „dove“). Značka Dove se prodává ve více než osmdesáti zemích, do ČR se dostala v roce 1995. \n\nV roce 2017 byla firma kritizována za reklamní kampaň, které byl přičítán rasistický podtext.\n\n"}
{"id": "1495954", "url": "https://cs.wikipedia.org/wiki?curid=1495954", "title": "Zdeněk Hrubý (zvukař)", "text": "Zdeněk Hrubý (zvukař)\n\nZdeněk Hrubý (* 7. května 1939 Praha, Protektorát Čechy a Morava) je mistr zvuku a vysokoškolský pedagog FAMU , který se spolupodílel na vzniku českého televizního dabingu.\n\nVystudoval Střední průmyslovou školu sdělovací techniky (1954–1957) a České vysoké učení technické (1962–1968). Od roku 1957 do roku 2019 působil v Československé a později České televizi nejdříve jako televizní přenosový technik a od roku 1961 jako mistr zvuku. V šedesátých a sedmdesátých letech se v Československé televizi podílel na dabingu oceňovaných televizních seriálů (Sága rodu Forsytů, Já, Claudius...) a na zavádění nových dabingových technik (bezsmyčkový dabing...). Od roku 1992 do roku 2019 působil jako zvukař televizního dabingu v České televizi a v soukromých dabingových studiích. Spolupracoval s předními českými dabingovými režiséry zejména s Olgou Walló, Zdeňkem Coufalem, Blankou Novákovou, Miroslavem Kratochvílem a Zdeňkem Štěpánem. Od roku 1983 externě působil na FAMU a v letech 1995 až 2005 zde na katedře zvukové tvorby přednášel předmět Televizní dabing. V roce 2002 byl oceněn Cenou Františka Filipovského za celoživotní mimořádnou dabingovou tvorbu.\"\"...estetické působení zvukového dabingového díla ovlivňují zejména herci a režisér, úkolem zvukaře je tuto estetickou hodnotu podpořit vytvořením adekvátního zvukového obrazu a ne ji degradovat jeho nevěrohodností...při natáčení televizního dabingu často panuje tíseň a nervozita a pak je na zvukaři, aby jak říkají kolegové ze Supraphonu: \"nepřipustil vznik nepřátelství mezi studiem a režií\" \"\nBěhem své více než půl století trvající kariéry mistra zvuku se podílel na českém dabingu několika set filmů a hraných i animovaných seriálů. Například:\n\n"}
{"id": "1495958", "url": "https://cs.wikipedia.org/wiki?curid=1495958", "title": "Prix Bayeux Calvados-Normandie des correspondants de guerre", "text": "Prix Bayeux Calvados-Normandie des correspondants de guerre\n\nOcenění Bayeux-Calvados pro válečné korespondenty (\"Prix Bayeux-Calvados des korespondenty de guerre\") je každoročně udělováno městem Bayeux a generální radou departmentu Calvados. Jeho cílem je vzdát hold novinářům, kteří pracují v nebezpečných podmínkách, aby umožnili veřejnosti přístup k informacím o válce.\n\nPrestižní cenu založilo město Bayeux, první francouzské město osvobozené v druhé světové válce, jako součást padesátého výročí vylodění v Normandii. Město každoročně zorganizuje konferenci, která zahrnuje knižní veletrh, mediální fórum, diskusní večery a akce pro mládež. Cena má od roku 1994 dvanáct kategorií a jednou z nich je cena Trophée photo, která odměňuje fotožurnalistu za fotografickou zprávu z mezinárodního konfliktu. Cena, kterou uděluje mezinárodní porota, je otevřena pro fotografy z celého světa, kteří musí předložit přihlášku sestávající z jedné zprávy obsahující 8 až 15 fotografií. Součástí ceny je 7 000 euro, kterou vítězi věnuje japonská společnost Nikon.\n\nCena má od roku 1994 dvanáct kategorií:\n\n\nBayeux-Calvados ceny pro válečné korespondenty od roku 1994.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nKompletní seznam výherců je uveden na oficiálních stránkách soutěže..\n\nPrvní ceny:\n\n\n"}
{"id": "1495959", "url": "https://cs.wikipedia.org/wiki?curid=1495959", "title": "Zádor", "text": "Zádor\n\nZádor ( ) je obec na Slovensku v okrese Rimavská Sobota. Žije zde obyvatel.\n\n\n"}
{"id": "1495960", "url": "https://cs.wikipedia.org/wiki?curid=1495960", "title": "SMS Großer Kurfürst", "text": "SMS Großer Kurfürst\n\nSMS \"Grosser Kurfürst\" může být:\n"}
{"id": "1495964", "url": "https://cs.wikipedia.org/wiki?curid=1495964", "title": "SMS Großer Kurfürst (1913)", "text": "SMS Großer Kurfürst (1913)\n\nSMS Großer Kurfürst byla druhým ze čtyř dreadnoughtů třídy König německého Císařského námořnictva. Její stavba začala v roce 1911, na vodu byla spuštěna 5. května 1913 a do služby byla uvedena 30. července 1913. Pojmenována byla po Fridrichu Vilémovi Braniborském, který měl přezdívku \"Velký kurfiřt\" (což je doslovně právě \"Großer Kurfürst\").\n\nZa první světové války se zúčastnila mj. bitvy u Jutska, z které vyšla bez vážnějšího poškození.\n\nNa konci války byla internována ve Scapa Flow, kde byla spolu s mnoha jinými loděmi 21. června 1919 potopena vlastní posádkou.\n"}
{"id": "1495966", "url": "https://cs.wikipedia.org/wiki?curid=1495966", "title": "Gerardo Padilla", "text": "Gerardo Padilla\n\nGerardo Padilla Vallejo (* 23. března 1959) je bývalý mexický zápasník – judista.\n\nPatřil ke generaci mexických judistů, která výkonnostně vyrostla pod dohledem japonského instruktora Tomojoši Jamagučiho, působícího od šedesátých let dvacátého století v Ciudad de México. V mexické reprezentaci se prosadil již v 16 letech a v 17 letech sbíral první zkušenosti na olympijských hrách v Montrealu v roce 1976. Vrcholovou přípravu podstupoval převážně na kalifornských univerzitách ve Spojených státech. Na olympijské hry v Moskvě v roce 1980 se připravoval pod vedením amerického trenéra René Pommerelleho a další olympijský cyklus absolvoval na San José State University (SJSU) pod dohledem Yoshe Uchidy. Na své třetí olympijské hry v Los Angeles odjížděl s ambicemi na jednu z olympijských medailí, ale prohrál hned v úvodním kole na praporky (hantei) s Rumunem Constantinem Niculaem. Sportovní kariéru ukončil v roce 1987. Věnuje se trenérské a funkcionářské práci.\n\n\n"}
{"id": "1495970", "url": "https://cs.wikipedia.org/wiki?curid=1495970", "title": "Guy Sebastian", "text": "Guy Sebastian\n\nGuy Theodore Sebastian (* 26. října 1981, Klang) je malajsko-australský zpěvák populární hudby. V roce 2003 vyhrál první ročník televizní soutěže \"Australian Idol\". V roce 2015 reprezentoval Austrálii na soutěži \"Eurovision Song Contest\" a skončil na pátém místě. Čtyřikrát získal ARIA Music Award (australskou obdobu americké Grammy). Vydal deset alb, z toho dvě se dostala na špičku australské prodejní hitparády. K jeho nejznámějším písním patří „Battle Scars“ nebo „Angels Brought Me Here“. V Austrálii je populární též jako člen poroty tamních verzí talentových televizních soutěží \"The X Factor\" (2010, 2011, 2012, 2015 a 2016) a \"The Voice Australia\" (2019). \n"}
{"id": "1495971", "url": "https://cs.wikipedia.org/wiki?curid=1495971", "title": "Michał Grabowski", "text": "Michał Grabowski\n\nMichał Grabowski (25. září 1804, Zołotyjów, dnes součást Rovna, Ukrajina – 19. listopadu 1863, Varšava) byl polský prozaik, literární kritik a publicista období romantismu, jeden z představitelů tzv. ukrajinské romantické školy, která hojně využívala ukrajinský folklór a témata z její historie.\n\nNarodil se ve volyňské vsi Zołotyjów jako syn důstojníka v ruské službě. Na studiích v Basilinské škola v Humani se seznámil s Sewerynem Goszczyńským a Józefem Bohdanem Zaleským a jejich přátelství se stalo základem tzv. ukrajinské romantické školy. Za pobytu ve Varšave v letech 1820-1825 pracoval jako úředník v Komisi pro vzdělávání a náboženské vyznání a zúčastnil se diskuzí o směřování nové polské literatury, ve které se přiklonil k romanticky orientovanému literárnímu kritikovi Maurycy Mochnackému. Po porážce listopadového povstání roku 1831 odsoudil radikalismus a vystoupil proti revolučním romantikům, jejichž díla podle jeho názoru šířili společenský i morální rozvrat. Žil převážně na svém statku Aleksandrówka. Na konci svého života žil v Kyjevě, ale na pozvání markraběte Wielopolskiho se roku 1863 přestěhoval do Varšavy, kde krátce zastával funcki předsedy Komise pro vzdělávání a náboženské vyznání. Pohřben je na Powazkowském hřbitovš ve Varšavě.\n\nJako literární kritik se Grabowski stal vůdčí osobností konzervativní skupiny umělců kolem časopisu \"Tygodnik Petersburski\". Byl propagátorem ortodoxního katolicismu a duchovního splývání s Ruskem. Vyzvedával šlechtu a za žánry odpovídající polskému národnímu duchu považoval historický román v duchu Waltra Scotta a tzv. gavendu, což je polská varianta ruského skazu. Své články publikoval také v denících a časopisech \"Dziennik Warszawski\", \"Pielgrzym\" nebo \"Atheneum\".\n\nJako prozaik je Grabowski autorem romantických historických románů, které začal vydávat pod pesudonymem Edward Tarsza a které se odehrávají nejčastěji v 18. století. S historickou realitou však zachází zcela volně, aniž by se vyhnul anachronismům. Jeho příběhy jsou plné tajemných intrik a často se odehrávají na ponurých místech, jako jsou ruiny nebo hřbitovy. jejich postavy jsou trápeny vášněmi a vmitřní rozervaností a skrývají tajemství z minulosti. Příčinou neštěstí v pčíbězích bývá ústup od autorem idealizovaných patriarchálních vztahů mezi šlechtou a lidem. Vlastní text autor doplňuje ukrajinskými lidovými písněmi a příběhy lidových vypravěčů. Popis historie je ale pesimistický. Jsou zobrazovány polsko-ukrajinské konflikty a ztráta samostatnosti Polska. Také jsou rozebírány příčiny vzájemné nevraživosti Polska a Ruska, přičemž autorův postoj je v souladu s jeho politickými názory poměrně prorouský.\n\n\n\n"}
{"id": "1495974", "url": "https://cs.wikipedia.org/wiki?curid=1495974", "title": "Rashid Sidek", "text": "Rashid Sidek\n\nRashid Sidek (* 8. července 1968, Banting) je bývalý malajsijský badmintonista. V roce 1997 se stal světovou badmintonovou jedničkou. Získal bronzovou medaili na olympijských hrách v Atlantě roku 1996, v soutěži jednotlivců. V roce 1992 vyhrál badmintonový Turnaj mistrů (dnes již zrušený). Ve stejném roce s národním malajsiským týmem vyhrál Thomas Cup (obdobu tenisového Davis Cupu). Třikrát vyhrál Malaysia Open (1990, 1991, 1992), jednou Brunei Open (1995) a jednou German Open (1996). Kariéru ukončil roku 2000 a stal se poté trenérem národního týmu Malajsie. Je nejmladším z pěti bratrů, kteří se všichni úspěšně věnovali badmintonu, jejich otec Sidek Abdullah Kamar byl rovněž badmintonistou.\n"}
{"id": "1495976", "url": "https://cs.wikipedia.org/wiki?curid=1495976", "title": "Grand Prix SAR La Princesse Lalla Meryem 2019 – ženská čtyřhra", "text": "Grand Prix SAR La Princesse Lalla Meryem 2019 – ženská čtyřhra\n\nŽenská čtyřhra Grand Prix SAR La Princesse Lalla Meryem 2019 probíhala na přelomu dubna a května 2019. Do deblové soutěže rabatského tenisového turnaje hraného na nastoupilo šestnáct dvojic. Obhájkyněmi titulu byly Ruska Anna Blinkovová s Rumunkou Ralucou Olaruovou, které do turnaje nezasáhly. \n\nVítězem se stal nejvýše nasazený pár Španělek María José Martínezová Sánchezová a Sara Sorribesová Tormová, který ve finále zdolal gruzínsko-španělskou dvojici Georgina Garcíaová Pérezová a Oxana Kalašnikovová po dvousetovém průběhu 7–5 a 6–1. Obě šampionky si do žebříčku WTA připsaly 280 bodů a získaly premiérovou společnou trofej. Martínezová Sánchezová vybojovala jubilejní dvacátý deblový titul na okruhu WTA Tour a pro Sorribesovou Tormovou to bylo druhé takové turnajové vítězství.\n\n"}
{"id": "1495977", "url": "https://cs.wikipedia.org/wiki?curid=1495977", "title": "Feudal Alloy", "text": "Feudal Alloy\n\nFeudal Alloy je česká počítačová hra z roku 2019. Vytvořilo ji dvoučlenné studio Attu Games.\n\nHra je mix 2D plošinovky a RPG hry. Hráč ovládá robota Attua, prochází herním světem stylizovaným do mechanizovaného středověku, prozkoumává tunely plné nepřátel a vylepšuje svoji postavu.\n\nHlavním hrdinou je robot Attu. Ten žil dosud klidný farmářský život. Jeho vesnici však napadli bandité a okradli ji o cenný olej. Attu si proto vezme starý meč a vydá se za bandity, aby získal olej zpět.\n"}
{"id": "1495979", "url": "https://cs.wikipedia.org/wiki?curid=1495979", "title": "Rafael González de la Vega", "text": "Rafael González de la Vega\n\nRafael González de la Vega Ayala (* 24. srpna 1958 Ciudad de México) je bývalý mexický zápasník – judista.\n\nPatřil ke generaci mexických judistů, která výkonnostně vyrostla pod dohledem japonského instruktora Tomojoši Jamagučiho, působícího od šedesátých let dvacátého století v Ciudad de México. Prakticky celou sportovní kariéru byl ve stínu svého úspěšnějšího kolegy Gerarda Padilly. V mexické reprezentaci se prosadil se zavedením superlehké váhy do 60 kg od roku 1977. Vrcholovou přípravu podstupoval převážně na kalifornských univerzitách ve Spojených státech. Na olympijské hry v Moskvě v roce 1980 se připravoval pod vedením amerického trenéra René Pommerelleho a další olympijský cyklus absolvoval na San José State University (SJSU) pod dohledem Yoshe Uchidy. V roce 1984 odjížděl na olympijské hry v Los Angeles s příslibem dobrého výsledku, ale nezvádl úvodní zápas s Britem Neilu Eckersleyem, kterému podlehl v boji na zemi submisí. Od roku 1986 přepustil místo reprezentační jedničky Salvadoru Hernándezovi.\n\n\n"}
{"id": "1495984", "url": "https://cs.wikipedia.org/wiki?curid=1495984", "title": "Jan Hanuš Svoboda", "text": "Jan Hanuš Svoboda\n\nJan Hanuš Svoboda (1. září 1904 Příbram – 1978 Spojené státy americké) byl český architekt.\n\nMaturoval na Vyšší průmyslové škole v Bratislavě. V letech 1923-1926 studoval architekturu u Josefa Gočára na Akademii výtvarných umění v Praze. V roce 1929 založil se svým spolužákem Františkem Stalmachem projekční kancelář \"Stalmach-Svoboda\".\n\nByl členem Sdružení architektů a Asociace akademických architektů. Publikoval v dobových odborných časopisech \"Stavitel\", \"Architekt SIA\" a \"Architektura\".\n\nPo komunistickém uchopení moci v Československu emigrovali oba společníci do Spolkové republiky Německo. Jan Hanuš Svoboda pak odešel do Spojených států amerických. Pracoval v kanceláři Designer R. J. Reiley & Associates v New Yorku a později v Úřadu pro školské stavby Ministerstva školství státu New York.\n\n\n\n\n"}
{"id": "1495985", "url": "https://cs.wikipedia.org/wiki?curid=1495985", "title": "Ernest Francisco Fenollosa", "text": "Ernest Francisco Fenollosa\n\nErnest Francisco Fenollosa (18. února 1853 – 21. září 1908) byl americký historik umění, profesor filozofie a sociologie, významný pedagog. Během modernizace Japonska v období Meidži se stal nadšeným orientalistou, který učinil mnoho pro zachování tradičního japonského umění. Byl profesorem filosofie a politické ekonomie na Tokijské univerzitě.\n\nErnest Fenollosa se narodil v roce 1853 jako syn Manuela Francisco Ciriaco Fenollosy, španělského pianisty a Mary Silsbee. Před studiem filozofie a sociologie na Harvardově univerzitě navštěvoval veřejné školy v rodném městě Salem ve státě Massachusetts. Na Harvardově univerzitě promoval v roce 1874.\n\nRok studoval na umělecké škole Bostonského muzea výtvarných umění. V té době se oženil s Elizabeth Goodhue Millettovou. V roce 1878 byl pozván do Japonska americkým zoologem a orientalistou Edwardem S. Morsem, aby vyučoval politickou ekonomii a filozofii na Imperial University v Tokiu. Jeho asistentem byl japonský učenec Okakura Kakuzó, se kterým Fenollosa studoval starobylé chrámy, svatyně a japonské umělecké poklady. Během doby strávené v Japonsku, Fenollosa pomohl vytvořit spolu s japonskými umělci Kanó Hógaiem (1828–1888) a Hašimotem Gahó (1835–1908) japonský styl malby zvaný \"nihonga\". V květnu 1882 vydal přednášku na téma \"An Explanation of the Truth of Art\" (\"Vysvětlení pravdy o umění)\", která byla široce rozšířena a citována.\n\nPo osmi letech na univerzitě pomohl založit \"Tokyo School of Fine Arts\" (\"Tokijskou školu výtvarných umění\") a Tokijské císařské muzeum, kde v roce 1888 působil jako ředitel. V tomto období pomáhal při návrhu textu zákona na ochranu japonských chrámů a svatyň a jejich uměleckých pokladů. \n\nHluboce ovlivněný životem v Japonsku, Fenollosa konvertoval k buddhismu a dostal jméno Teishin. Přijal také japonské jméno Kano Eitan Masanobu podle malíře Kano Eitana Masanobu, který byl dvorním malířem šóguna Tokugawy a byl malířem japonské umělecké školy Kanó. Fenollosa také sepsal první inventář národních pokladů Japonska. Výsledkem této činnosti byl objev starých čínských svitků, které v minulých stoletích do Japonska donesli mniši na svých cestách. Zachránil mnoho buddhistických artefaktů, které by jinak byly zničené hnutím Haibutsu kishaku. (Haibutsu kishaku (廃 仏 毀 釈), doslovně \"zrušit buddhismus\" je idea, která obhajuje vyhnání buddhismu z Japonska a během období Meidži byla provázená ničením buddhistických chrámů, obrazů a textů a zavedla nucený návrat buddhistických mnichů k světskému životu.) Za tyto úspěchy byl Fenollosa vyznamenán japonským císařem období Mejdži řády \"Order of the Rising Sun (Řád vycházejícího slunce)\" a \"Order of the Sacred Treasures\" \"( Řád posvátných pokladů\".) \n\nFenollosa během svého pobytu v Japonsku shromáždil velkou osobní sbírku japonského umění. V roce 1886 svou sbírku prodal bostonskému lékaři a filantropovi Charlesu Goddardu Weldovi (1857–1911) za podmínky, že sbírku věnuje muzeu výtvarných umění v Bostonu. Dnes má bostonské muzeum jednu z největších sbírek japonského umění, obsahuje kolem 100 000 položek. V roce 1890 se vrátil do Bostonu, kde působil jako kurátor katedry orientálního umění. Fenollosa byl požádám, aby vybral exponáty japonského umění pro Světovou Kolumbijskou výstavu konanou roku 1893 v Chicagu. Také zorganizoval první výstavu čínského malířství v Bostonu v roce 1894. O dva roky později publikoval \"Masters of Ukiyoe\" (\"Mistři ukiyoe\"), historický popis japonských obrazů a ukiyo-e tisků vystavených v budově New York Fine Arts. \n\nFenollosa se rozvedl se svou manželkou a takřka okamžitě se oženil roku 1895 se spisovatelkou Mary McNeill Scott (1865–1954). Puritánská společnost v Bostonu byla velmi pobouřena a Fenollosa byl v roce 1895 z muzea propuštěn. \n\nV roce 1897 se vrátil do Japonska, aby přijal pozici profesora anglické literatury na University of Tsukuba (Tokijské univerzitě). Spisovatel a novinář Lafcadio Hearn považoval Fenollosu za svého přítele; a Hearn téměř věřil, že navštěvuje profesorův domov příliš často. \n\nV roce 1900 se Fenollosa vrátil do Spojených států psát a přednášet o Asii. Jeho práce z roku 1912 se ve dvou svazcích zaměřuje na japonské umění před rokem 1800. Tisky malíře Kacušiky Hokusaie popisoval jako okno krásy, než se japonské umění stalo příliš moderním na jeho vkus: \"Hokusai je skvělý designér, tak jako Kipling a Whitman jsou skvělí básníci. Mohl by být zván japonským Dickensem.\" Arthur Wesley Dow řekl o Fenollosovi, že \"byl nadaný, měl brilantní mysl s velkými analytickými schopnostmi, tento vzácný dar mu umožnil nahlédnout do podstaty výtvarného umění tak, jako málokomu.\" \n\nPo jeho smrti v Londýně v roce 1908, Fenollosova vdova svěřila jeho nepublikované poznámky o čínské poezii a japonském dramatu Nó známému americkému básníkovi Ezra Poundovi a Williamu Butler Yeatsovi. Pound je pak využil pro stimulaci rostoucího zájmu o literaturu dálného východu mezi spisovateli modernisty. Pound následně dokončil Fenollosovu práci s pomocí Arthura Waleye, známého britského sinologa.\n\nFenollosovo tělo bylo zpopelněno v Londýně. Fenollosa si přál, aby jeho popel byl odeslán k pohřbení v kapli Hōmyō v budhistickém chrámu Mii-dera (三井 寺, 御 井 寺).\n\nNa přednášce na Harvardově univerzitě z roku 2011 Benjamin Elman odkazoval na Fenllosovu \"Epochs of the Chinese and Japanese Art\" z roku 1912, kde Fenollosa srovnává \"degeneraci\" pozdního císařského čínského umění s tím, co se stalo v oblasti byzantského antického umění v Evropě s \"nejchudší z byzantských mozaik\". Tvrdí, že j\"edinou nadějí pro beznadějné je vnímat sebe sama jako beznadějné\". Podle Elmana bylo Fenollosovo vnímání ovlivněno politickými a vojenskými porážkami říše Qing.\n\n\n\n"}
{"id": "1495988", "url": "https://cs.wikipedia.org/wiki?curid=1495988", "title": "La peli", "text": "La peli\n\nLa peli je uruguaysko-argentinský nezávislý dramatický film z roku 2007, který natočil argentinský režisér Gustavo Postiglione. V hlavní roli filmového režiséra, který se pokouší dokončit svůj natáčený snímek, ale má problémy s jeho příběhem, se postupně vystřídali tři herci (Carlos Resta, Norman Briski, Darío Grandinetti). Potíže však má i v osobním životě s přítelkyní (Noelia Campo), což jej emočně zcela vyčerpá.\n\nDiego je bývalý filmový režisér, nyní žijící na pobřeží moře, kde provozuje bar. Ve vzpomínkách se vrací k době, kdy býval úspěšným filmařem, než ho postihl tvůrčí i osobní kolaps. Při natáčení snímku \"El ocaso de la tierra\", politického thrilleru o 70. letech 20. století, který měl být inspirován brazilskou novou filmovou vlnou, se dostane do slepé uličky. Zastihla jej kreativní krize, takže ještě během produkce filmu nemá dokončený jeho scénář. Navíc musí v hlavních rolích pracovat s nekvalitními herci, byť to jsou jeho přátelé. Ani v osobním životě to nemá Diego jednoduché. Má vztah s mladou urugayskou přítelkyní Anou, jež dříve bývala jeho studentkou. Nedokáže se však oprostit od svého díla. Aně se nelíbí, že režisér u nich doma často nechává zapnutou kameru, i včetně intimních chvílí, a tyto záběry mu slouží jako inspirace pro film, který se po těchto změnách pomalu mění z politického na erotický. Dívka se proto rozhodne se od něj odejít. Diego, který je však do ní skutečně zamilovaný, nyní neví co dál. Trápí se životem a pije, film se mu rozpadá pod rukama. Nakonec přímo z natáčení uteče neznámo kam. Pokusí se zahnat samotu románkem s novinářkou Lolou, která jej požádá o rozhovor a která se do něj zamiluje, i návštěvou baru a nočního klubu. Zatímco jej média usilovně hledají, Diego se vydá sledovat Anu, která se mezitím stihla dát dohromady s politikem kandidujícím ve volbách. Po protrápené noci v hotelu, během níž střelí z pistole novináře, dojde k prozření. Rozhodne se opustit svůj svět a zamíří autobusem pryč. V baru na pobřeží nyní Diego čeká na Anu, se kterou se má po několika letech setkat. Mají si hodně co říct, povídají si dlouho, až nakonec mu Ana odpustí. Oba v sobě najdou vášeň a touhu opět spolu žít.\n\n\nFilm \"La peli\" je závěrečným snímkem volné trilogie režiséra a scenáristy Gustava Postiglioneho, který je úzce spjatý se svým rodným městem Rosario. Trojici tematicky propojených filmů začal snímkem \"El asadito\" (2000), po němž následoval film \"El cumple\" (2002). V době premiéry \"El asadita\" režisér předpokládal, že bude \"La peli\" natáčet během roku 2002. Produkce však byla odložena o čtyři roky. V první polovině roku 2006 se připravovalo natáčení snímku, do hlavních rolí byli obsazeni Darío Grandinetti, Norman Briski, Carlos Resta a Jazmín Stuart. Rosarijský herec Resta často s Postiglionem na jeho filmech spolupracoval, zatímco pro Grandinettiho, rovněž rodáka z Rosaria, to byla první příležitost. S Postiglionem a Restou se setkal o několik let dříve a díky jejich vyprávění začal mít o projekt zájem. Stuart již s režisérem také dříve pracovala a Briskiho získal filmař při své práci pro televizi. Grandinetti, Briski a Resta měli ve filmu za úkol postupně ztvárnit jedinou osobu, hlavní postavu režiséra Diega, který mění vnímání své podoby na základě svého emočního rozpoložení. Hlavní ženskou roli získala jako svůj filmový debut Uruguayka Noelia Campo, ve snímku hrají i další uruguayští herci, neboť se jednalo o uruguaysko-argentinskou koprodukci. V malé vedlejší roli španělské novinářky se objevila Natalia Oreiro, která si postavu ve scénáři, jež se k ní dostal přes Noelii Campo, vybrala, neboť měla zájem spolupracovat s Postiglionem. Původně jí byla nabídnuta i hlavní ženská role, tu však musela odmítnout kvůli probíhající práci pro televizi. Produkce filmu \"La peli\" probíhala v červenci a srpnu 2006 v Rosariu, úvodní a závěrečné záběry byly pořízeny v Uruguayi v Punta Coloradě. Oreiro své scény natočila za jeden den během víkendové přestávky při natáčení seriálu \"Jsi můj život\". Počátkem roku 2007 byl snímek vybrán pro březnový filmový festival v Mar del Platě, který se měl stát jeho premiérou. Kvůli festivalové kritice ohledně přílišné délky filmu, jež činila 159 minut, byl pro kinodistribuci a následné vydání na nosičích režisérem sestříhán na 119 minut.\n\nHudbu pro film složil rosarijský skladatel Iván Tarabelli.\n\nFilm \"La peli\" měl premiéru v hlavní mezinárodní soutěži v Mar del Platě 10. března 2007. Promítán byl také v dubnu na festivalu argentinských filmů v Madridu a v témže městě na mezinárodním festivalu v říjnu 2007 (společně s prvními dvěma snímky trilogie). Argentinští diváci jej měli příležitost zhlédnout v červnu a červenci v Tucumánu, Puerto Madrynu a Tandilu, v říjnu v Olavarríe či v prosinci 2007 pak v Pinamaru. Prezentován byl také na festivalu v Mexiku (říjen 2007) a Urugayi (srpen 2008).\n\nDo argentinských kin byl uveden 3. května 2007.\n\nV roce 2007 byl film vydán na DVD.\n\nFilm \"La peli\" byl dán v Argentině pouze do omezené kinodistribuce. V květnu 2007 byl nasazen pouze v devíti sálech, z nichž šest bylo v Buenos Aires a tři v Rosariu. Čtvrtý, závěrečný týden, byl promítán i v jednom sále v La Platě. Snímek zhlédlo v kinech celkem 8898 diváků, tržby činily v přepočtu 17 235 dolarů.\n\nNa festivalu v Mar del Platě získal Carlos Resta cenu pro nejlepšího herce a na festivalu v Tandilu byla za svůj herecký výkon oceněna Natalia Oreiro.\n\nPodle deníku \"La Nación\" se jedná o průměrný film, který postrádá něhu předchozích dvou dílů Postiglioneho trilogie. Filmař vytvořil příliš komplikovaný scénář, takže příběh připomíná sérii absurdních scén, a je složité se orientovat v charakterech jednotlivých postav. Vedlejší postava novinářky, kterou ztvárnila Oreiro, je dle listu poměrně zbytečná. Herecké výkony všech tří představitelů Diega však byly dobré, stejně jako Noelia Campo v hlavní ženské roli. Leandro Arteaga z deníku \"Página/12\", který ohodnotil \"La peli\" šesti body z deseti, uvedl, že nejlepší prvkem filmu je jeho původní námět a výkon Carlose Resty. Kritizoval však provedení snímku, některé nadbytečné monology, scény a postavy, které toho pro příběh mnoho nepřináší (novinářka).\n\n"}
{"id": "1495992", "url": "https://cs.wikipedia.org/wiki?curid=1495992", "title": "Italské fotbalové mistrovství 1901", "text": "Italské fotbalové mistrovství 1901\n\nČtvrtý ročník Campionato Italiano di Football 1901 se konal od 14. dubna do 5. května roku 1901. Turnaje se účastnilo 4 mužstva. Poprvé ovládl soutěž celek AC Milán, který nastupoval pod názvem Milán FCC, když ve finále porazil obhájce minulé soutěže Janov CFC.\n\n"}
{"id": "1495999", "url": "https://cs.wikipedia.org/wiki?curid=1495999", "title": "BMW Open 2019 – mužská dvouhra", "text": "BMW Open 2019 – mužská dvouhra\n\nMužská dvouhra BMW Open 2019 probíhala na přelomu dubna a května 2019. Do singlové soutěže mnichovského tenisového turnaje hraného na antuce nastoupilo dvacet osm hráčů. Dvojnásobným obhájcem titulu byl třetí tenista světa Alexander Zverev z Německa, kterého ve čtvrtfinále vyřadil Cristian Garín.\n\nVítězem se stal 22letý nenasazený Chilan Cristian Garín, jenž ve finále zdolal italského 37. tenistu světa Mattea Berrettiniho po třísetovém průběhu 6–1, 3–6 a 7–6. V probíhající sezóně si tak, po tři týdny starém triumfu v Houstonu, připsal druhé turnajové vítězství, které představovalo druhý singlový titul na okruhu ATP Tour. Bodový zisk jej posunul na nové kariérní maximum, 33. příčku žebříčku ATP. Po turnaji měl v odehrané části roku 2019 výrazně aktivní bilanci vyhraných zápasů 19–6. V důsledku sobotního deště nastoupil Berrettini v neděli do semifinále i finále.\n\nČtyři nejvýše nasazení hráči obdrželi volný los do druhého kola.\n"}
{"id": "1496001", "url": "https://cs.wikipedia.org/wiki?curid=1496001", "title": "Estoril Open 2019 – mužská dvouhra", "text": "Estoril Open 2019 – mužská dvouhra\n\nMužská dvouhra Estoril Open 2019 probíhala na přelomu dubna a května 2019. Do singlové soutěže estorilského tenisového turnaje hraného na antuce nastoupilo dvacet osm hráčů. Obhájcem titulu byl portugalský tenista João Sousa, kterého ve druhém vyřadil čtvrtý nasazený Belgičan David Goffin.\n\nVítězem se stal 20letý nejvýše nasazený Řek Stefanos Tsitsipas, jenž ve finále zdolal Uruguayce Pabla Cuevase po dvousetovém průběhu 6–3 a 7–6. V probíhající sezóně si tak po triumfu na Open 13 Provence připsal druhé turnajové vítězství, které představovalo třetí singlový titul na okruhu ATP Tour a první antukový. Celkově 25. vítězné utkání v roce 2019 jej posunulo na druhé místo statistik za Daniila Medveděva.\n\nČtyři nejvýše nasazení hráči obdrželi volný los do druhého kola.\n"}
{"id": "1496003", "url": "https://cs.wikipedia.org/wiki?curid=1496003", "title": "HC Kometa Brno v Československé hokejové lize 1991/1992", "text": "HC Kometa Brno v Československé hokejové lize 1991/1992\n\nKlub HC Kometa Brno v československé hokejové lize 1991/1992 odehrála 38 zápasů, z nichž 7 vyhrála a 25 prohrála. Brno tím skončilo na posledním místě a po pěti zápasech s Popradem sestoupilo.\n\n\n\n\n\n\n\n\n\n\n\n\n\n\n\n\n"}
{"id": "1496004", "url": "https://cs.wikipedia.org/wiki?curid=1496004", "title": "Italské fotbalové mistrovství 1902", "text": "Italské fotbalové mistrovství 1902\n\nPátý ročník Campionato Italiano di Football 1902 se konal od 2. března do 13. dubna roku 1902. Turnaje se účastnilo 8 klubů ze tří měst.\n\nJiž počtvrté ovládl soutěž celek Janov CFC, když ve finále porazil obhájce minulé soutěže Milán FCC.\n\n\nKlub SEF Mediolanum se jako jediný klub přihlásil do soutěže a postoupil do čtvrtfinále.\nKlub Milán FCC jako obhájce titulu postupoval automaticky do finále.\n\n\n"}
{"id": "1496008", "url": "https://cs.wikipedia.org/wiki?curid=1496008", "title": "Mutua Madrid Open 2019 – ženská dvouhra", "text": "Mutua Madrid Open 2019 – ženská dvouhra\n\nŽenská dvouhra Mutua Madrid Open 2019 probíhala v první polovině května 2019. Do singlové soutěže madridského tenisového turnaje hraného na antuce nastoupilo šedesát čtyři hráček. Z kvalifikace se probojovalo osm tenistek po výhrách ve dvou kolech. Obhájkyní titulu byla trojnásobná šampionka turnaje a světová dvojka Petra Kvitová, kterou v repríze předchozího finále porazila mezi poslední osmičkou hráček Bertensová. Ztráta bodů znamenala pro Češku pokles na 5. příčku klasifikace.\n\nNaomi Ósakaová, Simona Halepová a Angelique Kerberová vstoupily do turnaje jako soupeřky o post světové jedničky na žebříčku WTA. Ósakaová mohla získat jistotu setrvání na čele postupem do semifinále. Před jeho branami však ve čtvrtfinále nestačila na Belindu Bencicovou. Halepová tak musela získat titul, aby Japonku na vrcholu klasifikace vystřídala. Po finálové prohře s Bertensovou se posunula na 2. místo. Kerberová ztratila příležitost odstoupením ve druhém kole.\n\nVítězkou se stala 27letá sedmá nasazená Nizozemka Kiki Bertensová, jež ve finále zdolala rumunskou turnajovou trojku a dvojnásobnou šampionku Simonu Halepovou po dvousetovém průběhu 6–4 a 6–4. Poměr vzájemných zápasů vyrovnala na 3–3 a stala se první vítězkou, která prošla soutěží bez ztráty setu. V probíhající sezóně si jako druhá po Kvitové připsala druhé turnajové vítězství, když v únoru triumfovala již na St. Petersburg Ladies Trophy 2019. Premiérová trofej z kategorie Premier Mandatory pro ni představovala devátý singlový titul na okruhu WTA Tour. Bertensová odehrála druhé madridské finále v řadě a ukončila 14zápasovou neporazitelnost Halepové na antuce. Po turnaji se posunula na nové kariérní maximum, 4. místo žebříčku WTA, jako nejvýše postavená Nizozemka v historii. \n"}
{"id": "1496010", "url": "https://cs.wikipedia.org/wiki?curid=1496010", "title": "Staatliche Museen zu Berlin", "text": "Staatliche Museen zu Berlin\n\nStaatliche Museen zu Berlin (Státní muzea v Berlíně) je sdružení berlínských institucí, které zahrnuje 17 muzeí, knihovny, vědecké ústavy a podpůrné organizace. Jsou řízeny Nadací pruského kulturního dědictví (\"Stiftung Preußischer Kulturbesitz\", SPK) a financovány německou federální vládou i vládami spolkových zemí. Sbírky z obou částí Berlína byly sloučeny po sjednocení Německa na základě Smlouvy o sjednocení z 1. ledna 1992. Berlínská státní muzea se roku 2007 stala s 2000 zaměstnanci a ročním rozpočtem 250 milionů euro největším komplexem muzejních institucí v Evropě s 5 miliony návštěvníků ročně.\nPočátky tří hlavních nadačních institucí - Muzea, knihovny a archivu se datují do roku 1661, kdy Velký kurfiřt Fridrich Vilém I. Braniborský založil v křídle berlínského paláce vlastní knihovnu. Roku 1830 Karl Friedrich Schinkel založil Altes Museum a začalo budování muzeí na Muzejním ostrově. Již po rozpuštění říše na konci první světové války byla státem řízená muzea v centru Berlína spojena do podoby Staatliche Museen zu Berlin. Skutečná síť muzeí vznikla zákonem německého Spolkového sněmu až roku 1957, za účelem zachování kulturního dědictví Pruska. Vzhledem k tomu, že některá pruská muzea a knihovny zůstaly ve východním Berlíně, musela SPK stavět na západě nové budovy. Kulturforum a Staatsbibliothek vznikly na Potsdamer Platz, zatímco v Dahlemu byla postavena muzea pro neevropské sbírky. \n\nK Nadaci pruského kulturního dědictví (Stiftung Preußischer Kulturbesitz) se kromě federální vlády připojily také spolkové země Bádensko-Württembersko, Berlín, Severní Porýní-Vestfálsko a Šlesvicko-Holštýnsko a roku 1975 se přidaly další země, včetně Bavorska. Spolková vláda, stejně jako Berlín a Severní Porýní-Vestfálsko posílají dva zástupce do 20 členné správní rady a zbývající země po jednom. Finanční zátěž nese ze 75 procent federální vláda, zbývajících 25 procent přebírají země podle složitého klíče, který je založen na příjmech obyvatelstva a daních. \n\nMuzejní ostrov je od roku 1999 součástí světového kulturního dědictví UNESCO. Nacházejí se na něm Alte Nationalgalerie, Altes Museum, Neues Museum, Bode Museum, Pergamon Museum, Berlínská katedrála (Berliner Dom) a Rajská zahrada (Lustgarten). \n\nZvláštním rysem Staatliche Museen zu Berlin je, že se nejedná o dvorskou sbírku. Její encyklopedická šířka vznikla prací mnoha soukromých donátorů, vědců a historiků umění a budovali ji ředitelé jako Richard Schöne, Wilhelm von Bode nebo Hugo von Tschudi. Po roce 1933 nacisté mimo jiné vyhnali Maxe Friedländera, ředitele Gemäldegalerie, a Curta Glasera, ředitele umělecké knihovny i mnoho židovských vědců. Ze sbírek bylo odstraněno přes 500 děl, která nacisté označili za Zvrhlé umění („Entarteten Kunst“). Další ztráty vznikly po válce, kdy bylo mnoho cenných artefaktů odvezeno jako válečná kompenzace do Ruska nebo Polska. Osud některých děl zůstává nejasný, protože v bunkru ve Friedrichshainu, kde byly uloženy obrazy Rubense nebo Tiziana, vojáci Rudé armády způsobili požár a není známo, zda obrazy předtím odvezli do Ruska. Roku 1958 Rusové část zabavených uměleckých děl vrátili do Východního Berlína.\n\nSíť Staatliche Museen zu Berlin zahrnuje 15 sbírek a čtyři výzkumná zařízení v pěti lokalitách.\n\n\n\n\n\n\n\nPřeloženo z německé Wikipedie\n"}
{"id": "1496014", "url": "https://cs.wikipedia.org/wiki?curid=1496014", "title": "Mutua Madrid Open 2019 – mužská dvouhra", "text": "Mutua Madrid Open 2019 – mužská dvouhra\n\nMužská dvouhra Mutua Madrid Open 2019 probíhala v první polovině května 2019. Do singlové soutěže madridského tenisového turnaje hraného na antuce nastoupilo padesát šest hráčů. Z kvalifikace se probojovalo osm tenistů. Obhájcem titulu byla německá světová trojka Alexander Zverev, kterého ve čtvrtifnále vyřadil Stefanos Tsitsipas.\n\nŠvýcar Roger Federer startoval na prvním antukovém turnaji od květnového Rome Masters 2016. Ve čtvrtfinále neproměnil dva mečboly proti Rakušanu Dominicu Thiemovi a dlouhý tiebreak druhé sady prohrál 11:13. Thiem tak navýšil aktivní poměr vzájemných zápasů na 4–2. Španěl David Ferrer na turnaji ukončil profesionální kariéru.\n\nVítězem se stal 31letý první hráč světa Novak Djoković ze Srbska, jenž ve finále zdolal 20letou řeckou turnajovou osmičku Stefanose Tsitsipase po dvousetovém průběhu 6–3 a 6–4. Srb v každém setu proměnil jednu brejkovou příležitost a sám žádné hrozbě na prolomení servisu nečelil. Řekovi oplatil prohru ze třetího kola srpnového Rogers Cupu 2018. V probíhající sezóně si po triumfu na Australian Open připsal druhé turnajové vítězství, které představovalo sedmdesátý čtvrtý singlový titul na okruhu ATP Tour. V Madridu navázal na tituly z let 2011 a 2016. Celkově 33. trofejí v sérii Masters vyrovnal rekordní počet Rafaela Nadala. Bodový zisk Tsitsipase poprvé posunul na 7. místo žebříčku ATP.\nOsm nejvýše nasazených hráčů obdrželo volný los do druhého kola.\n\n"}
{"id": "1496015", "url": "https://cs.wikipedia.org/wiki?curid=1496015", "title": "Seznam dílů seriálu Zločiny z vřesovišť", "text": "Seznam dílů seriálu Zločiny z vřesovišť\n\nToto je seznam dílů seriálu \"Zločiny z vřesovišť\".\n\n<onlyinclude></onlyinclude>\n\n"}
{"id": "1496022", "url": "https://cs.wikipedia.org/wiki?curid=1496022", "title": "Časnýř", "text": "Časnýř\n\nČasnýř je potok v okrese Brno-venkov, který pramení u obce Ochoz u Brna v nadmořské výšce 385 m a v obci Bílovice nad Svitavou se v nadmořské výšce 222 metrů vlévá do Svitavy jako její levostranný přítok. Délka jeho toku je 5,6 km, část před jeho ústím v Bílovicích je v délce 250 m zatrubněna. Jeho největším přítokem je Kanický potok, který přijímá v mezi Kanicemi a Řícmanicemi u kanického koupaliště. Dále se do něho vlévá několik bezejmenných potůčků stékajících ze severního svahu Hádeckého masívu a Kanického kopce.\n\nJe podle něho pojmenován stejnojmenný mikroregion obcí.\n"}
{"id": "1496023", "url": "https://cs.wikipedia.org/wiki?curid=1496023", "title": "Lucembursko na Letních olympijských hrách 2008", "text": "Lucembursko na Letních olympijských hrách 2008\n\nLucembursko se účastnilo Letních olympijských her 2008 a zastupovalo ho 13 sportovců v 7 sportech (9 mužů a 4 ženy). Vlajkonošem výpravy během zahajovacího ceremoniálu byl Raphaël Stacchiotti. Nejmladším z týmu byl Raphaël Stacchiotti, kterému v době konání her bylo 16 let. Nejstarší z týmu byla Ni Sia-lien, které bylo v době konání her 45 let. Nikomu z výpravy se během her nepodařilo získat medaili.\n\n"}
{"id": "1496024", "url": "https://cs.wikipedia.org/wiki?curid=1496024", "title": "Andrés Puentes", "text": "Andrés Puentes\n\nAndrés Puentes Urtuzuástegui (* 21. ledna 1957) je bývalý mexický zápasník – judista.\n\nNarodil se do rodiny mexického generála Andrése Puentese Vargase. Patřil ke generaci mexických judistů, která výkonnostně vyrostla pod dohledem japonského instruktora Tomojoši Jamagučiho, působícího od šedesátých let dvacátého století v Ciudad de México. V mexické mužské reprezentaci se pohyboval od poloviny sedmdesátých let dvacátého století. V roce 1976 se ještě do mexického olympijského týmu na olympijské hry v Montréalu nevešel, ale v roce 1980 s ním mexický olympijský výbor s účastí na olympijských hrách v Moskvě počítal. Týden před začátkem olympijských her ho však reprezentační trenér René Pommerelle z týmu vyloučil pro špatnou životosprávu. Tento nešvar se s ním táhl po celou sportovní kariéru. V roce 1984 a 1988 dostal v mexickém olympijském týmu přednost Federico Vizcarra.\n\nPo skončení sportovní kariéry koncem osmdesátých let dvacátého století začal podnikat. V Ciudad de México otevřel noční klub (disco) \"Andy Bridges\", který však úřady v roce 1991 zavřely pro podezření z praní špinavých peněz. Jeho manželkou byla populární mexická zpěvačka Tatiana Palacios Chapa, se kterou má dvě děti. Pár je častým cílem bulvárních médií (neplacení výživného, potyčky s milenci bývalé ženy apod.).\n\n\n"}
{"id": "1496027", "url": "https://cs.wikipedia.org/wiki?curid=1496027", "title": "Mutua Madrid Open 2019", "text": "Mutua Madrid Open 2019\n\nMutua Madrid Open 2019 byl společný tenisový turnaj mužského okruhu ATP Tour a ženského okruhu WTA Tour, hraný v parku Manzanares na otevřených antukových dvorcích. Konal se mezi 4. až 12. květnem 2019 ve španělské metropoli Madridu jako osmnáctý ročník mužského a jedenáctý ročník ženského turnaje. Na pozici ředitele nahradil Manuela Santanu stále aktivní tenista Feliciano López.\n\nMužská polovina se po grandslamu a Turnaji mistrů řadila do třetí nejvyšší kategorie okruhu ATP Tour Masters 1000. Její dotace činila 7 279 270 eur. Ženská část, s rozpočtem 7 021 128 eur, byla také součástí třetí nejvyšší úrovně okruhu WTA Premier Mandatory.\n\nNejvýše nasazenými hráči v soutěžích dvouher se stali světové jedničky Novak Djoković ze Srbska a Naomi Ósakaová z Japonska. Jako poslední přímí účastnici do dvouher nastoupili 47. hráč žebříčku Ital Andreas Seppi a 56. žena klasifikace Belgičanka Kirsten Flipkensová. \n\nSedmdesátou čtvrtou singlovou trofej na okruhu ATP Tour získal 31letý Srb Novak Djoković, který v Madridu navázal na výhry z let 2011 a 2016. Celkově 33. trofejí v sérii Masters vyrovnal rekordní počet Rafaela Nadala. Devátý singlový titul na okruhu WTA Tour a první z kategorie Premier Mandatory vybojovala 27letá Kiki Bertensová, která se jako první Nizozemka v historii posunula na 4. místo žebříčku WTA. Stala se také první vítězkou turnaje, aniž by v soutěži ztratila set. \n\nDevatenáctý společný titul z mužské čtyřhry ATP si připsala nizozemsko-rumunská dvojice Jean-Julien Rojer a Horia Tecău, která na Madrid Open triumfovala již v roce 2016.\nTřetí společnou trofej z ženské čtyřhry WTA si odvezl tchajwansko-český pár Sie Su-wej a Barbora Strýcová. Češka se posunula na 3. místo deblového žebříčku za Siniakovou a Krejčíkovou.\n\nNásledující hráčí obdrželi divokou kartu do hlavní soutěže:\n\nNásledující hráč obdržel povolení startu v hlavní soutěži pod žebříčkovou ochranou:\n\nNásledující hráči postoupili do hlavní soutěže z kvalifikace:\n\nNásledující hráč postoupil do hlavní soutěže z kvalifikace jako tzv. šťastný poražený:\n\n\nNásledující páry obdržely divokou kartu do hlavní soutěže:\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\nNásledující páry obdržely divokou kartu do hlavní soutěže:\n\n\n\n\n"}
{"id": "1496029", "url": "https://cs.wikipedia.org/wiki?curid=1496029", "title": "Rudolf Mihulka", "text": "Rudolf Mihulka\n\nRudolf Mihulka (* 27. září 1935 Ostritz) je hudebník, dirigent, pedagog a kapelník. Zcela zásadní přínos představuje jeho celoživotní popularizace jazzu formou pořádání jazzových koncertů, přednášek a besed. Přivedl k nám významné jazzové interprety i kapely a jazzu se sám aktivně věnoval. Ve společnosti muzikantů je znám díky dirigentské a aranžérské činnosti. Od roku 1956 působí jako pedagog hudebního oddělení na dnešní ZUŠ v Liberci. Dne 12. 9. 2019 se stal laureátem Medaile města Liberec za celoživotní práci v oblasti hudby.\n\nOd roku 1951 začal studovat na Konzervatoři Jaroslava Ježka. Ve druhém ročníku se setkal s trumpetistou Jiřím Veverkou a Ladislavem Rotem. Již v této době měli možnost poslouchat jazz ze starých desek Brunswick a His Master's Voice. Díky tomu se dostali k hraní jazzových skladeb, které Mihulka později přepsal, aby je bylo možné hrát s kapelou. Dle slov Rudolfa Mihulky hráli \"něco mezi coolem a bebopem\". Tímto způsobem se Rudolf nejen k jazzu dostal, ale také u něj setrval. Po opuštění vojny, kde působil coby posila posádkové hudby jako hráč na trubku, dojížděl za prací do Varnsdorfu (učitel hudby v místní Lidové škole). Zde potkal muzikanty, se kterými založil jazz klub, kde hrávali každý den.\nOd roku 1961 začal působit v Liberci. V roce 1964 zde založil jazz klub s názvem ,S klub” (studentský univerzitní klub). Jazz klub byl na rok zakázán a následně povolen. Klub se posléze přesunul do kavárny Centrum na Králově Háji, v jejíž prostorách často zaznívaly i nástroje předních hudebníků z Čech i ze zahraničí. Pořádal náslechové akce v Okresním kulturním středisku a také v Jablonci nad Nisou. V roce 1962 založil se svým bratrem kapelu Combo 62. V roce 1967 začal pracovat s malou kapelou (kvintetem). V letech 1969-1970 byl uvolněn na roční neplacenou dovolenou, neboť dostal angažmá v Norsku. Ovšem již v následujícím roce 1971 získal jeho orchestr ve složení: kytara, basa, tenor saxofon, trumpeta a bicí 1. místo a titul absolutního vítěze v ústředním kole v Ostravě. Zvláštní uznání z téže soutěže si odvezl za vedení orchestru právě Rudolf Mihulka. Během let proběhlo také několik experimentů, kdy se kapela rozšířila o smyčcový kvartet, protože v sedmdesátých letech byly syntetizéry a živé smyčce u jazzu v módě. Postupem času však přibývaly nejen hráči, ale také další orchestry. V roce 1990 Jazz Girls a Jazzová přípravka rok poté.\nNejvětším úskalím se vždy jevil nedostatek kvalitních notových materiálů, většinu tedy Ruda sám přepisoval z nahrávek na elpíčkách nebo kotoučových magnetofonů. Jeho kapelám se tedy formoval repertoár, který neobsahoval příliš klasických „swingovek“ (například od Glenna Millera), ale hlavně modernější a progresivnější jazz, který chtěl s žáky hrát. Skvělých muzikantů odchovaných v jeho orchestrech je nespočet, působili nebo působí ve filharmoniích, souborech klasické, populární a jazzové hudby. Řada z nich se etablovala jako významné osobnosti, které spoluvytvářejí současnou tvář zejména jazzové scény. Ruda jen skromně dodává: \"\"No, takže to je spousta takových lidí, který prostě.. Jsem měl to štěstí, že byli šikovní a věděli o co jde, takže to šlo dobře.\"\" Posluchačům různých věkových kategorií nabízel kvalitní hudbu a pomáhal tak šířit hudební osvětu v celostátním měřítku.\n\nStarší generace mají Rudu v paměti jako kapelníka orchestru Combo 62, který v roce 1962 založil. Kapela působila až do roku 1995 a stala se neodmyslitelnou součástí „čajů“, plesů, podnikových akcí a dalších hudebně společenských událostí. V kapele začínali hudebníci, kteří se pak stali veřejně známými.\n\nJako kapelník žákovského Big Bandu ZUŠ Liberec, v jehož čele stojí již od roku 1967, dovedl tento orchestr k řadě vítězství a úspěchů v republikových i v mezinárodních soutěžích. On i jeho svěřenci představovali a představují naprostou špičku v této oblasti. S Big Bandem procestoval většinu evropských zemí, ve kterých na vysoké úrovni reprezentoval a po celé Evropě tak propagoval nejen Liberec, ale i Česko. Neméně důležitou skutečností je fakt, že prostřednictvím Big Bandu přibližoval na vysoké úrovni jazz jako hudební žánr.\n\n"}
{"id": "1496030", "url": "https://cs.wikipedia.org/wiki?curid=1496030", "title": "Luigi Bernini", "text": "Luigi Bernini\n\nLuigi Bernini (kolem 1612 Řím – 22. prosince 1681 Řím) byl italský sochař, architekt a konstruktér strojů.\n\nSyn Pietra Berniniho a žák svého staršího bratra Giovanniho Lorenza Berniniho. Byl částečně aktivní jako jeho asistent. V letech 1626 až 1628 zhotovil jednoho z andělů hlavního oltáře kostela Sant 'Agostino v Římě. Od roku 1634 vedl stavební dílnu u svatého Petra, kde mimo jiné konstruoval stroje, které usnadňovaly práci v kostele i na kostele. Vedle toho však stále pracoval v dílně svého bratra.\n\nZa papeže Alexandra VII. zastával funkci \"Architetto delle Acque\". Roku 1657 byl kustodem ve Vaticanu. V roce 1665 zastupoval svého bratra, který pobýval ve Francii, na stavbách sv. Petra a Palazzo Chigi. Roku 1670 byl obviněn z pederastie a musel uprchnout do Neapole. Díky přímluvě svého bratra a královny Christiny Švédské byla všechna obvinění odložena, takže se po krátké době mohl vrátit do Říma. Musel však souhlasit se ztrátou všech svých funkcí.\n\nPlatil za spíše průměrného umělce, který byl pouze zástupcem a spolupracovníkem svého bratra, takže sám byl sotva pověřován uměleckými úkoly.\n\n\n"}
{"id": "1496033", "url": "https://cs.wikipedia.org/wiki?curid=1496033", "title": "Sýrie na Letních olympijských hrách 2008", "text": "Sýrie na Letních olympijských hrách 2008\n\nSýrie se účastnila Letních olympijských her 2008 a zastupovalo ji 8 sportovců v 5 sportech (6 mužů a 2 ženy). Vlajkonošem výpravy byl syrský reprezentant ve vzpírání Ahed Joughili. Nejmladším z týmu byl Souhaib Kalala, kterému v době konání her bylo 17 let. Nejstarším z týmu byl Roger Dahi, které bylo v době konání her téměř 47 let. Nikomu z výpravy se během her nepodařilo získat medaili.\n\n"}
{"id": "1496037", "url": "https://cs.wikipedia.org/wiki?curid=1496037", "title": "Jerzy Szczakiel", "text": "Jerzy Szczakiel\n\nJerzy Szczakiel (* 28. ledna 1949, Grudzice) je bývalý polský plochodrážní jezdec. \n\nV roce 1973 se stal mistrem světa jednotlivců na ploché dráze jako první Polák v historii (dalším byl až roku 2010 Tomasz Gollob). Do šampionátu přitom nastupoval jako outsider, k favoritům patřil Novozélanďan Ivan Mauger, s nímž Szczakiel absolvoval poslední rozhodující jízdu. V roce 1971 se stal mistrem světa dvojic, spolu s Andrzejem Wyglendou. Ve své kariéře byl limitován tím, že mu polské státní orgány neumožňovaly cestovat na závody mimo Evropu, na rozdíl od jeho kolegů Zenona Plecha nebo Edwarda Jancarze.\n"}
{"id": "1496041", "url": "https://cs.wikipedia.org/wiki?curid=1496041", "title": "Christina Kochová", "text": "Christina Kochová\n\nChristina Hammock Kochová (* 9. března 1979 Grand Rapids, Michigan, USA) je americká elektroinženýrka a od června 2013 astronautka NASA. Roku 2018 byla zařazena do posádky Expedice 59/60/61 na Mezinárodní vesmírnou stanici (ISS), do vesmíru odstartovala 14. března 2019.\n\nOd 28. prosince 2019 je Kochová rekordmankou mezi ženami, pokud jde o dobu strávenou nepřetržitě ve vesmíru. Na ISS strávila 328 dnů a na Zemi se vrátila 6. února 2020. Předchozí rekordmankou byla Peggy Whitsonová.\n\nChristina Kochová, rodným příjmením Hammocková, se narodila v Grand Rapids ve státě Michigan, dětství a mládí prožila v Jacksonville v Severní Karolíně. Po dokončení střední školy vystudovala na v Raleighu, kde získala tituly bakaláře (2001, elektrotechnika; 2002 fyzika) a magistra (2002, elektrotechnika). V roce 2001 dokončila vzdělávací program NASA Academy.\n\nPo studiích nastoupila na místo inženýrky v Laboratoři astrofyziky vysokých energií () Goddardova kosmického střediska, kde se podílela na vývoji vědeckých přístrojů používaných na misích NASA. V této době také vyučovala fyziku na Montgomery College v Marylandu.\n\nV letech 2004–2007 se jako výzkumná spolupracovnice účastnila amerického antarktického výzkumného programu, přičemž strávila tři a půl roku v arktických a antarktických oblastech. Dvě sezóny pracovala na polárních stanicích Amundsen-Scott a Palmer. V rámci svého působení v Antarktidě sloužila v hasičských a záchranných sborech.\n\nPoté pracovala v Laboratoři aplikované fyziky () Univerzity Johnse Hopkinse kde se podílela na vývoji přístrojů pro sondy Van Allen Probes a Juno. Roku 2010 se vrátila k práci na antarktickém programu. Začátkem roku 2012 přešla do Národního úřadu pro oceán a atmosféru, kde sloužila jako inženýrka na meteorologické stanici v Barrow na Aljašce a od srpna 2012 vedla stanici na Samoi.\n\nPřihlásila se do 21. náboru astronautů NASA, uspěla v něm a 17. června 2013 byla zařazena mezi astronauty. Dvouletý základní kosmonautický výcvik dokončila v červenci 2015. \nZačátkem roku 2018 byla zařazena do záložní posádky Sojuzu MS-12, v němž měli na jaře 2019 na Mezinárodní vesmírnou stanici (ISS) vzlétnout členové Expedice 59/60. V květnu téhož roku nahradila Shannon Walkerovou v hlavní posádce. V březnu 2019 padlo rozhodnutí, že, v souvislosti s letem kosmonauta Spojených arabských emirátů na ISS na podzim 2019, Christina Kochová zůstane na ISS do prosince 2019 v rámci Expedice 61. Nakonec Christina Kochová zůstala do 6. února 2020 a vrátila se na Zemi společně s astronauty Alexandrem Skvorcovem mladším a astronautem Evropské kosmické agentury, Lucem Parmitanem.\n\nDo vesmíru vzlétla na palubě Sojuzu MS-12 14. března 2019 společně s Alexejem Ovčininem a Nickem Hague. Po necelých šesti hodinách letu se Sojuz spojil se stanicí ISS a kosmonauti se zapojili do práce Expedice 59.\n\nChristina Kochová měla společně s Anne McClainovou podniknout 29. března 2019 první výstup do vesmíru, avšak jejich skafandry měly špatné míry. Nakonec Christina Kochová byla společně s Jesiccou Meirovou první ženskou dvojicí, které samostatně podnikly výstup do vesmíru. \n\n"}
{"id": "1496047", "url": "https://cs.wikipedia.org/wiki?curid=1496047", "title": "Noma (nemoc)", "text": "Noma (nemoc)\n\nNoma (také \"cancer oris\", \"stomatitis gangrenosa\") je gangrenozní choroba úst a obličeje, která začíná nejčastěji vřídkem v ústech a postupně nekrotizuje sliznice obličeje i kosti. Postihuje ročně asi 140 tisíc zejména dětí do 6 let, rychle postupuje a 90 % nemocných zemře.\n\n\"Noma neonatorum\" je kožní choroba novorozenců, jež se vyskytuje v rozvojových zemích, nemá však s nomou nic společného.\n\nPostihuje podvyživené osoby se špatnou hygienou a pitnou vodou, často oslabené infekční nemocí (spalničky, neštovice) a žijící v sousedství zanedbaného dobytka. Specifický původce není znám a choroba patrně vzniká současným působením několika faktorů, včetně řady bakterií. Léčí se úspěšně podáváním antibiotik, těžké deformace úst a obličeje však lze napravit jen velmi náročnou plastickou chirurgií. \n\nNemoc popsal už Hippokratés a do konce 19. století se vyskytovala i v Evropě a v USA. Opět se objevila v nacistických koncentračních táborech a v Osvětimi ji studoval česko-židovský lékař prof. Berthold Epstein. Od poloviny 20. století se však vyskytuje jen ve velmi chudých oblastech rovníkové Afriky, jižní Asie a Ameriky nebo ve slumech velkoměst. Léčení se věnuje jen málo specializovaných nemocnic, provozovaných většinou charitativními organizacemi, jako Lékaři bez hranic v nemocnici v Sokoto v Nigérii.\n\n\n"}
{"id": "1496049", "url": "https://cs.wikipedia.org/wiki?curid=1496049", "title": "Síla 17", "text": "Síla 17\n\nSíla 17 (angl. Force 17, arab. 17 القوة ) je palestinská polovojenská organizace, která plní úkol ochrany předsedy Organizace pro osvobození Palestiny. V minulosti se též podílela na řadě teroristických útoků proti Izraeli.\n\nJednotka vznikla začátkem 70. let 20. století jako ochranka Jásira Arafata a jako součást Fatahu. Za jejího zakladatele je považován Alí Hassan Salame. Od 80. let 20. století jednotka prováděla teroristické útoky v Izraeli či ve světě. Od 90. let 20. století opět jednotka plnila úkoly jako Arafatova ochranka. Od roku 1996 tak činila jako součást palestinských bezpečnostních složek. V oce 2007 byla jednotka Mahmúdem Abbásem v rámci reorganizace palestinské bezpečnosti začleněna do prezidentské gardy.\n\nČlenové jednotky patří mezi elitní bojovníky. Procházejí speciálním výcvikem a nosí uniformy.\n\nV roce 1982 se příslušníci jednotky účastnili První libanonské války, podíleli na řadě teroristických útoků proti Izraeli, ale i proti Palestincům. V roce 1985 příslušníci jednotky zavraždili na Kypru 3 izraelské občany. V témže roce jednotka unesla a následně zavraždila izraelského vojáka Moše Leviho. V roce 1987 provedla jednotka atentát na palestinského karikaturistu Naji al-Aliho v Londýně.\n\nBěhem Druhé intifády se příslušníci jednotky podíleli na útocích proti izraelským jednotkám, ale i na získávání a distribuci zbraní. \n\nV roce 2006 poté, co v Pásmu Gazy ve volbách zvítězil Hamás se situace vyhrotila natolik, že se hrozilo vypuknutí palestinské občanské války. V té době se jednotka podílela na bojích proti jednotkám Hamásu. Poté, co Hamás v roce 2007 přezval úplnou kontrolu nad Pásmem Gazy přenesla jednotka svou činnost na území Západního břehu Jordánu.\n\n"}
{"id": "1496051", "url": "https://cs.wikipedia.org/wiki?curid=1496051", "title": "Silniční", "text": "Silniční\n\nSilniční (též Silniční Ulice, německy \"Straßengasse\") je bývalá předměstská čtvrť Brna, která byla do roku 1942 také samostatným katastrálním územím. Tvořila ji východní část dnešní ulice Hybešovy. Oblast je dnes součástí Starého Brna a městské části Brno-střed.\n\nV místě pozdější předměstské čtvrti Silniční se nacházely bažinaté louky a protékal tudy Svratecký náhon a Novosadský potok. Kvůli potřebě kvalitněji spojit jižní část Brna a Židovskou bránu se Starým Brnem vznikla mezi lety 1774 a 1776 z prostoru pod Petrovem díky melioracím nová cesta, dnešní Hybešova ulice. Do té doby existovalo spojení v tomto směru pouze Malou Pekařskou (dnešní ulice Kopečná). Podél nové cesty došlo v roce 1782 k založení nového brněnského předměstí Silniční Ulice (později jen Silniční), které spadalo pod působnost městského magistrátu (tzv. magistrátní předměstí). Tvořila jej oboustranná ulicová zástavba v trase dnešní Hybešovy ulice, přibližně mezi křižovatkami s ulice Nové sady a Leitnerovou. Ve stejné době bylo v severním sousedství nové čtvrtě, za náhonem, založeno další předměstí V Jirchářích.\n\nZástavba Silniční byla silně omezena malým katastrálním územím, které bylo ze severu vymezeno Svrateckým náhonem (v trase dnešní ulice Vodní) a z jihu dnes již zaniklým Novosadským potokem, jenž umožňoval domům po jižní straně cesty pouze velmi malé dvorky. Předměstí se v roce 1850 stalo součástí Brna a během druhé poloviny 19. století zde vyrostla velkoměstská zástavba. V roce 1869 byla cestou přes čtvrť postavena tramvajová trať. Katastrální území Silniční bylo při katastrální reformě Brna v roce 1942 zrušeno a bývalé předměstí se stalo součástí katastru Město Brno. Od konce 60. let 20. století je celá oblast součástí Starého Brna.\n"}
{"id": "1496056", "url": "https://cs.wikipedia.org/wiki?curid=1496056", "title": "Španělský galgo", "text": "Španělský galgo\n\nŠpanělský galgo, též Galgo Espaňol je chrt pocházející ze Španělska, který patří do stejné vývojové linie jako anglický chrt – greyhound. Mají stejné nebo velmi blízké předky. V 6.stol. př. n. l. vtrhli do Španělska Keltové, a je jisté, že s sebou přivedli do tehdy na zvěř bohaté země své chrty. První typ byl velký, silný, hrubosrstý a byl používán na lov medvědů, jelenů a divokých prasat. Druhý typ byl o něco menší, ale rychlejší a používal se na lov zajíců. \n\nŠpanělského galga znali již staří Římané v antických dobách, ale předpokládá se, že k jeho rozšíření na iberský poloostrov došlo o dost dřív. Během 16. až 18. století byli psi ve značném počtu převezeny do jiných zemí, jako např.do Irska či Anglie. Galgo je považován za jednoho z předků anglického chrta (greyhound), který vykazoval stejné charakteristické plemenné znaky jako galgo. Ve srovnání s anglickým greyhoundem je dnešní španělský galgo na pohled méně ušlechtilý. Jelikož se jedná o velmi staré plemeno (na Iberském poloostrově se s ním údajně lovilo již před 2500 lety), s organizovaným chovem se začalo velice pozdě. Plemeno bylo oficiálně uznáno teprve v roce 1971, greyhound je chován čistokrevně o dost déle. O oficiální uznání španělského galga se zasloužili němečtí manželé Fuchs-Rapeportovi. Psy, kteří tvořili základ chovu, přivezli přímo ze Španělska. Jednalo se o čistokrevně nechované chrtovité psy. Občas se psi, o které se jejich majitelé nestarali, sdružovali do smeček a sami si obstarávali potravu. Španělé odlišovali tyto vesnické chrty důsledně od chrtů chovaných na dostihy. Dostihoví chrti byli spíše greyhoundi, takže regenerace španělského galga nebyla důležitá. Byl chován hlavně pro lov menší zvěře, například zajíců,lišek nebo divokých prasat.\n\nVýška v kohoutku je u psů 62 - 70 cm a u fen 60 - 68 cm. Jsou dvě varianty srsti, a to krátkosrstá nebo hrubosrstá. Srst je jemná, hustá, krátká a hladká v zadní části těla delší. Zbarvení bývá žíhaná černá, písková, bílá, červená, hnědá nebo jednobarevná. Hlava je při pohledu shora dlouhá a stejnoměrná s dlouhou a štíhlou tlamou. Španělský galgo má malé, šikmé oči, mandlového tvaru. Vysoko nasazené vztyčené uši jsou široké a zužují se do zaoblené špičky. Španělský galgo má dlouhý, plochý, štíhlý a silný krk. Má mohutně vyvinutý hrudní koš a vztažené břicho. Ocas je hluboko nasazený a silný u kořene, který těsně přiléhá k zadním končetinám. Tlapy jsou uzavřené, lehce protáhlé.\nŠpanělský galgo se využíval hlavně na štvanice. Byl to pes určený především pro lovu zajíců v terénu. Kdysi se využíval k lovu jiných zvířat, jako jsou lišky nebo dokonce divoká prasata. Ačkoli se místní obyvatelé o tyto psy nestarali, občas se konali závody v rychlosti a lovecké způsobilosti těchto chrtů, připomínající dnešní coursing. Španělský galgo se i dnes výborně hodí na coursing. Lze s ním běhat i na dráze, ale nedosahuje rychlosti čistokrevného greyhounda, ani křížence greye se španělským galgem. Povaha galga je velmi klidná a spíše rezervovaná. Při lovu se však projevuje jeho průbojnost a živost. Má citlivou duši a vyžaduje citlivý a laskavý přístup. K cizím lidem se projevuje zdrženlivě, svou rodinu však nadevše miluje. Je pohodlný, rád polehává na sedačce v těsné blízkosti svého majitele.\n\nDle Mezinárodní kynologické federace je španělský galgo zařazen do skupiny 10 - Chrti, sekce 3 - Krátkosrstí chrti, bez pracovní zkoušky.\n\n\n"}
{"id": "1496059", "url": "https://cs.wikipedia.org/wiki?curid=1496059", "title": "Najväčší Slovák", "text": "Najväčší Slovák\n\nNajväčší Slovák (česky \"Největší Slovák\") byla anketa, kterou v roce 2019 vyhlásil veřejnoprávní vysílatel Rozhlas a televízia Slovenska, a která hledala největší osobnost slovenských dějin. V anketě nakonec díky hlasům televizních diváků zvítězil voják a zakladatel Československa Milan Rastislav Štefánik. Soutěž vznikla na základě formátu BBC \"Greatest Britons\", podobně jako anketa Největší Čech z roku 2005 pořádaná Českou televizí. Ještě před zahájením hlasování pořadatelé oznámili, že z něj vyloučí Jozefa Tisa, prezidenta první Slovenské republiky (1939-1945). Do finálové desítky původně postoupila i zpěvačka Marika Gombitová, avšak na vlastní žádost byla vyřazena a uvolnila místo jedenáctému v pořadí Jozefu Gabčíkovi (který nakonec skončil osmý). Sama byla zařazena na jedenácté místo.\n\n\n11. Marika Gombitová, zpěvačka\n\n12. Jozef Kroner, herec\n\n13. Ján Kuciak, novinář\n\n14. Andy Warhol, výtvarník\n\n15. Vladimír Mečiar, politik, premiér Slovenska 1990–1991, 1992–1994, 1994–1998 \n\n16. Jozef Ráž, zpěvák skupiny Elán\n\n17. Pavol Demitra, hokejista\n\n18. Aurel Stodola, fyzik, technik\n\n19. Móric Beňovský, dobrodruh, cestovatel\n\n20. Marek Hamšík, fotbalista\n\n21. Pavol Országh Hviezdoslav, básník\n\n22. Marie Terezie, císařovna\n\n23. Milan Lasica, herec\n\n24. Jozef Decrett, lesník\n\n25. Silvester Krčméry, lékař\n\n26. Štefan Banič, vynálezce\n\n27. Petra Vlhová, lyžařka\n\n28. Štefan Kvietik, herec\n\n29. Stan Mikita, hokejista\n\n30. Jozef Murgaš, kněz, malíř, vynálezce\n\n31. Milan Rúfus, básník\n\n32. Ján Jesenský, lékař\n\n33. Michal Dočolomanský, herec\n\n34. Stanislav Štepka, režisér a scenárista\n\n35. Robert Fico, politik, premiér Slovenska 2006–2010 a 2012–2018\n\n36. Július Satinský, herec\n\n37. Eugene Cernan, astronaut\n\n38. Adela Vinczeová, roz. Banášová, moderátorka\n\n39. František Dibarbora, herec\n\n40. Jozef Tomko, kardinál\n\n41. Ondrej Nepela, krasobruslař\n\n42. Janko Kráľ, básník\n\n43. Martin Benka, malíř\n\n44. Jaroslav Filip, hudební skladatel\n\n45. Juraj Jakubisko, filmový režisér\n\n46. Pribina, vládce Nitranského knížectví\n\n47. Róbert Bezák, kněz\n\n48. Gabo Zelenay, rozhlasový komentátor\n\n49. Július Pántik, herec\n\n50. Vincent Hložník, malíř \n\n51. Iveta Radičová, politička, premiérka Slovenska 2010–2012\n\n52. Vladimír Dzurilla, hokejový brankář\n\n53. Štefan Nosáľ, choreograf\n\n54. Ladislav Chudík, herec\n\n55. Andrej Kiska, politik, prezident Slovenska 2014–2019 \n\n56. Ján Chryzostom Korec, biskup\n\n57. Anton Bernolák, národní buditel a jazykovědec\n\n58. Andrej Danko, politik, předseda parlamentu od 2016\n\n59. Katarína Kolníková, herečka\n\n60. Mikuláš Dzurinda, politik, premiér Slovenska 1998–2006\n\n61. Matej Hrebenda, knihkupec a národní buditel\n\n62. Boris Filan, textař\n\n63. Peter Šťastný, hokejista\n\n64. Svatopluk I., panovník Velké Moravy\n\n65. Ivan Krajíček, herec a moderátor\n\n66. Vladimír Krčméry, lékař\n\n67. Peter Dvorský, operní pěvec\n\n68. Miroslav Lajčák, ministr zahraničí 2009–2010, a od 2012\n\n69. Imrich Karvaš, první guvernér Slovenské národní banky\n\n70. Pavol Dobšinský, spisovatel\n\n71. Milan Hodža, politik, premiér Československa 1935–1938\n\n72. Milan Čič, politik, premiér Slovenska 1989–1990\n\n73. Kamil Peteraj, básník\n\n74. Matej Bel, vědec \n\n75. Michal Kováč, politik, prezident Slovenska 1993–1998 \n\n76. Emília Vášáryová, herečka\n\n77. Mikuláš Galanda, malíř \n\n78. Karol Duchoň, zpěvák\n\n79. Samo Chalupka, básník\n\n80. Karol Polák, sportovní komentátor\n\n81. Peter Bondra, hokejista\n\n82. Jozef Golonka, hokejista\n\n83. Dežo Ursiny, hudebník\n\n84. Anastasia Kuzminová, biatlonistka\n\n85. Miroslav Šatan, hokejista\n\n86. Rudolf Schuster, politik, prezident Slovenska 1999–2004\n\n87. Ladislav Medňanský, malíř\n\n88. Vavro Šrobár, politik, ministr\n\n89. Andrej Babiš, podnikatel a politik, premiér České republiky od 2017\n\n90. Miroslav Trnka, podnikatel, zakladatel firmy Eset\n\n91. Ľudmila Podjavorinská, spisovatelka\n\n92. Matúš Čák Trenčanský, šlechtic\n\n93. Roman Kaliský, spisovatel a novinář\n\n94. Andrej Sládkovič, spisovatel\n\n95. Dušan Jurkovič, architekt\n\n96. Ivan Bella, kosmonaut\n\n97. Jozef Bednárik, režisér\n\n98. Matyáš Korvín, uherský král\n\n99. Eva Siracká, lékařka, zakladatelka Ligy proti rakovině\n\n100. Miroslav Válek, básník\n"}
{"id": "1496060", "url": "https://cs.wikipedia.org/wiki?curid=1496060", "title": "Salvador na Letních olympijských hrách 2008", "text": "Salvador na Letních olympijských hrách 2008\n\nSalvador se účastnil Letních olympijských her 2008 a zastupovalo ho 11 sportovců v 9 sportech (4 muži a 7 žen). Vlajkonošem výpravy byla salvadorská reprezentantka ve vzpírání Eva Dimas. Nejmladším z týmu byl Mario Contreras, kterému v době konání her bylo 21 let. Nejstarší z týmu byla Eva Dimas, které bylo v době konání her 35 let. Nikomu z výpravy se během her nepodařilo získat medaili.\n\nV atletice Salvador reprezentoval chode Salvador Mira a chodkyně Verónica Colindres. Pro oba byl start v Pekingu jejich olympijským debutem. Colndres nastoupila do ženského závodu v chůzi na 20 km, který se konal 21. srpna 2008. Závod dokončila ve svém nejlepším čase sezony 1:36:52 a celkově obsadila 38. místo. Za vítězkou Olgou Kaniskinovou zaostala o 10:21. Salvador Mira nastoupil do závodu v chůzi mužů na 50 km 22. srpna 2008, ale byl během závodu diskvalifikován.\n\nV judu Salvador zastupoval jediný sportovec Franklin Cisneros. Pro něj byla v jeho 24 letech účast na hrách v Pekingu olympijským debutem. Do závodu ve váhové kategorií mužů do 81 kg nastoupil 12. srpna 2008 proti americkému judistovi Travisi Stevensovi, kterému v zápase trvajícím 3:13 podlehl a do další fáze soutěže nepostoupil. Celkově se umístil na sdíleném 21. místě.\nV plavání měl Salvador na hrách v Pekingu zastoupení pouze v ženské části soutěže. Pro 25letou Goldu Marcusovou byl start v Pekingu po hrách v Athénách její druhou olympijskou účastí. Startovala ve dvou závodech a to na 400 m volným způsobem a na 800 m volným způsobem. Jako první se konal závod na kratší vzdálenost do kterého Marcusová nastoupila 10. srpna 2008 do druhé rozplavby. Zaplavala čas 4:23,50 a skončila na posledním místě a do semifinále nepostoupila. Celkově se umístila na 39. místě.\n\nZávod žen na 800 m volným způsobem se konal 14. srpna. Marcusová do něho nastoupila v první rozplavbě a zaplavala čas 8:51,21 se kterým skončila na druhém místě. Celkově však čas stačil až na 32. místo a Marcusová do další fáze závodu nepostoupila.\nVe střelbě zemi reprezentovala Luisa Maida a to ve dvou střeleckých soutěžích, ve střelbě ze vzduchové pistole na 10 m a ve střelbě z pistole na 25 m. Pro Maidu to byl v jejích 28 letech druhý olympijský start poté co debutovala v roce 2000 v Sydney. V Pekingu do prvního závodu nastoupila 10. srpna 2008 do kvalifikace ve střelbě ze vzduchové pistole na 10 m. Se ziskem 375 bodů se umístila na 34. místě a do finále nepostoupila.\n\nPodruhé do bojů zasáhla 13. srpna 2008 v disciplíně střelby z pistole na 25 m. Během kvalifikace zaznamenala výsledek 582 bodů a z 6. místa postoupila do finále, které se konalo ve stejný den. Ve finálové střelbě přidala k předchozímu bodovému zisku 192 bodů a s konečným výsledkem 774 bodů se ve finále umístila na posledním místě a celkově tak skončila osmá.\n\n"}
{"id": "1496062", "url": "https://cs.wikipedia.org/wiki?curid=1496062", "title": "Větrný mlýn (Janov)", "text": "Větrný mlýn (Janov)\n\nVětrný mlýn holandského typu se nachází v obci Janov. Byl v roce 1966 zapsán do Ústředního seznamu kulturních památek ČR.\n\nZděný větrný mlýn byl postaven v roce 1844. Provoz byl ukončen ve dvacátých letech 20. století, pak byl rekonstruován k obytným účelům. Poslední obyvatelé byli odsunuti v roce 1946 a objekt začal chátrat. V šedesátých letech 20. století byl objekt rekonstruován a začal sloužit jako rekreační objekt.\n\nVětrný mlýn je třípodlažní kuželová neomítaná zděná stavba holandského typu postavená z kvádrového pískovcového zdiva na kruhovém půdorysu. Nesymetricky rozmístěná okna s obloukovým záklenkem mají dřevěné okenice. Kuželová lepenková střecha byla původně pokryta břidlicí. Ve mlýně se dochovalo původní kamenné schodiště a mlýnské kameny, které jsou uložené v podlaze.\n\nVětrný mlýn se nachází asi 300 m od středu obce v nadmořské výšce 320 metrů, vede k němu žlutá turistická značka. Je jedním z trojice mlýnů (další jsou v Arnolticích a v Růžové), které jsou od sebe vzdáleny 2 až 3 kilometry.\n\n"}
{"id": "1496063", "url": "https://cs.wikipedia.org/wiki?curid=1496063", "title": "Vřed", "text": "Vřed\n\nVřed, také ulkus (lat. \"ulcus\") je ohraničený rozpad tkáně na kůži nebo sliznici, doprovázený nekrózou tkáně a obvykle také hnisavým, vodnatým nebo krvavým sekretem. Příčina může být lokální (ale ne mechanické poranění), nebo je vřed projevem celkové choroby. Hojí se granulační tkání a zanechává jizvu. Lidově se jako „vřed“ označuje i furunkl, karbunkul nebo rozpadávající se nádor.\n\n"}
{"id": "1496068", "url": "https://cs.wikipedia.org/wiki?curid=1496068", "title": "Pekařská (předměstí Brna)", "text": "Pekařská (předměstí Brna)\n\nPekařská (též Pekařská Ulice, německy \"Bäckergasse\") je bývalá předměstská čtvrť Brna, která byla do roku 1941 také samostatným katastrálním územím. Tvořilo ji okolí dnešních ulic Pekařské a Kopečné. Oblast je dnes součástí Starého Brna a městské části Brno-střed.\n\nZástavba v prostoru pozdější Pekařské ulice existovala již v raném středověku, nejpozději v první čtvrtině 13. století. Vyrostla kolem přirozené cesty spojující níže položené Staré Brno se sedlem mezi Špilberkem a Petrovem, za nímž se před polovinou 13. století konstituovalo město Brno. V sedle vznikla po ohrazení města Brněnská brána. Druhá cesta se odpojovala u Provaznického vršku a vedla pod svahy Petrova k Židovské bráně. Zatímco Pekařská ulice se nacházela na zeměpanské půdě, cesta pod Petrovem, dnešní Kopečná ulice, patřila kostelu Všech svatých na Provaznickém vršku. Po jeho zániku v roce 1645 byla připojena ke zbytku předměstí a stala se Malou Pekařskou, zatímco hlavní cesta byla označována jako Velká Pekařská.\n\nPředměstí Pekařská nezahrnovalo celou délku dnešní Pekařské ulice, ale pouze její horní část, tedy úsek od dnešního Šilingrova náměstí, kde se nacházela Brněnská brána, po křižovatku s dnešní ulicí Anenskou. Domy na severní straně cesty patřily pod Pekařskou až přibližně po čo. 62, kde na ni navazovala zástavba předměstí Křížová. Jižní uliční čára mezi Anenskou a čo. 62 byla tvořena klášterem dominikánek a předměstím U Svaté Anny. V 70. letech 18. století byla jižně od Svrateckého náhonu postavena nová cesta na Staré Brno (dnešní ulice Hybešova), čímž upadl význam Malé Pekařské. Krátce poté vznikla kolem této nové cesty a poblíž náhonu nová dělnická předměstí Silniční a V Jirchářích, urbanisticky navazující na Malou Pekařskou.\n\nPekařská byla ve správě brněnského magistrátu, byla tzv. magistrátním předměstím. Součástí Brna se stala v roce 1850. V roce 1903 byl na ulici Pekařské zahájen provoz tramvají. Katastrální území Pekařské bylo zrušeno v roce 1941 při katastrální reformě města. Oblast byla tehdy rozdělena mezi katastry Město Brno a Špilberk, od konce 60. let 20. století je celé území bývalého předměstí součástí Starého Brna.\n"}
{"id": "1496072", "url": "https://cs.wikipedia.org/wiki?curid=1496072", "title": "Lampang", "text": "Lampang\n\nLampang nebo Nakhon Lampang ( นครลำปาง) je město v Thajsku, které je správním centrem stejnojmenné provincie. Nachází se v hornaté severní části země 600 km od Bangkoku a protéká jím řeka Wang. Žije v něm okolo 55 000 obyvatel.\n\nMěsto je významným dopravním uzlem s vlastním letištěm. V okolí se pěstuje rýže, ananasy, bavlna a cukrová třtina. Těží se týkové dřevo a kaolin, díky němuž je oblast okolo Lampangu střediskem thajské výroby keramiky. Město má také velkou tepelnou elektrárnu provozovanou státní firmou EGAT, využívající místní bohatá ložiska lignitu.\n\nMěsto patřilo do roku 1775 domorodému království Lan Na. Významnými památkami jsou buddhistické kláštery Wat Phra That Lampang Luang a Wat Phra Kaeo Don Tao, ke koloritu města patří množství koňských povozů. Nedaleko Lampangu se nachází národní park Chae Son a středisko pro výcvik slonů. Klima je méně deštivé než v jiných částech Thajska, zimní teploty mohou klesnout pod 10 °C a letní dosahují až 40 °C.\n\n"}
{"id": "1496073", "url": "https://cs.wikipedia.org/wiki?curid=1496073", "title": "Kostarika na Letních olympijských hrách 2008", "text": "Kostarika na Letních olympijských hrách 2008\n\nKostarika se účastnila Letních olympijských her 2008 a zastupovalo ji 8 sportovců v 5 sportech (6 mužů a 2 ženy). Vlajkonošem výpravy byl Allan Segura. Nejmladším z týmu byl Mario Montoya, kterému v době konání her bylo necelých 19 let. Nejstarší z týmu byl Frederico Ramírez, kterému bylo v době konání her 32 let. Nikomu z výpravy se během her nepodařilo získat medaili.\n\nV atletice Kostariku reprezentovali tři sportovci a to sprinter Nery Brenes, chodec Allan Segura a maratonská běžkyně Gabriela Traña. Jako první z nich do olympijských bojů zasáhl Allan Segura, který 16. srpna 2008 startoval v závodu v chůzi na 20 km. V 27 letech to byl pro Seguru první olympijský start. Závod dokončil v čase 1:27:10 kdy za vítězem závodu ruským chodcem Valerijem Borčinem zaostal o 8:09 a obsadil tak celkově 39. místo.\n\nNery Brenes nastoupil do prvního rozběhu závodu mužů na 400 m 18. srpna 2008. Při svém olympijském debutu zaběhl čas 45,36 s a z prvního místa si zajistil přímý postup do semifinále. To se uskutečnilo 19. srpna a Brenesovi se podařilo dosáhnout času 44,94 s a vylepšit tak kostarický národní rekord. Přesto v prvním semifinálovém běhu tento čas stačil pouze na 4. místo a Brenes do finále nepostoupil. Celkově obsadil 10. místo.\n\nJediná reprezentantka Kostariky v atletických disciplínách a v 28 letech debutantka na letních olympijských hrách Gabriela Traña startovala v maratonském závodu žen. Ten se konal 17. srpna 2008 a Traña zaběhla čas 2:53:45 a obsadila tak 68. místo. Za vítězkou Constantinou Tomescuovou zaostala o 27:01.\n\nV plavání Kostariku reprezentovali dva plavci, Mario Montoya a Marianela Quesada. Pro 18letého Montoyu byl start v Pekingu jeho olympijským debutem. 10. srpna 2008 nastoupil do druhé rozplavby závodu na 200 m mužů volným způsobem. Zaplaval čas 1:52,19 a v rozplavbě skončil třetí. Tento výkon na postup do semifinále nestačil. Celkově se Montoya umístil na 50. místě.\n\nSvůj olympijský debut absolvovala v Pekingu i 20letá Marianela Quesada. 15. srpna 2008 nastoupila do šesté rozplavby závodu na 50 m žen volným způsobem. Zaplavala čas 28,11 s a z osmi plavkyň skončila v rozplavbě poslední a do semifinále nepostoupila. Celkově obsadila 57. místo.\n\n"}
{"id": "1496087", "url": "https://cs.wikipedia.org/wiki?curid=1496087", "title": "Turistická značená trasa 1105", "text": "Turistická značená trasa 1105\n\nTuristická značená trasa 1105 je modře vyznačená 15,3 kilometru dlouhá pěší trasa Klubu českých turistů, která vede od konečné tramvají v Kobylisích přes Ďáblický háj, Sídliště Ďáblice, Kobylisy, Okrouhlík, Libeň, Prosecké skály, Vysočany, Hloubětín a Hrdlořezy do Malešic, kde na sídlišti končí. Trasa byla značena na přelomu let 2018-2019.\n\nOd konečné tramvají v Kobylisích vychází cesta severozápadně do Ďáblického háje, kterým projde k prvnímu rozcestí. Poté vede sídlištěm, přírodní památkou Okrouhlík a po sestoupání k podjezdu pod Proseckou radiálou pokračuje jihovýchodně městskou zástavbou k odbočce na zalesněnou stráň. Tou projde kolem Proseckých skal až na okraj starého Proseka a odtud sestoupá podél bobové dráhy k podjezdu pod železniční tratí 070 do Mladé Boleslavi a 231 do Nymburka. U potoka Rokytka je krátká odbočka k bývalé usedlosti Kolčavka a k dochovaným kamenným pilířům železničního mostu zaniklé trati. Od bývalého mlýna vede cesta podél Rokytky proti jejímu toku po pravém břehu, u Hořejšího rybníka v Hloubětíně podejde železniční trať 011 do Kolína a dál podél potoka dojde do Hrdlořez. Zde odbočí, obejde vrch Tábor a podejde starý železniční most trati, která vedla na nákladové nádraží Žižkov. V Malešicích projde kolem starého zámku a na zastávce MHD na sídlišti končí.\n\nCesta částečně vede spolu s naučnými stezkami NS MČ Praha 9 - SZ stezka a NS MČ Praha 9 - JV stezka. V Malešicích se setkává s naučnou stezkou NS Sv. Josefa. V Libni se potká s cyklostezkou A27, ve Vysočanech vede částečně s cyklostezkami A 267 a A26, u Hořejšího rybníka v Hloubětíně ji křižuje cyklostezka A25.\n\n\n\nCesta začíná u konečné tramvají v Kobylisích. Prochází kolem zastávek MHD Bojasova, Kyselova, Bulovka, Čertův vršek, Kelerka, Nádraží Vysočany (Praha-Vysočany), Vysočanská (Metro-B), Starý Hloubětín, Hrdlořezská, Pod Táborem, Malešické náměstí a Sídliště Malešice, kde končí.\n\n\n"}
{"id": "1496096", "url": "https://cs.wikipedia.org/wiki?curid=1496096", "title": "Michael Jung", "text": "Michael Jung\n\nMichael Jung (* 31. července 1982 Bad Soden) je německý reprezentant v jezdecké soutěži všestranné způsobilosti (military), trojnásobný olympijský vítěz.\n\nSportovat začal v šesti letech pod vedením otce, mistra Německa v jezdectví Joachima Junga. V roce 2003 složil trenérské zkoušky. Na olympijských hrách debutoval v roce 2012, kdy na koni Sam získal zlatou medaili v soutěži jednotlivců i družstev. V roce 2016 Jung se Samem obhájili titul v individuální kategorii, německé družstvo obsadilo druhé místo za Francií. \n\nJe také pětinásobným mistrem Německa, dvojnásobným vítězem Světových jezdeckých her (2010 jednotlivci a 2014 družstva) a šestkrát získal zlatou medaili na mistrovství Evropy v soutěži všestranné způsobilosti (v letech 2011, 2013 a 2015 vyhrál individuální i týmovou soutěž). V roce 2016 se stal po Britce Pippě Funnellové druhým držitelem jezdeckého grandslamu, když vyhrál v jednom roce Rolex Kentucky, Badminton Horse Trials a Burghley Horse Trials. V tomtéž roce mu Německá jezdecká federace jako nejmladší osobě v historii udělila titul Reitmeister. Je rovněž držitelem vyznamenání Silbernes Lorbeerblatt. \n\n"}
{"id": "1496098", "url": "https://cs.wikipedia.org/wiki?curid=1496098", "title": "Katar na Letních olympijských hrách 2008", "text": "Katar na Letních olympijských hrách 2008\n\nKatar se účastnil Letních olympijských her 2008 a zastupovalo ho 20 sportovců v 6 sportech (20 mužů). Vlajkonošem výpravy byl katarský reprezentant ve střelbě Násir al-Attíja. Nejmladším z týmu byl Osama Alarag, kterému v době konání her bylo 16 let. Nejstarší z týmu byl Násir al-Attíja, kterému bylo v době konání her 37 let. Nikomu z výpravy se během her nepodařilo získat medaili.\n\nV závodu jednotlivců v lukostřelbě zemi reprezentoval Ali Ahmed Salem. Během první fáze soutěže která se konala 9. srpna 2008 se z 64. účastníků umístil na 57. místě. 13. srpna nastoupil do prvního vyřazovacího kola které prohrál s jihokorejskému reprezentantu Im Tong-hjonovi a do dalších kol závodu nepostoupil.\nV plavání Katar reprezentoval Osama el-Aarag, který do závodu mužů na 100 m prsa nastoupil 9. srpna 2008. Startoval v první rozplavbě kterou s časem 1:10,83 vyhrál. Celkově se však umístil na 61. místě a do semifinále nepostoupil.\n\n"}
{"id": "1496102", "url": "https://cs.wikipedia.org/wiki?curid=1496102", "title": "Irský vodní španěl", "text": "Irský vodní španěl\n\nIrský vodní španěl (anglicky \"Irish Water Spaniel\") je psí plemeno původně pocházející z Irska. Jeho původ je celkem nejasný, existuje hned několik teorií o vzniku plemene. Jedna říká, že irský vodní španěl byl šlechtěn z portugalského vodního psa, protože je mu vzhledově dost podobý, jiná tvrdí, že jeho předchůdci byli Irský setr, Southern Water Spaniel a francouzští lovečtí psi. Dle Mezinárodní kynologické federace je irský vodní španěl zařazen do skupiny VIII. – slídiči, retrívři a vodní psi, sekce 3 – vodní psi, s pracovní zkouškou. Oficiální zkratka pro ČR, pocházející z jeho anglického názvu, je IWS. \n\nIrský vodní španěl je psí plemeno se zajímavou a nejasnou historií. Zhruba od roku 1600 se datují zmínky o používání vodních psů k lovu divoké zvěře. Vodní psi se srstí, která nepropouští vodu, existovali podle záznamů v Irsku již dávno před zavedením brokovnic. Že to byl irský vodní španěl, se můžeme domnívat především díky jeho specifickému znaku, tzv. „krysímu ocasu\", který nemá žádné jiné plemeno tohoto typu. To naznačuje, že se jedná o původní irské plemeno. První irský vodní španěl se objevil na výstavě v roce 1862. První chovatelský klub byl založen v roce 1890 a vzápětí byl uznán jako samostatné čistokrevné plemeno. Mezi lovci je ceněný především pro svou schopnost pracovat i v nejtěžším bažinatém terénu, naopak jeho trochu komický vzhled ho u mnohých chovatelů diskvalifikoval a dodnes není příliš rozšířen. U nás v ČR bylo odchováno jen pár jedinců.\nIrský vodní španěl je středně velký pes s pevnou stavbou těla a kudrnatou srstí. Výška v kohoutku je u psů 53–59 cm a 51–56 cm u feny. Hmotnost bývá mezi 22 až 28 kg. Má vysokou a širokou mozkovnu s dlouhou a silnou čenichovou partií. Má silné zuby s nůžkovým skusem, malé, tmavě zbarvené oči mandlového tvaru. Jeho dlouhé, nízko usazené uši přiléhající k lícím. Krk je dlouhý a silný přecházející v sudovitě tvarované tělo s výrazně vyklenutými žebry, krátkým a rovným hřbetem s hlubokými bedry a prostorným hrudníkem. Ocas je u kořene silný a mohutný, u špičky velmi tenký. Srst kudrnatá a tvoří husté, kadeřavé uzlíčky, přirozeně mastné. Zbarvení je tmavě hnědé bez bílých skvrn.\n\nIrský vodní španěl je typický lovecký pes, využívaný zejména pro lov vodní zvěře. Má vynikající čich, takže perfektně dohledává, vystavuje i aportuje. Je vitální, temperamentní, odhodlaný a odvážný. Má stále chuť a energii pracovat a není snadné ho unavit. Miluje vodu a plavání a vůbec všechny možné sportovní aktivity. Je velmi inteligentní a rád se učí nové věci. Svou inteligencí se může rovnat s pudly. Své rodině je věrný a oddaný, je kamarádský a výborný společník. K cizím lidem se chová s rezervovou, ale není agresivní. Při lovu může však být i ostrý. Irský vodní španěl je i dobrý hlídač, který na vetřelce hlubokým a silným hlasem zaštěká, ale není typickým obranářem a k ochraně majetku tak není příliš vhodný.\n\n"}
{"id": "1496106", "url": "https://cs.wikipedia.org/wiki?curid=1496106", "title": "Čang Sün (tchangský vojevůdce)", "text": "Čang Sün (tchangský vojevůdce)\n\nČang Sün (; 709 – 24. listopadu 757) byl čínský úředník a vojenský velitel působící v říši Tchang. Roku 757 se během povstání An Lu-šana vyznamenal jako velitel města Suej-jang, s přestávkami obléhaného povstalci od února do konce listopadu 757. Postalci město dobyli, Čang Süna zajali a popravili. Tchangskou vládou byl prohlášen za jednoho z vynikajících hrdinů bojů, vzor věrnosti říši, ochotný prospěchu státu obětovat vše, i vlastní život. \n\nČang Sün se narodil roku 709, pocházel z nevýznamné rodiny. Jeho starší bratr byl vyšetřujícím cenzorem. Byl vysoký s impozantním knírem a vousem, vzdělaný, s výbornou pamětí. Roku 736 složil úřednické zkoušky a získal hodnost \"ťin-š’\". Poté sloužil v domácnosti následníka trůnu, následně jako okresní správce v Čching-che v Che-peji a pak v Čen-jüanu v komandérii Čchiao (dnes v prefektuře Po-čou v An-chueji). Při výkonu úředních funkcí projevoval silný smysl pro spravedlnost a ostře vystupoval proti korupci.\n\nPo vypuknutí povstání An Lu-šana v prosinci 755 naverboval ve svém okresu několik tisíc mužů domobrany a s tisícovkou nejlepších z nich posílil obranu města Jung-čchiou ohroženého povstalci. Jung-čchiou bylo první opevněné město na Velkém kanálu, které bránilo rebelům v postupu na jihovýchod, za ním stálo Siang-i, pak Ning-ling a Suej-jang. Čang Sün s dalšími tchangskými oddíly bránil Jung-čchiou do konce roku 756. Začátkem roku 757 pod tlakem povstalců ustoupili do Ning-lingu a vzápětí až do Suej-jangu. \n\nPo příchodu tisícovky Čangových mužů měla posádka Suej-jangu 6800 vojáků. Místní guvernér Sü Jüan postoupil Čangovi velení. V únoru 757 na město zaútočili povstalci, byli odraženi, nicméně v dubnu se vrátili a dva měsíce město neúspěšně obléhali. Čang byl za odměnu v první polovině roku 757 povýšen na zástupce náčelníka cenzorátu s hlavní pátou úřední hodností (5a, dosud měl jako okresní správce vyšší vedlejší šestou hodnost, 6b1), fakticky však úřad nevykonával. Povstalci opět město obléhali od 26. července. Město mělo při zahájení obležení jen malé zásoby, které záhy došly, Čangovi muži museli proto jíst papír, kůru stromů a čajové lístky. Poté co rostlinná potrava došla, snědli své koně, pak chytali a jedli krysy a ptáky. Nakonec Čang rozhodl že snědí civilisty. Nejdříve ženy, (jako první zabil, uvařil a nabídl vojákům svou oblíbenou konkubínu) a když ženy došly, tak starce a chlapce. Během obležení tak zahynulo několik desítek tisíc lidí, podle různých tchangských historiků z původních cca 60 tisíc lidí ve městě jich zemřelo 20 až 30, nebo 30, nebo 30 až 40 tisíc. Povstalci nakonec 24. listopadu 757 město dobyli, Čang padl do zajetí a byl popraven. Tři dny po pádu města k němu dorazila tchangská armáda jdoucí mu na pomoc. Povstalci se stáhli zpět na sever, protože hlavní tchangské síly mezitím osvobodily obě metropole, Čchang-an (koncem listopadu) a Luo-jang (začátkem prosince).\n\nJako hrdina, který padl ve službě státu, měl nárok na posmrtné ocenění, nicméně při osvobození města vyšel najevo kanibalismus, a to nikoliv jednotlivé akce zoufalých lidí, nýbrž záměrné organizované jednání přikázané Čangem. Organizovaný kanibalismus nebyl v tchangské době neznámý, například začátkem 7. století jeden z protisuejských povstalců, Ču Cchan, své vojsko živil dětmi a ženami z ovládaných krajů. Pro vzdělance a úředníky to bylo důkazem jeho zločinné povahy a neoprávněnosti jeho nároků; u jinak vynikajícího provládního generála byl ale kanibalismus problém a někteří tchanští hodnostáři proto vyznamenání Čang Süna odmítli. Naopak skupina mladších úředníků se postavila na jeho obranu.\n\nZachovalo se podání Čang Sünova přítele Li Chana (\"ťin-š’\" roku 757, zemřel kolem roku 770), který argumentoval, že Čang nezamýšlel zavedení kanibalismu ze zlé vůle, ale byl k němu dotlačen okolnostmi, kdy jeho město zůstalo měsíce v obležení bez pomoci ostatních tchangských armád; že jeho úporná obrana města povstalcům znemožnila postup podél řeky Chuaj na dolní tok Jang-c’-ťiang, čímž odvrátil obsazení tamního bohatého regionu nedotčeného válkou rebely, podstatné posílení povstalců a následnou pravděpodobnou porážku tchangského režimu. Poslední důvod, proč by podle Li Chana měl být Čang vyznamenán, byla jeho věrnost státu a dynastii, které obětoval i vlastní život, v kontrastu k mnohým hodnostářům a úředníkům, kteří před splněním závazků vůči státu dávali přednost zachování života svého a svých blízkých.\n\nČangovi obhájci vládu přesvědčili, takže byl zařazen mezi hrdiny, které císař Su-cung začátkem roku 758 posmrtně odměnil úřady a vyznamenáními. Mezi vynikající a zasloužilé generály a vzor loajality byl řazen i následujícími tchangskými panovníky. Jeho syn odměnou za zásluhy svého otce roku 791 obdržel úřad okresního správce, poct a odměn se Čang Sünovi a jeho potomkům opakovaně dostávalo i v průběhu 9. století.\n"}
{"id": "1496114", "url": "https://cs.wikipedia.org/wiki?curid=1496114", "title": "Čang Sün", "text": "Čang Sün\n\nČang Sün je čínské jméno vícera osob:\n\n"}
{"id": "1496140", "url": "https://cs.wikipedia.org/wiki?curid=1496140", "title": "Kajman yakaré", "text": "Kajman yakaré\n\nKajman yakaré (\"Caiman yacare\"), známý také jako kajman brýlový paraguayský nebo kajman žakaré, je druh kajmana z čeledi aligátorovitých, jenž v hojných počtech obývá část Brazílie, Bolívie, Argentiny a Paraguaye. Nejpočetnější je jeho populace na území Pantanalu a dosahuje zde okolo 10 milionů jedinců. Mezinárodní svaz ochrany přírody vede tento druh jako málo dotčený.\n\nFrançois Marie Daudin ho popsal poprvé v roce 1802 jako Crocodilus yacare. Druhové jméno \"yacare\", pochází ze slova \"jacaré\", což znamená v portugalštině \"aligátor\". Dříve byl považován za poddruh kajmana brýlového. Tyto dva druhy jsou vzhledově podobní, ale mají oddělené oblasti výskytu, a proto jsou považovány za samostatné taxony.\n\nKajman yakaré je středně velký krokodýl, který má žluto-hnědou barvu kůže, může dorůst 2,5 metrů (výjimečně až 3 m) a dosahuje váhy maximálně 58 kg. Samice jsou menší než samci a dosahují délky kolem 1,4 metru a váhy okolo 20 kg.\n\nKajman yakaré obývá vnitrozemské vodní plochy, jako jsou jezera, mokřady a řeky. Životem se velmi podobá kajmanu brýlovému. Jeho jídelníček sestává z vodních živočichů, jako jsou ryby a měkkýši (především hlemýždi), v menší míře hadi. Loví i kapybary.\n\nRozmnožování probíhá mezi prosincem a únorem, uprostřed období dešťů. Samice budují hnízda ve tvaru kopečků, používají při tom bláto a rozkládající se vegetaci. Do nich kladou 22 až 35, výjimečně až 44 vajec. Samice se o hnízdo s vejci starají, po vylíhnutí jsou nicméně mláďata ponechána svému osudu. Nepřáteli malých kajmanů jsou především ptáci (volavky, čápi). Pohlavně dospělými se stávají po dosažení věku 10–15 let a doba dožití se zřejmě pohybuje okolo 50 let.\n\nKajmani yakaré jsou oblíbenou kořistí anakondy a jaguára.\n\nV minulosti byli kajmani v obrovských počtech loveni především pro jejich kůži. V roce 1992 byl nicméně v Brazílii schválen zákaz lovu a obchodu s kůžemi a stavy těchto plazů začaly rychle vzrůstat. Nyní se jejich počty odhadují na 10 milionů jedinců jen na území Pantanalu.\n\n"}
{"id": "1496143", "url": "https://cs.wikipedia.org/wiki?curid=1496143", "title": "Châteauneuf-sur-Sarthe", "text": "Châteauneuf-sur-Sarthe\n\nChâteauneuf-sur-Sarthe je obec ve francouzském regionu Pays de la Loire v departementu Maine-et-Loire.\n\nChâteauneuf-sur-Sarthe se nachází asi 23 kilometrů severovýchodně od Angers na řece Sarthe. Sousedními obcemi jsou Contigné na severu a severozápadě, Brissarthe ne severu a severovýchodě, Étriché na východě a jihovýchodě, Juvardeil na jihu a jihozápadě a Cherré na západě a severozápadě.\n\nObec má rozlohu 14,39 km². Nejvyšší bod je položen v nadmořské výšce 72 m n. m. a nejnižší místo leží v nadmořské výšce 16 metrů.\n"}
{"id": "1496146", "url": "https://cs.wikipedia.org/wiki?curid=1496146", "title": "Grand prix Paris Match du photojournalisme", "text": "Grand prix Paris Match du photojournalisme\n\nGrand prix Paris Match du photojournalisme (Velká cena Paris Match za novinářskou fotografii) je francouzská fotografická cena, kterou od roku 1980 uděluje týdeník \"Paris Match\" vybranému fotožurnalistovi každé dva roky.\n\nCenu založili v roce 1980 Roger Thérond a Jean-Luc Monterosso u příležitosti prvního konání festivalu \"Mois de la Photo\" v Paříži. Cena je otevřená všem profesionálním fotografům, kteří pracují v oblasti obrazové reportáže.\n\n"}
{"id": "1496152", "url": "https://cs.wikipedia.org/wiki?curid=1496152", "title": "Větrný mlýn (Růžová)", "text": "Větrný mlýn (Růžová)\n\nVětrný mlýn holandského typu se nachází na kopci Petřín v obci Růžová v okrese Děčín v Ústeckém kraji. Mlýn byl v roce 1966 zapsán do Ústředního seznamu kulturních památek ČR.\n\nZděný větrný mlýn byl postaven v roce 1878. Provoz byl ukončen v roce 1945. Po odsunu německých obyvatel v roce 1946 objekt začal chátrat. V roce 1964 byl prodán a nový majitel začal s rekonstrukcí. K objektu byly přistavěny budovy. Větrný mlýn slouží jako penzion pro deset osob.\n\nVětrný mlýn je dvoupatrová kuželová neomítaná zděná stavba holandského typu postavena z kvádrového pískovcového zdiva na kruhovém půdorysu, vnitřní stěny jsou cihlové. Čtyři okenní osy s pravoúhlými okny, které jsou rámovány bílou hladkou šambránou, v horní části přechází do suprafenestry. Stavba je zakončena plechovou kuželovou střechou s hroticí s plechovou korouhvičkou ve tvaru kohouta. Na jihozápadní straně je sedlový vikýř. Z původních dvou vstupů je zachován jeden. Na severovýchodní straně je přistavěna malá přístavba s plochou střechou. Ve mlýně býval elektromotor, který zabezpečoval mletí i za bezvětrného počasí. V současné době se nachází v lesíku, jeho stěny jsou pokryty břečťanem a je vybaven maketou pěti listého větrného kola o průměru 14 metrů, jehož hřídel vystupuje ze sedlového vikýře.\nVětrný mlýn se nachází asi 850 m jižně od kostela svatého Petra a Pavla v nadmořské výšce 320 metrů, vede k němu zpevněná komunikace. Je jedním z trojice mlýnů (další jsou v Arnolticích a v Janově), které jsou od sebe vzdáleny 2 až 3 kilometry.\n\n\nExterní odkazy\n"}
{"id": "1496154", "url": "https://cs.wikipedia.org/wiki?curid=1496154", "title": "Loggerheads", "text": "Loggerheads\n\nLoggerheads je americký hraný film z roku 2005, který režíroval Tim Kirkman podle vlastního scénáře. Film zachycuje tři příběhy odehrávající se v letech 1999–2001 v Severní Karolíně. Snímek měl světovou premiéru na filmovém festivalu Sundance v lednu 2005.\n\nDo přímořského městečka Kure Beach přijíždí mladý gay Mark, aby zde chránil mořské želvy karety. Mark už před lety odešel od svých adoptivních rodičů z města Edenu, kde jeho otec působí jako pastor. Mark se seznámí s Georgem, který vede malý motel. Markova matka Elizabeth se dozví od sousedky, která je s Markem v kontaktu, že její syn je HIV pozitivní. Rozhodne se Marka kontaktovat. Ve stejné době v Ashevillu opustí Grace své zaměstnání, aby vypátrala, co se stalo s jejím synem, kterého musela dát před lety k adopci, protože jí tehdy bylo 17 let.\n\n"}
{"id": "1496156", "url": "https://cs.wikipedia.org/wiki?curid=1496156", "title": "Sojuz GVK", "text": "Sojuz GVK\n\nSojuz GVK je ruská nepilotovaná nákladní kosmická loď ve vývoji, schopná vynést náklad na mezinárodní vesmírnou stanici ISS, ale také dopravit náklad zpět na Zemi. Touto schopností nyní disponuje pouze nákladní loď Dragon společnosti SpaceX. Sojuz GVK vychází stejně jako loď Progress z kosmické lodi Sojuz. Vynášet ji bude raketa Sojuz 2.1b. První start je plánován na rok 2022. \n\n"}
{"id": "1496160", "url": "https://cs.wikipedia.org/wiki?curid=1496160", "title": "Cizinec ve vlaku", "text": "Cizinec ve vlaku\n\nCizinec ve vlaku je akční filmový thriller z roku 2018. Film režíroval Jaume Collet-Serra a napsali ho Byron Willinger, Philip de Blasi a Ryan Engle. Ve filmu hrají Liam Neeson, Vera Farmiga, Patrick Wilson, Jonathan Banks a Sam Neill. Příběh vypráví o muži, který je nevědomky naverbován do vražedné konspirace po tom, co potká tajemnou ženu, když jako každý den, dojíždí vlakem.\n\nFilmová premiéra byla v New Yorku 8. ledna roku 2018, v kinech v USA 12. ledna 2018 Lionsgatem a 19. ledna 2018 ve Spojeném království StudioCanalem, někde i IMAX verze. Film vydělal $119 miliónů celosvětově a obdržel rozdílné recenze od kritiků, kteří říkají, že Neesonovi role náramně sedla a přirovnávají snímek k Collet-Serraovu předchozímu filmu, \"Non-Stop\", ale chválí Neesonův výkon a žánrové napětí. Na ČSFD (Česko-Slovenská filmová databáze) má 61 %.\n"}
{"id": "1496164", "url": "https://cs.wikipedia.org/wiki?curid=1496164", "title": "Hodek HK-101", "text": "Hodek HK-101\n\nHodek HK-101 byl československý dvoumotorový dvoumístný lehký sportovní letoun vyvinutý společností Továrna sportovních letadel, Vincenc Hodek, Praha-Holešovice. Práce na něm začaly roku 1942 a za druhé světové války probíhaly v utajení. V letech 1945–1949 byly postaveny dva prototypy, avšak po znárodnění firmy a převedení vývoje do Aera byly práce na slibném typu utlumeny a později zastaveny.\n\nNápad na vývoj dvoumotorového sportovního letounu dostal český podnikatel a nadšený letec Vincenc Hodek při přeletu rumunských hor v jednomotorovém stroji Zlín Z-XII. Svou myšlenku Hodek dále rozpracoval roku 1939 po návratu z aerosalonu v Bruselu. Vše však zkomplikovala německá okupace a vypuknutí druhé světové války. Utajený ilegální vývoj letounu byl zahájen roku 1942. Hodek se svým spolupracovníkem ing. Stanislavem Křížem navrhli projekt HK-1, ze kterého po dalších úpravách vznikl typ HK-101. Označení HK znamenalo Hodek-Kříž. \n\nV květnu 1945 Hodek požádal ministerstvo dopravy o souhlas se stavbou tří prototypů svého letounu. Vývoj však pokračoval ve velmi obtížných podmínkách, neboť na podzim 1945 byl téměř veškerý letecký průmysl zestátněn a Hodkova továrna na letecké přístroje zůstala prakticky jediným soukromým podnikem v tomto oboru. Vývoj letounu ji navíc stál nemalé prostředky.\n\nVýroba prototypu (imatrikulace OK-BOB, přezdívaný „Bobík“) a dílů pro lámací zkoušky po válce začala v pronajaté dílně Rapidbetonu v Praze na Libeňském ostrově. Model a technické výkresy HK-101 byly vystaveny roku 1946 na prvním poválečném Pařížském aerosalonu. Větší pozornost však letoun nevzbudil. Prototyp byl dokončen roku 1947 a přemístěn na letiště v Klecanech. Aby se letoun dostal z malé dílny, musela být částečně rozebrána jedna její stěna. Zkušebního programu se ujal pilot Jan Kaucký, bojující za války v řadách 310. čs. stíhací perutě RAF. S letounem poprvé vzlétl 4. září 1947. Během záletu, kterému byli přítomni ministr dopravy Ivan Pietor a přednosta leteckého odboru ministerstva dopravy brigádní generál Vilém Stanovský, stroj prokázal dobré vlastnosti a výkony. Pilot však doporučil zvětšit ocasní plochy. \n\nO tři dny později Kaucký provedl povedenou letovou ukázku HK-101 na mezinárodním leteckém dni v Praze-Ruzyni, čímž pro stroj získal značnou pozornost veřejnosti a tisku. Ozvali se i první zahraniční zájemci. Kritické připomínky se týkaly mimo jiné stísněného prostoru kabiny, horšího výhledu ze zadní sedačky a chybějící radiostanice.\n\nMezitím se však radikálně změnila politická situace. V lednu 1948 byla Hodkova firma znárodněna a začleněna do národního podniku PAL (Vincenc Hodek byl po komunistickém převratu ze svého podniku propuštěn). Zkoušky prototypu pokračovaly v Leteckém výzkumném ústavu v Praze-Leňanech, který jej pro pokračovací výcvik nadřazoval Avii C-2. Stavba druhého prototypu byla převedena do továrny Aero. Druhý prototyp (OK-COB) poprvé vzlétl v červenci 1949. Pro Aero však letoun nebyl prioritou, vývoj se zpomaloval, až byl v říjnu 1949 zastaven. Oba prototypy byly po nějaké době zlikvidovány. Ve sbírkách Vojenského historického ústavu se dochovala část celokovové kýlové plochy s logem firmy a podpisem Ing. Stanislava Kříže.\n\nHK-101 byl celokovový dvoumístný dvoumotorový letoun s jednoduchou SOP, záďovým zatahovacím záďovým podvozkem a pevným ostruhovým kolečkem. Poháněly jej dva řadové invertní čtyřválce Walter Minor 4-III, každý o výkonu 105 koní. Motory roztáčely kovové dvoulisté na zemi stavitelné vrtule Letov. Byl to nejrychlejší sportovní letoun postavený po druhé světové válce v Československu a, nepočítáme-li za sportovní cvičné letouny Avia XLE-10 (1950), Letov XLA-54 (1950) a proudové stroje Aero L-29 Delfín a Aero L-39 Albatros, je jím dodnes.\n\n\n\n"}
{"id": "1496167", "url": "https://cs.wikipedia.org/wiki?curid=1496167", "title": "Lucembursko na Letních olympijských hrách 2004", "text": "Lucembursko na Letních olympijských hrách 2004\n\nLucembursko se účastnilo Letních olympijských her 2004 a zastupovalo ho 10 sportovců v 6 sportech (6 mužů a 4 ženy). Jednalo se o největší lucemburskou výpravu od Letních olympijských her v 1972 konaných v Mnichově. Vlajkonošem výpravy byla lucemburská teniska Claudine Schaul. Nejmladším z týmu byl Jeff Henckels, kterému v době konání her bylo necelých 20 let. Nejstarší z týmu byla Anne Kremer, které bylo v době konání her 28 let. Nikomu z výpravy se během her nepodařilo získat medaili.\n\n"}
{"id": "1496168", "url": "https://cs.wikipedia.org/wiki?curid=1496168", "title": "Lucembursko na Letních olympijských hrách 2000", "text": "Lucembursko na Letních olympijských hrách 2000\n\nLucembursko se účastnilo Letních olympijských her 2000 a zastupovalo ho 7 sportovců ve 4 sportech (2 muži a 5 žen). Vlajkonošem výpravy byla Lara Heinz, která také byla nejmladší členkou výpravy. V době konání her jí bylo 19 let. Nejstarší z týmu byla Ni Sia-lien, které bylo v době konání her 37 let. Nikomu z výpravy se během her nepodařilo získat medaili.\n\n"}
{"id": "1496169", "url": "https://cs.wikipedia.org/wiki?curid=1496169", "title": "Lucembursko na Letních olympijských hrách 1996", "text": "Lucembursko na Letních olympijských hrách 1996\n\nLucembursko se účastnilo Letních olympijských her 1996 a zastupovalo ho 6 sportovců v 5 sportech (2 muži a 4 ženy). Vlajkonošem výpravy byla lucemburská teniska Anne Kremer, která byla také nejmladší členkou výpravy. V době konání her jí bylo 20 let. Nejstarší z týmu byl Armand Dousemont, kterému bylo v době konání her 44 let. Nikomu z výpravy se během her nepodařilo získat medaili.\n\n"}
{"id": "1496171", "url": "https://cs.wikipedia.org/wiki?curid=1496171", "title": "Cossoine", "text": "Cossoine\n\nCossoine (sardinsky: \"Cossoìne\") je italská obec (\"comune\") v provincii Sassari v regionu Sardinie. Nachází se ve výšce 529 metrů nad mořem a má obyvatel. Rozloha obce je 39,17 km².\n\n"}
{"id": "1496172", "url": "https://cs.wikipedia.org/wiki?curid=1496172", "title": "Cuglieri", "text": "Cuglieri\n\nCuglieri (sardinsky: \"Cùllieri\") je italská obec (\"comune\") v provincii Oristano v regionu Sardinie. Nachází se ve výšce 479 metrů nad mořem a má obyvatel. Rozloha obce je 120,54 km².\n\n"}
{"id": "1496173", "url": "https://cs.wikipedia.org/wiki?curid=1496173", "title": "Curcuris", "text": "Curcuris\n\nCurcuris (sardinsky: \"Crucùris\") je italská obec (\"comune\") v provincii Oristano v regionu Sardinie. Nachází se ve výšce 130 metrů nad mořem a má obyvatel. Rozloha obce je 7,18 km².\n\n"}
{"id": "1496174", "url": "https://cs.wikipedia.org/wiki?curid=1496174", "title": "Decimoputzu", "text": "Decimoputzu\n\nDecimoputzu (sardinsky: \"Deximupùtzu\") je italská obec (\"comune\") v provincii Sud Sardegna v regionu Sardinie. Nachází se ve výšce 17 metrů nad mořem a má obyvatel. Rozloha obce je 44,77 km².\n\n"}
{"id": "1496175", "url": "https://cs.wikipedia.org/wiki?curid=1496175", "title": "Desulo", "text": "Desulo\n\nDesulo (sardinsky: \"Dèsulu\") je italská obec (\"comune\") v provincii Nuoro v regionu Sardinie. Nachází se ve výšce 888 metrů nad mořem a má obyvatel. Rozloha obce je 74,50 km².\n\n"}
{"id": "1496176", "url": "https://cs.wikipedia.org/wiki?curid=1496176", "title": "Dolianova", "text": "Dolianova\n\nDolianova (sardinsky: \"Patiòlla\") je italská obec (\"comune\") v provincii Sud Sardegna v regionu Sardinie. Nachází se ve výšce 212 metrů nad mořem a má obyvatel. Rozloha obce je 84,31 km².\n\n"}
{"id": "1496177", "url": "https://cs.wikipedia.org/wiki?curid=1496177", "title": "Domus de Maria", "text": "Domus de Maria\n\nDomus de Maria (sardinsky: \"Dòmus de Marìa\") je italská obec (\"comune\") v provincii Sud Sardegna v regionu Sardinie. Nachází se ve výšce 66 metrů nad mořem a má obyvatel. Rozloha obce je 97,14 km².\n\n"}
{"id": "1496178", "url": "https://cs.wikipedia.org/wiki?curid=1496178", "title": "Domusnovas", "text": "Domusnovas\n\nDomusnovas (sardinsky: \"Domusnòas\") je italská obec (\"comune\") v provincii Sud Sardegna v regionu Sardinie. Nachází se ve výšce 52 metrů nad mořem a má obyvatel. Rozloha obce je 80,59 km².\n\n"}
{"id": "1496179", "url": "https://cs.wikipedia.org/wiki?curid=1496179", "title": "Donori", "text": "Donori\n\nDonori (sardinsky: \"Donòri\") je italská obec (\"comune\") v provincii Sud Sardegna v regionu Sardinie. Nachází se ve výšce 141 metrů nad mořem a má obyvatel. Rozloha obce je 35,31 km².\n\n"}
{"id": "1496180", "url": "https://cs.wikipedia.org/wiki?curid=1496180", "title": "Dorgali", "text": "Dorgali\n\nDorgali (sardinsky: \"Durgàli\") je italská obec (\"comune\") v provincii Nuoro v regionu Sardinie. Nachází se ve výšce 390 metrů nad mořem a má obyvatel. Rozloha obce je 226,54 km².\n\n"}
{"id": "1496181", "url": "https://cs.wikipedia.org/wiki?curid=1496181", "title": "Dualchi", "text": "Dualchi\n\nDualchi (sardinsky: \"Duàrche\") je italská obec (\"comune\") v provincii Nuoro v regionu Sardinie. Nachází se ve výšce 321 metrů nad mořem a má obyvatel. Rozloha obce je 23,41 km².\n\n"}
{"id": "1496182", "url": "https://cs.wikipedia.org/wiki?curid=1496182", "title": "Elini", "text": "Elini\n\nElini (sardinsky: \"Elìni\") je italská obec (\"comune\") v provincii Nuoro v regionu Sardinie. Nachází se ve výšce 472 metrů nad mořem a má obyvatel. Rozloha obce je 10,65 km².\n\n"}
{"id": "1496183", "url": "https://cs.wikipedia.org/wiki?curid=1496183", "title": "Erula", "text": "Erula\n\nErula (sardinsky: \"Èrula\") je italská obec (\"comune\") v provincii Sassari v regionu Sardinie. Nachází se ve výšce 457 metrů nad mořem a má obyvatel. Rozloha obce je 39,31 km².\n\n"}
{"id": "1496184", "url": "https://cs.wikipedia.org/wiki?curid=1496184", "title": "Escalaplano", "text": "Escalaplano\n\nEscalaplano (sardinsky: \"Scaleprànu\") je italská obec (\"comune\") v provincii Sud Sardegna v regionu Sardinie. Nachází se ve výšce 338 metrů nad mořem a má obyvatel. Rozloha obce je 94,04 km².\n\n"}
{"id": "1496185", "url": "https://cs.wikipedia.org/wiki?curid=1496185", "title": "Escolca", "text": "Escolca\n\nEscolca (sardinsky: \"Iscròca\") je italská obec (\"comune\") v provincii Sud Sardegna v regionu Sardinie. Nachází se ve výšce 416 metrů nad mořem a má obyvatel. Rozloha obce je 14,76 km².\n\n"}
{"id": "1496186", "url": "https://cs.wikipedia.org/wiki?curid=1496186", "title": "Esporlatu", "text": "Esporlatu\n\nEsporlatu (sardinsky: \"Isporlàtu\") je italská obec (\"comune\") v provincii Sassari v regionu Sardinie. Nachází se ve výšce 473 metrů nad mořem a má obyvatel. Rozloha obce je 18,40 km².\n\n"}
{"id": "1496187", "url": "https://cs.wikipedia.org/wiki?curid=1496187", "title": "Esterzili", "text": "Esterzili\n\nEsterzili (sardinsky: \"Istersìli, Stersìli\") je italská obec (\"comune\") v provincii Sud Sardegna v regionu Sardinie. Nachází se ve výšce 731 metrů nad mořem a má obyvatel. Rozloha obce je 100,74 km².\n\n"}
{"id": "1496188", "url": "https://cs.wikipedia.org/wiki?curid=1496188", "title": "Florinas", "text": "Florinas\n\nFlorinas (sardinsky: \"Fiolìnas\") je italská obec (\"comune\") v provincii Sassari v regionu Sardinie. Nachází se ve výšce 417 metrů nad mořem a má obyvatel. Rozloha obce je 36,06 km².\n\n"}
{"id": "1496189", "url": "https://cs.wikipedia.org/wiki?curid=1496189", "title": "Fluminimaggiore", "text": "Fluminimaggiore\n\nFluminimaggiore (sardinsky: \"Frùmini Majòri\") je italská obec (\"comune\") v provincii Sud Sardegna v regionu Sardinie. Nachází se ve výšce 63 metrů nad mořem a má obyvatel. Rozloha obce je 108,18 km².\n\n"}
{"id": "1496190", "url": "https://cs.wikipedia.org/wiki?curid=1496190", "title": "Flussio", "text": "Flussio\n\nFlussio (sardinsky: \"Frussìo\") je italská obec (\"comune\") v provincii Oristano v regionu Sardinie. Nachází se ve výšce 305 metrů nad mořem a má obyvatel. Rozloha obce je 6,87 km².\n\n"}
{"id": "1496191", "url": "https://cs.wikipedia.org/wiki?curid=1496191", "title": "Fonni", "text": "Fonni\n\nFonni (sardinsky: \"Onne\") je italská obec (\"comune\") v provincii Nuoro v regionu Sardinie. Nachází se ve výšce 1000 metrů nad mořem a má obyvatel. Rozloha obce je 112,27 km².\n\n"}
{"id": "1496192", "url": "https://cs.wikipedia.org/wiki?curid=1496192", "title": "Fordongianus", "text": "Fordongianus\n\nFordongianus (sardinsky: \"Fordongiànis\") je italská obec (\"comune\") v provincii Oristano v regionu Sardinie. Nachází se ve výšce 35 metrů nad mořem a má obyvatel. Rozloha obce je 39,48 km².\n\n"}
{"id": "1496193", "url": "https://cs.wikipedia.org/wiki?curid=1496193", "title": "Furtei", "text": "Furtei\n\nFurtei (sardinsky: \"Futèi\") je italská obec (\"comune\") v provincii Sud Sardegna v regionu Sardinie. Nachází se ve výšce 90 metrů nad mořem a má obyvatel. Rozloha obce je 26,11 km².\n\n"}
{"id": "1496194", "url": "https://cs.wikipedia.org/wiki?curid=1496194", "title": "Gadoni", "text": "Gadoni\n\nGadoni (sardinsky: \"Adòni\") je italská obec (\"comune\") v provincii Nuoro v regionu Sardinie. Nachází se ve výšce 696 metrů nad mořem a má obyvatel. Rozloha obce je 43,44 km².\n\n"}
{"id": "1496195", "url": "https://cs.wikipedia.org/wiki?curid=1496195", "title": "Gairo", "text": "Gairo\n\nGairo (sardinsky: \"Gàiru\") je italská obec (\"comune\") v provincii Nuoro v regionu Sardinie. Nachází se ve výšce 670 metrů nad mořem a má obyvatel. Rozloha obce je 77,49 km².\n\n"}
{"id": "1496196", "url": "https://cs.wikipedia.org/wiki?curid=1496196", "title": "Galtellì", "text": "Galtellì\n\nGaltellì (sardinsky: \"Gartèddi\") je italská obec (\"comune\") v provincii Nuoro v regionu Sardinie. Nachází se ve výšce 35 metrů nad mořem a má obyvatel. Rozloha obce je 56,53 km².\n\n"}
{"id": "1496197", "url": "https://cs.wikipedia.org/wiki?curid=1496197", "title": "Gavoi", "text": "Gavoi\n\nGavoi (sardinsky: \"Gavòi\") je italská obec (\"comune\") v provincii Nuoro v regionu Sardinie. Nachází se ve výšce 777 metrů nad mořem a má obyvatel. Rozloha obce je 38,06 km².\n\n"}
{"id": "1496198", "url": "https://cs.wikipedia.org/wiki?curid=1496198", "title": "Genoni", "text": "Genoni\n\nGenoni (sardinsky: \"Jaròi, Geròni\") je italská obec (\"comune\") v provincii Sud Sardegna v regionu Sardinie. Nachází se ve výšce 447 metrů nad mořem a má obyvatel. Rozloha obce je 43,79 km².\n\n"}
{"id": "1496199", "url": "https://cs.wikipedia.org/wiki?curid=1496199", "title": "Genuri", "text": "Genuri\n\nGenuri (sardinsky: \"Giaùni, Jaùni\") je italská obec (\"comune\") v provincii Sud Sardegna v regionu Sardinie. Nachází se ve výšce 230 metrů nad mořem a má obyvatel. Rozloha obce je 7,52 km².\n\n"}
{"id": "1496200", "url": "https://cs.wikipedia.org/wiki?curid=1496200", "title": "Gergei", "text": "Gergei\n\nGergei (sardinsky: \"Gerxèi\") je italská obec (\"comune\") v provincii Sud Sardegna v regionu Sardinie. Nachází se ve výšce 374 metrů nad mořem a má obyvatel. Rozloha obce je 36,18 km².\n\n"}
{"id": "1496201", "url": "https://cs.wikipedia.org/wiki?curid=1496201", "title": "Gesico", "text": "Gesico\n\nGesico (sardinsky: \"Gèsigu\") je italská obec (\"comune\") v provincii Sud Sardegna v regionu Sardinie. Nachází se ve výšce 300 metrů nad mořem a má obyvatel. Rozloha obce je 25,62 km².\n\n"}
{"id": "1496202", "url": "https://cs.wikipedia.org/wiki?curid=1496202", "title": "Gesturi", "text": "Gesturi\n\nGesturi (sardinsky: \"Gèsturi\") je italská obec (\"comune\") v provincii Sud Sardegna v regionu Sardinie. Nachází se ve výšce 315 metrů nad mořem a má obyvatel. Rozloha obce je 46,83 km².\n\n"}
{"id": "1496203", "url": "https://cs.wikipedia.org/wiki?curid=1496203", "title": "Ghilarza", "text": "Ghilarza\n\nGhilarza (sardinsky: \"Ilàrtzi\") je italská obec (\"comune\") v provincii Oristano v regionu Sardinie. Nachází se ve výšce 290 metrů nad mořem a má obyvatel. Rozloha obce je 55,46 km².\n\n"}
{"id": "1496204", "url": "https://cs.wikipedia.org/wiki?curid=1496204", "title": "Giave", "text": "Giave\n\nGiave (sardinsky: \"Tzàve\") je italská obec (\"comune\") v provincii Sassari v regionu Sardinie. Nachází se ve výšce 595 metrů nad mořem a má obyvatel. Rozloha obce je 47,07 km².\n\n"}
{"id": "1496205", "url": "https://cs.wikipedia.org/wiki?curid=1496205", "title": "Giba (Itálie)", "text": "Giba (Itálie)\n\nGiba (sardinsky: \"Gìba\") je italská obec (\"comune\") v provincii Sud Sardegna v regionu Sardinie. Nachází se ve výšce 59 metrů nad mořem a má obyvatel. Rozloha obce je 30,44 km².\n\n"}
{"id": "1496206", "url": "https://cs.wikipedia.org/wiki?curid=1496206", "title": "Girasole", "text": "Girasole\n\nGirasole (sardinsky: \"Gelisùli\") je italská obec (\"comune\") v provincii Nuoro v regionu Sardinie. Nachází se ve výšce 10 metrů nad mořem a má obyvatel. Rozloha obce je 13,16 km².\n\n"}
{"id": "1496207", "url": "https://cs.wikipedia.org/wiki?curid=1496207", "title": "Golfo Aranci", "text": "Golfo Aranci\n\nGolfo Aranci (sardinsky: \"Fìgari\") je italská obec (\"comune\") v provincii Sassari v regionu Sardinie. Nachází se ve výšce 19 metrů nad mořem a má obyvatel. Rozloha obce je 37,43 km².\n\n"}
{"id": "1496208", "url": "https://cs.wikipedia.org/wiki?curid=1496208", "title": "Goni", "text": "Goni\n\nGoni (sardinsky: \"Gòni\") je italská obec (\"comune\") v provincii Sud Sardegna v regionu Sardinie. Nachází se ve výšce 383 metrů nad mořem a má obyvatel. Rozloha obce je 18,60 km².\n\n"}
{"id": "1496209", "url": "https://cs.wikipedia.org/wiki?curid=1496209", "title": "Gonnesa", "text": "Gonnesa\n\nGonnesa (sardinsky: \"Gonnèsa\") je italská obec (\"comune\") v provincii Sud Sardegna v regionu Sardinie. Nachází se ve výšce 40 metrů nad mořem a má obyvatel. Rozloha obce je 48,06 km².\n\n"}
{"id": "1496210", "url": "https://cs.wikipedia.org/wiki?curid=1496210", "title": "Gonnoscodina", "text": "Gonnoscodina\n\nGonnoscodina (sardinsky: \"Gonnoscodìna\") je italská obec (\"comune\") v provincii Oristano v regionu Sardinie. Nachází se ve výšce 112 metrů nad mořem a má obyvatel. Rozloha obce je 8,82 km².\n\n"}
{"id": "1496211", "url": "https://cs.wikipedia.org/wiki?curid=1496211", "title": "Gonnosfanadiga", "text": "Gonnosfanadiga\n\nGonnosfanadiga (sardinsky: \"Gònnos\") je italská obec (\"comune\") v provincii Sud Sardegna v regionu Sardinie. Nachází se ve výšce 180 metrů nad mořem a má obyvatel. Rozloha obce je 125,19 km².\n\n"}
{"id": "1496212", "url": "https://cs.wikipedia.org/wiki?curid=1496212", "title": "Gonnosnò", "text": "Gonnosnò\n\nGonnosnò (sardinsky: \"Gonnonnò\") je italská obec (\"comune\") v provincii Oristano v regionu Sardinie. Nachází se ve výšce 220 metrů nad mořem a má obyvatel. Rozloha obce je 15,46 km².\n\n"}
{"id": "1496213", "url": "https://cs.wikipedia.org/wiki?curid=1496213", "title": "Gonnostramatza", "text": "Gonnostramatza\n\nGonnostramatza (sardinsky: \"Gonnostramàtza\") je italská obec (\"comune\") v provincii Oristano v regionu Sardinie. Nachází se ve výšce 104 metrů nad mořem a má obyvatel. Rozloha obce je 17,64 km².\n\n"}
{"id": "1496214", "url": "https://cs.wikipedia.org/wiki?curid=1496214", "title": "Guamaggiore", "text": "Guamaggiore\n\nGuamaggiore (sardinsky: \"Gomajòri\") je italská obec (\"comune\") v provincii Sud Sardegna v regionu Sardinie. Nachází se ve výšce 199 metrů nad mořem a má obyvatel. Rozloha obce je 16,80 km².\n\n"}
{"id": "1496215", "url": "https://cs.wikipedia.org/wiki?curid=1496215", "title": "Guasila", "text": "Guasila\n\nGuasila (sardinsky: \"Guasìba, Guasìlla\") je italská obec (\"comune\") v provincii Sud Sardegna v regionu Sardinie. Nachází se ve výšce 210 metrů nad mořem a má obyvatel. Rozloha obce je 43,51 km².\n\n"}
{"id": "1496216", "url": "https://cs.wikipedia.org/wiki?curid=1496216", "title": "Guspini", "text": "Guspini\n\nGuspini (sardinsky: \"Gùspini\") je italská obec (\"comune\") v provincii Sud Sardegna v regionu Sardinie. Nachází se ve výšce 130 metrů nad mořem a má obyvatel. Rozloha obce je 174,67 km².\n\n"}
{"id": "1496217", "url": "https://cs.wikipedia.org/wiki?curid=1496217", "title": "Iglesias (Itálie)", "text": "Iglesias (Itálie)\n\nIglesias (sardinsky: \"Igrèsias, Bidd 'e Crèsia\") je italská obec (\"comune\") v provincii Sud Sardegna v regionu Sardinie. Nachází se ve výšce 200 metrů nad mořem a má obyvatel. Rozloha obce je 208,23 km².\n\n"}
{"id": "1496218", "url": "https://cs.wikipedia.org/wiki?curid=1496218", "title": "Ilbono", "text": "Ilbono\n\nIlbono (sardinsky: \"Irbòno\") je italská obec (\"comune\") v provincii Nuoro v regionu Sardinie. Nachází se ve výšce 400 metrů nad mořem a má obyvatel. Rozloha obce je 31,13 km².\n\n"}
{"id": "1496219", "url": "https://cs.wikipedia.org/wiki?curid=1496219", "title": "Illorai", "text": "Illorai\n\nIllorai (sardinsky: \"Illorài\") je italská obec (\"comune\") v provincii Sassari v regionu Sardinie. Nachází se ve výšce 503 metrů nad mořem a má obyvatel. Rozloha obce je 57,19 km².\n\n"}
{"id": "1496220", "url": "https://cs.wikipedia.org/wiki?curid=1496220", "title": "Irgoli", "text": "Irgoli\n\nIrgoli (sardinsky: \"Irgòli\") je italská obec (\"comune\") v provincii Nuoro v regionu Sardinie. Nachází se ve výšce 26 metrů nad mořem a má obyvatel. Rozloha obce je 75,30 km².\n\n"}
{"id": "1496221", "url": "https://cs.wikipedia.org/wiki?curid=1496221", "title": "Isili", "text": "Isili\n\nIsili (sardinsky: \"Ìsili\") je italská obec (\"comune\") v provincii Sud Sardegna v regionu Sardinie. Nachází se ve výšce 523 metrů nad mořem a má obyvatel. Rozloha obce je 67,84 km².\n\n"}
{"id": "1496222", "url": "https://cs.wikipedia.org/wiki?curid=1496222", "title": "Ittireddu", "text": "Ittireddu\n\nIttireddu (sardinsky: \"Itirèddu\") je italská obec (\"comune\") v provincii Sassari v regionu Sardinie. Nachází se ve výšce 313 metrů nad mořem a má obyvatel. Rozloha obce je 23,69 km².\n\n"}
{"id": "1496223", "url": "https://cs.wikipedia.org/wiki?curid=1496223", "title": "Ittiri", "text": "Ittiri\n\nIttiri (sardinsky: \"Ìtiri Cannèdu\") je italská obec (\"comune\") v provincii Sassari v regionu Sardinie. Nachází se ve výšce 400 metrů nad mořem a má obyvatel. Rozloha obce je 111,46 km².\n\n"}
{"id": "1496224", "url": "https://cs.wikipedia.org/wiki?curid=1496224", "title": "Jerzu", "text": "Jerzu\n\nJerzu (sardinsky: \"Jèrsu\") je italská obec (\"comune\") v provincii Nuoro v regionu Sardinie. Nachází se ve výšce 427 metrů nad mořem a má obyvatel. Rozloha obce je 102,61 km².\n\n"}
{"id": "1496225", "url": "https://cs.wikipedia.org/wiki?curid=1496225", "title": "TIPC", "text": "TIPC\n\nTIPC (, doslova \"transparentní meziprocesová komunikace\") je síťový protokol navržený pro meziprocesovou komunikaci v rámci počítačového clusteru. \n\nOperační systém Linux jej podporuje přímo ve svém jádře od verze 2.6.16 vydané v březnu 2006. Dále existuje podpora pro operační systémy VxWorks a Solaris.\n\nProtokol vyvinul v letech 1996–2005 Jon Paul Maloy ve společnosti Ericsson, a to pro použití v telekomunikačních aplikacích.\n\n"}
{"id": "1496227", "url": "https://cs.wikipedia.org/wiki?curid=1496227", "title": "Lucembursko na Letních olympijských hrách 2012", "text": "Lucembursko na Letních olympijských hrách 2012\n\nLucembursko se účastnilo Letních olympijských her 2012 a zastupovalo ho 9 sportovců v 7 sportech (5 mužů a 4 ženy). Vlajkonošem výpravy během zahájení her byla lucemburská reprezentantka v judu Marie Müller. Nejmladším z týmu byl Raphaël Stacchiotti, kterému v době konání her bylo 20 let. Nejstarší z týmu byla Ni Sia-lien, které bylo v době konání her 49 let.\n\nPůvodně měli být součástí výpravy i bratři Schleckové, kteří měli závodit v silniční cyklistice. Ovšem Andy Schleck nemohl závodit kvůli zranění a Fränk Schleck neprošel dopingovou kontrolou během Tour de France. Z devíti lucemburských sportovců jich pět startovalo již na předchozích olympijských hrách v Pekingu či v Athénách. Nikomu z výpravy se během her nepodařilo získat medaili. Nejblíže k zisku bronzové medaile byla Marie Müller, která však v rozhodujícím medailovém zápase prohrála s italskou reprezentantkou Rosalbou Forciniti.\n\nPět měsíců před zahájením Letních olympijských her 2012 byl Olympijský a sportovní výbor Lucemburska zasažen rezignací Fernanda Gutha poté, co se nepohodl s vedoucím výpravy Heinzem Thewsem. O několik dní později oznámil rezignaci i předseda olympijského výboru Marc Theisen poté, co jeho advokátní kanceláři hrozilo trestní stíhání kvůli daňovým únikům.\n\nLucemburská výprava čítala devět sportovců startujících v sedmi sportovních disciplínách. V čele výpravy stál Heinz Thews. Poprvé neměla země svého reprezentanta v lucemburské tradiční disciplíně, v triatlonu, a na rozdíl od roku 2008 nestartovalo ani v gymnastice či jachtingu.\n\nMarc Theisen byl v čele Olympijského a sportovního výboru Lucemburska nahrazen André Hoffmannem. Hoffmann nehovořil o medailových ambicích lucemburské výpravy, ale případnou medaili viděl jako bonus, který by Lucembursko neodmítlo. Země naposledy získala medaili z letních olympijských her v roce 1952 díky Josy Barthelovi, kterému se podařilo vyhrát v závodě na 1500 m.\n\nOsm z lucemburských reprezentantů pobývalo během her v olympijské vesnici. Bydleli ve čtyřech apartmánech v Bloku E, ve kterém byla ubytována také německá delegace. Pouze lucemburský tenista Gilles Müller se ubytoval mimo vesnici, a to v hotelu nedaleko All England Lawn Tennis and Croquet Clubu kde se konal olympijský tenisový turnaj.\n\nLaurentu Didierovi bylo v době konání olympijských her 28 let a šlo o jeho první olympijský start. Profesionálním cyklistou se stal v roce 2006 a v roce 2012 se stal součástí amerického profesionálního týmu Trek-Segafredo. V roce 2010 se během Mistrovství světa v silniční cyklistice umístil na 98. místě. V roce 2012 také vyhrál Lucemburský národní šampionát v silniční cyklistice.\n\nI pro 25letou Christine Majerus byl start v Londýně jejím olympijským debutem. Od zařazení ženského závodu v silniční cyklistice do programu letních olympijských her v roce 1984 byla první lucemburskou cyklistkou startující na olympiádě. V letech 2010, 2011 a 2012 vyhrála ženskou část Lucemburského národního šampionátu v silniční cyklistice.\n\nKvalifikace do silničních cyklistických závodů nebyla založena na hodnocení sportovců, ale na základě hodnocení zemí v rámci Mistrovství světa v silniční cyklistice v roce 2011. Deset nejlépe umístěných zemí získalo po pěti místech v olympijském závodě, dalších pět zemí pak po čtyrech místech. Body byly počítány podle umístění pěti nejlepších jezdců z každé země. Ovšem pokud některý stát dosáhl dobrého umístěni s menším počtem cyklistů než pět, nemohl zisk kvalifikačních míst překročit počet startujících na daném mistrovství světa.\n\nLucembursko se v rámci mistrovství umístilo na 9. místě na základě výsledků Andyho a Fränka Schleckových. Získalo tak dvě místa v olympijském závodě. Bratři také měli na olympijských hrách startovat, ale Andy Schleck musel odstoupit kvůli zranění a byl nahrazen L. Didierem. Fränk Schleck byl pozitivně testován na doping během Tour de France a také se nemohl olympijských her zúčastnit.\n\nDo ženského silničního cyklistického závodu se kvalifikovalo 15 nejúspěšnějších zemí z Mistrovství světa v silniční cyklistice v roce 2012. Christine Majerus se na olympijské hry kvalifikovala v červnu 2012.\n\nMužský závod v silniční cyklistice s hromadným startem proběhl dne 28. července 2012 a byl dlouhý přes 250 km. Laurent Didier závod dokončil v čase 5:46:37 a skončil na 64. místě. Ženský závod se konal 29. července a byl dlouhý přes 140 km. Cílem Christine Majerus bylo skončit v první dvacítce závodnic. Závod dokončila v čase 3:35:56 a skončila na 21. místě.\nV judu Lucembursko reprezentovala Marie Muller, která startovala již na olympijských hrách v roce 2008. V letech 2008 a 2010 také byla vyhlášena za nejlepší lucemburskou sportovkyni.\n\nOlympijský turnaj v judu probíhal v 7 váhových kategoriích v mužské a v 7 váhových kategoriích v ženské části. Celkem bylo k dispozici 252 kvalifikačních míst. Základem pro kvalifikaci bylo hodnocení sportovců Mezinárodní judistickou federací. 25 míst bylo určeno evropským sportovcům a díky tomu se na hry kvalifikovala i Marie Muller i přesto, že ve světovém žebříčku nepatřila k 252 nejvýše postaveným judistům.\n\nMarie Muller startovala v ženském turnaji do 52 kg, který proběhl 29. července, v den jejích narozenin. V prvním kole se postavila španělské reprezentantce A. Carrascose, kterou porazila díky dvěma wazari. V druhém kole se postavila reprezentantce Dominikánské republiky M. Garcíe, kterou také porazila. Ve čtvrtfinále se utkala s kubánskou reprezentantkou Y. Bermoy, se kterou prohrála. V opravách se postavila reprezentantce z Mauricia Ch. Legentil, kterou porazila. V druhém kole oprav se postavila italské reprezentantce Rosalbě Forciniti se kterou prohrála a skončila tak na celkovém 5. místě.\nJediným reprezentantem Lucemburska v lukostřelbě byl 27letý Jeff Henckels, který již dříve startoval na olympijských hrách v Athénách v roce 2004, kde obsadil 56. pozici.\n\nStart na olympijských hrách byl umožněn 64 lukostřelcům. Nejlepší sportovci se kvalifikovali svým výkonem z Mistrovství světa v lukostřelbě konaném v roce 2011. Jeff Henckels se kvalifikoval na základě postupu do čtvrtfinále na daném mistrovství světa.\n\nJeff Henckels vstoupil do lukostřelecké soutěže dne 27. července, kdy během základního kola dosáhl skóre 654 bodů. Tento výsledek stačil na průběžné 49. místo. V prvním vyřazovacím kole se postavil nizozemskému reprezentantovi Ricku van der Venovi. Henckelsovi se nepodařilo vyhrát ani jeden ze čtyř setů, pouze v druhém a čtvrtém dosáhl na remízu a prohrál tedy výsledkem 2–6.\n\nV plaveckých soutěžích Lucembursko reprezentovali dva plavci, Laurent Carnol a Raphaël Stacchiotti, kteří startovali již na předchozích olympijských hrách v Pekingu.\n\nPlavci se mohli na olympijské hry kvalifikovat dvěma způsoby. První možností bylo splnění olympijského kvalifikačního času (OQT) určeného Mezinárodní plaveckou federací. Druhou možností bylo splnění olympijského výběrového času (OST). Celkem se mohlo kvalifikovat 900 plavců, ovšem v jednotlivých soutěžích nemohli startovat více jak dva sportovci z jedné země. Start dvěma reprezentantům stejné země v jedné soutěži byl umožněn pouze pokud oba splnili přísnější kvalifikační čas OQT. V případě vyslání pouze jednoho sportovce mohlo k účasti v dané disciplíně stačit splnění olympijského výběrového času. V tom případě musela start daného sportovce odsouhlasit Mezinárodní plavecká federace.\n\nLaurent Carnol nejdříve startoval v závodě na 100 m stylem prsa. Jeho čas 1:01,46 stačil na 26. místo a neumožnil mu postup do semifinále. Na dvojnásobné trati dosáhl času 2:10,83, který stačil na 12. pozici a zajistil mu postup do semifinále. V semifinále však zaplaval horší čas 2:11,17, který ho celkově zařadil na 15. místo, které na postup do finále nestačilo.\n\nRaphaël Stacchiotti startoval 28. července v polohovém závodě na 400 m. Dosáhl času 4:17,20 čímž překonal lucemburský národní rekord, ale ani to mu nezajistilo postup do finále a skončil na 18. místě. V polovičním závodě na 200 m dosáhl času 2:00,38, který stačil na 17. místo. Ani tento výkon na další postup nestačil..\n\nVe stolním tenise Lucembursko reprezentovala Ni Sia-lien, která startovala již na LOH 2000 v Sydney a na LOH 2008 v Pekingu.\n\nKvalifikace na olympijské hry do ženské individuální soutěže ve stolním tenise započala Mistrovstvím světa ve stolním tenise v roce 2011. Po ukončení turnaje se v žebříčku 28 nejvýše postavených tenistek přímo kvalifikovalo na olympijské hry. Každá země však mohla vyslat pouze dvě tenistky. Další kvalifikační možností bylo šest kontinentálních turnajů (africký, asijský, jihoamerický, severoamerický, oceánských a evropský) konaných v rozmezí od června 2011 do dubna 2012. Na těchto turnajích získalo kvalifikaci dalších 40 tenistek. Poslední kvalifikační příležitostí byl mezinárodní turnaj konaný v květnu 2012. Z něho se na olympijské hry kvalifikovaly dvě nejlepší tenistky turnaje. Navíc bylo startovní limit možné doplnit jednou divokou kartou udělovanou Mezinárodní federací stolního tenisu. Ni Sia-lien se na olympijské hry kvalifikovala i přesto, že po mistrovství světa se v žebříčku nacházela na 44. místě.\n\nNi Sia-lien vstoupila do závodu v druhém kole, kdy se postavila 115. hráčce světa, americké reprezentantce Ariel Hsing. Ni Sia-lien se podařilo vyhrát pouze druhý a pátý set a podlehla Hsing 2–4 na sety. Nepodařilo se jí tak postoupit do další fáze závodu.\n\nVe střelbě Lucembursko reprezentovala 33letá Carole Calmes, pro kterou to byla první účast na olympijských hrách.\n\nCelkový počet kvalifikačních míst do střeleckých soutěží na olympijských hrách byl 390. Každá země však do střeleckých soutěží mohla vyslat maximálně 28 reprezentantů. Sportovci museli nastřílet kvalifikační minimum ne jednom ze Střeleckých mistrovství světa ISSF konaných v letech 2010 a 2011. Po splnění limitu mohli být vybráni národními olympijskými výbory, aby reprezentovali svou zemi. Tak tomu bylo i v případě Carole Calmes, která byla vybrána Olympijským a sportovním výborem Lucemburska.\n\nCarole Calmes střílela ze vzduchové pušky na 10 metrů. Tato soutěž se uskutečnila dne 28. července 2012. Se ziskem 390 bodů se umístila na 48. místě a do finále nepostoupila.\nV tenisu Lucembursko reprezentoval 28letý Gilles Müller. Šlo o jeho první start na olympijských hrách.\n\nDo olympijského tenisové turnaje se mohlo kvalifikovat 64 tenistů. 56 tenistů se kvalifikovalo na základě postavení v žebříčku ATP ke dni 11. června 2012 s maximálním počtem čtyř hráčů z jedné země. O dalších šesti místech rozhodovala Mezinárodní tenisová federace. O posledních dvou místech rozhodovala komise sestávající s členů Mezinárodního olympijského výboru, Mezinárodní tenisové federace a Asociace národních olympijských výborů. Gilles Müller se v rozhodující den nacházel na 53. místě žebříčku ATP, díky čemuž se automaticky kvalifikoval.\n\nV prvním kole turnaje se Müller postavil rumunskému tenistovi Adrianu Ungurovi. Müller v obou setech vyhrál 6–3 a postoupil do dalšího kola turnaje. V druhém kole se utkal s uzbeckým reprezentantem D. Istominem, kterého porazil v prvním setu. V dalších dvou ale prohrál a do dalších bojů nepostoupil.\n\n"}
{"id": "1496229", "url": "https://cs.wikipedia.org/wiki?curid=1496229", "title": "Skidzel", "text": "Skidzel\n\nSkidzel ( nebo – \"Skidal\", – \"Skiděl\", , ) je město v Hrodenské oblasti v Bělorusku. K roku 2018 v něm žilo přes deset tisíc obyvatel.\n\nSkidzel leží přibližně 35 kilometrů východně od Hrodna, správního střediska oblasti.\n\nSídlo zde bylo založeno v 16. století a od roku 1974 je městem. V meziválečném období v letech 1921 až 1939 bylo součástí druhé Polské republiky.\n"}
{"id": "1496235", "url": "https://cs.wikipedia.org/wiki?curid=1496235", "title": "Rakouská fotbalová Bundesliga 1967/68", "text": "Rakouská fotbalová Bundesliga 1967/68\n\nRakouská fotbalová Bundesliga 1967/68 byla nejvyšší rakouskou fotbalovou soutěží v sezóně 1967/68. Vítězem se stal a do Poháru mistrů evropských zemí 1968/69 se kvalifikoval tým SK Rapid Wien, Veletržní pohár 1968/69 hrály týmy FC Wacker Innsbruck a Wiener Sport-Club. Účast v Poháru vítězů pohárů 1968/69 si zajistil Grazer AK. Ligy se zúčastnilo celkem 14 celků, soutěž se hrála způsobem každý s každým doma-venku (celkem tedy 26 kol) systémem podzim-jaro. Poslední dva celky přímo sestoupily.\n\n\n"}
{"id": "1496241", "url": "https://cs.wikipedia.org/wiki?curid=1496241", "title": "Italské fotbalové mistrovství 1903", "text": "Italské fotbalové mistrovství 1903\n\nŠestý ročník Campionato Italiano di Football 1903 se konal od 1. března do 13. dubna roku 1903. Turnaje se účastnilo 6 klubů ze tří měst.\n\nJiž popáté ovládl soutěž celek Janov CFC, když ve finále porazil turínský klub FC Juventus.\n\n"}
{"id": "1496243", "url": "https://cs.wikipedia.org/wiki?curid=1496243", "title": "Italské fotbalové mistrovství 1904", "text": "Italské fotbalové mistrovství 1904\n\nSedmý ročník Prima Categoria 1904, který se přejmenoval z názvu Campionato Italiano di Football se konal od 6. března do 27. března roku 1904. Turnaje se účastnilo 5 klubů ze tří měst.\n\nJiž pošesté ovládl soutěž celek Janov CFC, když ve finále porazil turínský klub FC Juventus.\n\n\n\n\n\n\n"}
{"id": "1496251", "url": "https://cs.wikipedia.org/wiki?curid=1496251", "title": "Italské fotbalové mistrovství 1905", "text": "Italské fotbalové mistrovství 1905\n\nSoutěžní ročník Prima Categoria 1905 byl 8. ročník nejvyšší italské fotbalové ligy a 2. ročník nově založené Prima Categoria se konal od 5. února do 9. dubna roku 1905. Turnaje se účastnilo 6 klubů ze tří měst. Ve skutečnosti se soutěži účastnilo 5 klubů. Klub FC Torinese se účastí vzdal.\n\nPrvní prvenství soutěži ovládl klub FC Juventus, když ve finále porazil klub Janov CFC.\n\n\n\n\n"}
{"id": "1496253", "url": "https://cs.wikipedia.org/wiki?curid=1496253", "title": "Italské fotbalové mistrovství 1906", "text": "Italské fotbalové mistrovství 1906\n\nSoutěžní ročník Prima Categoria 1906 byl 9. ročník nejvyšší italské fotbalové ligy a 3. ročník nově založené Prima Categoria se konal od 7. ledna do 6. května roku 1906. Turnaje se účastnilo 5 klubů ze tří měst.\n\nJiž podruhé ovládl soutěž celek Milán FCC, když ve finále porazil obhájce titulu turínský klub FC Juventus.\n\n\n\n\n"}
{"id": "1496256", "url": "https://cs.wikipedia.org/wiki?curid=1496256", "title": "Kristina Kuusková", "text": "Kristina Kuusková\n\nKristina Kuusková (* 16. listopadu 1985 Haapsalu) je estonská kordistka. Je členkou týmu Vehklemisklubi En Garde v Haapsalu, jejím trenérem je Peeter Nelis. Na mistrovství světa v šermu získala v soutěži družstev v roce 2014 stříbrnou medaili a v roce 2017 zlatou medaili. Je mistryní Evropy v soutěži družstev z let 2013 a 2016, na ME 2018 byla druhá v individuální soutěži a třetí s družstvem. Na Letních olympijských hrách 2016 obsadila s estonskou reprezentací čtvrté místo. V letech 2013, 2014 a 2017 získala spolu s Irinou Embrichovou, Julií Běljajevovou a Erikou Kirpuovou cenu pro estonský sportovní tým roku. \n\n"}
{"id": "1496258", "url": "https://cs.wikipedia.org/wiki?curid=1496258", "title": "SG di Torino", "text": "SG di Torino\n\nSocietà Ginnastica di Torino byl italský fotbalový klub, sídlící ve městě Turín. Gymnastický klub byl založen v 17. března roku 1844, ale fotbal se začal hrát až v roce 1897. Hned po založení se zúčastnili první fotbalové soutěže v Itálii nazvanou Italské fotbalové mistrovství. Klub existoval do roku 1906. Úspěchy žádné. \n"}
{"id": "1496259", "url": "https://cs.wikipedia.org/wiki?curid=1496259", "title": "BMW Open 2019 – mužská čtyřhra", "text": "BMW Open 2019 – mužská čtyřhra\n\nMužská čtyřhra BMW Open 2019 probíhala na přelomu dubna a května 2019. Do deblové soutěže mnichovského tenisového turnaje hraného na antuce nastoupilo šestnáct dvojic. Obhájcem titulu byli Ivan Dodig s Rajeevem Ramem, kteří do turnaje nezasáhli.\n\nVítězem se stal nenasazený dánsko-německý pár Frederik Nielsen a Tim Pütz, jenž ve finále za 64 minut zdolal brazilsko-indickou dvojici Marcelo Demoliner a Divij Šaran po dvousetovém průběhu 6–4 a 6–2. Oba šampioni si do žebříčku ATP připsali 250 bodů a získali premiérovou společnou trofej hned z prvního startu jako páru. Wimbledonský vítěz Nielsen vybojoval třetí deblový titul na okruhu ATP Tour a pro Pütze to bylo druhé takové turnajové vítězství.\n\n"}
{"id": "1496260", "url": "https://cs.wikipedia.org/wiki?curid=1496260", "title": "Let Aeroflot 1492", "text": "Let Aeroflot 1492\n\nLet Aeroflot 1492 byl vnitrostátní let společnosti Aeroflot provozovaný letounem Suchoj Superjet 100, jenž havaroval 5. května 2019 při nouzovém přistání na letišti Šeremeťjevo. Původním cílem mělo být město Murmansk, letoun byl ale po vzletu pravděpodobně zasažen bleskem, jenž vyřadil automatiku a bezdrátovou komunikaci, proto se letoun musel vrátit zpět na Šeremeťjevo. Z 78 osob na palubě jich nepřežilo 41, šlo převážně o lidi ze zadní části letounu, jenž nestihli evakuaci a uhořeli.\n\nLetadlo vzlétlo z Moskvy na dálkovou vnitrostátní cestu do Murmansku v 17:50 místního času (16:50 SELČ). Na palubě bylo 78 lidí, z toho 5 členů posádky. Na příkaz řídícího letového provozu letadlo stoupalo do letové hladiny FL 100, když v tom dostalo zásah bleskem a ztratilo spojení. Na to, chvíli po startu, nastavili piloti v předepsané výšce 10 tisíc stop na odpovídači signál nouze s kódem 7600 (ztraceno radiové spojení) a začali nouzově přistávat.\n\nPřed přistáním mělo letadlo připravené na dlouhou trasu velké množství paliva, které se posádka neodvážila vypouštět nad Moskvou, protože neměla kontakt s dispečery, pravděpodobně v důsledku úderu blesku. Podle dalších informací ani tento typ letounu systém vypouštění paliva nemá.\n\nLetadlo začalo hořet po nárazu. Cestující se už během přistávacího manévru drali dopředu. V kabině rychle stoupala teplota a vzadu se začala tavit okénka. Lidé se zdržovali zachraňováním zavazadel, takže cestující ze zadní části tam uvízli. Ihned po zastavení začala evakuace. Pasažéři opouštěli letadlo záchrannými skluzavkami. Zadní nouzový východ pohltil požár, všichni cestující tak museli dopředu, mnoho jich to ale nestihlo. Letušky musely cestující doslova vytlačovat z letadla, aby evakuaci urychlily. Letadlo se velmi rychle plnilo hustým černým dýmem, který začal dusit pasažéry – poslední zachránění se z letadla doslova plazili. Mezi těmi, kdo se udusil kouřem, byl palubní asistent Maxim Mojsejev, který se snažil zachránit další cestující. Udušené následně pohltil intenzivní oheň.\n\nPodle přeživších se Maxim Mojsjev sloužící v zadní části letadla a dvě letušky zasloužili svým nasazením o záchranu mnoha cestujících. Maxim Mojsjev se pokoušel otevřít zadní nouzové dveře, ale nebylo to možné a tak pomáhal s evakuací osob dopředu. Zůstal tam až do konce a nakonec tu i položil život. Další dvě letušky pomáhaly cestujícím v místech obrovského žáru.\n\nK letadlu vyjelo 6 aut záchranářů. Hašení trvalo 45 minut. Nepřežilo 40 cestujících a 1 člen posádky, 37 lidí se zachránilo. 6 lidí, z toho 3 členové posádky, bylo převezeno do nemocnice. Mezi mrtvými byly dvě děti. Požár dosáhl takové intenzity, že značně ztížil identifikaci těl. Pomoci by měly analýzy DNA.\n\nDo Murmansku, cílové destinace, byli vysláni psychologové na pomoc pozůstalým. Ruský svaz pojišťoven uvedl, že pozůstalí mají nárok na až dvoumilionovou kompenzaci (v rublech, tj. asi 700 tisíc Kč). Následně agentura Interfax uvedla, že pozůstalé rodiny a zranění budou odškodněni – výše by měla dosáhnout 5 milionů rublů (1,7 milionu Kč) na rodinu, na které se složí pojišťovna Alfa Insurance, Aeroflot a murmanský a moskevský region.\n\nDotčená vzletová a přistávací dráha byla uzavřena a letadla byla přesměrována na letiště Domodědovo.\n\nStroj vyrobený v srpnu 2017 byl převzat do služby v polovině září 2017 a prošel kontrolou v dubnu 2019, tj. asi měsíc před havárií. Pilotoval jej zkušený pilot, který měl na tomto typu nalétáno 1400 hodin. Odborníky překvapilo, že se za příčinu havárie považuje úder blesku, což je vcelku běžná příhoda, která se pokládá za zvládnuté riziko. Cestující slyší silnou ránu, ale např. místní poškození pláště letadla je výjimečné. Blesk skutečně letadlo nezapálil a pokud vyřadil z provozu jeho komunikační zařízení, nebylo patrně dostatečně zabezpečeno.\n\n\nPředběžnou zprávu umístil na svých stránkách MAK 14. června 2019 . Aniž by se zpráva zabývala vinou konkrétních osob, jsou v ní shrnuty okolnosti, související se vznikem nehody.\n\nPo havárii v Moskvě se cestující v Rusku začali bránit cestování v letadlech typu Suchoj Superjet 100. Ministr dopravy Jevgenij Ditrich uvedl den po nehodě, že nehodlá zakazovat starty tohoto typu letadla. Do 10. května ale podepsalo 180 tisíc lidí internetovou petici, v které se dožadovali odstavení strojů, než se havárie prošetří, jako tomu bylo v případě Boeingů 737 MAX po nedávné havárii tohoto letadla v Bishoftu. Aeroflot 8. května zrušil pět letů těchto strojů včetně jednoho mezinárodního do Švédska. Důvodem pravděpodobně byl incident, kdy 7. května došlo ke zpoždění letu z Moskvy do Rigy kvůli tomu, že jeden z cestujících prý cítil v letadle Suchoj Superjet 100 dým a pasažéři se pak dožadovali jeho náhrady za jiný letoun. Při následné kontrole ale technici nic neobjevili. 9. května už Aeroflot zrušil 10 vnitrostátních letů tohoto letadla. Rušení spojů společnost nekomentovala.\n\n"}
{"id": "1496261", "url": "https://cs.wikipedia.org/wiki?curid=1496261", "title": "Matej Hrebenda", "text": "Matej Hrebenda\n\nMatej Hrebenda (10. března 1796, Rimavská Píla – 16. března 1880, Hnúšťa) byl slovenský národní buditel, básník a sběratel lidové slovesnosti. Byl prvním distributorem slovenských knih.\n\nOtec byl velmi chudý, navíc v deseti mu zemřela matka, takže se brzy musel začít živit sám. V patnácti letech oslepl a zůstal po zbytek života nevidomým. Stal se pomocníkem (mendikem) evangelického faráře v jeho rodné obci (později v Hrlici a Rimavském Brezovu), vzdělával se tak, že prosil lidi, aby mu četli z knih. Roku 1814 nadiktoval také své první básně. Roku 1816 se stal obecním vyvolávačem v Krokavě o rok později stejnou pozici získal v Hačavě (dnes součást města Hnúšťa), kde se natrvalo usadil. Zde se i oženil a měl dvě děti, jeho žena však roku 1831 zemřela na choleru. Jeho druhá žena byla chromá. Žili ve velké chudobě, ze které se jim po čase podařilo trochu vymanit, když se on začal živit tzv. suplikantskými cestami, na nichž (jak bylo tehdy u slepců obvyklé) žebral prostředky na nějaký projekt, jako byla stavba škol, knihoven nebo kostelů. Procestoval přitom celé tehdejší Rakousko-Uhersko, navštívil i Prahu. Od roku 1842 si mohl dovolit na cestách pomocníka, ten pak na slovenském venkově zapisoval lidové písně a říkačky. Na cestách sbíral i staré knihy a nosil je do různých institucí (např. Matici slovenské daroval 26 vzácných svazků, Slovenskému gymnáziu v Revúci nakonec předal celou svou knihovnu), nebo slovenským intelektuálům té doby, s nimiž tak navázal blízký vztah - patřili k nim Ján Kollár, Ľudovít Štúr nebo Jozef Miloslav Hurban. V roce 1860 napsal vlastní životopis, jež je považován za jeho nejvýraznější literární dílo. V roce 1874 vydal \"Zborník slovenských národných piesní, prísloví, porekadiel, hádok, hier, obyčají a povier\".\n\nV roce 2019 obsadil v anketě Najväčší Slovák 61. místo.\n"}
{"id": "1496263", "url": "https://cs.wikipedia.org/wiki?curid=1496263", "title": "Estoril Open 2019 – mužská čtyřhra", "text": "Estoril Open 2019 – mužská čtyřhra\n\nMužská čtyřhra Estoril Open 2019 probíhala na přelomu dubna a května 2019. Do deblové soutěže estorilského tenisového turnaje hraného na antuce nastoupilo šestnáct dvojic. Obhájci titulu byli Kyle Edmund s Cameronem Norriem, kteří do turnaje nezasáhli.\n\nVítězem se stal nenasazený pár Francouzů Jérémy Chardy a Fabrice Martin, jenž ve finále zdolal britskou dvojici Luke Bambridge a Jonny O'Mara po dvousetovém průběhu 7–5 a 7–6. Oba šampioni si do žebříčku ATP připsali 250 bodů a získali třetí společnou, respektive po Open 13 Provence druhou sezónní trofej. Chardy vybojoval sedmý deblový titul na okruhu ATP Tour a pro Martina to bylo páté takové turnajové vítězství.\n\n"}
{"id": "1496266", "url": "https://cs.wikipedia.org/wiki?curid=1496266", "title": "Billy McNeill", "text": "Billy McNeill\n\nWilliam „Billy“ Mc Neill (2. března 1940, Bellshill – 22. dubna 2019, Newton Mearns) byl skotský fotbalový obránce. Po skončení aktivní kariéry působil jako trenér. Je nositelem Řádu britského impéria.\n\nHrál skotskou ligu za Celtic FC, nastoupil ve 486 ligových utkáních a dal 21 gólů. V Poháru mistrů evropských zemí nastoupil v 51 utkáních a dal 2 góly, v Poháru vítězů pohárů nastoupil v 15 utkáních a dal 1 gól, v Poháru UEFA nastoupil ve 3 utkáních a v Interkontinentálním poháru nastoupil ve 3 utkáních a dal 1 gól. V letech 1966 až 1977 získal s Celtikem 9 mistrovských titulů v řadě a v roce 1967 byl kapitánem vítězného týmu v Poháru mistrů evropských zemi. Za reprezentaci Skotska nastoupil v letech 1961 až 1972 ve 29 utkáních a dal 3 góly. \n\nTrénoval skotské a anglické kluby Clyde FC, Aberdeen FC, Celtic FC, Manchester City FC, Aston Villa FC a Hibernian FC.\n\n"}
{"id": "1496270", "url": "https://cs.wikipedia.org/wiki?curid=1496270", "title": "Estoril Open 2019", "text": "Estoril Open 2019\n\nEstoril Open 2019, oficiálně se jménem sponzora Millennium Estoril Open 2019, byl tenisový turnaj pořádaný jako součást mužského okruhu ATP Tour, který se odehrával v tenisovém areálu Clube de Ténis do Estoril na otevřených antukových dvorcích. Probíhal mezi 29. dubnem až 5. květnem 2019 v portugalském přímořském letovisku Cascais jako pátý ročník turnaje.\n\nTurnaj s rozpočtem 586 140 eur patřil do kategorie ATP Tour 250. Nejvýše nasazeným hráčem ve dvouhře se stal osmý hráč světa Stefanos Tsitsipas. Jako poslední přímý účastník do hlavní singlové soutěže nastoupil 81. hráč žebříčku Australan Bernard Tomic.\n\nTřetí singlový titul na okruhu ATP Tour a první antukový vybojoval 20letý Řek Stefanos Tsitsipas, jenž v roce 2019 triumfoval již na únorovém Open 13 Provence. Třetí společnou trofej si ze čtyřhry odvezli Francouzi Jérémy Chardy a Fabrice Martin, kteří v roce 2019 vyhráli rovněž jako Tsitsipas Open 13 Provence.\n\nNásledující hráči obdrželi divokou kartu do hlavní soutěže:\n\nNásledující hráč obdržel ke startu ve dvouhře zvláštní výjimku:\n\nNásledující hráči postoupili z kvalifikace:\n\nNásledující hráči postoupili z kvalifikace jako tzv. šťastní poražení:\n\n\nNásledující páry obdržely divokou kartu do hlavní soutěže:\n\nNásledující páry nastoupily z pozice náhradníka:\n\n\n"}
{"id": "1496275", "url": "https://cs.wikipedia.org/wiki?curid=1496275", "title": "Pavel Stankovič", "text": "Pavel Stankovič\n\nPavel Stankovič (* 25. prosince 1950) je bývalý český hokejový obránce. \n\nV československé lize hrál za TJ Vítkovice. V roce 1981 získal s Vítkovicemi mistrovský titul. V týmu působil od roku 1972. Kariéru končil v nižších soutěžích v týmu AZ Havířov.\n\n"}
{"id": "1496277", "url": "https://cs.wikipedia.org/wiki?curid=1496277", "title": "Rømø", "text": "Rømø\n\nRømø ( \"Röm\", severofrísky \"Rem\") je ostrov v Dánsku, který náleží k obci Tønder v regionu Syddanmark. S rozlohou 129 km² je jedenáctým největším dánským ostrovem a žije na něm okolo 650 obyvatel (téměř polovina z toho v osadě Havneby). Je nejjižnějším dánským ostrovem v Severním moři (do roku 1999 ležel jižně od něj ostrůvek Jordsand, který zanikl při povodni) a leží 3 km od německého Syltu. Ostrov je spojen s pevninou kamennou hrází Rømødæmningen, která byla dokončena v roce 1948.\n\nPrvní písemná zmínka o ostrově pochází z roku 1190 a je v ní uveden jako \"Rimma\". V soupisu \"Liber Census Daniæ\" je ostrov označen za majetek krále. Od sedmnáctého do devatenáctého století byl hlavním zdrojem příjmů místních obyvatel lov velryb. Památkou těchto dob je dům velrybářského kapitána Kommandørgården, využívaný jako muzeum. Vzhledem k nedostatku dřeva zde byly častým stavebním materiálem velrybí kosti.\n\nPo dánsko-německé válce ostrov zabralo Prusko, v roce 1920 se na základě plebiscitu vrátil Dánsku. Za druhé světové války na ostrově Němci zřídili bunkry a radarovou stanici.\n\nNarodil se zde námořní kapitán Peter Mærsk Møller, jehož potomci vlastní rejdařskou společnost Maersk.\n\nOstrov patří k národnímu parku Waddenské moře. Je plochý (nejvyšší bod má 19 metrů nad mořem), nacházejí se na něm četné písečné pláže, duny, vřesoviště, bažiny a jezírka. Je oblíbenou prázdninovou destinací, kde se díky silnému větru provozuje hlavně buggykiting, oblíbená je také cykloturistika, golf, pouštění draků a jízda automobilem v písku.\n\nV severní části ostrova se nachází vojenské cvičiště Juvre Sand o rozloze 20 km², kam je vstup zakázán.\n\nNa Rømø žije množství ptáků. Pozoruhodným jevem je „sort sol“ (černé slunce), kdy za soumraku nad krajinou tančí obrovská hejna špačků.\n\n"}
{"id": "1496279", "url": "https://cs.wikipedia.org/wiki?curid=1496279", "title": "Italské fotbalové mistrovství 1907", "text": "Italské fotbalové mistrovství 1907\n\nSoutěžní ročník Prima Categoria 1907 byl 10. ročník nejvyšší italské fotbalové ligy a 4. ročník nově založené Prima Categoria se konal od 13. ledna do 27. dubna roku 1907. Turnaje se účastnilo 6 klubů ze tří měst.\n\nJiž potřetí ovládl soutěž celek Milán FCC, když ve finále porazil turínský klub FC Turín.\n\n\n\n\n"}
{"id": "1496281", "url": "https://cs.wikipedia.org/wiki?curid=1496281", "title": "Italské fotbalové mistrovství 1908", "text": "Italské fotbalové mistrovství 1908\n\nSoutěžní ročník Prima Categoria 1908 byl 11. ročník nejvyšší italské fotbalové ligy a 5. ročník nově založené Prima Categoria se konal od 1. března do 17. května roku 1908. Turnaje se účastnilo 4 kluby ze čtyř měst.\n\nFotbalové kluby Milán FCC, FC Juventus a Janov CFC se soutěže nezúčastnili, protože soutěž bojkotovali kvůli nařízení fotbalové federace. Ta nařídila zákaz hraní hráčům ze zahradničí.\n\nPoprvé ve své klubové historii ovládl soutěž celek SG Pro Vercelli, když ve finále porazil milánský klub US Milanese.\n\n\n\n\n"}
{"id": "1496282", "url": "https://cs.wikipedia.org/wiki?curid=1496282", "title": "Pete Buttigieg", "text": "Pete Buttigieg\n\nPeter Paul Montgomery Buttigieg (výslovnost: , \"Budedžedž\"; * 19. ledna 1982 South Bend) je americký politik, v letech 2012–2020 starosta South Bendu v Indianě a účastník primárek Demokratické strany, předstupně amerických prezidentských voleb v listopadu 2020.\n\nJe potomkem vysokoškolských pedagogů, jeho otec Joseph Buttigieg se do USA přistěhoval z Malty. Byl vychován jako katolík, v dospělosti se stal episkopalistou.\n\nVystudoval historii a literaturu na Harvardově univerzitě a politologii a ekonomii na Oxfordské univerzitě. Sloužil jako dobrovolník u námořnictva v Afghánistánu. Před vstupem do politiky pracoval pro poradenskou firmu McKinsey & Company.\n\nPete Buttigieg otevřeně deklaroval svoji homosexuální orientaci. V roce 2018 uzavřel sňatek s Chastenem Glezmanem, který poté převzal příjmení Buttigieg. Zálibou Petea Buttigiege je hudba, hovoří sedmi jazyky. Vydal autobiografickou knihu \"Shortest Way Home\".\n\nJe členem Demokratické strany USA. Podporuje program Green New Deal, hlásí se k „demokratickému kapitalismu“ kombinujícímu svobodný trh se sociálním zabezpečením, je pro daňovou reformu, uvolnění imigračních zákonů a legalizaci marihuany.\n\nJe jedním z 11 uchazečů o kandidaturu Demokratické strany pro volby prezidenta USA v listopadu 2020. Ve státě Iowa se stal 3. února 2020 –těsně před Berniem Sandersem – vítězem tzv. kaukusů, tj. stranických schůzí občanů, jimiž byly zahájeny demokratické primárky. Získal ovšem jen 11 hlasů volitelů pro rozhodující sjezd Demokratické strany, stejně jako Sanders.\n\n"}
{"id": "1496283", "url": "https://cs.wikipedia.org/wiki?curid=1496283", "title": "Prezidentské volby v Severní Makedonii 2019", "text": "Prezidentské volby v Severní Makedonii 2019\n\nPrezidentské volby v Severní Makedonii 2019 proběhly 21. dubna a 5. května (2. kolo) 2019. Volby provázela kampaň, jíž vévodilo téma nedávné změny názvu země. Tato kontroverzní změna umožnila ukončit dlouhý spor s Řeckem, které tak přestalo blokovat vstup země do EU nebo NATO. Do druhého kola se probojovali prozápadní politici – kandidát vládní sociální demokracie Stevo Pendarovski zastávající změnu názvu a Gordana Siljanovská Davková z opoziční VMRO-DPMNE, která se změnou nesouhlasila. Prezidentem se v druhém kole stal Stevo Pendarovski s poměrem 52 % ku 44,7 % hlasů.\n\nPrvní kolo proběhlo 21. dubna 2019 s účastí 41,8 procent oprávněných voličů. Z prvního kola vzešli sociální demokrat Stevo Pendarovski, zástupce vládní koalice, a Gordana Siljanovská Davková, členka opoziční VMRO-DPMNE. Oba v prvním kole získali téměř shodný výsledek. Kandiát menších stran etnických Albánců Blerim Reka získal pouze 11 procent a do dalšího kola se nedostal.\n\nV druhém kole se spolu utkali Stevo Pendarovski s Gordanou Siljanovskou Davkovou a odborníci očekávali, že vyhraje Stevo Pendarovski, který získa i hlasy voličů Balerima Reky.\n\nHlavním tématem voleb byla i v druhém kole únorová změna názvu země z Makedonie na Severní Makedonie, která umožnila ukončit spor s Řeckem prostřednictvím prespanské dohody a přiblížit tak vstup Makedonie do EU nebo NATO. Oba vítězové prvního kola vstup do těchto struktur podporovali, nicméně Siljanovská Davková nesouhlasila se změnou názvu země. Volby bojkotovali někteří nacionalisté, kteří se změnou názvu nesouhlasili.\n\nBěhem voleb panovaly obavy, jestli padne potřebná 40procentní volební účast. Ta byla ale nakonec překročena (44,5%) a volby se tak nemusely opakovat. Po sečtení dvou třetin hlasů měl Stevo Pendarovski 54% hlasů, Gordana Siljanovská Davková 42,7. Výsledek nakonec skončil poměrem 52 % hlasů pro Pendarovského ku 44,7 % pro Siljanovskou Davkovou.\n"}
{"id": "1496286", "url": "https://cs.wikipedia.org/wiki?curid=1496286", "title": "Italské fotbalové mistrovství 1909", "text": "Italské fotbalové mistrovství 1909\n\nSoutěžní ročník Prima Categoria 1909 byl 12. ročník nejvyšší italské fotbalové ligy a 6. ročník nově založené Prima Categoria se konal od 10. ledna do 25. dubna roku 1909. Turnaje se účastnilo 9 klubů z pěti měst.\n\nJiž podruhé ovládl soutěž celek SG Pro Vercelli, když ve finále zase porazil milánský klub US Milanese.\n\n\n\n\n\n\n"}
{"id": "1496291", "url": "https://cs.wikipedia.org/wiki?curid=1496291", "title": "2nd British Tour 1965 (The Rolling Stones)", "text": "2nd British Tour 1965 (The Rolling Stones)\n\n2nd British Tour 1965 bylo koncertní turné britské rockové skupiny The Rolling Stones, které sloužilo jako propagace studiového alba \"Out of Our Heads\". Turné bylo zahájeno a zakončeno dvěma koncerty v Londýně.\n\n\nThe Rolling Stones\n\n"}
{"id": "1496292", "url": "https://cs.wikipedia.org/wiki?curid=1496292", "title": "Vladimír Krčméry", "text": "Vladimír Krčméry\n\nVladimír Krčméry (* 23. července 1960, Bratislava) je slovenský lékař, odborník na tropickou medicínu a infektologii. Je zakladatelem zdravotnických a sociálních zařízení v zemích třetího světa. Je zřizovatelem Vysoké školy zdravotníctva a sociálnej práce sv. Alžbety v Bratislavě (VŠZaSP), jejímž je rektorem. Ministerstvo zdravotnictví Slovenské republiky v roce 2007 zřídilo na jeho podnět Národní referenční centrum pro tropické nemoci v Bratislavě, jako specializované pracoviště Ústavu veřejného zdravotníctva a VŠZaSP.\nNarodil se v rodině vědce a lékařky. V roce 1985 absolvoval Lékařskou fakultu Univerzity Komenského v Bratislavě. Postgraduální vzdělání získal na Slovensku a na univerzitách ve Spojených státech, Česku a ve Spojeném království. Získal dva čestné doktoráty - na americké soukromé Katolicko-jezuitské univerzitě v Scrantonu (2007) a na Jihočeské univerzitě v Českých Budějovicích (2006).\n\nProfesionálně začal působit v roce 1985 na Klinice infekčních nemocí ve Fakultní nemocnici v Bratislavě. Odtud odešel pracovat do Onkologického ústavu sv. Alžběty v Bratislavě, kde byl primářem Oddělení klinické farmakologie. V roce 1992 přišel na podnět profesora Júliusa Kováče z lékařské fakulty do Trnavy, aby zde obnovil Trnavskou univerzitu. Založil nejdříve zdravotnickou sekci a o dva roky později i fakultu zdravotnictví, na které byl dvě funkční období děkanem. Poté byl i prorektorem a krátké období i předsedou senátu. Chtěl, aby byla v Trnavě univerzita mezinárodního rozměru. To se mu i částečně podařilo, neboť začala působit i v zahraničí, konkrétně v Keni, kde rozjel s kolegy nejen humanitární, ale i vědecké a pedagogické projekty. Působil též jako profesor farmakologie na univerzitě v Brně (od roku 1997). V letech 1998-2001 pracoval jako profesor zdravotnického managementu a administrativy na University of Scranton. V roce 2002 založil neziskovou organizaci a soukromou Vysokou školu zdravotnictví a sociální práce sv. Alžběty v Bratislavě, která má několik detašovaných pracovišť po celém Slovensku a vzdělává studenty kromě Slovenska i v Česku, Rumunsku, Rakousku, Srbsku i v Africe v oblasti zdravotnictví, sociální práce, a zároveň pomáhá svými rozvojovými projekty v zemích třetího světa. Zároveň založil Tropický tým Vysoké školy zdravotnictví a sociální práce sv. Alžběty složený ze zdravotníků, lékařů a sociálních pracovníků. První léčebně-charitativní projekt vznikl v Kambodži a byl nazvaný House of family. Jde o dětské domovy pro děti z ulice nakažené virem HIV. Podobných projektů následně vzniklo přes sto. Ošetří se v nich ročně 50 tisíc chudých.\n\nV roce 2006 vzbudil zájem médií případ syna tehdejšího předsedy Slovenské národní strany Jána Sloty, Jána Sloty mladšího, který se vrátil z afrického Beninu nakažený malárií a ležel v nemocnici v ohrožení života. Profesor Krčméry tehdy přivezl ze zahraničí speciální léky, které na Slovensku nebyly dostupné, a které Janovi Slotovi mladšímu zachránily život. Zásoby antimalarik ani znalosti slovenských lékařů nebyly tehdy dostatečné. To vyvolalo společenskou debatu, jejímž výsledkem bylo zřízení Národního referenčního centra pro tropické choroby na Slovensku v Bratislavě (2007), mj. při Krčméryho škole.\n\nOd února roku 2007 byl Krčméry ustanoven rektorem VŠZaSP. V prosinci roku 2008 však odstoupil na protest proti ministrovi školství Jánu Mikolajovi (SNS), který zveřejňoval informace o vysoké škole ještě před ukončením prověrek a chtěl změnit statut VŠZaSP na odbornou vysokou školu, ačkoli v roce 2008 Akreditační komise ministerstva školství doporučila VŠZaSP zařadit mezi univerzity a VŠZaSP se tak měla stát první slovenskou soukromou univerzitou. V roce 2011 se Krčméry rektorem stal znovu.\n\nJako věřící se dlouhodobě veřejně angažuje za práva nenarozených dětí.\n"}
{"id": "1496305", "url": "https://cs.wikipedia.org/wiki?curid=1496305", "title": "Vlečný vůz m", "text": "Vlečný vůz m\n\nVlečný vůz typu m je typem dvounápravového obousměrného vlečného vozu, jenž byl vyráběn studénckou vagónkou pro Společné vídeňské městské pouliční dráhy (něm. \"Gemeinde Wien – Städtische Straßenbahnen\") počátkem 20. let 20. století.\n\nPo první světové válce se v tehdejším nově vzniklém Československu začaly dopravní podniky opravovat, modernizovat a rozšiřovat svůj vozový park. Počátkem 20. let 20. století se tramvaje prodloužily, což vedlo ke zvýšení jejich kapacity. Vlečné vozy typu m byly objednány původně pro vídeňskou tramvajovou dopravu, kvůli četným změnám po roce 1918 tyto vozy roku 1920 výhodně zakoupila brněnská společnost SBEPD.\n\nJednalo se o vlečné vozy uzavřené konstrukce, jejichž karoserie měla dřevěnou kostru, zvnějšku oplechovanou, usazenou na kovovém rámu z ocelových profilů. Plošiny vozu byly uzavřené, oddělené mezistěnami od salónu pro cestující. Dveře byly vždy na každé bočnici jedny zdvojené dvoukřídlé skládací dveře a na straně druhé jednodílné posuvné dveře. Plošiny vozu byly otevřené, od salónu pro cestující byly odděleny prosklenými dřevěnými zástěnami s dveřmi uprostřed\".\" Střecha byla tvořená dřevěnými palubkami\".\" Vniřní obložení bylo dřevěné, salónní osvětlení bylo žárovkové, napájené z motorového vozu. V interéru se nacházela příčná laťková sedadla v uspořádání 2+1. Střecha byla hladká, nástřešek na ní scházel, větrání zajišťovala malá výklopná větrací okénka, umístěná nad velkými spouštěcími okny, které byli uchyceny v dřevěných rámech na obou bočnicích. Vozy měly k dispozici ruční špalkovou brzdu nebo elektromagnetickou solenoidovou brzdu. Spřáhla byla tehdy obvyklá talířová. Pojezd tvořil dvounápravový nýtovaný podvozek.\n\nV roce 1920 bylo vyrobeno celkem 10 vozů tohoto typu.\nTyto \"vlečňáky\" byly zařazeny do provozu 30. října 1920. Po jejich zprovoznění se vyřadily staré vlečné vozy typu q2. V provozu obsluhovaly zejména na linku č. 1 často spřažené s tramvajemi CMg série 56–58 nebo s motorovými vozy Graz série 59–73. V roce 1945 požár vozovny Pisárky zničil vlečné vozy ev. č. 206, 208 a 210. V 50. letech prošly zbylé vlečné vozy úpravami, přičemž se původní malá boční okna nahradila pěti velkými okny, vůz č. 205 byl zjednosměrněn přemístěním zdvojených vstupů na levou bočnici. U vozu č. 207 se upravila i čela a svým vzhledem vzdáleně připomínal brněnské vlečné vozy Ringhoffer. Takto upravené vozy sloužily až do poloviny 60. let 20. století převážně na lince č. 10. Po roce 1964 se přestaly plně využívat v provozu z důvodu dodávek nových tramvají Tatra typu T3 a následně byly vyřazeny roku 1966, přičemž se vozy ev. č. 202 a budoucí muzejní vůz č. 205 odprodaly a sloužily jako čekárna, či sklad v JZD v případě vozu č. 205. Odtud jej získalo TMB, které jej zrenovovalo v roce 1973.\n"}
{"id": "1496313", "url": "https://cs.wikipedia.org/wiki?curid=1496313", "title": "Rama (rozcestník)", "text": "Rama (rozcestník)\n\nRama může označovat:\n\n"}
{"id": "1496316", "url": "https://cs.wikipedia.org/wiki?curid=1496316", "title": "Kačala", "text": "Kačala\n\nPříjmení Kačala, přechýleně Kačalová, nosí více osobností:\n\n"}
{"id": "1496317", "url": "https://cs.wikipedia.org/wiki?curid=1496317", "title": "Bissektipelta", "text": "Bissektipelta\n\nBissektipelta („štít ze souvrství Bissekti“) byl rod obrněného ankylosauridního dinosaura, který žil v době před 92 až 88 miliony let v období svrchní křídy (věk turon až coniak). Fosilie v podobě zkamenělé mozkovny (holotyp \"ZIN PH 1/6\") byla objevena mezinárodním týmem paleontologů v roce 1998 v sedimentech souvrství Bissekti na území Uzbekistánu. Dinosaurus byl formálně popsán Alexandrem Averjanovem v roce 2002 jako \"Amtosaurus archibaldi\", o dva roky později však po přehodnocení jeho systematické pozice dostal své vlastní rodové jméno \"Bissektipelta archibaldi\".\n\nO vzezření bissektipelty mnoho nevíme, protože je tento rod znám jen podle nálezu izolované mozkovny. Pravděpodobně se však jednalo o zavalitého a poměrně těžce stavěného obrněného dinosaura, žijícího v menších skupinách. Nepochybně byl pomalu se pohybujícím býložravcem, více o něm ale zatím nevíme. V květnu roku 2019 byla publikována studie mozkovny tohoto dinosaura. Vyplývá z ní, že \"B. archibaldi\" byl druh s poměrně primitivní mozkovnou (oproti jiným ankylosauridům), měl ale velmi dobrý čich. Naopak zrak a sluch byly poměrně málo vyvinuty. Podle autorů studie byla bissektipelta možná všežravá a dokázala potravu i \"filtrovat\".\n\nAverjanov již v roce 2002 zařadil tohoto dinosaura do čeledi Ankylosauridae. O dva roky později Parish a Barrett zvolili poněkud obecnější zařazení do skupiny Ankylosauria. V roce 2014 však v rámci své dizertační práce obnovila předpoklad příslušnosti bissektipelty k čeledi ankylosauridů odbornice na tyreofory Victoria Megan Arbourová.\n\n\n"}
{"id": "1496325", "url": "https://cs.wikipedia.org/wiki?curid=1496325", "title": "Repertoár (album)", "text": "Repertoár (album)\n\nRepertoár je debutové album pražské hip hopové skupiny Peneři strýčka Homeboye vydané roku 2001 pod vydavatelstvím Terorist?. Bylo nahrané ve sestavě Orion, Vladimir 518 a DJ Richard. Desku produkoval DJ Wich. Bylo vydané na CD a 2LP.\n"}
{"id": "1496328", "url": "https://cs.wikipedia.org/wiki?curid=1496328", "title": "Tomasz Gollob", "text": "Tomasz Gollob\n\nTomasz Gollob (* 11. dubna 1971, Bydhošť) je polský plochodrážní jezdec. V roce 2010 se stal mistrem světa jednotlivců na ploché dráze, jako druhý Polák v historii (prvním byl roku 1973 Jerzy Szczakiel). V roce 1999 byl v anketě deníku \"Przegląd Sportowy\" vyhlášen polským sportovcem roku. Roku 2007 přežil leteckou havárii. V roce 2017 měl vážnou nehodu na motokrosovém tréninku a utrpěl zranění páteře. Od té doby je trvale odkázán na invalidní vozík. Je držitelem tří tříd Řádu znovuzrozeného Polska.\n"}
{"id": "1496330", "url": "https://cs.wikipedia.org/wiki?curid=1496330", "title": "Prix Carmignac du photojournalisme", "text": "Prix Carmignac du photojournalisme\n\nPrix Carmignac du photojournalisme (Carmignacova cena za fotožurnalistiku) je francouzská fotografická cena udělovaná nadací Carmignac Foundation každý rok od roku 2009 vybranému fotožurnalistovi. Vítěz dostane k dispozici odměnu 50.000 euro, kterou dotuje francouzský investiční bankéř Edouard Carmignac.\n\nCena Carmignacovy nadace za fotožurnalistiku pod vedením Emerica Glayse si klade za cíl každoročně podporovat tvorbu fotografické investigativní reportáže z regionů po celém světě, kde jsou ohrožována základní lidská práva.\n\nDíky grantu 50 000 euro je umožněno novinářovi-laureátovi vypracovat zprávu s podporou nadace, která po dokončení cyklu zorganizuje putovní výstavu a vydání knižní monografie. \n\nČtyři fotografie z této práce vstupují do sbírky nadace Carmignac.\n\nJe udělována laureátovi, který každoročně vybere nezávislá porota složená z odborníků na fotografii a geopolitické otázky. \n\nNadace Carmignac se v září 2014 rozhodla, že po kontroverzním jednání o udělení ceny v roce 2013 íránské fotografce Newsha Tavakolian a odložení plánované výstavy a knihy, o konečném vypořádání ceny. Předseda poroty bude nyní kurátorem výstavy, „aby měl fotograf záruku své umělecké svobody a aby byla zajištěna soudržnost projektu.\"\n\nV roce 2016 se fotožurnalista Narciso Contreras, vítěz ocenění z roku 2015, vrátil díky podpoře ceny nadace Carmignac s prvními důkazy otrokářství v Libyi.\n\n\n\n\n\n\n\n\n\n\n\n\n\n"}
{"id": "1496337", "url": "https://cs.wikipedia.org/wiki?curid=1496337", "title": "Srdce nehasnou", "text": "Srdce nehasnou\n\nSrdce nehasnou je singl Karla a Charlotte Elly Gottových. Singl byl zveřejněn 2. května 2019 ve 20:00 SEČ na platformě YouTube. Hudbu napsal Richard Krajčo a na textu s ním spolupracoval Petr Harazin. Musicserver.cz ohodnotil píseň 8 body z 10. Píseň je součástí komplexů \"80/80 Největší hity 1964–2019\" a \"Box Singly / 300 písní z let 1962–2019\". Singl vydalo vydavatelství Supraphon.\n\nNa jaře roku 2019 oslovili Karel a Ivana Gottovi hudebníka Richarda Krajča s přáním napsání společného duetu pro Karla Gotta a jeho dceru Charlotte Ellu. V této době již Karel Gott věděl o své smrtelné nemoci a prosil Richarda Krajča, aby napsal píseň s myšlenkou, že se bude jednat o jeho poslední píseň. Krajčo hotovou píseň přinesl na konci února Gottovým a Karel Gott byl s písní nadmíru spokojen.\n\nNa písni se podílel Lukáš Chromek (kytary a basa), Richard Krajčo (akustická kytara), Roman Vícha (bicí), Jan Steinsdörfer (klávesy, smyčcové aranžmá) a smyčcový Unique Quartet. Píseň nazpíval Karel Gott se svou dcerou Charlotte Ellou Gottovou. V říjnu 2019 (krátce po smrti Karla Gotta) přesáhl videoklip dvacet milionů zhlédnutí na YouTube. V prosinci 2019 má píseň už přes 30 milionů zhlédnutí.\n\n\n"}
{"id": "1496338", "url": "https://cs.wikipedia.org/wiki?curid=1496338", "title": "Matičky a Ježíškovy Matičky", "text": "Matičky a Ježíškovy Matičky\n\nMatičky a Ježíškovy Matičky patří k velikonočním obyčejům na Hané, jsou spjaty s farnostmi Dolany a Bohuňovice. Centrum tohoto ojedinělého dění je obec Bělkovice-Lašťany.\n\nTento obyčej probíhá o velikonočních svátcích, ve dvou dnech. Začíná na Bílou sobotu a vrcholí v neděli o slavnosti Zmrtvýchvstání Páně (Boží hod velikonoční). V podstatě jde o procesí, jehož hlavními aktéry jsou svobodné dívky oblečené v hanáckých (v Lašťanech) a starohanáckých (v Bělkovicích) krojích. S nimi jde skupina mládenců ve slavnostních oblecích. Ti nesou korouhve s vyobrazením světců. Na Bílou sobotu, o velikonoční vigílii, převezmou dívky od kněze atributy, které pak odnesou do své obce. V kostele Sv. Matouše v Dolanech, předává kněz Ježíškovým Matičkám sošku Krista, tu pak odnesou dívky do školy v Bělkovicích, kde ji patřičně nazdobí. V kostele v Bohuňovicích je to kříž, který je lašťanskými odnesen do kapličky a posléze také ozdoben. Hlavní slavnost se koná v neděli. K procesí se připojí dechová hudba a občané obce. Procesí pak odchází na bohoslužbu do svých farních kostelů. Matičky a Ježíškovy Matičky pak v kostele vrací knězi jim svěřené atributy. \n\nNení známo, kdy tato tradice vznikla. Z historických pramenů víme, že se slavnosti tohoto typu konaly už v druhé polovině 19. století asi v deseti farnostech na Hané. Slavnosti se konaly nepřetržitě až do druhé světové války. Ve své historii byly slavnosti Matiček a Ježíškových Matiček dvakrát přerušeny zákazem, nejprve fašistickým a později komunistickým režimem. K obnovení tradice došlo až po roce 1989.\nV roce 2015 byl zpracován návrh na zápis do seznamu nemateriálních statků tradiční lidové kultury ČR. Na organizaci a financování této akce se podílí obec Bělkovice-Lašťany, místní hasičský sbor i dotčené farnosti.\n\n\n\nNárodní ústav lidové kultury: Velikonoční slavnosti Matiček a Ježížkových Matiček na Hané\n"}
{"id": "1496339", "url": "https://cs.wikipedia.org/wiki?curid=1496339", "title": "Manuela Gretkowska", "text": "Manuela Gretkowska\n\nManuela Gretkowska (* 6. října 1964, Łódź) je polská spisovatelka a feministická aktivistka. Její próza bývá řazena k postmodernismu. Píše často i eseje. Jejími velkými tématy jsou vztahy mužů a žen či emigrace.\n\nVystudovala filozofii na Jagellonské univerzitě v Krakově. V roce 1988 odešla do Francie a vystudovala středověkou antropologii na École des hautes études en sciences sociales v Paříži. Začátkem 90. let se vrátila do Polska a pracovala v polské redakci časopisu Elle. V roce 1997 odešla do Švédska. V roce 2006 založila feministickou politickou stranu \"Partia Kobiet\" (Strana žen) a postavila se do jejího čela. Po volbách roku 2007 se předsednictví vzdala. Strana dnes nese název \"Inicjatywa Feministyczna\".\n\nJejí knihy byly přeloženy do finštiny, francouzštiny, španělštiny, litevštiny, němčiny, ruštiny, srbštiny, ukrajinštiny a maďarštiny.\n\n\n"}
{"id": "1496344", "url": "https://cs.wikipedia.org/wiki?curid=1496344", "title": "Bernd Scholz", "text": "Bernd Scholz\n\nBernd Scholz (28. února 1911 Prudník – 22. září 1969 Schliersee) byl německý hudební skladatel.\n"}
{"id": "1496351", "url": "https://cs.wikipedia.org/wiki?curid=1496351", "title": "Maurycy Mochnacki", "text": "Maurycy Mochnacki\n\nMaurycy Mochnacki (13. září 1803, Bojaniec, Halič, dnes Ukrajina – 20. prosince 1834, Auxerre, Francie) byl polský literární, divadelní a hudební kritik období romantismu.\n\nZačal studovat práva na Varšavské univerzitě, ale byl vyloučen poté, co udeřil policistu. V letech 1823–1824 byl vězněn za účast v tajné organizaci Związek Wolnych Polaków. Ve vězení se zhroutil, a aby získal svobodu, musel napsat denunciační dopis (tzv. \"Pismo karmelicke\", podle kláštera, kde byl vězněn) proti liberalismu a neúctě k panovníkovi. Krátce po svém propuštění byl nucen pracovat v cenzurní kanceláři, ale po šesti měsících byl propuštěn. Živil se proto žurnalistikou a hudební a literární kritikou. Jeho rodinný byt ve Varšavě se stal místem setkání polských vlastenců, spisovatelů a hudebníků.\n\nPodle jeho názoru by polské umění mělo být výrazem národního ducha a ne kopií cizích modelů. Byl přesvědčen, že literatura hraje významnou roli ve společnosti a že je schopna změnit myšlení lidí, viděl v ní nástroj národní a sociální revoluce. Ve svých esejích prosazoval, že skutečná národní literatura může vyrůst pouze z romantických kořenů a také bránil právo romantiků na vyslovení subjektivních prožitků.\n\nPři publikační činnosti se zapojil do příprav listopadového povstání a po jeho vypuknutí se aktivně zúčastnil bojů a získal vyznamenání Virtuti Militari. Po porážce povstání emigroval s bratrem, rovněž účastníkem povstání, do Francie, kde žil v chudobě. Zemřel v Auxerre, kde chtěl léčit svou tuberkulózu. \n\n"}
{"id": "1496352", "url": "https://cs.wikipedia.org/wiki?curid=1496352", "title": "Brigita Bukovecová", "text": "Brigita Bukovecová\n\nBrigita Bukovecová (* 25. května 1970 Lublaň) je bývalá slovinská reprezentantka v běhu na 100 metrů překážek. Závodila v letech 1988 až 1999, byla členkou Olimpije Lublaň, trénoval ji Jure Kastelic.\n\nJejí osobní rekord je 12,59 s na 100 m překážek a 7,78 s na 60 m překážek. Získala bronzovou medaili na mistrovství Evropy juniorů v atletice 1989, vyhrála Středomořské hry 1993 a Hry dobré vůle 1994. Na Halovém mistrovství světa 1995 získala bronzovou medaili, na Halovém mistrovství Evropy 1996 obsadila druhé místo, stejně jako na Letních olympijských hrách 1996. Byla čtvrtá na Mistrovství světa v atletice 1997 a na Mistrovství Evropy v atletice 1998 získala stříbro.\n\nV letech 1993, 1995, 1996, 1997 a 1998 byla zvolena slovinskou sportovkyní roku. V roce 1995 získala Bloudkovu cenu a v roce 1996 cenu Slovinka roku.\n\n"}
{"id": "1496359", "url": "https://cs.wikipedia.org/wiki?curid=1496359", "title": "Contracorriente", "text": "Contracorriente\n\nContracorriente je koprodukční hraný film z roku 2006, který režíroval Javier Fuentes-León podle vlastního scénáře.\n\nMiguel je rybář v malé vesnici na břehu moře. Se svou ženou Marielou právě čeká dítě. Nikdo však netuší, že má vztah s místním malířem Santiagem. Santiago najednou zmizí a když se znovu objeví, Miguel zjistí, že Santiago se utopil v moři. Santiagův duch se zjevuje jen Miguelovi a nikdo jiný jej nevidí. Miguel musí najít Santiagovo tělo a pohřbít ho rituálně do moře, aby jeho duše našla konečný klid.\n"}
{"id": "1496364", "url": "https://cs.wikipedia.org/wiki?curid=1496364", "title": "Wilkinsonův katalyzátor", "text": "Wilkinsonův katalyzátor\n\nWilkinsonův katalyzátor je běžně používaný název pro chloridotris(trifenylfosfan)rhodium, komplexní sloučeninu rhodia se vzorcem [RhCl(P(CH)</sub>)]. Jedná se o hnědočervený prášek rozpustný v uhlovodících a ještě lépe v tetrahydrofuranu a chlorovaných rozpouštědlech jako je dichlormethan. Používá se jako katalyzátor při hydrogenaci alkenů. Používání této látky zpopularizoval britský chemik Geoffrey Wilkinson, po kterém je také pojmenována. \n\nV minulosti se Wilkinsonův katalyzátor používal při polarizační spektroskopii indukované paravodíkem za účelem určit vlastnosti některých reaktivních látek, nebo při jedněch z prvních podrobných kinetických výzkumech mechanismu katalytických reakcí. Katalytické a kinetické studie s využitím Wilkinsonova katalyzátoru měly také značný význam v následném rozvoji kationtových katalyzátorů asymetrické hydrogenace založených na rutheniu a rhodiu, který vedl k vývinu moderní asymetrické katalýzy.\n\nPomocí rentgenové krystalografie bylo zjištěno, že tato látka má mírně narušenou rovinnou čtvercovou strukturu.\n\nZ hlediska vazeb se jde o komplex jednomocného rhodia, tedy přechodného kovu s osmi \"d\" elektrony. Z hlediska pravidla 18 elektronů každý ze čtyř ligandů dodává po dvou elektronech, což je celkem 16 elektronů, a sloučenina je tedy elektronově nenasycená, v roztocích tedy prochází prudkou výměnou jak uvnitř molekuly (jedna z trifenylfosfinových skupin je nestabilní a neustále přechází mezi koordinační sférou rhodia a roztokem, tato rovnováha je ovšem výrazně posunuta ve prospěch výchozího komplexu, rovnovážná konstanta činí přibližně 10) tak i mezi molekulami.\n\nWilkinsonův katalyzátor se obvykle připravuje reakcí hydrátu chloridu rhoditého s přebytkem trifenylfosfinu v ethanolu. Trifenylfosfin slouží jako dvouelektronové redukční činidlo které samo zvyšuje své oxidační číslo z III na V. V průběhu přípravy se tři ekvivalenty trifenylfosfinu stanou ligandy ve výsledném produktu, zatímco čtvrtý zredukuje trojmocné rhodium na jednomocné:\n\nWilkinsonův katalyzátor se nejčastěji využívá k homogenní katalýze hydrogenace alkenů molekulárním vodíkem. Reakce začíná disociací jednoho nebo dvou trifenylfosfinových ligandů za vzniku čtrnáctielektronových či dvanáctielektronových komplexů, následně proběhne oxidační adice vodíku na kov, poté dojde k π komplexaci alkenu, migračnímu vložení (vnitromolekulárnímu přesunu hydridu nebo vložení alkenu) a po redukční eliminaci se vytvoří konečný alkanový produkt; například tak, jak je znázorněno na následujícím obrázku:\n\nRychlost hydrogenace je nejvíce ovlivňována mírou substituce alkenu, jelikož je určujícím krokem mechanismu migrační vložení, které při je velkém sterickém odporu v okolí kovového centra obtížné. Dobrými substráty bývají koncové a disubstituované alkeny, zatímco více stericky zatížené se hydrogenují pomaleji. Hydrogenace alkynů je problematická, jelikož mají alkyny snahu redukovat se na alkany za vzniku \"cis\"-alkenu jako meziproduktu. Ethen s Wilkinsonovým katalyzátorem reaguje za tvorby RhCl(CH)(P(CH)), ovšem není substrátem hydrogenace.\n\nWilkinsonův katalyzátor také katalyzuje mnoho dalších hydrofunkcionalizačních reakcí jako jsou hydroacylace, hydroborace a hydrosilylace alkenů. Hydroborace byly zkoumány pomocí katecholboranu a pinakolboranu. Též může sloužit k hydrosilylaci alkenů.\n\nZa přítomnosti vodíku a silné zásady Wilkinsonův katalyzátor vytváří reaktivní rhodné sloučeniny s vyšší aktivitou při hydrogenaci vnitřních alkenů a funkcionalizovaných trisubstituovaných alkenů.\n\nWilkinsonův katalyzátor reaguje s oxidem uhelnatým za vzniku bis(triphenylfosfin)rhodiumkarbonylchloridu, který lze rovněž získat dekarbonylací aldehydů;\n\npři míchání v benzenovém roztoku se přeměňuje na málo rozpustný červeně zbarvený dimer [RhCl(P(CH))], což je projevem nestability trifenylfosfinových ligandů; za přítomnosti zásady, H a nadbytku trifenylfosfinu se mění na hydridotetrakis(trifenylfosfin)rhodium(I) (HRh[P(CH)]). Tento 18elektronový komplex je také aktivním katalyzátorem hydrogenace.\n"}
{"id": "1496387", "url": "https://cs.wikipedia.org/wiki?curid=1496387", "title": "Mária Laktišová", "text": "Mária Laktišová\n\nMária Laktišová (* 5. září 1952) je bývalá československá atletka slovenského původu, která se specializovala na hod oštěpem. \n\nByla členkou atletického oddílu Stavbár Nitra.\n"}
