{"id": "1504018", "url": "https://cs.wikipedia.org/wiki?curid=1504018", "title": "Seznam cizinců ve Vegas Golden Knights", "text": "Seznam cizinců ve Vegas Golden Knights\n\nToto je seznam cizinců, kteří alespoň jednou nastoupili za hokejový tým Vegas Golden Knights hrající v NHL. Cizinci jsou myšleni hráči nepocházející z Kanady a Spojených států amerických.\n\n"}
{"id": "1504019", "url": "https://cs.wikipedia.org/wiki?curid=1504019", "title": "Sadonggujŏk", "text": "Sadonggujŏk\n\nSadonggujŏk () je jeden z městských obvodů Pchjongjangu, hlavního města Severní Korey. Leží jihovýchodně od centra města. Jeho severní hranici určuje řeka Tedong. Sousedními obvody jsou na severozápadě (v pořadí od severu) Tädongganggujŏk, Tongdäwŏngujŏk a Sŏngjogujŏk a na západě Rjŏkpchogujŏk. Obvod vznikl v říjnu 1960 vyčleněním z provincie Jižní Pchjongan.\n"}
{"id": "1504027", "url": "https://cs.wikipedia.org/wiki?curid=1504027", "title": "Seznam cizinců v Jokerit Helsinky", "text": "Seznam cizinců v Jokerit Helsinky\n\nToto je seznam cizinců, kteří alespoň jednou nastoupili za hokejový tým Jokerit Helsinky hrající v KHL. Cizinci jsou myšleni hráči nepocházející ze země, kde klub sídlí. \n\n"}
{"id": "1504029", "url": "https://cs.wikipedia.org/wiki?curid=1504029", "title": "Vlado Stenzel", "text": "Vlado Stenzel\n\nVlado Stenzel nebo také Štencl (* 23. července 1934 Záhřeb) je bývalý chorvatský házenkář a trenér házené, známý pod přezdívkami „Kouzelník“ a „Král z Kodaně“.\n\nByl brankářem týmu Prvomajska Záhřeb, s nímž vyhrál jugoslávskou ligu 1953 a 1954, v osmnácti letech nastoupil za jugoslávskou reprezentaci. Od roku 1962 byl trenérem, dovedl Medveščak Záhřeb k mistrovskému titulu v letech 1964 a 1966 a postupu do finále PMEZ 1965, v roce 1969 vyhrál ligu s RK Crvenka. Od roku 1967 byl trenérem jugoslávského národního týmu, s nímž vyhrál Středomořské hry 1967, byl třetí na mistrovství světa v házené mužů 1970 a první na olympijských hrách 1972. Pak působil v západním Německu a německá házenkářská reprezentace mužů získala pod jeho vedením překvapivý titul na mistrovství světa v házené mužů 1978. V roce 1990 vyhrál DHB-Pokal s TSV Milbertshofen.\n\n"}
{"id": "1504031", "url": "https://cs.wikipedia.org/wiki?curid=1504031", "title": "Hvězdná černá díra", "text": "Hvězdná černá díra\n\nHvězdná černá díra je černá díra vzniklá gravitačním kolapsem hvězdy. Má hmotnost od 5 do několika desítek hmotnosti slunce. Proces tvorby je pozorován jako exploze hypernovy nebo jako gama záblesk. Tyto černé díry jsou také označovány jako kolapsary.\n\nNaše galaxie Mléčná dráha obsahuje několik kandidátů hvězdných černých děr (HČD), které jsou k nám blíže než supermasivní černá díra v oblasti galaktického středu. Většina z těchto kandidátů jsou členy rentgenových dvojhvězdových systémů, ve kterých kompaktní objekt čerpá hmotu od svého partnera přes akreční disk. Pravděpodobné černé díry v těchto dvojicích mají hmotnost od tří do více než tuctu sluneční hmotnosti.\n\nKandidáti mimo naši galaxii pocházejí z detekce gravitačních vln\n\nZánik N6946-BH1 následovaný zkaženou supernovou v NGC 6946 může mít za následek vznik černé díry.\n\n"}
{"id": "1504035", "url": "https://cs.wikipedia.org/wiki?curid=1504035", "title": "Brooke Smith (rozcestník)", "text": "Brooke Smith (rozcestník)\n\nJméno a příjmení Brooke Smith má více nositelů:\n\n"}
{"id": "1504038", "url": "https://cs.wikipedia.org/wiki?curid=1504038", "title": "Chad Smith (rozcestník)", "text": "Chad Smith (rozcestník)\n\nJméno a příjmení Chad Smith má více nositelů:\n\n"}
{"id": "1504040", "url": "https://cs.wikipedia.org/wiki?curid=1504040", "title": "Charles Smith", "text": "Charles Smith\n\nJméno a příjmení Charles Smith má více nositelů:\n\n"}
{"id": "1504041", "url": "https://cs.wikipedia.org/wiki?curid=1504041", "title": "Chuck Smith (rozcestník)", "text": "Chuck Smith (rozcestník)\n\nJméno a příjmení Chuck Smith má více nositelů:\n\n"}
{"id": "1504043", "url": "https://cs.wikipedia.org/wiki?curid=1504043", "title": "Dan Smith (rozcestník)", "text": "Dan Smith (rozcestník)\n\nJméno a příjmení Dan Smith má více nositelů:\n\n"}
{"id": "1504049", "url": "https://cs.wikipedia.org/wiki?curid=1504049", "title": "HMAS Sydney (1912)", "text": "HMAS Sydney (1912)\n\nHMAS Sydney byl lehký křižník britského královského námořnictva. Byl čtvrtou postavenou jednotkou třídy \"Chatham\" a první válečnou lodí svého jména. Ve službě byl v letech 1913–1928. Křižník se účastnil první světové války. Za války se mu podařilo potopit německý lehký křižník SMS \"Emden\". Po vyřazení byl sešrotován.\n\nV roce 1910 Austrálie objednala stavbu tří lehkých křižníků třídy \"Chatham\". Křižník \"Sydney\" postavila britská loděnice London and Glasgow Shipbuilding Co. v Govanu v Glasgow. Kýl byl založen 11. února 1911, trup byl na vodu spuštěn 29. srpna 1912 a hotové plavidlo bylo do služby přijato 26. června 1913 na základně v Portsmouthu.\n\nHlavní výzbroj představovalo osm 152mm kanónů, jeden 76mm kanón, čtyři 47mm kanóny a dva 533mm torpédomety. Pohonný systém tvořilo 12 kotlů Yarrow a čtyři parní turbíny Parsons o výkonu 25 000 hp, pohánějící čtyři lodní šrouby. Nejvyšší rychlost dosahovala 25,5 uzlu. Dosah byl 4500 námořních mil při rychlosti 16 uzlů.\n\nPo vstupu do služby se křižník přesunul do Austrálie. Na základnu v Sydney připlul 4. října 1913. Většinu předválečné služby se pohyboval v Australských vodách. V březnu 1914 na trase ze Singapuru doprovodil nové australské ponorky HMAS AE1 a HMAS AE2.\n\nPo vypuknutí první světové války se křižník zapojil do obsazování německých kolonií v Pacifiku. Účastnil se obsazení Rabaulu a likvidace německé vysílací stanice na ostrově Angaur. V listopadu 1914 byl křižník \"Sydney\" součástí eskorty konvoje převážejícího vojska ANZAC do Egypta. Dne 9. listopadu 1914 se konvoj přiblížil ke Kokosovým ostrovům v Indickém oceánu. Na ostrově byla vysílací stanice, kterou se zrovna pokusil napadnout německý lehký křižník \"Emden\". Křižník \"Sydney\" připlul na pomoc a v bitvě u Kokosových ostrovů \"Emden\" potopil.\n\nPo bitvě křižník pokračoval přes Kolombo a Maltu na Bermudy, odkud dalších 18 měsíců prováděl různé patroly na východním pobřeží Ameriky. Poté křižník odplul do Velké Británie, kde v září a říjnu 1916 prošel opravami v loděnici v Greenocku. Poté až do konce války operoval v Severním moři.\n\nDne 4. května 1917 \"Sydney\" svedl souboj s německou vzducholodí L43. Od srpna 1917 křižník prošel tříměsíční opravou v Chathamu. Mimo jiné dostal nový trojnožkový stožár a jako vůbec první válečná loď byl vybaven plošinou pro vzlet letounů. Dne 8. prosince 1917 z této plošiny odstartoval stíhací letoun Sopwith Pup. Byl to první vzlet letounu z paluby australské válečné lodě. Křižník později nesl výkonnější stíhací letoun Sopwith Camel. Dne 27. listopadu 1918 byl křižník svědkem připlutí poraženého německého Širokomořského loďstva do internace na britské základně ve Scapa Flow. Následně se \"Sydney\" po téměř čtyřech letech vrátil do Austrálie a dne 18. července 1919 připlul do Sydney.\n\nNásledovala poklidná mírová služba, přičemž od dubna 1923 do listopadu 1924 byl \"Sydney\" v rezervě. Po reaktivaci byl vlajkovou lodí australského námořnictva. Ze služby byl vyřazen 8. května 1928. V následujícím roce byl sešrotován v loděnici Cockatoo Island. Některé artefakty z křižníku byly zachovány. Například trojnožkový stožár a část přídě byly umístěny v Sydney. Lodní zvon byl později přenesen na lehký křižník HMAS \"Sydney\" (D48), potopený za druhé světové války.\n\nKřižník \"Sydney\" vystupoval v roce 1928 natočeném němém filmu \"The Exploits of the Emden\" (režie Ken G. Hall).\n"}
{"id": "1504050", "url": "https://cs.wikipedia.org/wiki?curid=1504050", "title": "Fedez", "text": "Fedez\n\nFederico Leonardo Lucia (* 15. října 1989 Milán), známý pod svým uměleckým jménem Fedez, je italský rapper, zpěvák a skladatel. Mezi jeho známé písně patří mimo jiné „Cigno nero“, „Magnifico“, „Favorisca i sentimenti“ či „Prima di ogni cosa“. Na YouTube má necelých 1 700 000 odběratelů a na Instagramu 8 100 000 sledujících.\n\nNarodil se v Miláně 15. října 1989. Než se rodina přestěhovala do obce Rozzana, vyrůstal střídavě mezi obcemi Buccinasco a Corsico, v provincii Milána.\nNavštěvoval uměleckou školu, kterou ale kvůli hudbě nedostudoval.\n\nJeho kariéra začala v roce 2006, kdy vydal své první EP Fedez, na kterém se podíleli i DJ S.I.D a Cidda, v roce 2007 natočil své druhé EP Pat-a-Cake a o tři roky později vydal svůj první mixtape BCPT, na kterém spolupracovali další umělci patřící k italské hiphopové scéně jako je Emis Killa, G. Soave a Maxi B. Ve stejném roce vydal třetí EP Diss-Agio ve spolupráci s Vincenzem da Via Anfossim a Dinamitem.\n\nV březnu 2011 vydal své první studiové album „Penisola che non c'è“ a druhý mixtape „Tutto il contrario“. V prosinci téhož roku vydal druhé album „Il mio primo disco da venduto“, pod záštitou Tanta Roba (zakladateli byli Gué Pequeno a DJ Harsh). Na albu se podílelo mnoho umělců italské rapové scény, jako například výše zmíněný Gué Pequeno, Entics, Marracash, J-Ax, Jake La Furia a Two Fingerz.\n\n12. prosince 2012 získal 4 nominace na MTV Hip Hop Awards 2012: Nejlepší nový umělec, Best Live, Video roku (k singlu Faccio brutto) a Píseň roku (opět se singlem Faccio brutto), kterou vyhrál.\n\nV roce 2013 vydal své třetí album „Sig. Brainwash - L'arte di accontentare“ a v květnu téhož roku byl opět nominován na MTV Awards v kategorii Super muž.\n\nV letech 2014, 2015 a 2017 zasedl jako porotce italského X-Factoru.\n\nOd roku 2016 navíc spolupracuje s rapperem J-Axem, mají vlastní kanál na YouTube a společné singly jako „Sconosciuti da una vita“ nebo „Italiana“.\n\nZa celou jeho kariéru vydal 52 platinových alb a singlů.\n\n6. května 2017 během svého turné „Comunisti col Rolex“, ve veronské Aréně, požádal o ruku svoji tehdejší přítelkyni, módní návrhářku Chiaru Ferragni. 19. března 2018 se jim narodil syn Leone a 1. září 2018 se vzali ve městě Noto, na Sicílii. Pro svého syna složil singl „Prima di ogni cosa“.\n"}
{"id": "1504058", "url": "https://cs.wikipedia.org/wiki?curid=1504058", "title": "Liselotte Pulverová", "text": "Liselotte Pulverová\n\nLiselotte Pulverová, provdaná Schmidová (* 11. října 1929 Bern) je švýcarská herečka, známá pod přezdívkou Lilo.\n\nVystudovala obchodní školu, byla modelkou a hrála v divadlech Stadtheater Bern a Schauspielhaus Zürich. Ve filmu debutovala v roce 1949. Uplatnila se zejména v západoněmecké kinematografii jako představitelka energických a veselých mladých žen, např. v komedii Kurta Hoffmanna \"Myslím často na Pirosku\" a v sérii o spessartských strašidlech podle předlohy Wilhelma Hauffa. Ztvárnila roli sekretářky Ingeborg v komedii Billyho Wildera \"Raz, dva, tři\" a matky představené v Rivettově adaptaci Diderotovy \"Jeptišky\". Za roli Soni v americkém filmu \"A Global Affair\" byla v roce 1963 nominována na Zlatý glóbus za nejlepší ženský herecký výkon ve vedlejší roli. V sedmdesátých a osmdesátých letech uváděla německou verzi televizního pořadu \"Sezame, otevři se\". V roce 1999 obdržela Bavorskou filmovou cenu za celoživotní dílo.\n\nJejím manželem byl herec Helmut Schmid (1925–1992).\n\n"}
{"id": "1504059", "url": "https://cs.wikipedia.org/wiki?curid=1504059", "title": "Třída Bay (2018)", "text": "Třída Bay (2018)\n\nTřída Bay je lodní třída záchranných plavidel kanadské pobřežní stráže. Jejich oficiální označení je \"High Endurance Search and Rescue Lifeboats\", neboť jejich hlavním úkolem je plnění misí SAR ve vzdálenosti až 100 námořních mil od pobřeží. Plánována je stavba 20 člunů této třídy. Čluny jsou pojmenovány podle kanadských zátok. Ve službě jsou od roku 2017.\n\nZáchranná plavidla třídy \"Bay\" vyvinula kanadská společnost Robert Allan Ltd. jako zvětšenou a vylepšenou verzí britské třídy \"Severn\", upravenou pro službu v bouřlivých kanadských vodách. Ve službě nahrazují záchranné čluny třídy \"Arun\". Čluny tak mohou bezpečně operovat v počasí do úrovně 12 stupně Beaufortovy stupnice a v až 12metrových vlnách. Kontrakt ve výši 89,2 milionu kanadských dolarů na stavbu prvních 12 člunů získaly v červenci 2015 kanadské společnosti Chantier Naval Forillon se sídlem v Gaspé v Québecu a Hike Metal Products v Wheatley v Ontariu. Každá staví šest člunů. \n\nStavba začala v srpnu 2016. Jako první byl v listopadu 2017 dodán člun CCGS \"Baie de Plaisance\", následovaný v prosinci 2017 druhou jednotkou CCGS \"Pennant Bay\". Do konce roku 2018 byly dodány první čtyři čluny. Na konci roku 2018 kanadská vláda schválila stavbu dalších osmi jednotek této třídy, čímž jejich celkový počet stoupne na 20. Obě loděnice si je rozdělily rovným dílem. Do konce roku 2018 byly dodány první čtyři čluny.\n\nJednotky třídy \"Bay\":\nČluny jsou postaveny ze slitin hliníku. Posádka je obvykle čtyřčlenná, může být až šestičlenná. Plavidlo dále pojme dva ležící a 12 sedících zachráněných osob. Pohonný systém tvoří dva diesely MTU 1600 HP o výkonu 2400 kW. Nejvyšší rychlost dosahuje 23,5 uzlu.\n"}
{"id": "1504064", "url": "https://cs.wikipedia.org/wiki?curid=1504064", "title": "Gabriel Biel", "text": "Gabriel Biel\n\nGabriel Biel (první čtvrtina 15. století Špýr – 1495 Einsiedel u Tübingenu) byl německý katolický teolog a filozof, proslulý kazatel, stoupenec Occamova nominalismu. Bývá označován jako „poslední scholastik\".\nNarodil se ve Špýru v prvním čtvrtletí 15. století]. Od roku 1432 studoval na univerzitě v Heidelbergu, na které převládal nominalistický směr scholastické filozofie. Titul magistra svobodných umění obdržel v roce 1438 a začal přednášet na artistické fakultě heidelberské univerzity. Pak studoval teologii na univerzitách v Erfurtu a v Kolíně nad Rýnem. V roce 1457 se stal kazatelem v Mohuči.\n\nV šedesátých letech 15. století se přidal k Bratřím společného života, stal se vůdčí osobností tohoto hnutí a představitelem tzv. „současné zbožnosti\" (devotio moderna). V roce 1468 byl ustanoven prvním proboštem bratrského domu v Butzbachu. V roce 1477 přešel do bratrského domu v Urachu (nyní Bad Urach) a od roku 1479 vedl tamní klášter.\n\nV roce 1484 se stal prvním profesorem teologie na nově ustavené univerzitě v jihoněmeckém Tübingenu. Dvakrát byl zvolen rektorem univerzity (1487, 1489). Po odchodu z univerzity se v roce 1492 stal převorem nově založeného kláštera sv. Petra v Einsiedelu u Tübingenu. V tomto klášteře Bratří společného života v roce 1495 zemřel a byl v něm i pochován. \nGabriel Biel byl znamenitým kazatelem, soubor jeho kázání (\"Sermones\") byl v 16. a 17. století vydán šestkrát. Z roku 1488 pocházejí jeho přednášky o mešním kánonu (\"Lectura super Canonem Missae\"), které se v 15. a 16. století dočkaly sedmnácti vydání. Do let 1486–1488 spadá vznik prvních třech knih jeho komentářů k \"Sentencím\" Petra Lombardskkého (\"Collectorium circa quattuor libros Sententiarum\"); čtvrtou knihu již nestačil celou dopsat, dokončil ji až Bielův žák Wendelin Steinbach ( Wendelinus Stambachus, † 1519). V tomto svém nejvýznamnějším díle Biel zpracoval do uceleného a přehledného systému nauku Williama Ockhama, srovnal ji s jinými názory a obhajoval ji proti námitkám.; spis byl v 16. století vydán sedmkrát. Bielovy ekonomické názory obsahuje práce \"Tractatus de potestate et utilitate monetarum\" [Pojednání o působnosti a užitku peněz]; tento spis vyšel separátně v letech 1516 a 1542 (tedy až po autorově smrti) a jde o výtah z jeho komentáře k \"Sentencím\" Petra Lombardského. Biel v něm položil základy filozofie peněz a upozornil na negativní důsledky peněžního znehodnocování. Mincovní právo přisoudil výhradně panovníkovi.\n\nV teologii se Biel pokoušel skloubit učení o spáse na základě skutků a o spáse na základě milosti. Bůh se rozhodl předložit hříšníkům dvě „dohody\". V \"dohodě o velkorysosti\" Bůh přislíbil odměnit milostí ty, kdo žijí jak nejlépe dovedou. \"Dohoda o spravedlnosti\" pak stanoví, že ti, kdo konají ve stavu milosti dobré skutky, zasluhují, aby je přijal jako spravedlivé. Nejde ovšem o opravdové dvojstranné smlouvy mezi lidmi a Bohem, ale o jednostranné Boží akty.\n\nPrvní krok ke spasení musí hříšník učinit z vlastní vůle, bez milosti Ducha svatého: musí se obrátit k Bohu a dělat, co nejlepšího dovede. Člověk je obdařen svobodnou vůlí a je pro něho přirozené milovat Boha, proto je takového obrácení schopen i bez vlivu milosti. Tím si sice nezíská zásluhy, ale na základě „dohody\" o velkorysosti ho Bůh obdaří svou milostí. Ve stavu milosti pak může pokračovat v konání dobrých skutků a na základě dohody o spravedlnosti si tím nyní již získává zásluhy, které vedou k jeho ospravedlnění a spasení.\nV Bielově nauce se tedy člověk může svým postojem a skutky přičinit o udělení milosti Boží. Spasen je však zároveň Božím milosrdenstvím, protože Bůh nemusel vyhlásit zmíněné „dohody\", naopak mohl stanovit pravidla, která by byla pro hříšného člověka nesplnitelná. \nNejvýraznějším noetickým znakem Ockhamova nominalismu byl kriticismus a skepticismus. Podle nominalistů existují v přírodě jen jednotlivé věci, kdežto obecné pojmy nemají reálný podklad. Obecné pojmy jsou pouhá znamení (signa, termini) pro množství podobných jednotlivých předmětů. Tím je podlomena metafyzika, neboť pojmy bytí, podstata, příčina atd. mají pak jen subjektivní význam. V etice to má za následek, že dobro a zlo nejsou nominalistům něčím objektivním, něčím, co by mělo svůj původ v podstatě Boží, nýbrž mají svůj základ toliko ve vůli Boží. Bůh může i to, co člověk uznává za zlo, určit jako dobro. Bůh může dát hříšníkovi nebe a spravedlivého zatratit. Záslužnost dobrých skutků nezáleží v jejich objektivní ceně, nýbrž závisí na svobodné akceptaci Boží.\n\nPodle Ockhama si Bůh s každým stvořením může dělat, co se mu zlíbí. Mohl by člověka žijícího zcela podle Boží vůle bez jakékoli nespravedlnosti zničit. Biel rozvíjel tyto myšlenky a zdůrazňoval s extrémní vyhraněností závislost všeho stvořeného na Boží všemohoucnosti. Napsal: „\"Stvořené totiž nic nemá, pokud mu to z volního rozhodnutí svobodně a kontingentně nedává Bůh, výhradně a jedině On\".\" Dospěl k univerzální voluntarizaci přírodní sféry, která takto ztrácí jakoukoli svébytnost.\n\nBoží vůle čili Boží všemohoucnost určuje také morální sféru, jak to dokládají následující Bielovy výroky: „\"Nikoli proto, že něco je správné či spravedlivé, to Bůh chce, nýbrž protože to Bůh chce, je to spravedlivé a správné\".\" „\"Bůh může činit něco, co není spravedlivé, aby to Bůh činil, a když by to přesto učinil, bylo by spravedlivé, aby se to stalo. Jedině Boží vůle je proto první regulí spravedlnosti\"...\" Bůh totiž činí to, co činí, vždy spravedlivě a nikdo se jej, jenž není nikomu ničím povinován, nemůže zeptat: „Proč tak činíš?\"\n\nI v těchto výrocích navazoval na učení Ockhamovo. Už ten totiž hlásal, že morální zákon je založen na svobodné Boží volbě. Kdyby Bůh nařídil smilstvo, bylo by to nejen přípustné, ale i chvályhodné. Nenávist k Bohu, krádež a smilstvo jsou Bohem zakázané. Ale záleží jen na Boží vůli, mohly by být Bohem nařízené; v takovém případě by to byly chvályhodné skutky.\n\nV oblasti praktické etiky Biel učil, že se lidé ve svém jednání mají řídit tzv. zdravým rozumem (\"recta ratio\"). Tento zdravý rozum je schopen rozpoznat Bohem stanovený morální řád. Proto i pohanští filozofové (např. Aristotelés, Cicero, Seneca) dokázali konat morálně dobré a ctnostné skutky. \n\nBielovo dílo mělo značný vliv, on sám bývá označován jako „poslední scholastik\". Jeho komentář k \"Sentencím\" se stal učebnicí nominalistické teologie, neboť obsahoval jasnou a metodickou interpretaci učení Williama Ockhama. Ockhamisté na univerzitách v Erfurtu a ve Wittenbergu byli známí jako \"gabrielisté\" (\"Gabrielistae\"). Bielovy spisy ovlivnily i Martina Luthera a Philippa Melanchthona. Zvláště Luther, jenž studoval v Erfurtu, kde působili Bielovi žáci, se při studiu teologie opíral především o jeho práce. \n\n"}
{"id": "1504068", "url": "https://cs.wikipedia.org/wiki?curid=1504068", "title": "Všeobecné volby ve Spojeném království 2015", "text": "Všeobecné volby ve Spojeném království 2015\n\nVšeobecné volby ve Spojeném království 2015 se konaly 7. května 2015. Zvoleno bylo všech 650 poslanců Dolní sněmovny. Současně se na mnoha místech konaly také lokální volby. Volby vyhrála Konzervativní strana premiéra Davida Camerona, která získala ve sněmovně většinu k sestavení vlády. Konzervativní vláda pak splnila svůj volební závazek a to konání referenda o setrvání Spojeného království v Evropské unii. To se uskutečnilo v červnu 2016, kdy většina 51,9% voličů hlasovala proti setrvání. To vedlo k rezignaci Camerona na post premiéra. Jako předsedkyně vlády ho pak nahradila Theresa Mayová. \n\nVe volbách zvítězila s 36,9% a 360 mandáty Konzervativní strana před Labouristickou stranou s 30,4% a 232 mandáty. Do Dolní směovny se dostala ještě skotská SNP s 56 mandáty, Liberální demokraté a severoirská DUP po 8 mandátech nebo Sinn Féin se 4 mandáty.\n"}
{"id": "1504069", "url": "https://cs.wikipedia.org/wiki?curid=1504069", "title": "Brioška", "text": "Brioška\n\nBrioška ( \"brioche\") je sladké pečivo původem z Francie, podobné mazanci. Peče se ze sladkého kynutého těsta, jež obsahuje množství másla, vejce, a často i rozinky. Díky tomu je její střída jemná a lahodná. Známý francouzský šéfkuchař a restauratér Joël Robuchon ji popisuje jako „lehkou a mírně nadýchanou v závislosti na poměru másla a vajec“. Může mít mnoho různých tvarů, například bochník, věnec či uzlík.\n\nPovrch briošek se po vykynutí těsně před pečením potírá žloutkem, díky čemuž je pak kůrka zlatohnědá a loupavá. Od bílého francouzského chleba se liší přidáním vajec, tekutin (mléko, voda, smetana, a někdy i brandy) a občas i trochy cukru. \n\nBriošky se často podávají s kávou ke snídani, s ovocem či čokoládou mohou být součástí dezertů a verze bez rozinek chutnají i s burgery, klobáskami či s foie gras.\n\nBrioška je pečivo zmíněné ve francouzské frázi „\"qu'ils mangent de la brioche\"“, tradičně překládané v podobě „Ať jedí koláče“.\n"}
{"id": "1504077", "url": "https://cs.wikipedia.org/wiki?curid=1504077", "title": "Seznam cizinců v HK Dinamo Minsk", "text": "Seznam cizinců v HK Dinamo Minsk\n\nToto je seznam cizinců, kteří alespoň jednou nastoupili za hokejový tým HK Dinamo Minsk hrající v KHL. Cizinci jsou myšleni hráči nepocházející ze země, kde klub sídlí. \n\n\n"}
{"id": "1504078", "url": "https://cs.wikipedia.org/wiki?curid=1504078", "title": "Hrvatski telekom Prva liga 2019/20", "text": "Hrvatski telekom Prva liga 2019/20\n\nPrva hrvatska nogometna liga 2019/20 (oficiálně nazvaná podle sponzora Hrvatski telekom Prva liga) je 29. ročníkem nejvyšší chorvatské fotbalové soutěže. Účastní se jí 10 klubů.\n\n23. dubna 2019 chorvatská fotbalová federace oznámila první vlnu udělení licencí pro ročník 2019-20. Pro tuto sezonu obdrželo nejvyšší licenci pouze 9 klubů: Dinamo Záhřeb, Gorica, Hajduk Split, Inter Zaprešić, Istra 1961, Osijek, Rijeka, Slaven Belupo a Varaždin. Všechny tyto týmy (až na Varaždin) také obdržely licenci pro účast v soutěžích UEFA. Ve druhé fázi rozdávání licencí se kluby, které ji ještě nemají, mohou proti rozhodnutí odvolat.\n"}
{"id": "1504085", "url": "https://cs.wikipedia.org/wiki?curid=1504085", "title": "Jon Sobrino", "text": "Jon Sobrino\n\nJon Sobrino (* 27. prosince 1938 Barcelona) je španělský katolický kněz baskické národnosti. Od osmnácti let je příslušníkem Tovaryšstva Ježíšova. Získal titul doktora teologie na Philosophisch-Theologische Hochschule Sankt Georgen ve Frankfurtu nad Mohanem. Od roku 1958 působil v Salvadoru a vyučoval na Universidad Centroamericana José Simeón Cañas, která patřila k centrům odporu vůči salvadorské diktatuře a 16. listopadu 1989 na ní vojenské komando zavraždilo šest jezuitů (Sobrino těsně před tím odjel na vědeckou konferenci do Thajska). Je odborníkem na christologii a předním představitelem teologie osvobození; zastává názor, že „naději na spravedlivou budoucnost nesou chudí, zatímco bohatý svět už žádnou naději vyvolat nedokáže“. V roce 2007 vydala Kongregace pro nauku víry prohlášení, v němž odmítla myšlenky, které Sobrino formuloval ve své knize \"Ježíš Osvoboditel\".\n\n"}
{"id": "1504087", "url": "https://cs.wikipedia.org/wiki?curid=1504087", "title": "Lovinac", "text": "Lovinac\n\nLovinac () je vesnice a opčina v Chorvatsku v Licko-senjské župě. Nachází se asi 31 km jihovýchodně od Gospiće. V roce 2011 žilo v Lovinaci 257 obyvatel, v celé občině pak 1 007 obyvatel. I přestože se v občině nachází větší vesnice Sveti Rok, je správním střediskem opčiny Lovinac.\n\nKromě hlavní obce, Lovinace, se zde nacházejí i vesnice Gornja Ploča, Kik, Ličko Cerje, Raduč, Ričice, Smokrić, Sveti Rok, Štikada a Vranik. Blízko Lovinace prochází dálnice A1.\n"}
{"id": "1504088", "url": "https://cs.wikipedia.org/wiki?curid=1504088", "title": "Seznam popravených osob v Československu před druhou světovou válkou", "text": "Seznam popravených osob v Československu před druhou světovou válkou\n\nToto je seznam osob, které byly popraveny za první a druhé Československé republiky. Ač byli vrazi běžně udsuzováni k trestu smrti, tak ve většině případů jim byla udělena prezidentem milost a trest změněn buďto na těžký žalář doživotní nebo na těžký žalář kratšího trvání. Trest smrti byl zákonem o zločinech, přečinech a přestupcích z roku 1852 stanoven za vraždu, loupežné zabití (neúmyslné zabití při loupeži), žhářství a zlomyslné poškození cizího majetku. V případě posledních dvou zločinů však jen v případě, že byla následkem zločinu smrt, kterou mohl pachatel předvídat. Rovněž byl trest smrti stanoven za některé zločiny proti státu.\n\n\nOficiální seznam popravených osob v Československu\n"}
{"id": "1504092", "url": "https://cs.wikipedia.org/wiki?curid=1504092", "title": "Ladislav Svoboda (fotbalista, 1937)", "text": "Ladislav Svoboda (fotbalista, 1937)\n\nLadislav Svoboda (* 17. prosince 1937) je bývalý český fotbalový útočník. Začátkem 70. let emigroval do Spojených států amerických a usadil se v Chicagu. Jeho mladší bratr Rudolf Svoboda byl také prvoligovým fotbalistou.\n\nV domácí nejvyšší soutěži hrál za Spartak Praha Sokolovo (dobový název Sparty) a SONP Kladno. Zasáhl do 60 prvoligových utkání, v nichž dal 20 branek. Na jaře 1964 a na podzim 1964 hrál II. ligu za VCHZ Pardubice, ve druhé lize hrál také za Kladno.\n\nDo Spartaku Praha Sokolovo přišel ze Spartaku Aritma Vokovice po sezoně 1959/60.\n\n"}
{"id": "1504094", "url": "https://cs.wikipedia.org/wiki?curid=1504094", "title": "HNK Hajduk Split 2019/20", "text": "HNK Hajduk Split 2019/20\n\nTento článek se podrobně zabývá událostmi ve fotbalovém klubu HNK Hajduk Split v období sezony 2019/20 a jeho působení v 1. lize a ligovém poháru. Hajduk se minulý rok umístil na 4. místě. Pro klub je to historicky 109. sezona, 29. v Prve HNL.\n\nTabulka ukazuje aktuální sestavu, tak jak je napsána na oficiálním webu.\n\nVýdaje: 2,700,000 €\n-->\n"}
{"id": "1504095", "url": "https://cs.wikipedia.org/wiki?curid=1504095", "title": "Zařízení pro zajištění cizinců", "text": "Zařízení pro zajištění cizinců\n\nZařízení pro zajištění cizinců (ZZC) je termín, který český Zákon o pobytu cizinců na území České republiky č. 326/1999 Sb. zavádí jako označení sběrných internačních táborů; v § 18 pro ně zavádí legislativní zkratku „zařízení“, provozování těchto zařízení upravuje § 130 a násl. Média používají pro tato zařízení též například názvy uprchlický tábor, záchytné zařízení pro cizince, zadržovací zařízení pro migranty atd. \n\nPodle českého zákona tato zařízení provozuje ministerstvo vnitra prostřednictvím jím zřízené organizační složky státu. Touto složkou je Správa uprchlických zařízení ministerstva vnitra. Zařízení pro zajištění cizinců provozuje v Bělé pod Bezdězem (ZZC Bělá-Jezová, od roku 2006), Vyšních Lhotách (od roku 2015) a v Balkové (od roku 2016). \n\nKromě tohoto typu zařízení provozuje SUZ ještě dvě přijímací střediska (v Praze-Ruzyni a v Zastávce) a dvě pobytová střediska (v Kostelci nad Orlicí a Havířově). Integrační azylová střediska se nacházejí v Jaroměři, Předlicích a Brně. Ve 14 městech jsou centra na podporu integrace cizinců. \n\nZařízení pro zajištění cizinců se dle zákona dělí na část s mírným režimem zajištění a část s přísným režimem zajištění. Část s mírným režimem může být dále rozdělena na další části, do kterých je bez souhlasu provozovatele a bez doprovodu provozovatele nebo policie vstup cizincům zakázán. Zákon stanoví vybavení těchto částí zařízení a ubytovacích místností a práva zadržených. \n\nRozhodnutí o zajištění cizince se zpravidla vykonává v tomto zařízení. Policie neprodleně po nabytí právní moci rozhodnutí o zajištění dopraví zajištěného cizince do zařízení určeného provozovatelem. \n\n"}
{"id": "1504100", "url": "https://cs.wikipedia.org/wiki?curid=1504100", "title": "Krokosvorka", "text": "Krokosvorka\n\nKrokosvorka (či \"krokodýlí svorka\") je typ jednopólového konektoru v elektrotechnice, který je charakterizován dvěma zubatými čelistmi spojenými pružinou. Svůj název získal konektor díky podobnosti s krokodýlími čelistmi. Slouží k vytvoření dočasného elektrického zapojení, uplatnění tak najde zejména při měření nebo u startovacích kabelů. Krokosvorka funguje na podobném principu jako kolíček na prádlo, pružina svírá dvě ozubené čelisti, pro jejich oddálení je nutné stisknout jejich konce.\n\nKrokosvorky jsou oblíbené pro jednoduchost svého použití, bývají součástí vybavení multimetrů (voltmetrů, ampérmetrů, ohmmetrů…). Krokosvorky se poprvé objevily na počátku 20. století.\n\n"}
{"id": "1504103", "url": "https://cs.wikipedia.org/wiki?curid=1504103", "title": "Impasse de la Poissonnerie", "text": "Impasse de la Poissonnerie\n\nImpasse de la Poissonnerie je krátká slepá ulice v Paříži v historické čtvrti Marais. Nachází se ve 4. obvodu.\n\nUlice vede od křižovatky s \"Rue de Jarente\" u domu č. 2 naproti \"Rue Necker\".\n\nUlice vznikla v roce 1783 v rámci přestavby čtvrtě po zboření kláštera Sainte-Catherine-Val-des-Écoliers v letech 1773–1774. Svůj název získala podle prodavačů ryb (poissonnerie – rybárna), kteří zde měli své obchody.\n\n\n"}
{"id": "1504108", "url": "https://cs.wikipedia.org/wiki?curid=1504108", "title": "Mariánský sloup (Žamberk)", "text": "Mariánský sloup (Žamberk)\n\nMariánský sloup v Žamberku je barokní morový sloup na Masarykově náměstí v Žamberku.\n\nZadavatelem stavby byla rodina Melnických, která v okolí přes jedno století ovlivňovala svými stavbami a sakrálními výtvory barokní charakter Podorlicka. Na obraze města Žamberka z roku 1712, který je ve sbírkách Městského muzea Žamberk je toto sousoší vyobrazeno, což znamená že sloup musel být postavený již před rokem 1712. Autor sousoší je neznámý, uvažuje se však o Janu Václavu Hayslerovi, který roku 1726 vytvořil další žamberskou Immaculatu na dnešním Jiráskově náměstí.\n\nNa vrcholu pískovcového sloupu stojí na zeměkouli s hadem socha Panny Marie Immaculaty s lilií, podstavec s balustrádou je bohatě zdoben postavami světců.\n\nNa rozích podstavce jsou:\n\nV nikách jsou: \nV kartuších na podstavci jsou dva nápisy připomínající opravy sloupu koncem 19. a ve 20. století (1885, 1886, 1937). Roku 1996 byl sloup restaurován.\n\n"}
{"id": "1504114", "url": "https://cs.wikipedia.org/wiki?curid=1504114", "title": "Vila bratří Niklasů", "text": "Vila bratří Niklasů\n\nVila bratří Niklasů je rodinná vila, která stojí v Praze 5-Hlubočepích ve vilové čtvrti Barrandov, ve východní části ulice Barrandovská na rohu s krátkou spojkou k ulici Skalní.\n\nArchitekt František Niklas postavil pro svoji rodinu vilu v Barrandovské ulici jako jednu z prvních vil na Barrandově. Spolu s ním zde bydleli také Jaroslav Niklas s manželkou Marií a Jiří Niklas s manželkou Blankou, kteří byli jejími spolumajiteli.\n\nBratři Niklasovi byli bratranci ing. Václava M. Havla a Miloše Havla. Pozemek zakoupili ještě před oficiálním zahájením prodeje parcel, které se uskutečnilo dne 27. června 1929 společně s první veřejnou jízdou po nově postavené silnici. František Niklas spolu se svým bratrem Jiřím zaváděl výrobu lindbetonu, používaného při výstavbě barrandovských vil. Spolupracoval také s Vladimírem Grégrem v barrandovské stavební kanceláři.\n\nVila je třípodlažní s podkrovím. Zastřešují ji valbové střechy s trojúhelnými vikýři, střechy navzájem pronikají a mají velký přesah. Rizalit na čelní straně k ulici Barrandovská je v prvním patře prosvětlen oknem, řešeným jako modernizované \"„bay window“\". Mezi přízemím a prvním patrem je průběžná římsa, která navazuje na zaoblenou terasu. Okna ve druhém patře dosahují k podokapní římse. Nad garáží v severovýchodní části jsou obytné prostory, ve tříosém severozápadním průčelí je vchod.\n\n\n\n"}
{"id": "1504115", "url": "https://cs.wikipedia.org/wiki?curid=1504115", "title": "Hofstadterův zákon", "text": "Hofstadterův zákon\n\nHofstadterův zákon je sebereferenční, rekurzivní zákon, který popisuje obecné potíže s odhadem délky trvání určité činnosti. Poprvé jej uvedl americký profesor Douglas Hofstadter ve své knize Gödel, Escher, Bach v roce 1979. Zákon byl zmíněn v souvislosti s výkonností šachových programů a od té doby bývá citován zejména programátory v diskusích o technikách vedoucích k vyšší produktivitě.\n\nHofstadterův zákon zní následovně:\n\n"}
{"id": "1504118", "url": "https://cs.wikipedia.org/wiki?curid=1504118", "title": "PVS", "text": "PVS\n\nPVS může označovat:\n"}
{"id": "1504121", "url": "https://cs.wikipedia.org/wiki?curid=1504121", "title": "Lukáš Kryštůfek", "text": "Lukáš Kryštůfek\n\nLukáš Kryštůfek (* 15. srpna 1992 Humpolec) je český fotbalový obránce. Od začátku roku 2018 je hráčem Zbrojovky Brno.\n\nHumpolecký rodák a odchovanec přestoupil v žákovském věku do klubu FC Vysočina Jihlava. Za Jihlavu nastupoval v dorostenecké lize (2009/10: 16 startů/žádný gól, 2010/11: 15/0) a poté za B-mužstvo v Moravskoslezské fotbalové lize. V kádru A-mužstva byl už ve druholigové sezoně 2011/12, v níž se Jihlava vrátila po 6 letech do první ligy, ale na hřiště se nedostal. Po vzniku Juniorské ligy si za jihlavskou juniorku připsal během pěti sezon 28 startů a dal jednu branku (2012/13: 9/0, 2014/15: 8/1, 2015/16: 2/0, 2016/17: 5/0, 2017/18: 4/0). V sezoně 2013/14 hostoval ve druholigovém klubu FC Graffin Vlašim.\n\nV nejvyšší soutěži debutoval v neděli 5. srpna 2012 v zápase domácí Jihlavy s Viktorií Plzeň, který skončil nerozhodným výsledkem 1:1 (poločas 1:1). První ligu hrál také ve Zbrojovce Brno na jaře 2018.\n\nPo sestupu Zbrojovky zde hraje ve druhé lize. Na přelomu května a června 2019 odehrál obě barážová utkání o účast v I. lize proti 1. FK Příbram.\n\n"}
{"id": "1504122", "url": "https://cs.wikipedia.org/wiki?curid=1504122", "title": "Rosław Szaybo", "text": "Rosław Szaybo\n\nRosław Szaybo (13. srpna 1933, Poznań – 21. května 2019, Varšava) byl polský malíř, fotograf a obalový designér. \n\nV roce 1961 vystudoval Akademii výtvarných umění ve Varšavě a mezi jeho kantory patřili Wojciech Fangor nebo Henry Tomaszewski.\n\nV roce 1966 se přestěhoval do Velké Británie, kde pracoval jako nezávislý designér. V letech 1968 až 1972 působil jako umělecký ředitel reklamní společnosti Young & Rubicam. \n\nV letech 1972 až 1988 působil jako hlavní umělecký ředitel CBS Records, kde navrhl více než 2000 obalů alb, především pro klasickou hudbu, ale také pro umělce jako Elton John, Roy Orbison, Santana, Janis Joplin, The Clash, Mott the Hoople, Judas Priest nebo John Williams.\n\nBěhem své práce ve Velké Británii také navrhoval plakáty pro anglická divadla.\n\nPo návratu do Polska v roce 1993 zahájil fotografickou dílnu na Akademii výtvarných umění ve Varšavě a stal se také uměleckým ředitelem nakladatelství Czytelnik. \n\nMezi jeho nejznámější díla patří obálka pro album Judas Priest \"British Steel\" (fotografoval svou vlastní ruku) a logo kapely a další obal alba (Stained Class, Killing Machine) a obal pro album Krzysztof Komeda \"Astigmatic\".\n\nZemřel na rakovinu plic dne 21. května 2019 ve svém domě ve Varšavě. Bylo mu 85 let.\n\n"}
{"id": "1504123", "url": "https://cs.wikipedia.org/wiki?curid=1504123", "title": "PNP", "text": "PNP\n\nPNP může označovat:\n"}
{"id": "1504124", "url": "https://cs.wikipedia.org/wiki?curid=1504124", "title": "Kryštůfek", "text": "Kryštůfek\n\nPříjmení Kryštůfek, přechýleně Kryštůfková, nosí více osobností:\n\n\n"}
{"id": "1504125", "url": "https://cs.wikipedia.org/wiki?curid=1504125", "title": "Biggles chystá past", "text": "Biggles chystá past\n\nBiggles chystá past (v originále \"Biggles Sets a Trap)\" je dobrodružná kniha od autora W. E. Johnse z roku 1962. V Česku vyšla v roce 2001, kdy ji vydalo nakladatelství Toužimský & Moravec v Praze.\n\nInspektor James Bigglesworth (Biggles) a jeho přítel lord Bertram Lissie (Bertie) seděli spolu v kanceláři u policie Scotland Yard, když dovnitř vstoupil muž jménem sir Leofric Landaville. Pověděl jim, že je ze starodávného rodu Landavillů, kteří pomohli králi Jindřichu VII. při bitvě na Bostworthském poli v roce 1485 a ten jim za odměnu přenechal sídlo jménem Ringlesby Hall, kde od té doby Landavillové žijí. Podle královské listiny však dům mohli opustit nejvíce na jeden měsíc a nikdo z Landavillů se z něho nesměl vystěhovat. Biggles se mimochodem s Leofricem setkal už dříve, když mu za nebezpečné létání sebral pilotní průkaz. Leo ale Bigglese seznámil se svým problémem. Jednalo se o tzv. prokletí Landavillů, kdy každý nejstarší syn od člena rodu Landavillů zemře. Biggles se o případ začal zajímat, i když na prokletí nevěřil a tak se společně s Bertiem nechal zavést do Ringlesby Hallu. Tam mu Leo pověděl všechno, co věděl o svých předcích, kde všichni nejstarší synové umírali při podivných nehodách a představil je své přítelkyni Dianě, která za ním často jezdila.\nPosledním z obětí byl totiž Leův starší bratr Charles a Leofric se tak začal více bát o svůj život, neboť byl posledním členem rodu. Nejpodivnější na tom bylo, že smrt zastihla Landavilla vždy těsně po tom, co zakrákal havran. Biggles posléze s Bertiem díky nalezené nábojnici a nedopalku od cigarety zjistil, že Charles byl zavražděn. Potvrzovala to i poslední Charlesova slova před smrtí, kdy Lea Charles varoval před „třemi hvězdami“. Leo ukázal Bigglesovi s Bertiem starou truhlu, kde byl uložený dekret a Biggles si všiml, že se někdo pokoušel do ní vloupat. Biggles proto v okně, kudy se vetřelec dostal dovnitř, nastražil past.\nDalší den se s Bertiem projel po městě, kde si s jedním farářem prohlédli kostel. Farář jim vyprávěl o událostech po bitvě na Bostworthském poli a také, že v kostele jsou kromě rodu Landavillů pohřbeni i De Warinové, dřívější majitelé Ringlesby Hallu, které Jindřich VII. vyhnal, protože při bitvě stáli proti němu. Biggles se dále dozvěděl, že ve městě De Warinům patřila hospoda a že jejich erbovým znakem byla korouhvička, kolem které byly umístěny tři ozubená kolečka signalizujících ostruhy (Landavillové měli zase ve znaku růži jako symbol vítězství Jindřicha VII.) Biggles už začinal chápat, jaká je v tom všem spojitost a proto se vydal s Bertiem do hospody „U Ostruh“, kde vrchnímu krčmáři jménem Warren, potají vzal sklenici s jeho otisky, aby si svou domněnku potvrdil. Warrenova sestra jménem Julie často kolem Ringlesby Hallu jezdila na koni. S otisky poslal poté Biggles Bertieho do Scotland Yardu.\nMezitím k Ringlesby Hallu přijela vystrašená Diana, po níž někdo v lese vystřelil, ale trefil jenom její přední sklo. Rozčilený Leo, netrpělivě pobízel Bigglese, aby mu pověděl podrobnosti, Biggles však pro jeho vlastní bezpečí mlčel, avšak Dianě raději všechno řekl, neboť se čím dál tím více strachovala o Lea. Té noci past na zloděje sklapla, avšak zloděj Bigglesovi těsně unikl, ale při útěku ztratil svou zbraň. Bertie přišel záhy po jeho útěku, ale stihl si zapsat číslo auta lupiče a donesl Bigglesovi nástroje na braní otisků, díky čemuž měl už dost důkazů, aby ho zatkl. Lupičem byl hospodský Warren. Hned ráno se ho vydali zatknout, avšak kvůli velké rychlosti se Warren vyboural a zemřel.\nBiggles proto zajel za jeho sestrou, které pověděl všechno, co Warren provedl a ta se mu se vším přiznala. Warren bylo ve skutečnosti přeměněné příjmení z De Warine a tři hvězdy byly ve skutečnosti tři ostruhy (název hospody „U Ostruh“). Rod De Warinů stejně jako rod Landaville nevymřel a po celou dobu od 15. století vraždili Landavilly z důvodu pomsty kvůli Ringlesby Hallu. Havraní krákání mělo sloužit jako symbol smrti, neboť při popravách De Warinů požírali havrani zbytky těl a tak jim to tímto způsobem chtěli vrátit. Julie se snažila bratrovi ve vraždění bránit a projížděla se proto často u Hallu, aby si případně Leofrica vzala, což byl jiný způsob jak navrátit aspoň z části De Warinův majetek. Hospodský De Warine se snažil ukrást Jindřichův dekret, aby ho zničil a tím by už Leo neměl důkaz, že mu Ringlesby Hall patří. Tím pádem by De Warinové uspěli se svým právem vlastnictví, který celou dobu skladovali. Julie nakonec uzavřela s Leofricem vzájemný mír a tím tedy nadobro skončila nesnášenlivost mezi Landavilly a De Wariny. Biggles se s Bertiem po tomto úspěšně vyřešeném případu vrátil zpět do Scotland Yardu.\n\n\n"}
{"id": "1504127", "url": "https://cs.wikipedia.org/wiki?curid=1504127", "title": "Metro v Kantonu", "text": "Metro v Kantonu\n\nMetro v Kantonu () je metro v Kantonu, hlavním městě provincie Kuang-tung v Čínské lidové republice. Funguje od roku 1997 a v rámci pevninské Číny tak šlo o čtvrté otevřené metro po metru v Pekingu, v Tchien-ťinu a v Šanghaji.\n\nKe konci roku 2018 mělo celkem 15 linek o celkové délce 478 kilometrů. V roce 2018 se v něm uskutečnilo přibližně miliardy jízd, což z něj pro tento rok dělalo třetí nejrušnější metro na celém světě po metrech v Pekingu a v Šanghaji a před metrem v Soulu.\n\nVětšina linek je klasické metro, výjimkou je osobní dopravník obsluhující Nové město Ču-ťiang, nové městské obchodní jádro budované od konce osmdesátých let. Ču-ťiangský osobní dopravník je gumokolové metro bez strojvůdců, které bylo otevřeno v roce 2010 před konáním tehdejších Asijských her. Všechny linky provozuje stejná společnost s výjimkou linky Kuang-fo, která spojuje Kanton s nedalekým Fo-šanem a je provozována jako společný podnik obou měst.\n\nNejdelší plně podzemní linkou je linka 3, která je s 67,3 kilometry nejdelším souvislým kolejovým tunelem vůbec (je delší i než železniční Gotthardský úpatní tunel). Ta je zároveň nejdůležitější pro dálkovou osobní přepravu, neboť vede na mezinárodní letiště Kanton Paj-jün, hlavní letiště Kantonu a jedno ze čtyř nejrušnějších letišť celé Čínské lidové republiky.\n"}
{"id": "1504131", "url": "https://cs.wikipedia.org/wiki?curid=1504131", "title": "Marie z Valois", "text": "Marie z Valois\n\nMarie z Valois (24. srpna 1393 – 19. srpna 1438) byla dcerou francouzského krále Karla VI. a Isabely Bavorské. Ve čtyřech letech vstoupila do řádu v dominikánském převorství Poissy. Roku 1405, jí bylo navrženo aby si vzala svého bratrance vévodu Bara, což odmítla. Stala se převorkou kláštera a zemřela na mor v Paříži 19. srpna 1438. Byla pohřbena v kostele Poissy.\n"}
{"id": "1504142", "url": "https://cs.wikipedia.org/wiki?curid=1504142", "title": "Džefatnebti", "text": "Džefatnebti\n\nDžefatnebti je jméno starověké egyptské královny ze 3. dynastie. Jedinou zmínkou o královně Džefatnebti je nápis na jedné ze tří nádob nalezených na ostrově Elefantina. Nápis mluví o roku, kdy proběhla přehlídka krále Dolního a Horního Egypta a kdy bylo „období boje s lupiči”. Je zde také zmínka o Džefatnebti, se kterou se něco přihodilo, není však zřejmé co, protože sloveso ve spojení s ní je nečitelné. Günter Dreyer nádoby datuje do vlády faraona Huneje a Džefatnbeti považuje za Hunejovu manželku. Ke svému závěru však postrádá přímé důkazy.\n"}
{"id": "1504143", "url": "https://cs.wikipedia.org/wiki?curid=1504143", "title": "Sálih Humajdí", "text": "Sálih Humajdí\n\nSálih al-Humajdí (* 1974) je bývalý jemenský zápasník – judista.\n\nV roce 1992 byl členem judistického týmu, který poslal nově sjednocený Jemen k účasti na olympijské hry v Barceloně. V Barceloně prohrál v úvodním kole superlehké váhové kategorie do 60 kg s Francouzem Philippem Pradayrolem na ippon technikou uči-mata. Další významné judistické soutěže se neúčastnil.\n\n\n"}
{"id": "1504146", "url": "https://cs.wikipedia.org/wiki?curid=1504146", "title": "Mohamed Džalál", "text": "Mohamed Džalál\n\nMohamed al-Džalál (* 1972) je bývalý jemenský zápasník – judista.\n\nV roce 1992 byl členem judistického týmu, který poslal nově sjednocený Jemen k účasti na olympijské hry v Barceloně. V Barceloně prohrál v úvodním kole lehké váhové kategorie do 71 kg se Salvadoranem Juanem Carlosem Vargasem na ippon technikou morote-gari. Další významné judistické soutěže se neúčastnil.\n\n\n"}
{"id": "1504147", "url": "https://cs.wikipedia.org/wiki?curid=1504147", "title": "Dick Smith", "text": "Dick Smith\n\nJméno a příjmení Dick Smith má více nositelů:\n\n"}
{"id": "1504148", "url": "https://cs.wikipedia.org/wiki?curid=1504148", "title": "Michaela Soleiman pour Hashemi", "text": "Michaela Soleiman pour Hashemi\n\nMichaela Soleiman pour Hashemi (dříve Horáková, rozená Kopecká; * 29. března 1958 Brno) je literární historička, vysokoškolská pedagožka, editorka a slavistka. Je dcerou literárního vědce Milana Kopeckého.\n\nPo maturitě na Gymnáziu v Brně na Křenové ulici studovala v letech 1977–1982 na Filozofické fakultě Masarykovy univerzity (FF MU) v Brně češtinu a ruštinu (inspirativní učitelé Milan Suchomel a Ivo Pospíšil). Během studia pracovala jako pomocná vědecká síla v Ústavu české literatury Československé akademii věd (ČSAV) v Brně. V roce 1982 získala titul PhDr., v roce 1993 CSc. prací \"Karel Račín jako homiletik\". Habilitovala se v roce 1998 prací \"Svatonepomucenská kázání v českém, rakouském a německém prostředí\", profesorkou byla jmenována v roce 2008.\n\nPo ukončení studia na FF MU učila v letech 1982–1987 na Gymnáziu Brno, Křenová, od roku 1987 působí na FF MU. Externě učila v letech 1986–1990 na Pedagogické fakultě MU v Brně a v letech 1992–1996 na Slezské univerzitě v Opavě.\n\nZúčastnila se několika pobytů na univerzitách v Sofii, v Oxfordu, ve Vídni, v knihovně ve Wolfenbüttelu. V letech 2004–2006 byla na pracovním akademickém pobytu na soulské univerzitě v Jižní Koreji. Od roku 2019 je předsedkyní národních poboček Literárněvědné společnosti.\n\nJe členkou Vědecké rady Muzea Jana Amose Komenského v Uherském Brodě a členkou redakční rady časopisu Studia Comeniana et historica. V Plovdivu působí jako členka mezinárodní redakční rady Prací Filologické fakulty Plovdivské univerzity.\n\nVěnuje se teorii i dějinám české literatury, přednáší starší literaturu, edituje barokní texty. Je autorkou prací z oboru staré české literatury, především literatury barokní, napsala několik prací o barokní homiletice. V knize o Karlu Račínovi se pokusila o nalezení typologické paralely k Máchovu Máji. Pozornost věnuje nejen literatuře bulharské, polské a ruské, ale i tematickým vazbám k perskému areálu. Cenné jsou její práce z literární komparatistiky. Pokusila se i o překlad několika textů Petra z Chelčic. Její bibliografie obsahuje přibližně 150 položek.\nJako editorka připravila k vydání několik knih, například knihu Zdeňka Kalisty \"Česká barokní pouť. K religiozitě českého lidu v době barokní\", knihu Milana Kopeckého \"Nic stálého přítomného\"\",\" vydala také \"Soupis prací Milana Kopeckého\".\n\nSoučástí vědeckovýzkumné činnosti na FF MU je nejen barokní literatura, ale také didaktika češtiny. Uveřejnila několik článků, ve kterých srovnala kvality učebnic literatur, poukázala na chyby ve výkladu látky a všimla si i efektivních metod při výuce češtiny, \"K problematice literárních učebnic pro střední školy (se zaměřením na 1. ročník středních škol),\" \"K nejčastějším chybám v literárních učebnicích.\"\n\nJe autorkou několika učebnic literatury, v opakovaném vydání \"Literatura I. Výklad. Interpretace. Literární teorie\",\" Literatura v souvislostech: nejen pro maturanty\". \n\nPro studenty zahraničních bohemistik napsala skripta \"Zlatý fond české kultury a jeho proměny\", v roce 2016 rozšířené vydání společně s Liborem Martinkem.\n\nPíše recenze, v různých periodikách vyšly její články, které věnovala významným českým osobnostem: \"Ad memoriam Eduard Petrů (1928–2006)\", \"Z galerie významných osobností MU – Artur Závodský\".\n\nOd roku 2002 pracuje jako vedoucí oborové komise pro českou literaturu na FF MU, připravuje k ukončení studia doktorandy a vede diplomové práce.\n\nV posledních letech se věnuje ediční přípravě Komenského \"Manualníku\" (1658) pro akademické vydání J. A. Comenii Opera omnia. V rámci popularizace odborných výsledků připravila například rozhlasový cyklus o sedmi raněnovověkých polských autorech (2014).\n\n\n\n\n"}
{"id": "1504149", "url": "https://cs.wikipedia.org/wiki?curid=1504149", "title": "Ahmad Šajch", "text": "Ahmad Šajch\n\nAhmad aš-Šajch (* 1964) je bývalý jemenský zápasník – judista.\n\nV roce 1992 byl členem judistického týmu, který poslal nově sjednocený Jemen k účasti na olympijské hry v Barceloně. V Barceloně prohrál v úvodním kole polostřední váhové kategorie do 78 kg s Mongolem Dordžbatem v boji na zemi submisivní technikou páčením (juji-gatame). Další významné judistické soutěže se neúčastnil.\n\n\n"}
{"id": "1504150", "url": "https://cs.wikipedia.org/wiki?curid=1504150", "title": "Emily Smith", "text": "Emily Smith\n\nJméno a příjmení Emily Smith má více nositelů:\n\n"}
{"id": "1504151", "url": "https://cs.wikipedia.org/wiki?curid=1504151", "title": "George Smith", "text": "George Smith\n\nJméno a příjmení George Smith má více nositelů:\n\n"}
{"id": "1504155", "url": "https://cs.wikipedia.org/wiki?curid=1504155", "title": "Mansúr Surajhí", "text": "Mansúr Surajhí\n\nMansúr as-Surajhí (* 1971) je bývalý jemenský zápasník – judista.\n\nV roce 1992 byl členem judistického týmu, který poslal nově sjednocený Jemen k účasti na olympijské hry v Barceloně. V Barceloně prohrál v úvodním kole pololehké váhové kategorie do 65 kg s Indem Sandípem Bjalou v na ippon technikou seoi-nage. Další významné judistické soutěže se neúčastnil.\n\n\n"}
{"id": "1504157", "url": "https://cs.wikipedia.org/wiki?curid=1504157", "title": "Quinn Hughes", "text": "Quinn Hughes\n\nQuinn Hughes (* 14. října 1999 Orlando) je americký profesionální hokejista – obránce. Jeho bratr Jack Hughes je považován za nejnadanějšího útočníka současného hokeje po Connor McDavidovi.\n\nV současnosti hraje hokej v Michiganu na univerzitě USA. Je draftován týmem Vancouver Canucks NHL.\n\nProšel snad všemi mládežnickými reprezentacemi a zúčastnil se i Mistrovství světa 2018 v Dánsku a Mistrovství světa 2019 na Slovensku.\n\nQuinn Hughes je považován za veliký talent současného hokeje, jeho velké zrychlení a velká rychlost společně s vysokou fyzickou kondicí a skvělými přehrávkami a úžasným přehledem ve hře z něj dělají obránce 21. století.\n\nJe schopen změnit režim hry a to i když jeho tým prohrává. Dokáže svou rychlostí přejít přes kohokoliv. \nJe pravidelným členem reprezentace USA, reprezentoval v mnoha mládežnických kategoriích a zúčastnil se i dvou mistrovství světa mužů 2018 a 2019.\nQuinn Hughes na eliteprospects.com\n"}
{"id": "1504161", "url": "https://cs.wikipedia.org/wiki?curid=1504161", "title": "Jahja Mufarih", "text": "Jahja Mufarih\n\nJahja Mufarih (* 1968) je bývalý jemenský zápasník – judista.\n\nV roce 1992 byl členem judistického týmu, který poslal nově sjednocený Jemen k účasti na olympijské hry v Barceloně. V Barceloně prohrál v úvodním kole střední váhové kategorie do 86 kg s Bulharem Nikolou Filipovem v na ippon technikou seoi-nage. Další významné judistické soutěže se neúčastnil.\n\n\n"}
{"id": "1504163", "url": "https://cs.wikipedia.org/wiki?curid=1504163", "title": "Hamilton Smith", "text": "Hamilton Smith\n\nJméno a příjmení Hamilton Smith má více nositelů:\n\n"}
{"id": "1504164", "url": "https://cs.wikipedia.org/wiki?curid=1504164", "title": "Ian Smith (rozcestník)", "text": "Ian Smith (rozcestník)\n\nJméno a příjmení Ian Smith má více nositelů:\n\n"}
{"id": "1504166", "url": "https://cs.wikipedia.org/wiki?curid=1504166", "title": "Jeff Smith", "text": "Jeff Smith\n\nJméno a příjmení Jeff Smith nebo Jeffrey Smith má více nositelů:\n\n"}
{"id": "1504167", "url": "https://cs.wikipedia.org/wiki?curid=1504167", "title": "Fotosystém I", "text": "Fotosystém I\n\nFotosystém I (ve zkratce PSI nebo také plastocyanin-ferredoxin oxidoreduktáza) je druhý fotosystém ve světelné fázi fotosyntézy řas, rostlin a některých bakterií. Jde o integrální membránový protein na thylakoidové membráně chloroplastu, který využívá světelnou energii k výrobě ATP a NADPH. Oproti fotosystému II obsahuje dlouhovlnějšší formu chlorofylu a s absorpcí světla do vlnové délky 700 nm, proto se označuje P. Fotosystém I má přes 110 kofaktorů, což je více než fotosystém II.\n\n"}
{"id": "1504169", "url": "https://cs.wikipedia.org/wiki?curid=1504169", "title": "Mikšův dům", "text": "Mikšův dům\n\nDům kožešníka Mikše (před tím kramáře Kříže) stojí na Staroměstském náměstí v Praze, má č.p. 1 a č. o. 3. Je jedním z domů, které dnes tvoří Staroměstskou radnici v Praze. V dodnes stojící jižní radniční frontě je to třetí dům počítáno od východu k západu. Je novorenesančně přestavěn a v přízemí a prvním patře jej tři opěrné pilíře dělí na dvě nestejně velké části, druhé patro je již souměrné, se dvěma velkými trojdílnými okny.\n\nPůvodně zde stával románský dvorec, který byl při gotické parcelaci rozdělen. Na vzniklých dvou parcelách vnikl jednak tento dům, jednak vlevo stojící sousední dům U Kohouta. Oba tak mají románské sklepy ze 12. století a přízemí ze století 13. Dům dnes zvaný Mikšův měl tehdy jen jeho dnešní levou část (kde jsou mezi dvěma opěrnými pilíři dva užší arkádové oblouky). V pravé části (kde je dnes jeden širší oblouk) byla v přízemí ulička vedoucí ke kostelu sv. Mikuláše, ve které byly chlebné kotce (krámky).\n\nKřížová klenba na kružbové konzoly, kterou najdeme hned za dnes prosklenými arkádami fasády, je z 1. poloviny 14. století. Patro bylo ve 2. polovině 14. století dostavbou rozšířeno směrem k tehdejší radniční budově (k tzv. západnímu domu nad městištěm Volflinova domu) a v přízemí vznikla křížová žebrová klenba. V 1. patře je dnes v tomto místě novější renesanční klenba bez žeber. V roce 1387 dal tehdejší majitel kramář Kříž svolení k tomu, aby radnice zvýšila zeď jeho domu na té straně, která sousedí s radnicí. Šlo o protipožární opatření.\n\n1458 radnice získala vyhořelý dům kožešníka Mikše z dědictví po jeho vdově. Dům byl spolu s dalšími budovami pozdně goticky přestavěn někdy do r. 1471.\n\nV letech 1879–1880 byl novorenesančně přestaven podle návrhu architekta Antonína Bauma. Tehdy vznikl nový sál městského zastupitelstva se dvěma trojdílnými okny, který do dnešního stavu upravil v r. 1911 architekt Josef Chochol a který zabírá výšku dvou pater. Vznikla také nová primátorova pracovna podle návrhu architekta Jana Kotěry.\n\nPod nadokenní římsou sálu městského zastupitelstva je heslo DIGNITAS MEMORES – AD OPTIMA INTENTI.\n\nMezi okny je na mramorové desce letopočet přestavby AN.DOM/MDCCC/LXXIX.\n\nNad korunní římskou je atika ve formě plné zídky se dvěma novorenesančními štíty se slepými okny. Štíty jsou zakončeny půlkruhovými frontony v jejichž tympanonu je ve štuku provedena sova a úl (prozíravost a píle). Pod frontnony jsou nápisy DILIGENTIA – PRUDENTIA. Do atikové zídky je zasazen český lev a znaky čtyř pražských měst.\n\nPro nový sál městského zastupitelstva namaloval Václav Brožík svá známá a mnohokrát reprodukovaná plátna \"Mistr Jan Hus před konsilem kostnickým\" a \"Volba Jiřího z Poděbrad českým králem\".\n\n"}
{"id": "1504174", "url": "https://cs.wikipedia.org/wiki?curid=1504174", "title": "Směrnice o řidičských průkazech", "text": "Směrnice o řidičských průkazech\n\nSměrnice o řidičských průkazech je předmětem (průběžně novelizované) Směrnice Evropského parlamentu a Rady 2006/126/ES, která stanoví obecný vzor pro řidičské průkazy vydávané členskými státy a zahrnující nepovinné paměťové médium (mikročip).\n\n\nToto nařízení stanoví technické požadavky týkající se řidičských průkazů, které zahrnují paměťové médium, mikročip) . Původní vydání směrnice 2006/126 předpokládalo nepovinné paměťové médium. Nařízení 383/2012 požaduje respektování mezinárodních norem ISO/IEC, např: \n\n\nSkupina řidičského oprávnění určuje, pro kterou skupinu motorových vozidel či jízdních souprav je řidičské oprávnění platné. Pro oblast EU toto určovala Směrnice 91/439/EHS, později Směrnice 2006/126/ES. Pro oblast ČR je toto vymezení zapracováno do zákona č. 361/2000 Sb., o pravidlech provozu na pozemních komunikacích.\n\nNařízení 383/2012 požaduje respektování mezinárodních norem ISO/IEC, zejména ISO/IEC 18013: Information technology ‒ Personal identification ‒ ISO-compliant driving licence (Informační technologie ‒ Identifikace osob ‒ Řidičský průkaz splňující ISO). \nJednotlivé části souboru jsou:\n\nPart 1: Physical characteristics and basic data set (Fyzikální charakteristiky a základní datový soubor);\n\nPart 2: Machine-readable technologies (Strojově čitelné technologie);\n\nPart 3: Access control, authentication and integrity validation (Řízení přístupu, autentizace a validace integrity);\n\nPart 4: Organization, security and commands for interchange (Organizace, bezpečnost příkazy pro výměnu);\n\nPart 5: Mobile Driving Licence (mDL) application (Aplikace řidičský průkaz pro mobilní zařízení) (připravuje se).\n\nTechnické podrobnosti upravuje ISO/IEC 18013, části 1 až 3:\n\n\nTechnické podrobnosti upravuje ISO/IEC 18013, část 5:\n\n\n\n"}
{"id": "1504185", "url": "https://cs.wikipedia.org/wiki?curid=1504185", "title": "Větrný mlýn (Brušperk)", "text": "Větrný mlýn (Brušperk)\n\nVětrný mlýn holandského typu se nachází v obci Brušperk, okres Frýdek Místek. V roce 1992 byl Ministerstvem kultury ČR prohlášen kulturní památkou České republiky.\n\nVětrný mlýn byl postaven kolem roku 1830 severovýchodně od centra obce na vrchu v nadmořské výšce 280 m. Prvním mlynářem byl Lysek, který v roce 1860 prodal mlýn Janu Lednickému. V roce 1940 byl mlynářem Viktorem Lednickým vybaven válcovou stolicí a převeden na elektrický pohon, větrné kolo bylo odstraněno. V roce 1941 byl mlýn zapečetěn, přes zákaz mletí mlynář mlel dál. V roce 1941 byl zatčen pro práci v odboji a popraven 19. října 1944. Mlýn je poznamenán přestavbami a rekonstrukcemi, sloužil i jako skladiště. V současné době slouží jako soukromé rekreační zařízení.\n\nVětrný mlýn holandského typu je zděnou omítanou třípodlažní stavbou na kruhovém půdorysu. V horní části nad okny po obvodu je římsa zdobená zubořezem. Stavba je ukončena kuželovou střechou krytou šindelem. V místě, kde byla hřídel větrného kola je vikýř se sedlovou zvalbenou střechou.\n\n"}
{"id": "1504193", "url": "https://cs.wikipedia.org/wiki?curid=1504193", "title": "Větrný mlýn (Budišov)", "text": "Větrný mlýn (Budišov)\n\nVětrný mlýn holandského typu se nachází v obci Budišov okres Třebíč. Byl zapsán do Ústředního seznamu kulturních památek ČR.\n\nVětrný mlýn byl postaven v období 1837–1838 severně od zámku na Zrádném kopci v nadmořské výšce 490 m. Mlýn o dvou složeních nechal vystavět majitel budišovského panství Karel sv. p. Baratta-Dragono. Zároveň, díky převodům, poháněl dvě pily a šestnáct stoup, které byly umístěny na jižní straně v přístavku. Činnost mlýna byla ukončena podle legendy v roce 1866, kdy pruské vojsko vypálilo mlýn a od té doby je ruinou. \n\nVětrný mlýn byl třípodlažní omítanou zděnou stavbou na kruhovém půdorysu. Dochovala se devět metrů vysoká kuželová obvodová zeď, která má vnitřní průměr 3,3 metry a 1,5 metrů silné zdivo u paty věže. Ve vrcholu je zeď 40 centimetrů silná. Použitým materiálem je lomový kámen a sporadicky cihla. Okna eliptického a oválného profilu mají kamenná ostění (syenit). Ve východní zdi je proražen vchod s kamenným ostěním.\n\n"}
{"id": "1504195", "url": "https://cs.wikipedia.org/wiki?curid=1504195", "title": "Obytná zóna", "text": "Obytná zóna\n\nObytná zóna je ulice vytvořená s ohledem na zájmy chodců a cyklistů, je navržená jako prostor sociální interakce či dětských her. Mohou sem vjíždět i motorová vozidla, ale pouze omezenou rychlostí, s ohledem na pěší. Obytné zóny jsou navrženy tak, že pěší, cyklistická a motorová doprava zde nejsou odděleny. Parkování je vozidlům povoleno jen na určená parkovací místa. Historicky pěší zóny pocházejí 70. let 20. století z Nizozemska, vznikly pod názvem \"woonerf\" (v překladu rezidenční zóna).\n\nObytná zóna v české legislativě je dle Zákonu o silničním provozu č. 361/2000 Sb. paragrafu 39 definována jako zastavěná oblast, jejíž začátek je označen dopravní značkou „Obytná zóna“ a konec je označen dopravní značkou „Konec obytné zóny“. Zákon existuje od roku 2000, platnost nabyl v roce 2001. V obytné zóně smějí chodci užívat pozemní komunikaci v celé její šířce, jsou zde povoleny hry dětí na pozemní komunikaci. V obytné zóně smí řidič jet rychlostí nejvýše 20 km/h. Přitom musí dbát zvýšené ohleduplnosti vůči chodcům, které nesmí ohrozit; v případě nutnosti musí zastavit vozidlo. Stání je dovoleno jen na místech označených jako parkoviště. I když zde mají chodci přednost, musí chodci umožnit vozidlům jízdu. Je podobná pěší zóně, s rozdílem toho, že pěší zóna nemusí vždy být pro cyklisty a není v ní povolena hra dětí na pozemní komunikaci. Řidiči vyjíždějící z pěší zóny musí dát přednost všem vozidlům či organizovaným skupinám chodcům.\n"}
{"id": "1504200", "url": "https://cs.wikipedia.org/wiki?curid=1504200", "title": "Daniel Günther", "text": "Daniel Günther\n\nDaniel Günther (* 24. července 1973 Kiel) je německý politik za Křesťanskodemokratickou unii (CDU). Od roku 2017, kdy CDU zvítězila v zemských volbách ve Šlesvicko-Holštýnsku, je premiérem Šlesvicka-Holštýnska, když svou vládu složil jako takzvanou jamajskou koalici se Zelenými a Svobodnou demokratickou stranou. Jako šlesvicko-holštýnský premiér je členem Spolkové rady, jejímž je od 1. listopadu 2018 předsedou.\n\nVystudoval psychologii a politologii na Univerzitě v Kielu, odkud má titul magistra.\n\nJe římskokatolického vyznání, ženatý a má dvě dcery.\n"}
{"id": "1504201", "url": "https://cs.wikipedia.org/wiki?curid=1504201", "title": "Charles Pahud de Mortanges", "text": "Charles Pahud de Mortanges\n\nCharles Ferdinand Pahud de Mortanges (13. května 1896 Haag – 7. dubna 1971 tamtéž) byl nizozemský důstojník a reprezentant v jezdeckém sportu, čtyřnásobný olympijský vítěz.\n\nV roce 1918 absolvoval Koninklijke Militaire Academie v Bredě a stal se armádním instruktorem jízdy na koni. Zúčastnil se čtyř olympijských her v soutěži všestranné způsobilosti a v roce 1932 byl vlajkonošem nizozemské výpravy. Na LOH 1924 byl členem vítězného družstva a skončil čtvrtý v soutěži jednotlivců, na domácích LOH 1928 získal zlatou medaili v individuální i týmové soutěži, na LOH 1932 byl první mezi jednotlivci a druhý v soutěži družstev. Na LOH 1936 závod nedokončil. V roce 1924 startoval na koni Johnny Walker, v letech 1928 a 1932 na koni Marcroix a v roce 1936 na koni Mädel wie Du.\n\nV roce 1938 utrpěl při vojenském cvičení zranění zápěstí, které ukončilo jeho jezdeckou kariéru. Po německé okupaci byl postaven mimo službu a vedl zařízení pro válečné invalidy. V roce 1942 byl jeho syn zastřelen při pokusu o emigraci, krátce nato byl Pahud s dalšími nizozemskými důstojníky zatčen a odeslán do internačního tábora, ale podařilo se mu uprchnout z transportu a dostat se do Anglie, kde se přidal k nizozemské zahraniční armádě, s níž se zúčastnil vylodění v Normandii a osvobození vlasti. V letech 1946 až 1952 byl předsedou Nizozemského olympijského výboru a v letech 1946 až 1964 členem Mezinárodního olympijského výboru. Od roku 1954 vedl královský vojenský dům, do penze odešel v roce 1962 v hodnosti generálporučíka. Byl mu udělen Řád nizozemského lva. \n\n"}
{"id": "1504204", "url": "https://cs.wikipedia.org/wiki?curid=1504204", "title": "Otto Král", "text": "Otto Král\n\nOtto Král (24. srpna 1904, Ústí nad Labem – 8. září 1943, Věznice Plötzensee, Berlín) byl spoluzakladatelem organizace Junák v Ústí nad Labem. Po vyhlášení Protektorátu Čechy a Morava se zapojil do ilegální odbojové činnosti v rámci organizace ÚVOD – Krušnohoří a rovněž spolupracoval s ilegální skupinou Jana Zelenky – Hajského. Po zatčení v roce 1942 byl „za přípravu k velezradě“ dne 11. srpna 1943 odsouzen Lidovým soudním dvorem k trestu smrti. Ve věku 39 let byl popraven 8. září 1943 v berlínské věznici Plötzensee. \n\nOtto Král se narodil 24. srpna 1904 v Ústí nad Labem (v ulici Sandhohe Hauptstrasse – (nyní 2019) Králova výšina v domě číslo 12) do rodiny malého živnostníka, krejčovského mistra. Ve stejné ulici jen v jiném (protějším) domě číslo 21 se 18. června 1911 narodil o sedm let mladší kamarád a přítel Otto Krále – jeho jmenovec: Otto Hanzlíček, který se stal československým pilotem a za druhé světové války sloužil v britském Královském letectvu (RAF). Otto Král s Otto Hanzlíčkem spolu v roce 1921 založili v Ústí nad Labem oddíl Junáka. V Ústí nad Labem později i Otto Král pracoval jako kancelářský praktikant (účetní) pro firmu Česká obchodní společnost. Otto Král byl aktivně činný ještě též v sokolské organizaci, ve veslařském klubu a v Národní jednotě severočeské.\n\nOtto Král v Praze (kam byl v roce 1938 služebně přeložen z Ústí nad Labem) se v roce 1938 podílel jako jednatel na přípravě a organizaci „světového“ protiválečného X. Všesokolského sletu. Po 15. březnu 1939 byl jako známý sokolský funkcionář při hromadném zatýkání (v roce 1939) rovněž zatčen a krátce vězněn. Při vyšetřování jeho kauzy ale německá okupační mašinérie narazila na „důkazní nouzi“ a Král byl zanedlouho propuštěn na svobodu. V době Protektorátu Čechy a Morava se Král zapojil do protiněmeckého hnutí odporu – do odbojové činnosti organizované ilegální skupinou ÚVOD – Krušnohoří. Otto Král se podílel na zajišťování ilegálních odchodů československých vojáků z protektorátu do zahraničí a spolupracoval při ukrývání radiostanic. V rámci spolupráce s ilegální skupinou Jana Zelenky – Hajského se stýkal s osobami které pomáhaly atentátníkům na zastupujícího říšského protektora Reinharda Heydricha. Po atentátu na Reinharda Heydricha, jeho smrti a dopadení parašutistů v kryptě kostela svatých Cyrila a Metoděje byl Otto Král (v roce 1942) podruhé zatčen. Byl převezen do Berlína, kde jej dne 11. srpna 1943 odsoudil Lidový soudní dvůr za odbojovou činnost klasifikovanou jako „přípravu k velezradě“ (tedy za podíl na přípravě atentátu na Reinharda Heydricha a za kontakty s parašutisty) k trestu smrti. Ten byl vykonán 8. září 1943 oběšením v berlínské věznici Plötzensee.\n\n\n\n"}
{"id": "1504208", "url": "https://cs.wikipedia.org/wiki?curid=1504208", "title": "Mayerův gloriet", "text": "Mayerův gloriet\n\nMayerův či Maierův gloriet, též nazývaný vyhlídka Jelení skok, je jednou z nejstarších vyhlídkových staveb v Karlových Varech. Byl postaven v roce 1804 na skalním ostrohu západně nad centrem města. Poskytuje výhled zejména na Divadelní náměstí a protilehlý vrch s hotelem Imperial.\n\nMayerův gloriet, znám rovněž pod názvem vyhlídka Jelení skok, byl postaven v roce 1804. Altán byl nazván podle svého zakladatele, karlovarského rodáka a bohatého vídeňského obchodníka Mayera. Dílo bylo patrně provedeno stavitelem a truhlářským mistrem Franzem Knollem ze slavného rodu Knollů.\n\nV roce 2000 byl altán celkově rekonstruován.\n\nV roce 2012 byl altán pro havarijní stav uzavřen. Jeho spodní část měla narušenu statiku a byly zničeny některé spojovací části. Došlo k další rekonstrukci, při které musely být vyměněny především části dřevěné konstrukce v základech. Opravu provádělo sdružení Tesařská huť pod vedením tesaře Romana Kloučka. Rekonstrukce byla pojata historicky podle tradičních technologií – tesaři pracovali původní tesařskou technikou a za použití tradičních nástrojů (např. širočin, dlát a paliček).\n\nDubové dřevo bylo pořízeno tzv. zimní těžbou. Tesař Roman Klouček vysvětluje: \"„Mezi dřevaři profesionály zůstává stále v povědomí tak zvaná zimní těžba dřeva. V období okolo zimního slunovratu je od nás slunce relativně nejdále a strom svou mízu přesouvá do kořenů. V kmeni a větvích tak zůstává minimum živin. Dřevo těžené v této době je jakoby bez života a hmyz a houby o něj nejeví tak vysoký zájem. Dřevo má tak přirozenou obranu a šetří i další náklady za impregnaci. Dubová kulatina na opravu glorietu byla proto natěžena v rozmezí mezi 8. až 13. listopadem.\"\"\n\nJedná se o osmiboký dřevěný vyhlídkový altán s osmi dřevěnými sloupy, které nesou jehlancovou plechovou střechu. Uvnitř bývaly lavičky. Postaven je na skalním ostrohu u Jeleního skoku přímo nad lázeňským centrem města. Nabízí jedinečný pohled na lázeňské centrum v údolí řeky Teplé a na přilehlé svahy.\n\nAltán je celoročně volně přístupný a je oblíbenou zástavkou lázeňských hostů při vycházkách v lázeňských lesích.\n\n\n"}
{"id": "1504210", "url": "https://cs.wikipedia.org/wiki?curid=1504210", "title": "ITV3", "text": "ITV3\n\nITV spustil v pondělí 30. října 2006 kanál ITV3 s jednohodinovým časovým posunem, který byl přidělen na kanále čísle 213 (Sky). Ve stejný den zahájila vysílání i ITV2 +1. Tento kanál často nevysílá určité programy „z právních důvodů“, ale daný program může být stále uveden v EPG . Zpočátku na Freeview, ITV3 +1 vysílala od 01:00 do 06:00 hodin. Vysílací čas byl prodloužen v únoru 2014. Nyní vysílá od 18:00 do půlnoci. Dne 25. srpna 2015 prodloužila ITV3 +1 svůj vysílaci čas na satelitu Freeview a to od 18:00 do 06:00 a poté v březnu 2016 se vrátila k závěru vysílání o půlnoci. \n\nITV3 HD, byl zahájen dne 15. listopadu 2010 na satelitu Sky. Kanál byl zpočátku k dispozici prostřednictvím služby Sky než byl přidán do služby Virgin Media dne 14. března 2013. ITV3 HD nabízí většinou drama ve vysokém rozlišení. \n"}
{"id": "1504221", "url": "https://cs.wikipedia.org/wiki?curid=1504221", "title": "Nový kryt Černobylské jaderné elektrárny", "text": "Nový kryt Černobylské jaderné elektrárny\n\nNový kryt Černobylské jaderné elektrárny je stavba uzavírající zbytky budovy reaktoru číslo 4 v Černobylské jaderné elektrárně, která byla zničena při havárii v roce 1986. Stavba uzavírá i původní sarkofág, který byl postaven kolem reaktoru bezprostředně po katastrofě.\n\nNový kryt je navržen tak, aby zabránil úniku radioaktivních látek do okolí, chránil reaktor před povětrnostními vlivy a umožnil bezpečné rozebrání původního sarkofágu a pozůstatků reaktoru (s využitím průmyslových robotů). Konstrukce však nenahrazuje plně funkci železobetonového kontejnmentu.\n\nProjekt řídí Evropská banka pro obnovu a rozvoj. Na projektu se finančně podílí 45 zemí světa, včetně České republiky. Celkové náklady projektu přesahují 2,1 miliardy eur.\n\nVýstavba nového krytu probíhala od září 2010.\n\nNový kryt je oblouková konstrukce profilu obrácené řetězovky vyrobená z oceli a polykarbonátových vnitřních panelů, vysoká 108 m, dlouhá 162 m a široká 257 metrů. Hmotnost činí asi 36 000 tun. Nový kryt má zajistit bezpečnost na dalších 100 let.\n\nKryt byl stavebně dokončen v roce 2016 a v listopadu 2016 byl přesunut nad původní betonový sarkofág. Jde o největší pohyblivou konstrukci na světě, která kdy byla postavena. V následujících měsících byl tento nový sarkofág ve tvaru oblouku technologicky vybaven a nakonec hermeticky uzavřen. K dokončení celého projektu mělo dojít v listopadu 2017, kvůli extrémně vysoké radiaci ale došlo ke zpoždění prací, jejichž ukončení bylo nově naplánováno na květen 2018. Nakonec byl kryt dokončen a zprovozněn na přelomu let 2018 a 2019, na což v dubnu 2019 navázala jeho úspěšná 72hodinová provozní zkouška.\n"}
{"id": "1504242", "url": "https://cs.wikipedia.org/wiki?curid=1504242", "title": "Státní svátky Sovětského svazu", "text": "Státní svátky Sovětského svazu\n\nStátních svátků bylo v Sovětském svazu více než 30, ale tabulka ukazuje nejvýznamnější.\n"}
{"id": "1504243", "url": "https://cs.wikipedia.org/wiki?curid=1504243", "title": "Ferganocephale", "text": "Ferganocephale\n\nFerganocephale (\"hlava z provincie Fergana\") byl rod ptakopánvého dinosaura z kladu Neornithischia, který žil v období střední jury (asi před 163 miliony let) na území dnešního Kyrgyzstánu. Typový druh \"F. adenticulatum\" byl formálně popsán v roce 2005 ruským paleontologem Alexandrem Averjanovem a jeho dvěma kolegy.\n\nFosilie dinosaura sestávají pouze z izolovaných fosilních zubů, objevených v sedimentech jurského stáří (stupeň kelloway, asi před 166 až 163 miliony let) z provincie Fergana v Kyrgyzstánu. Holotyp nese označení \"ZIN PH 34/42\" a jedná se o dobře zachovaný (erozí neponičený) zub. Rodové jméno dinosaura odkazuje k místu objevu, druhové \"adenticulatus\" znamená \"bez vroubkování (na zubech)\".\n\nZkameněliny tohoto dinosaura byly původně označeny za fosilie nejstaršího známého pachycefalosaura, tedy zástupce skupiny Pachycephalosauria. V roce 2006 však odborník na tuto skupinu Robert M. Sullivan publikoval práci, z níž vyplývá, že se o pachycefalosaura s velkou mírou pravděpodobnosti nejednalo. Vzhledem k absenci anatomických znaků, příslušejících kladu Pachycephalosauria označil Sullivan ferganosaura za \"nomen dubium\" (pochybné jméno). Fosilní materiál je podle jeho názoru příliš nekompletní, aby umožnil jakékoliv přesnější zařazení svého původce.\n\n\n"}
{"id": "1504246", "url": "https://cs.wikipedia.org/wiki?curid=1504246", "title": "Mezinárodní filmový festival Karlovy Vary 2019", "text": "Mezinárodní filmový festival Karlovy Vary 2019\n\nMezinárodní filmový festival Karlovy Vary 2019 proběhl ve dnech 28. června – 6. července 2019.\n\n\n\n\n\n\n"}
{"id": "1504247", "url": "https://cs.wikipedia.org/wiki?curid=1504247", "title": "Mijo Caktaš", "text": "Mijo Caktaš\n\nMijo Caktaš (* 8. května 1992 Split) je chorvatský fotbalový záložník hrající v sezoně 2019/20 za Hajduk Split.\nMijo Caktaš, rodák z Dugopolje začal s fotbalem v místním klubu NK Dugopolje. Když mu bylo 14, přestoupil do mládežnického klubu NK Omladinac. Po dvou letech se vrátil do Dugopolje, kde v sezoně 2008/09 debutoval ve třetí chorvatské soutěži, v pouhých 16 letech, díky čemuž zaujal skauty Hajduku Split.\n\nV létě 2011 byl poslán na půlroční hostování do Dugopolje, aby pobral zkušenosti ve druhé nejvyšší chorvatské lize, odkud byl v zimě poslán zpět do A-týmu Hajduku. V únoru 2012, Mijo podepsal čtyř a půl letý kontrakt. Debut v A-týmu si odbyl 25. února 2012, proti Istře, zápas skončil remízou 1-1. V následujícím měsíci vstřelil svůj první gól v Prve NHL při vítězství 3-0 nad Rijekou, navíc si připsal dvě asistence na góly Vukušiće. V následujícím zápase vsítil jediný gól zápasu při výhře 1-0 proti Cibalie.\n\nV sezoně 2012/13, Caktašova forma doslova explodovala a byl stěžejním hráčem týmu z Poljudu. Ve 30 zápasech si připsaů devět gólů a patnáct asistencí. Sezona 2013/14 začala podobně. Vstřelil dva góly v sedmi zápasech, jenže utrpěl zranění díky, kterému odehrál tuto sezonu už pouhé tři zápasy.\n\nNa sezonu 2014/15 se Caktaš připravoval silněji než kdy předtím. Dobrými výkony si vybojoval kapitánskou pásku, kterou poprvé oblékl při zápase proti týmu RNK Split. Caktaš dokončil sezonu s jedenácti góly ve 42 zápasech.\n\nCaktaš vstřelil čtyři branky v kvalifikaci Evropské ligy 2015/16 než byl Hajduk vyřazen libereckým Slovanem v posledním (4.) předkole. Po dobrých výkonech v lize, Caktaš prodloužil svůj kontrakt do zimy 2018. \n\n21. ledna 2016 přestoupil za 1 milion € do Rubinu Kazaň, kde podepsal kontrakt do roku 2019. Jenže v lednu 2018, Caktaš rozvázal smlouvu z důvodu neplacení platu. Caktaš během dvou let odehrál 38 zápasů, ve kterých pětkrát skóroval a šestkrát asistoval.\n\nPo rozvázání smlouvy s Kazaní, se Caktaš vrátil do Hajduku, kde podepsal kontrakt o délce tři a půl roku. V červenci 2018 odehrál svůj 150. zápas za Hajduk proti PFK Slavia Sofia, zápas skončil 1-0.\n\nCaktaš dokončil sezonu 2018/19 jako nejlepší střelec s 19 góly, navíc jako druhý největší střelec ze všech záložníků v Evropě, těsně za Brunem Fernandesem ze Sportingu Lisabon, který jich vstřelil 20 gólů.\n\nV srpnu 2015, obdržel první pozvánku do seniorské reprezentace na zápasy kvalifikace o ME 2016. V obou zápasech proti Norsku a Ázerbájdžánu, ale nezaznamenal jedinou minutu.\n\n27. května 2019, chorvatský trenér Zlatko Dalić pozval Caktaše na zápasy proti Walesu a Tunisku. Debutoval v přípravném zápase proti Tunisku.\n\n"}
{"id": "1504248", "url": "https://cs.wikipedia.org/wiki?curid=1504248", "title": "FiveThirtyEight", "text": "FiveThirtyEight\n\nFiveThirtyEight (česky doslova \"PětTřicetOsm\"), někdy stylizováno jako 538, je americká webová stránka fungující jako politický zpravodajský server, sportovní blog a přední agregátor volebních průzkumů. Redakce spadá od roku 2018 pod hlavičku ABC News, která FiveThirtyEight koupila od sportovně založené ESPN, kam patřil od roku 2013. Stránka je pojmenovaná podle počtu volitelů prezidenta Spojených států. Sídlí v New Yorku na adrese \"147 Columbus Avenue\".\n\nFiveThirtyEight sám průzkumy neprovádí ani nezadává, pouze ve svých modelech používá výsledky výzkumných agentur, které váží podle jejich věrohodnosti a podjatosti.\n\nWeb 538 založil americký statistik a nynější šéfredaktor Nate Silver jako blog zabývající se analýzou statistik o politice a baseballu. Téhož roku se dostal do širšího povědomí díky uspěchu jeho statistického modelu při předpovězení výsledku amerických prezidentských voleb. Stejný úspěch model zaznamenal když předpověděl znovuzvolení Baracka Obamy v prezidentských volbách 2012.\n\nV roce 2016 po překvapivé výhře Donalda Trumpa čelil server kritice pro svůj model, který stanovil pravděpodobnost výhry Hillary Clintonové na 71,4 % a Donalda Trumpa „pouze“ 28,6 %. Šéfredaktor Nate Silver se v eseji vydané na stránkách 538 bránil tím, že takoví kritici nejsou schopni rozlišit mezi pravděpodobností 70 % a 100 %, což vytýká on sám jiným mediím.\n\n"}
{"id": "1504252", "url": "https://cs.wikipedia.org/wiki?curid=1504252", "title": "Netřesk brvitý", "text": "Netřesk brvitý\n\nNetřesk brvitý (\"Sempervivum ciliosum\") je sukulentní rostlina z čeledi tlusticovitých (\"Crassulaceae\"). Tento druh netřesku pochází z Bulharska, Řecka, Albánie a Makedonie. Vytváří růžice šedozelených, špičatých, brvitých, dužnatých listů, v létě kvete žlutavými květy na cca 10 cm dlouhých stoncích.\n\nJe mrazuodolný, takže je často pěstován i v ČR jako skalnička.\n"}
{"id": "1504261", "url": "https://cs.wikipedia.org/wiki?curid=1504261", "title": "Prostor (fyzika)", "text": "Prostor (fyzika)\n\nProstor je nekonečný trojrozměrný útvar, ve kterém mají tělesa a události relativní polohu a směr. Fyzický prostor je často koncipován ve třech lineárních dimenzích, ačkoliv moderní fyzika ho obvykle považuje za časově neomezené čtyřrozměrné kontinuum známé jako časoprostor. Koncept prostoru je považován za zásadní pro pochopení reálného vesmíru. Nicméně mezi filozofy přetrvává nesoulad zda je sám entitou, vztahem mezi entitami, nebo částí koncepčního rámce. \n\nDebaty o povaze, podstatě a způsobu existence vesmíru se datují do starověku; jmenovitě k pojednáním jako Platonův \"Timaeus\", nebo k Sókratovi v jeho úvahách, co Řekové nazývali \"khôra\" (tj. „prostor“), nebo v Aristotelově \"Fyzice\" (kniha IV, Delta) v definici \"topos\" (tj. místo), nebo v pozdější „geometrické koncepci místa“ jako „prostor \"qua\" rozšíření“ v \"Diskurze o místě\" (\"Qawl fi al-Makan\") arabské polymatematika z 11. století Alhazena. Mnoho z těchto klasických filozofických otázek bylo diskutováno v renesanci a pak znovu formulováno v 17. století, zvláště během raného vývoje klasické mechaniky. V pohledu Isaaka Newtona byl prostor absolutní - v pocitu, že existuje trvale a nezávisle na tom zda se v něm nachází nějaká substance. Jiní přírodní filozofové, zejména Gottfried Leibniz, místo toho uvažovali, že prostor je ve skutečnosti sbírka vztahů mezi objekty, daná jejich vzdáleností a směrem od sebe navzájem. V 18. století filozof a teolog George Berkeley se pokoušel vyvrátit „viditelnost prostorové hloubky“ ve své \"Eseji k nové teorii vidění\". Metafyzika Immanuel Kant později napsal, že pojmy vesmíru a času nejsou empirické, odvozené ze zkušeností vnějšího světa - jsou to prvky již daného systematického rámce, který lidé mají a používají ke strukturování všech zkušeností. Kant odkazoval na zážitek „prostoru“ v jeho \"Kritice čistého rozumu\" jako subjektivní „čisté \"apriorní\" formy intuice“. \n\nV 19. a 20. století začali matematici zkoumat neeuklidovské geometrie, ve kterých je prostor koncipován jako \"zakřivený\", spíše než \"plochý\". Podle obecné teorie relativity Alberta Einsteina se prostor kolem gravitačních polí odchyluje od euklidovského prostoru. Experimentální testy obecné teorie relativity potvrdily, že neeuklidovské geometrie poskytují lepší model tvaru prostoru. \n\nV moderní matematice jsou prostory definovány jako množiny s nějakou přidanou strukturou. Často jsou popisovány jako různé druhy variet, kde se prostory, které místně přibližují se k Euklidovskému prostoru, a kde vlastnosti jsou definovány široce na místní spojitosti bodů, které leží na varietě. Existuje mnoho různých matematických objektů, které se nazývají prostory. Například vektorové prostory jako funkční prostory mohou mít nekonečný počet nezávislých dimenzí a pojem vzdálenosti je velmi odlišný od euklidovského prostoru a topologické prostory nahrazují pojem vzdálenosti abstraktnější představou o blízkosti. \n\nProstor je jednou z mála základních fyzikálních veličin, což znamená, že ho nelze definovat jinými veličinami, protože v současné době není známo nic základnějšího. Na druhé straně může souviset s jinými základními veličinami. Podobně jako u jiných základních veličin (jako je čas a hmotnost) může být prostor měřen a experimentován. \n\nDnes je náš trojrozměrný prostor vnímán jako vložený ve čtyřrozměrném časoprostoru nazývaném Minkowského prostor (viz speciální teorie relativity). Ideou časoprostoru je, že čas je hyperbolicko-kolmý ke každé ze tří prostorových dimenzí. \n\n"}
{"id": "1504264", "url": "https://cs.wikipedia.org/wiki?curid=1504264", "title": "Madona se sv. Janem Křtitelem a sv. Janem Evangelistou", "text": "Madona se sv. Janem Křtitelem a sv. Janem Evangelistou\n\nMadona se sv. Janem Křtitelem a sv. Janem Evangelistou jsou dřevěné sochy ze 60. let 14. stol., které byly součástí oltářního archy v jednom z chebských kostelů. Sochy představují ranou fázi konstituování nového výtvarného stylu, ovlivněného malbou a zejména knižními miniaturami dvorského okruhu. Kvalita a styl řezby napovídají, že pravděpodobně vznikly v některé pražské dílně. Jsou součástí expozice gotické plastiky v Galerii výtvarného umění v Chebu.\nProvenience z prvního farního kostela v Chebu, zbořeného v roce 1812, není jistá. Tomu by odpovídalo jedině zasvěcení kostela sv. Janu Křtiteli, jehož socha stála v oltářní skříni na významnějším místě po pravici Panny Marie. Kostel sv. Jana Křtitele však v době vzniku této trojice soch již dávno ztratil na významu a donace se soustřeďovaly spíše ke kostelu sv. Mikuláše. Patronátní práva k němu držel řád německých rytířů, jehož představitelé udržovali vztahy s pražským panovnickým dvorem, v jehož blízkosti příslušná dílna působila.\n\nNovější bádání nepochybuje o tom, že všechny tři sochy pocházejí ze skříně nedochované oltářní archy, přestože chebské uspořádání Trůnící Madony se sv. Janem Křtitelem po pravici a sv. Janem Evangelistou po levici nemá přesnou dobovou analogii. Třífigurové schéma s centrální sochou Madony bylo ve střední Evropě druhé pol. 14. - první pol. 15. století vcelku běžné. Dvojice soch Janů, které mohly být součástí oltáře s centrální sochou Madony se dochovaly v Tovačově a Rychlebách (Złoty Stok, Dolní Slezsko).\n\nChebské sochy vznikly v mimořádně zajímavém období českého umění ve třetí čtvrtině 14. století. Za vlády českého krále a římského císaře Karla IV. zde panovaly velice příznivé podmínky pro rozvoj sochařství. Hospodářská prosperita a mocenská stabilita umožnily bezprecedentní intenzitu výstavby kostelů a jejich zařizování. Předpokladem pro fungování mnoha dílen produkujících oltářní nástavce byly obrovské investice do oltářních fundací. Příklad Karlovy zakladatelské a budovatelské iniciativy strhával mnoho příslušníků jeho dvora, ale i další církevní hodnostáře, šlechtice i měšťany, čímž vznikalo množství příležitostí pro umělecké řemeslníky všeho druhu. Vysoká poptávka a výborné podmínky přitahovaly ty nejlepší tvůrce z celé Evropy. Právě skutečnost, že se \"v\" centru říše setkávali řemeslníci školení \"v\" různých končinách Evropy, především \"v\" Itálii, Francii a německých zemích, se promítla do neobyčejné stylové různorodosti a vývojové dynamiky. \n\nSochaři ve snaze neopakovat již dosažené přinášeli v rychlém sledu nová originální řešení, jak v zobrazení madon a světců aktivovat vrstvené významy. Hlavním prostředkem se jim sta­la reprodukce bohatství vizuální zkušenosti, buď přímo na zákla­dě pozorování (uváděním prvků nepravidelnosti, náhodnosti či obyčejnosti do dříve ideali­zovaných tvarů) nebo obraznou evokací pomocí draperie, různorodé jak ve stylu uspořádání záhybů, tak v textuře látky. Díky jedinečné situaci v pražském uměleckém centru doby Karla IV. mohl být styl stále obohacován o nové inspirace umělců obeznámených se současným uměním v Itálii a západní Evropě, které se zde ná­sledně křížily, prolínaly a transformovaly. Z oblasti dvorského malířství byl do řezbářství uveden např. kompoziční princip, který vnáší pomocí ne­stejně vysoko postavených chodidel do postavy dynamiku a u reliéfních soch účinně podporuje iluzi prostorové hloubky. Dobře známý a relativně nejlépe dokumento­vatelný je vztah trůnících madon ke stylu ilumináto­rů 60. let, působících při pražském arcibiskupském dvoře.\n\nPlně plastická socha z lipového dřeva 97 x 39 x 19 cm, záda vyhloubena, polychromie chybí. Restaurováno 1964 a 1987, 1994 (J. Živný). Inv. č. P1\n\nSocha představuje tradiční typ \"Trůnící Panny Marie\" s oblečeným Kristem, stojícím na jejím koleni. Je oděna do přiléhavého šatu a pláště sepnutého na prsou. Madona sedí na profilovaném trůnu s poduškou a na hlavě má roušku a korunu. Pravou rukou objímá Ježíška, v levé patrně držela žezlo. Obě sochy mají obličej obrácen k vnímateli. Kristus drží v levé ruce jablko a pravou rukou žehná. Tento typ mariánských soch byl rozšířen v období 1270-1350, ale ojediněle přetrvává i v období krásného slohu. Oproti starším sochám tohoto typu se chebská liší v labilním postoji Ježíška. Ten je v následujícím období často zobrazován jako živě gestikulující dítě, které vztahuje ruce k matce (\"Madona z Hrádku u Benešova\", 1360-1370, \"Madona Z Kerhartic\", 1361-1368). \n\nPro systém drapérie, která je u pravé nohy asymetricky nařasena do kaligraficky pojaté soustavy rourovitých kaskád a vytváří dramatický akcent, existují předlohy ve francouzském sochařství počátku 14. století. Hluboký zářez pláště ve tvaru V mezi koleny je zase charakteristický pro francouzské řezby ve slonovině (2. čtvrtina 14. stol.). Chebská Madona má také možnou vazbu na moravské sochařství druhé čtvrtiny 14. století z doby bezprostředně po roce 1350 (\"Madona z Tovačova)\". Tato socha předznamenává způsob iluzivního prohloubení třetího rozměru, zohlednění podhledové zkratky a má shodnou typiku tváře jako chebská Madona. Způsob řezby drapérie ji spojuje s madonou z Kerhartic.\nPlně plastická socha z lipového dřeva 90 x 33,5 x 23 cm, záda vyhloubena, zbytky křídového podkladu, polychromie chybí. Restauroval J. Živný (1994). Inv. č. P2\n\nSvětec je zobrazen jako starší podsaditý muž s dlouhými vlasy a rozděleným plnovousem. V levé zdvižené ruce drží medailon s Beránkem božím (částečně poškozen), pravá ruka pravděpodobně držela rákosový kříž, který je tradičním atributem Jana Křtitele. Světec je zahalen do vrstveného šatu a jeho další atribut - velbloudí kožešina, byl patrně původně naznačen v nyní chybějící polychromii. Socha představuje ranou formulaci výrazně asymetrického kompozičního schématu, které bylo později typické zejména pro slezské řezbářství. Nerovnováhu vytváří zejména umístění atributu i těžkého závěsu na pravé straně, ačkoli nosná noha je vlevo. Velká hlava s extatickým výrazem je v českém prostředí nezvyklá.\n\nSocha sv. Jana Křtitele ještě navazuje na odkaz antikizující plastiky 13. století a zároveň vykazuje některé pokročilé rysy - zejména tendenci k zdůraznění plastických tvarů tělesného objemu i živějšímu gestu rukou. Celkovým pojetím je blízká \"Madoně z farního kostela v Broumově\", \"Madoně Eiglově\" a \"Madoně z kostela sv. Jakuba v Jihlavě\". Expresivní výraz tváře má blízko k \"Prorokům z Rottweilu\", \"Apoštolovi z pilíře chóru kostela sv. Jakuba\" v Brně a \"sv. Janům z Tovačova\".\nPlně plastická socha z lipového dřeva 95,5 x 29,5 x 18,5 cm, záda vyhloubena, zbytky křídového podkladu, polychromie chybí. Ruce sochy nejsou původní. Restaurováno 1964 a 1994 (J. Živný). Inv. č. P3\n\nSocha byla identifikována jako Jan Evangelista na základě typu (mladík s dlouhými vlasy) a analogie s obdobnými sochařskými dvojicemi, které mají tradici již z doby kolem roku 1300. Nezachovaly se ruce ani atributy. Lze odvodit, že původně Jan držel knihu, kalich nebo medailon s orlem. Vyvážená a symetrická kompozice vychází ze starších vzorů. Nejbližší analogie je \"sv. Jan Evangelista z kostela sv. Maří Magdaleny ve Vratislavi\" (1350-1362) a \"Jan z nástavce hlavního oltáře v Levoči\". Podobně jako u dalších soch této chebské skupiny je vztah tělesného jádra k povrchu pojednán způsobem, který prozrazuje hledání nového sochařského stylu.\n\n\n"}
{"id": "1504267", "url": "https://cs.wikipedia.org/wiki?curid=1504267", "title": "Mette Frederiksenová", "text": "Mette Frederiksenová\n\nMette Frederiksenová (nepřechýleně: \"Frederiksen\", * 19. listopadu 1977 Aalborg) je dánská politička a od června 2019 předsedkyně vlády Dánska. Od roku 2015 je vůdkyní sociálních demokratů a od parlamentních voleb v roce 2001 zasedá v parlamentu. \n\nPůsobila ve vládě Helle Thorningové-Schmidtové, ve které byla v letech 2011 až 2014 ministryní zaměstnanosti a v letech 2014 až 2015 ministryní spravedlnosti. \n\nPo parlamentních volbách v roce 2019 ji královna Markéta II. pověřila vedením jednání k sestavení nové dánské vlády a v červnu 2019 jmenovala premiérkou. V tomto úřadu nahradila Larse Løkkeho Rasmussena.\n\nNarodila se v Aalborgu do rodiny typografa a učitelky. V roce 2000 dokončila studium společenských věd na Aalborgské univerzitě. Je rozvedená a má dvě děti.\n\nMezi sociálnědemokratickými politiky zastává zdrženlivý postoj k masovému přistěhovalectví, o kterém se domnívá, že jeho náklady dopadají na nižší společenské třídy.\n\n \n"}
{"id": "1504276", "url": "https://cs.wikipedia.org/wiki?curid=1504276", "title": "Větrný mlýn (Dolní Sklenov)", "text": "Větrný mlýn (Dolní Sklenov)\n\nVětrný mlýn holandského typu se nachází v obci Hukvaldy část Dolní Sklenov, okres Frýdek-Místek. Byl zapsán do Ústředního seznamu kulturních památek ČR.\n\nVětrný mlýn stojí na úbočí kopce Vrchy v nadmořské výšce 330 m. Na původním místě stál dřevěný větrný mlýn, který v josefínském katastru z roku 1787 je uveden jako Klepáč. V roce 1804 stál na svahu kopce zděný větrný mlýn, na který teprve v roce 1830 byla instalovaná otáčivá střecha. Mlýn byl funkční až do konce 19. století, pak bylo z mlýna odstraněno mlecí zařízení, lopaty větrného kola uřezány a mlýn upraven pro bydlení. Po ukončení druhé světové války mlýn pustl. V roce 1953 památkový ústav požadoval po MNV zajištění mlýna proti krádežím. V roce 1960 byl mlýn zakoupen do osobního vlastnictví a upraven na rekreační středisko. \n\nVětrný mlýn byl čtyřpodlažní omítanou zděnou stavbou na kruhovém Půdorysu, ve tvaru komolého kužele, zakončen vysokou kuželovou střechou krytou šindelem. Mlýn je jedenáct metrů vysoký s vnitřním průměrem pět metrů a 7,5 metrů s vnějším průměrem. Použitým materiálem je lomový kámen. Střecha krytá šindelem. Přízemí mlýna sloužilo k bydlení, první patro jako skladiště, druhé jako mlýnice s mlecími kameny a třetí patro bylo vybaveno náhonovým zařízením s palečnicovým kolem.\n\n"}
{"id": "1504280", "url": "https://cs.wikipedia.org/wiki?curid=1504280", "title": "Stejnopohlavní manželství v Kanadě", "text": "Stejnopohlavní manželství v Kanadě\n\nStejnopohlavní manželství je v Kanadě legální od 20. července 2005 po přijetí federálního zákona o občanských sňatcích (\"Civil Marriage Act\"). Do té doby je od r. 2003 zaváděly jednotlivé kanadské provincie prostřednictvím soudů. První takovou jurisdikcí se 10. června 2003 stala kanadská provincie Ontario poté, co tamní odvolací soud vydal průlomový verdikt potvrzující legálnost stejnopohlavního manželství. Kanada se tou dobou stala čtvrtou světovou a první mimoevropskou zemí, která rozšířila institut manželství i na homosexuální páry. Do té doby mohly kanadské homosexuální páry uzavírat sňatky v osmi z deseti provincií a jednom ze třetí teritorií, což odpovídá přibližně 90 % kanadského obyvatelstva. Více než 3000 homosexuálních párů proto uzavřelo manželství ještě před jeho legalizací na federální úrovni. Od r. 1999 měly nesezdané páry většinu práv a povinností vyplývajících z manželství.\n\nZákon o civilním manželství (\"Civil Marriage Act\") předložila menšinová liberální vláda Paula Martina Kanadské Dolní sněmovně 1. února 2005 – \"vládní návrh zákona C-38\". 28. června 2005 byl návrh přijat Dolní sněmovnou a 19. července 2005 Senátem. Ihned následující den obdržel královský podpis. Po kanadských federálních volbách 2006, které vyhráli konzervativci, a z nichž vzešla menšinová vláda Stephena Harpera, odmítla 7. prosince 2006 Kanadská Dolní sněmovna návrh na zrušení tohoto zákona v poměru hlasů 175:123, čímž se definitivně potvrdila její legitimita. Jednalo se o třetí hlasování třech různých parlamentů a třech různých premiérů, které se týkalo stejnopohlavního manželství, a které vždy skončilo v jeho prospěch, jak je níže popsáno.\n\nStejnopohlavní manželství bylo legalizováno v jednotlivých kanadských provinciích a teritoriích v následujících datech:\n\nPoznámka: V některých těchto případech byla taková manželství legální už dříve a soudy tuto skutečnost pouze dodatečně potvrdily. Příkladem je Ontario, v němž soud pouze deklaroval legálnost stejnopohlavního manželství uzavřeného v lednu 2001.\n\nRozhodnutí ontarijské vlády uznat dvě manželství uzavřená 14. ledna 2001 v Torontu by se tedy dalo interpretovat jako první legalizace stejnopohlavního manželství na světě. Kanada svým způsobem umožňovala homosexuálním párům uzavírat manželství ještě před jeho legalizací v Nizozemsku, které tak učinilo v dubnu 2001, a Belgii, která přijala příslušný zákon v červnu 2003.\n\nPrávní řády jednotlivých kanadských provincií a teritorií přiznávaly homosexuálním párům právo na uzavření manželství po rozhodnutí tamních soudů, které v osmi z deseti provincií a jednom ze tří teritorií rozhodly, že zákaz stejnopohlavního manželství je neústavní. Homosexuálním párům pak byly následně vydávány manželské licence. Na rozdíl od heterosexuálních párů mohly uzavřít manželství bez ohledu na to, zda mají v dotyčné provincii, či teritoriu trvalý pobyt.\n\nVzhledem k odlišné právní úpravě v jednotlivých kanadských jurisdikcí vznikaly různé právní nejasnosti. Podle kanadské ústavy totiž definice manželství spadá do výhradní kompetence federální vlády – alespoň tak se k této otázce 9. prosince 2004 postavil Nejvyšší soud Kanady. Do přijetí federálního zákona o civilním manželství (\"Civil Marriage Act\") 20. července 2005 nepřijala kanadská vláda zákon redefinující manželství, čímž by definitivně vyřešila tyto spory. Před plošnou legalizací stejnopohlavního manželství v Kanadě nemohly homosexuální páry uzavírat sňatky v celkem čtyřech jurisdikcích (dvě provincie, dvě teritoria), v nichž soudy nepotvrdily neústavnost zákazu takových manželství. V devíti jurisdikcích (osm provincií, jedno teritorium) soudy rozhodly o legalizaci stejnopohlavního manželství. Z tohoto důvodu před 20. červencem 2005 závisela legálnost stejnopohlavního manželství na konkrétní provincii, či teritoriu.\n\nVzhledem k tomu, že rozhodnutí Nejvyššího soudu Kanady je v kanadském právu považované za precedent, lze téměř s jistotou konstatovat, že by jakýkoliv soudní spor s provincií, či teritoriem, který umožňoval homosexuálním párům uzavírat sňatky, skončil ve neprospěch stejnopohlavního manželství. Federální právníci postupem času začali legalizaci stejnopohlavního manželství na úrovni jednotlivých jurisdikcí právně napadat. Co se týče provincií, tak nesouhlas s ním vyjádřila pouze konzervativní provinční vláda v Albertě. Albertský premiér Ralph Klein avizoval, že soudní rozhodnutí o ústavnosti stejnopohlavního manželství napadne pro rozpor se 33. sekcí Kanadské charty práv a svobod (\"Canadian Charter of Rights and Freedoms\"). Jako důvod uváděl svůj politický nesouhlas s ním.\n\n17. července 2003 oznámil liberální kanadský premiér Jean Chretien, že vláda předloží návrh zákona, který by umožnil homosexuálním párům uzavřít manželství. Vládní návrh z dílny kanadského liberálního ministra spravedlnosti Martina Cauchona byl publikován 17. července 2003 pod spisovou značkou \"C-38\". Ještě před samotným předložením návrhu se kanadská vláda obrátila na kanadský nejvyšší soud, zda je definice manželství jako svazku muže a ženy v souladu s Kanadskou chartou práv a svobod (\"Canadian Charter of Rights and Freedoms\"), a zda by se registrované partnerství dalo považovat za přijatelnější alternativu.\n\n9. prosince 2004 rozhodl kanadský nejvyšší soud, že omezení manželství pouze na heterosexuální páry je ústavní, a že za změnu jeho definice nese plnou odpovědnost federální vláda. Soud rovněž deklaroval, že chartou chráněná svoboda vyznání přiznává náboženským institucím právo odmítat oddávat homosexuální páry a vystrojovat jim svatební obřady na své půdě.\n\nPo rozhodnutí Nejvyššího soudu Kanady předložil kanadský liberální ministr spravedlnosti Irwin Cotler návrh federálního zákona o stejnopohlavním manželství, který by legalizoval homosexuální sňatky v celé Kanadě. Vláda Paula Martina vyjádřila s tímto návrhem souhlas, ale svým poslancům nevykonávajícím zároveň mandát člena vlády (\"backbencher\") v Kanadské Dolní sněmovně umožnila volně hlasovat. V reakci na to několik konzervativních politiků a náboženských skupin předložilo protinávrhy podporující manželství jako výhradní svazek muže a ženy ve 33. sekci kanadské charty práv a svobod a v kanadské ústavě. Tehdejší rozložení politických sil v Kanadské Dolní sněmovně jim dávalo velmi malé naděje na úspěch. Albertský konzervativní premiér Ralph Klein tehdy navrhoval hlasování v celostátním referendu, ale nenašel podporu u žádného z předsedů čtyř parlamentních stran.\n\nJak už bylo zmíněno homosexuální páry žijící v Kanadě ve společně hospodařící domácnosti mají téměř stejná práva a povinnosti jako heterosexuální manželé. V r. 1999 rozhodl Nejvyšší soud Kanady v kauze \"M vs. H.\", že stejnopohlavním párům musejí být přiznává veškerá práva a povinnosti plynoucí ze svazků podle anglosaského práva (\"common-law relationships\").\n\nKanadská provincie Quebec už umožňovala homosexuálním párům uzavírat registrované partnerství. V Novém Skotsku platil zákon o domácím partnerství (\"domestic partnership\") obsahující téměř ty samé benefity. Legislativní změny v letech 2001–2004 rozšířily práva partnerských svazků podle anglosaského práva v Manitobě i na homosexuální páry.\n\nV r. 2003 přijala Alberta zákon o vzájemně závislých partnerstvích (\"interdependent relationships\"). Páry žijící v něm disponovaly zvláštními majetkovými právy, která jsou zpravidla přiznávána osobám pokrevně spřízněným.\n\nPrávní status stejnopohlavních manželství v provinciích a teritoriích zůstával až do přijetí zákona o civilních manželstvích (\"Civil Marriage Act\") nejasný. Byl zaznamenán případ páru, který se soudil s Novým Skotskem o právo na uznání manželství uzavřeného v Ontariu.\n\nAlbertský premiér Ralph Klein se snažil všemi možnými prostředky zabránit legalizaci, případně uznávání stejnopohlavního manželství v Albertě. Sám dobře věděl, že změny tamních provinciálních zákonů byly v té době málo pravděpodobné. Případné jiné snahy o změny statusu quo chtěl Klein blokovat. Naopak jedna z provincie, v v níž nebylo stejnopohlavní manželství uzákoněné, Ostrov prince Edwarda oznámila, že jí nečiní problémy změnit stávající právní úpravu, aby kolidovala s federální. \n\nV říjnu 2003 premiér Nunavutu Paul Okalik oznámil, že mu nevidí problém v uznávání stejnopohlavních sňatků uzavřených v jiné kanadské provincii, či teritoriu.\n\nPodle průzkumu Institutu Angus Reid pro Southam News, který se uskutečnil v celé Kanadě, souhlasilo se stejnopohlavním manželstvím 49 % Kanaďanů, 48 % bylo proti. Podpora byla větší v Quebecu (58 %) a v mladší věkové skupině 18–34 let (67 %), naopak nejnižší v Albertě (38 %) a ve věkové skupině starší 54 let (25 %). V roce 1999 ten samý Institut zaznamenal podporu 53 % a nesouhlas 44 %.\n\nV dubnu 2001 podle průzkumu skupiny Environics souhlasilo se stejnopohlavním manželstvím 45 % Kanaďanů (29 % řeklo „rozhodně ano“ a 16 % „spíše ano“). 41 % bylo proti (30 % „rozhodně ne“ a 11 % „spíše ne“).\n\nPrůzkum Focus on the Family Canada z června 2002 ukázal, že 46 % Kanaďanů souhlasí se stejnopohlavním manželstvím, zatímco 44 % je proti.\n\nPodle průzkumu Centra pro výzkum a informatizaci (\"Centre for Research and Information on Canada\") z října 2002 souhlasilo se stejnopohlavním manželstvím 53 % Kanaďanů.\n\nV listopadu se uskutečnila agenta Ekos Research Associates/Canadian Broadcasting Corporation, v němž respondenti odpovídali, zda souhlasí, či nesouhlasí s vypsáním referenda o této otázce. 47 % odpovědělo „ne“, 45 % „ano“ a 8 % „nevím“.\n\nPrůzkum, který proběhl krátce před hlasováním parlamentu o zákoně o civilním manželství (\"Civil Marriage Act\"), ukázal, že 42 % Kanaďanů souhlasí s legalizací stejnopohlavního manželství, zatímco 40 % bylo proti a 18 % neodpovědělo, případně nevědělo.\n\nV červnu 2006 proběhl průzkum Ekos, zda by se měly znovu otevřít debatovat na téma stejnopohlavního manželství. 62 % respondentů odpovědělo, že tato záležitost už byla vyřešená. Pouze 27 % chtělo na toto téma znovu diskutovat. 11 % nemělo jasný názor, případně neodpovědělo.\n\nV r. 2012 ukázal průzkum Forum Research, že 66,4 % Kanaďanů souhlasí s legalizací stejnopohlavního manželství, zatímco 33,6 % je proti. Podpora stejnopohlavního manželství byla největší v Quebecu (72 %) a Britské Kolumbii (70,2 %), nejnižší v Albertě (45,6 %).\n\nV květnu 2013 se uskutečnil průzkum Ipsos zkoumající názor obyvatel 16 zemí na stejnopohlavní manželství. 63 % kanadských respondentů bylo pro stejnopohlavní manželství. 13 % by preferovalo jiný právní institut upravující homosexuální svazky.\n\nPo rozhodnutí Nejvyššího soudu USA v kauze Obergefell proti Hodgesovi v USA, v červnu 2015, se 70 % Kanaďanů v průzkum Forum Research vyslovilo pro stejnopohlavní manželství. Pouze 22 % bylo proti.\n\nV květnu 2016 hlasovala členská základna Konzervativní strany Kanady v poměru hlasů 1036:462 pro změnu stranického programu, v němž byla deklarována podpora manželství jako svazku muže a ženy. K samotné otázce stejnopohlavního manželství se konzervativci odmítli stranicky vyjádřit, čímž umožnili svým členům se k této otázce stavět individuálně, tedy být i proti němu.\n\nV průzkumu CROP z r. 2017 vyjádřilo 74 % Kanaďanů hrdost nad tím, že je v jejich zemi manželství přístupné všem párům bez ohledu na pohlaví. 26 % zaujímalo opačné stanovisko. POdpora stejnopohlavního manželství byla větší u žen (79 %) než u mužů (70 %). Co se týče jazykových skupin, tak větší podporu mělo stejnopohlavní manželství u frankofonního obyvatelstva (82 %) než u anglickojazyčného (73 %). Osoby disponující většími příjmy, s vysokoškolský vzděláním a narozené v Kanadě taktéž byly více nakloněné stejopohlavnímu manželství. Ve věkových skupinách mělo stejnopohlavní manželství větší podporu u mladší generace (82 % ve věkovém rozpětí 18–24 let a 86 % ve věkovém rozpětí 25–34 let). Nicméně i generace starší 65 let byla spíše pro. 66 % jejích respondentů odpověděla kladně. Z jednotlivých provincií byla největší podpora v Quebecu (80 %) následovaném Atlantskými provinciemi (78 %), Britskou Kolumbií (75 %), Ontariem (73 %), Manitobou a Saskatchewanem (70 %) a Albertou (68 %).\n\nAmericasBarometer z roku 2017 ukázal, že 76 % Kanaďanů podporuje stejnopohlavní manželství.\n\n\n\n"}
{"id": "1504284", "url": "https://cs.wikipedia.org/wiki?curid=1504284", "title": "Vltavský z Mannsschwerdtu", "text": "Vltavský z Mannsschwerdtu\n\nVltavští z Mannsschwerdtu, též Vltavští z Manšvertu (z Manšvertu a Helfenburku) byla česká rytířská rodina pocházející z Týna nad Vltavou. Vymřela roku 1726.\n\nRod Vltavských pocházel z Týna nad Vltavou, královské državě, které se až do roku 1601 nacházela jako zástava v rukou rodu Čabelických ze Soutic. Rodina je zde připomínána již po polovině 16. století, kdy zde Albrecht vykonávat řeznické řemeslo. Jeho syn Václav Albrecht se stal primátorem a ve městě žil i jeho syn Jakub Vltavský řečený též Albrechtů či Flekmas († 1653), který zdejší měšťanské právo získal roku 1628. Rodina musela být katolická, nebo ke katolictví konvertovala, protože v důsledku Obnoveného zřízení zemského nebylo možné, aby v zemi žili nekatolíci a dokonce zde získávali městská práva.\n\nJakub Vltavský († 1653) měl s manželkou Dorotou několik dětí a mezi nimi také syna Václava Albrechta († 1669). Datum jeho narození není známé, ale roku 1633 přišel do Prahy, kde se oženil s Lidmilou, vdovou po Janu Khelblovi Píseckém. Manželskou dohodou ze 14. prosince 1633 získal část domu na Novém Městě pražském ve čtvrti sv. Petra čp. 1017 v ceně nejméně 1250 kop míšeňských a zbylou koupil roku 1641 za 300 zlatých. Někdy poté získal (pravděpodobně od některého z palatinů) přídomek ze Schlangenfeldu a erb, jehož podobu bohužel neznáme. V roce 1640 se stal měšťanem Nového Města pražského. Postupně získal nemalý majetek: v novoměstské čtvrti sv. Jindřicha vlastnil dům čp. 814/b U Patyanů, k němuž roku 1643 za 90 zlatých přikoupil spáleniště, na kterém stával výstavný dům 814/a U Krkavců (jeho cena roku 1630 byla 1000 kop míšeňských).\n\nRoku 1648 zastával úřad novoměstského obecního staršího a také úřad kasíra vrchního proviantního úřadu. Při obraně Prahy před Švédy roku 1648 byl hejtmanem druhé setniny řemeslníků a staral se i o zásobování obležených měst dřívím a vápnem, nezbytnými ke zpevnění pražských hradeb a šancí. Podle dochovaných zpráv bojoval velmi statečně a vyznamenal se zejména u Koňské brány. Od účasti v bojích se prý nedal odradit ani tím, že že jeden z jeho domů (zřejmě vyženěný dům čp. 1017) i s celým zařízením byl nepřátelskou střelbou zcela zničen.\n\nZa svou statečnost a uvedené zásluhy byl Václav Albrecht Vltavský ze Schlangenfeldu 8. prosince 1649 povýšen do rytířského stavu s novým predikátem z Mannsschwertu und Helfenburgu (\"von Mannsschwerdt und Helfenburg\"). Později z městských služeb odešel, získal český inkolát a roku 1652 koupil statky Šlibovice (dnes Slibovice) a Výkleky a roku 1670 získal panství Suchdol na Čáslavsku. Roku 1654 je připomínán jako hejtman komorních panství Poděbrady a Kolín. Zemřel roku 1669.\n\nSynové Václava Albrechta Vltavského z Mannsschwertu und Helfenburgu založili dvě větve rodu. Mladší syn Václav Matyáš († 1693) absolvoval na pražské univerzitě studium filozofie a práv. Po otci zdědil Šlibovice, ke kterým později připojil Výkleky, koupené od bratra Jana Ignáce. Obou statků se však zbavil a roku 1674 koupil panství Vesec. Měl jediného syna Františka Václava (zřejmě 1664–1724), který Vesec roku 1697 prodal bratranci Františku Oldřichovi a zemřel bezdětný.\n\nStarší větev pocházela od Jana Ignáce († 1687), jenž z otcova dědictví získal Výkleky, které prodal bratrovi. V roke 1671 však koupil Ronov nad Doubravou (prodán 1678) a roku 1678 Větrný Jeníkov. Poprvé se roku 1660 oženil s Kateřinou Doroteou Dobřenskou z Dobřenic, po níž roku 1666 zdědil statek Suchý Důl. Jeho druhou manželkou byla Kateřina Františka Chlumčanská z Přestavlk. Ze dvou manželství měl dceru Johannu Josefu, která se provdala za Karla Ferdinanda svobodného pána Dubského z Vitíněvsi († po 1735), a syny Maxmiliána Antonína, Františka Odlřicha a Václava Františka, kteří společně zdědili Větrný Jeníkov a roku 1690 jej prodali. Největšího významu dosáhl František Oldřich (1671–1726), který se stal hejtmanem Čáslavského kraje a přísedícím při větších deskách zemských. Dne 15. dubna 1715 byl povýšen do starého rytířského stavu Království českého a obdržel svolení, aby se nadále psal jen Vltavský z z Mannsschwertu (\"Wltawský von Mannschwerdt\") nebo pouze z Mannschwertu (von Mannschwerdt). Roku 1697 koupil od bratrance Františka Václava Vesec a dále držel Přísečno, Uhrov, Ostružno, Borek, Pukšice, Lhotku, Podhořice, Spačice a Zbraslavice. Zemřel svobodný roku 1726, nejspíše jako poslední člen rodu.\n\nErb tvoří dělený štít. V pravém červeném poli stojí voják u pasu s prázdnou pochvou, na hlavě černý klobouk s bílým chocholem na hlavě a dlouhými splývavými vlasy. Oděn je do žlutého koletu s bílým límcem a železným nákrčníkem, rukávy a kalhoty jsou broskvové barvy. Nad levým ramenem má červené polní označení se zlatými hroty, na nohou bílé holinky se zlatými ostruhami. Ve zdvižené pravé ruce drží meč se zlatým jílcem a záštitou, levici má zapřenu v bok. Levá polovina štítu je zlato-modře dělena. V horním poli stojí na železné dělové kouli černý korunovaný orel se zelenou palmovou ratolestí v zobáku, v dolním jsou tři zlaté hvězdy (1,2). Na štítě stojí korunovaná turnajská přílba s červeno-stříbrnými a černo-zlatými přikrývadly. Klenotem je voják ze štítu mezi černo-zlatě a červeno-stříbrně dělenými rohy.\n\n\n"}
{"id": "1504285", "url": "https://cs.wikipedia.org/wiki?curid=1504285", "title": "Karkar", "text": "Karkar\n\nKarkar je sopečný ostrov, který náleží státu Papua-Nová Guinea. Nachází se v Bismarckově moři 30 km od severního pobřeží ostrova Nová Guinea. Má rozlohu 362 km² a žije na něm okolo 65 000 obyvatel, kteří hovoří jazyky waskia (patří mezi papuánské jazyky) a takia (patří mezi austronéské jazyky) a vyznávají luteránství a katolictví. Největším městem je Kinim, sídlo správy okresu Sumkar v provincii Madang.\n\nOstrov má oválný tvar o délce 25 km a šířce 19 km, pobřeží lemují korálové útesy. Jeho dominantou je aktivní vulkán Uluman vysoký 1839 m, který naposledy vybuchl v březnu 2014. Sopečná půda je velmi úrodná, na ostrově se nachází mnoho plantáží, kde se pěstuje kakaovník pravý, kokosovník ořechoplodý a areka obecná.\n\nPrvním Evropanem, který u pobřeží Karkaru přistál, byl v roce 1645 Inigo Ortiz de Retez.\n"}
{"id": "1504304", "url": "https://cs.wikipedia.org/wiki?curid=1504304", "title": "Kto chočet stať millionerom?", "text": "Kto chočet stať millionerom?\n\nKto chočet stať millionerom? (, ) je ruský televizní soutěžní pořad.\n\nSoutěž původně moderoval Maxim Galkin, kterého později vystřídal Dimitri Dibrov. Maximální výhra v soutěži činí 3 miliony rublů (v prvotní verzi 1 milion rublů). Soutěžící zodpovídá 15 otázek za pomoci 4 variant odpovědí. Hra obsahuje 2 záchytné body, a to na 5. otázce (5 000 rublů) a 10. otázce (100 000 rublů).\n\nHráč má k dispozici 4 nápovědy:\n\n\n\nPořad \"Кто хочет стать миллионером?\" je vysílán od 19. února 2001 až do současnosti. Aktuálně se soutěž vysílá v 18.45 na ruském Prvním kanále.\n"}
{"id": "1504312", "url": "https://cs.wikipedia.org/wiki?curid=1504312", "title": "Interleukin-6", "text": "Interleukin-6\n\nInterleukin 6 (IL-6) je interleukin, který působí jednak jako prozánětlivý cytokin a také jako protizánětlivý myokin. V lidech je kódován genem \"IL6\". \n\nNavíc osteoblasty vylučují IL-6, aby stimulovaly vývoj osteoklastů. Také buňky hladké svaloviny ve střední vrstvě stěny (tunica media) mnoha krevních a lymfatických cév též produkují IL-6 jako prozánětlivý cytokin. Role IL-6 coby protizánětlivého myokinu je zprostředkována jeho inhibičními účinky na TNF-α a interleukin 1 α a aktivaci interleukin-1 antagonist receptoru and interleukinu 10.\n\n\nU interleukinu-6 bylo prokázáno, že interaguje s interleukin-6 receptorem a glykoproteinem 130.\n\nInterleukin-6 stimuluje zánětlivé a autoimunitní procesy v mnoha nemocech, jako je cukrovka, deprese, Alzheimerova choroba, lupus, revmatoridní artritida, rakovina prostaty a Ateroskleróza.\n\nPrvní schválená léčba pomocí anti-IL-6 byla na revmatoridní artritidu.\n\n"}
{"id": "1504321", "url": "https://cs.wikipedia.org/wiki?curid=1504321", "title": "Větrný mlýnek (Řepiště)", "text": "Větrný mlýnek (Řepiště)\n\nVětrný mlýnek stojí v obci Řepiště okres Frýdek-Místek.\n\nVětrné mlýnky vznikaly ve Slezsku na začátku 20. století a sloužily ke šrotování obilí. V Řepišti byla v roce 2014 postavena replika původního mlýnku z roku 1938. Původní mlýnek sloužil asi do roku 1950. Jeho vnitřní vybavení bylo demontováno a budova sloužila jako chlívek. V roce 2004 byly jeho trosky rozebrány. V replice jsou zabudovány původní kovové části a podle vzoru okolních mlýnků byl vyroben hranolový vysévač. Replika větrného mlýnku byla postavena za pomoci dotace Moravskoslezského kraje.\n\nDřevěná deštěná stavba na půdorysu obdélníku 3 × 3,5 metrů, zakončena sedlovou střechou. Skrz střechu vystupuje kovový stožár s větrnou turbínou.\n"}
{"id": "1504324", "url": "https://cs.wikipedia.org/wiki?curid=1504324", "title": "Gökmen Kore", "text": "Gökmen Kore\n\nGökmen Kore (* 1. srpna 1977 Istanbul) je turecký podnikatel a bývalý profesionální fotbalista, který se usadil v České republice. Byl prvním Turkem, který se objevil v české nebo československé nejvyšší soutěži. Věnoval se také futsalu.\n\nV lednu 2019 byl průvodcem Bohemians Praha 1905 na soustředění v Turecku.\n\nJe odchovancem istanbulského klubu Galatasaray SK. Do A-mužstva se neprosadil, nastupoval za mužstvo do 21 let a na začátku října 1997 odešel na hostování do druholigového klubu Bakırköyspor. Druhou tureckou ligu hrál také v následující sezoně 1998/99 za Malatyaspor.\n\nV neděli 17. října 1999 se stal prvním tureckým fotbalistou, který zásahl do zápasu v české nebo československé nejvyšší soutěži. Prvních devět startů si připsal v dresu Boby Brno (dobový název Zbrojovky) a poslední tři na jaře 2002 jako hráč Drnovic. Všech svých 12 startů nastřádal jako střídající hráč.\n\nV sezoně 2000/01 hostoval v polském klubu Pogoń Štětín, prvoligový start si však nepřipsal a nastoupil jen ve dvou zápasech ligového poháru. Po této sezoně se stal hráčem Altay SK, neobjevil se však ani v turecké lize a jediný start zaznamenal v tureckém poháru.\n\nVe druhé lize nastupoval za Dolní Kounice (2002/03) a Mladou Boleslav (2003/04). Za brněnské B-mužstvo vstřelil osm gólů v Moravskoslezské fotbalové lize (1999/00). Na podzim 2004 hrál za FK Bohemia Poděbrady, na jaře 2005 v Rakousku za SCU Ardagger a poté opět v Poděbradech (2005–2008). Na podzim 2007 hostoval v FK Uhlířské Janovice, po odchodu z Poděbrad hrál za FC Miškovice (2008–2010), TJ Viktoria Vestec (2010/11) a od 1. září 2011 je hráčem SK Rapid Psáry.\n\n"}
{"id": "1504325", "url": "https://cs.wikipedia.org/wiki?curid=1504325", "title": "Ivan Golunov", "text": "Ivan Golunov\n\nIvan Valentinovič Golunov (* 19. ledna 1983, Moskva) je ruský investigativní novinář, který se zabývá případy korupce mezi vysoce postavenými moskevskými politiky. Je redaktorem nezávislého zpravodajského serveru Meduza. \n\nJedním z témat, kterým se Golunov věnoval, byly údajné machinace v moskevském pohřebnictví, jehož část je podle ruských médií v rukou kriminálních gangů.\n\nV minulosti pracoval Golunov mj. pro časopis Forbes nebo televizní stanici Dožď. V současnosti (červen 2019) pracuje pro ruské online noviny Meduza, sídlící v Rize. Redakce se tam přesunula z obavy před represemi ruských úřadů. \n\nGolunov byl počátkem června 2019 zatčen kvůli údajnému držení drog. Policie tvrdila, že v novinářově bytu objevila narkotika určená k prodeji, ale většina zveřejněných fotografií byla z jiného místa.\n\nSoud rozhodl 8. června 2019, že Golunov bude držen v domácím vězení. Novinář držení drog popírá a je přesvědčen, že zatčení souvisí s jeho prací. Drogy do jeho batohu podle jeho názoru nastrčila policie, aby ho dostala do vězení. Podle právníka Pavla Čikova jeho klienta ve vazbě zbili, což policie popírá. \n\nRuské ekonomické deníky Kommersant, Vedomosti a RBK 10. června 2019 zveřejnily prohlášení žádající prověření počínání policie, neboť noviny považují důkazy proti Golumovi za nepřesvědčivé a okolnosti zatčení za podezřelé. Doslova uvedly: „Požadujeme zevrubnou prověrku počínání pracovníků ministerstva vnitra, kteří se zúčastnili zadržení Ivana Golunova, a trváme na poskytnutí údajů z této prověrky médiím.“ Navíc otevřený dopis za osvobození Golunova podepsalo 7578 ruských novinářů.\n\nDne 11. června 2019 byl Golunov zbaven všech obvinění. Den poté se v Moskvě konala nepovolená demonstrace, jejíž účastníci vybízeli k potrestání těch, kvůli nimž byl Golunov nespravedlivě stíhán. Policie při ní zatkla stovky lidí, mj. opozičního aktivistu Alexeje Navalného.\n"}
{"id": "1504327", "url": "https://cs.wikipedia.org/wiki?curid=1504327", "title": "Libuše Rudinská", "text": "Libuše Rudinská\n\nLibuše Rudinská (* 13. září 1974, Uherské Hradiště) je česká fotografka, režisérka, producentka a filmová dokumentaristka.\n\nJejí otec je poloviční Slovák a matka poloviční Ruska. Má dva sourozence, o pět let staršího bratra a o pět let mladší sestru. Má dva syny.\n\nVystudovala gymnázium v Otrokovicích. Na škole začala fotografovat a dálkově studovala Lidovou konzervatoř Ostrava, kde ji inspiroval pedagog Bořek Sousedík. Ihned po maturitě začala studovat fotografii na FAMU. Zde ji velmi ovlivnili pedagogové a významní fotografové Jindřich Štreit a Viktor Kolář. \n\nPo ukončení studií se spojila s novinářem a pozdějším politikem Jaromírem Štětinou a pracovala pro něho jako kameramanka a spoluautorka scénářů k dokumentům pro Českou televizi. Procestovali spolu Keňu, Gruzii, Arménii, Ázerbájdžán a Afghánistán. Poté strávila rok na Fulbrightově stipendiu v San Franciscu v Kalifornii, kde studovala konceptuální strategie, nová média a vizuální antropologii.\n\nOd té doby se zabývá výhradně tvorbou dokumentárních filmů. \n\n\n\n\n\n\n\n\n\n\n\n\n\n\n\n\n\n\n\n"}
{"id": "1504332", "url": "https://cs.wikipedia.org/wiki?curid=1504332", "title": "Ricciho tenzor", "text": "Ricciho tenzor\n\nV diferenciální geometrii Ricciho tenzor, pojmenovaný podle Gregoriho Ricci-Curbastroa, reprezentuje množství, o které se objem úzkého kuželovitého kusu malé geodetické koule v zakřivené Riemannově tenzoru odchyluje od standardní koule v Eukleidovském prostoru. Jako takový poskytuje jeden ze způsobů měření míry, ke kterému by se geometrie určená danou Riemannianovou metrikou mohla lišit od tohoto běžného Eukleidovského -rozměrného prostoru. Ricciho tenzor je definován na jakémkoliv pseudo- riemannovově tenzoru jako stopa Riemannova tenzoru. Stejně jako metrika samotná, i Ricciho tenzor je symetrická bilineární forma na tečném prostoru tenzoru (Besse 1987, str. 43). \n\nV teorii relativity je Ricciho tenzor část zakřivení prostoročasu, která určuje míru, ke které hmota bude mít tendenci se sbíhat nebo se rozcházet v čase (přes Raychaudhuri rovnici). Vztahuje se k obsahu hmoty vesmíru pomocí Einsteinovy rovnice gravitačního pole. V diferenciální geometrii dolní hranice Ricciho tenzor na Riemannově tenzoru dovoluje extrahovat globální geometrické a topologického informace srovnáním (např. srovnání teorém ) s geometrií konstantní formy zakřivení prostoru. Pokud Ricciho tenzor vyhovuje vakuové Einsteinově rovnici, pak je tenzor Einsteinův tenzor, který byl rozsáhle studován (srov. ). V této souvislosti Ricciho rovnice toku řídí vývoj dané metriky k Einsteinově metrice; přesný způsob, jakým k tomu dochází, nakonec vede k Poincarého větě. \n\n\n"}
{"id": "1504335", "url": "https://cs.wikipedia.org/wiki?curid=1504335", "title": "Einsteinův tenzor", "text": "Einsteinův tenzor\n\nV diferenciální geometrii je Einsteinův tenzor (pojmenovaný po Albertovi Einsteinovi) používaný k vyjádření zakřivení pseudo-Riemannovy variety. V obecné teorie relativity se vyskytuje v Einsteinových rovnicích gravitačního pole pro gravitaci, které popisují zakřivení časoprostoru v souladu s energií a zachováním hybnosti. \n\nEinsteinův tenzor formula_1 je tenzor druhého řádu definovaný přes pseudo-Riemannianovy tenzory. V zápisu bez indexu je definován jako \n\nkde formula_3 je Ricciho tenzor, formula_4 je metrický tenzor a formula_5 je skalární zakřivení. Ve složkové formě předchozí rovnice se přečte jako \n\nEinsteinův tenzor je symetrický \n\na stejně jako tenzor energie a hybnosti je rozdílnost \n\n\n"}
{"id": "1504355", "url": "https://cs.wikipedia.org/wiki?curid=1504355", "title": "Alexandr Georgijevič Ponomarenko", "text": "Alexandr Georgijevič Ponomarenko\n\nAlexandr Georgijevič Ponomarenko (rusky Александр Георгиевич Пономаренко; 16. ledna 1938, Moskva) je ruský entomolog, specialista na paleoentomologii a koleopterologii.\n\nV letech 1955 až 1960 studoval entomologii na fakultě biologie a pedologie Moskevské státní univerzity. Nastoupil do Paleontologického ústavu Akademie věd v SSSR, kde postupně obhájil kandidátskou a disertační práci. V roce 1995 se stal hlavním vědeckým pracovníkem laboratoří starověkých organismů.\n\nJe tvůrcem (spolu s R. A. Crowsonem) moderního rozdělení hlavních taxonů vyhynulých brouků. Materiály jeho disertační práce o historickém vývoji brouků z roku 1967 byly zařazeny do kolektivní monografie vydané v roce 1969 v sérii prací Akademie věd SSSR, která se okamžitě stala klasikou a jednou z nejvíce citovaných zpráv o vyhynulých broucích. Další kolektivní monografie z roku 1967 \"Druhohorní brouci\", s jeho účastí, byla dvakrát přeložena do angličtiny. Ponomarenko popsal 19 čeledí a podčeledí, 123 kmenů a rodů, stejně jako několik stovek vyhynulých druhů brouků.\n\nPublikoval 15 monografií a asi 200 vědeckých článků. Jeho první zahraniční vědecký pobyt byl v roce 1970 v Československu.\n\n"}
{"id": "1504359", "url": "https://cs.wikipedia.org/wiki?curid=1504359", "title": "Revolter Tour 2019", "text": "Revolter Tour 2019\n\nRevolter Tour 2019 je plánované turné kapely Dymytry ke stejnojmenné desce. Tour bude mít celkem 13 zastávek po České republice a Slovensku . Stálým hostem bude kapela Černá, na sedmi zastávkách se pak představí kapela Trautenberk .\n\nČerná:\n\nTrautenberk:\n\nDymytry:\n"}
{"id": "1504362", "url": "https://cs.wikipedia.org/wiki?curid=1504362", "title": "Miroslav Vašíček", "text": "Miroslav Vašíček\n\nMiroslav Vašíček (* 3. srpna 1950) je bývalý český silniční motocyklový závodník. Závodil ve třídách do 250 a 350 cm³. \n\nZávodil ve třídách do 250 a 350 cm³, v roce 1974 na motocyklech Jawa, v roce 1975 do 250 cm³ na motocyklu König a ve třídě do 350 cm³ od roku 1975 na Yamaze. V mistrovství republiky vyhrál v roce 1975 ve třídě do 350 cm³ závod ve Velkém Meziříčí. V roce 1975 skončil ve třídě do 350 cm³ při GP Československa na 18. místě.\n\n\n"}
{"id": "1504367", "url": "https://cs.wikipedia.org/wiki?curid=1504367", "title": "Větrný mlýn (Donín)", "text": "Větrný mlýn (Donín)\n\nVětrný mlýn holandského typu se nachází v obci Toužetín část Donín, okres Louny. Byl zapsán do Ústředního seznamu kulturních památek ČR.\n\nVětrný mlýn stojí na kopci v nadmořské výšce 370 m na místě původního lomu na opuku. Doba výstavby mlýna se uvádí ve dvou datech. Podle obecní kroniky mlýn postavil Rudolf Nitka v roce 1846. Podle \"Časopisu českých turistů\" z roku 1928 byl stavitelem Josef Nitka, který ho postavil v roce 1851. Projektantem budovy byl lounský městský architekt Emilián Chládek. Větrný mlýn využíval větrů až do roku 1879, kdy opětovně vichřice polámala větrné kolo. Potom byl mlýn přestavěn na pohon parním strojem. V roce 1894 mlýn vyhořel a následně v roce 1898. Po druhém požáru byl parní stroj demontován a prodán. Na elektrický pohon od roku 1928 do roku 1940 mlýn šrotoval obilí a také už sloužil jako sklad a sýpka. V roce 1940 byl elektromotor demontován a prodán. V roce 1960 byl mlýn rekonstruován k bydlení. \n\nVětrný mlýn byl čtyřpodlažní podsklepenou omítanou zděnou stavbou na kruhovém půdorysu, ve tvaru komolého kužele, zakončen kuželovou střechou, nyní krytou kanadským šindelem. Mlýn je patnáct metrů vysoký s průměrem 9,5 metrů. Zeď u paty je silná 1,3 metry a ve vrcholu osmdesát centimetrů, horní část je členěná římsou. Použitým materiálem lomový kámen, pískovec a opuka. Základy jsou 4 m hluboké, mlýn je podsklepený. Na západní mezi mlýn a přistavěnou jednopodlažní budovu s valenou klenbou je vklíněn čtyřhranný cihlový komín.\n\n"}
{"id": "1504368", "url": "https://cs.wikipedia.org/wiki?curid=1504368", "title": "Miroslav Stružka", "text": "Miroslav Stružka\n\nMiroslav Stružka (* 18. srpna 1939) je bývalý český silniční motocyklový závodník a konstruktér silničních závodních motocyklů. \n\nZávodil ve třídách do 250 a 350 cm³, převážně na motocyklech Jawa. V mistrovství republiky vyhrál v roce 1967 ve třídě do 250 cm³ závod v Jičíně. \n\n\n"}
{"id": "1504380", "url": "https://cs.wikipedia.org/wiki?curid=1504380", "title": "Rue des Blancs-Manteaux", "text": "Rue des Blancs-Manteaux\n\nRue des Blancs-Manteaux je ulice v Paříži v historické čtvrti Marais. Nachází se ve 4. obvodu. Název ulice (tj. Bílých plášťů) pochází od mnichů řádu služebníků Mariiných, kteří nosili nebarvené, tj. bílé sutany.\n\nUlice vede od křižovatky s \"Rue Vieille-du-Temple\" a končí na křižovatce s \"Rue du Temple\".\n\nVe 13. století se ulice nazývala \"Rue de la Petite-Parcheminerie\", \"Rue de la Vieille-Parcheminerie\" nebo jen \"Rue de la Parcheminerie\" kvůli dílnám, kde se z kůží připravoval pergamen (fr. „parchemin“).\nDefinitivní název získala kolem roku 1289, když se zde v roce 1258 usídlil řád žebravých mnichů servitů a zřídil si svůj klášter zvaný Blancs-Manteaux. V \"Le Dit des rues de Paris\" je zmiňována pod názvem \"Rue des Blans-Mantiaus\".\n\nMinisterskou vyhláškou z 10. června 1797 byla šířka ulice stanovena na osm metrů. V 19. století byla \"Rue des Blancs-Manteaux\" 330 metrů dlouhý a nacházela se v bývalém 7. obvodu. Začínala \"Rue Vieille-du-Temple\" a končila u \"Rue Sainte-Avoye\".\n\n\n"}
{"id": "1504383", "url": "https://cs.wikipedia.org/wiki?curid=1504383", "title": "Rue des Fontaines-du-Temple", "text": "Rue des Fontaines-du-Temple\n\nRue des Fontaines-du-Temple je ulice v Paříži v historické čtvrti Marais. Nachází se ve 3. obvodu.\n\nUlice vede od křižovatky s \"Rue du Temple\" a končí na křižovatce s \"Rue de Turbigo\".\n\nUlice byla již zmíněna pod tímto názvem v 15. století. Někdy se také nazývala \"Rue des Madelonnettes\" podle bývalého kláštera Madelonnettes, který se v ulici nacházel. Její název (Kašny Chrámu) odkazuje na bývalé rozvody, které přiváděly vodu z návrší Belleville od bývalého templářského kláštera k fontáně Vert bois, která se nachází na rohu \"Rue du Vertbois\" a \"Rue Saint-Martin\" poblíž tehdejšího převorství Saint-Martin-des-Champs.\n\n"}
{"id": "1504386", "url": "https://cs.wikipedia.org/wiki?curid=1504386", "title": "Rue du Foin", "text": "Rue du Foin\n\nRue du Foin je ulice v Paříži v historické čtvrti Marais. Nachází se ve 3. obvodu.\n\nUlice vede od křižovatky s \"Rue de Béarn\" a končí na křižovatce s \"Rue de Turenne\".\n\nUlice byla otevřena v roce 1597 na bývalé pastvině, která patřila k paláci Tournelles. Zde byla sečena tráva a sušena na seno (fr. foin). To dalo ulici název. Otevření ulice bylo součástí rozvoje oblasti za \"Place des Vosges\", který začal za Ludvíka XIII., a pokračoval celé 17. století.\n\n\n"}
{"id": "1504388", "url": "https://cs.wikipedia.org/wiki?curid=1504388", "title": "Sŏngjogujŏk", "text": "Sŏngjogujŏk\n\nSŏngjogujŏk () je jeden z městských obvodů Pchjongjangu, hlavního města Severní Korey. Leží na jižním břehu Tedongu, přes který z něj vedou dva mosty spojující jej s obvodem Čunggujŏk na severním břehu: Most Janggak vede z jeho jihozápadního rohu přes ostrov Janggak a most Tedong vede z jeho severozápadního rohu. V sousedství Sŏngjogujŏku jsou dále následující obvody: Tongdäwŏngujŏk na severu, Rjŏkpchogujŏk a Sadonggujŏk na východě a Rangnanggujŏk na jihu.\n\nMezi významné stavby v obvodě patří Čangčchungská katedrála a nádraží Tädonggang.\n"}
{"id": "1504391", "url": "https://cs.wikipedia.org/wiki?curid=1504391", "title": "Pavel Bakus", "text": "Pavel Bakus\n\nPavel Bakus (* 4. července 1953) je bývalý český hokejový brankář. Po skončení aktivní kariéty působil v Třebíči jako trenér.\n\nV československé lize chytal za Duklu Jihlava a Motor České Budějovice. S Duklou Jihlava získal v roce 1974 mistrovský titul. V nižší soutěži chytal v letech 1978 až 1988 za TJ Třebíč. Reprezentoval Československo na mistrovství Evropy juniorů do 19 let v roce 1972, kde tým skončil na 3. místě.\n\n"}
{"id": "1504393", "url": "https://cs.wikipedia.org/wiki?curid=1504393", "title": "Hvězdička přímořská", "text": "Hvězdička přímořská\n\nHvězdička přímořská (\"Pallenis maritima\") je druh žlutě kvetoucí rostliny z čeledi hvězdnicovitých, rozšířené ve Středomoří.\n\nJe to vytrvalá, silně dřevnatějící bylina nebo drobný polštářovitě rostoucí keřík, dosahující výšky jen 5 až 25, maximálně 40 cm, s poléhavými nebo vystoupavými stonky. Hustě rostoucí střídavé listy jsou řapíkaté, chlupaté, mírně sukulentní, obkopinatého až kopisťovitého tvaru, až 3 cm dlouhé. Květní úbory vyrůstají jednotlivě na koncích stonků, jsou zlatožluté barvy a mají průměr 3–4 cm. Rozkvétá od března/dubna do července až září, plodem jsou drobné nažky zakončené kopinatými špičatými šupinami.\n\nPloidie druhu je 2n = 12.\n\nRoste především v pobřežních oblastech západního a středního Mediteránu, od severní Afriky přes Španělsko a Portugalsko, jižní Francii, Itálii, Baleáry, Sardinii a Sicílii až po Řecko a také na Kanárských ostrovech. Databáze zahrady v Kew ji uvádí také z Velké Británie. Jejím stanovištěm jsou výslunné pobřežní útesy a skály, též kamenité a zasolené půdy v blízkosti moře, do maximální nadmořské výšky 100 m.\n\nCarl Linné roku 1753 popsal druh jako \"Buphtalmum maritimum\", tedy druh volovce, od 19. století byla vedena pod jménem \"Asteriscus maritimus\", s nímž se lze ještě často setkat v literatuře. Po úpravách pojetí rodu \"Asteriscus\" byla na konci 20. století s několika dalšími druhy přeřazena do rodu \"Pallenis\", což bylo později potvrzeno i molekulárními výzkumy. V rámci čeledi hvězdnicovitých patří do podčeledi \"Asteroideae\" a tribu \"Inuleae\". Dělí se dále na dva poddruhy, nominátní poddruh (\"Pallenis maritima\" subsp. \"maritima\" a na v severní Africe se vyskytující \"Pallenis maritima\" subsp. \"sericea\".\n\nPřibližně od roku 1900 se kulturně využívá jako okrasná rostlina; bylo vyšlechtěno několik kultivarů, například 'Gold Coin' se sterilními květy. V Česku ji lze pěstovat jako letničku, použitelnou do truhlíků i záhonků na slunná, sušší stanoviště.\n"}
{"id": "1504397", "url": "https://cs.wikipedia.org/wiki?curid=1504397", "title": "Ivjaněc", "text": "Ivjaněc\n\nIvjaněc (, – \"Iveněc\", ) je sídlo městského typu v Minské oblasti v Bělorusku. K roku 2018 v něm žilo přes čtyři tisíce obyvatel.\n\nIvjaněc leží na potoku Volmě, přítoku Islače v povodí Západní Bereziny. Od Valožyna, správního střediska Valožynského rajónu, do kterého Ivjaněc správně náleží, je vzdálen přibližně třicet kilometrů jihovýchodně. \n\nNejbližší železniční stanice je v Dzjaržynsku.\n\nPrvní zmínka o Ivjaněci je z 15. století, kdy spadal pod Litevské velkoknížectví.\n"}
{"id": "1504409", "url": "https://cs.wikipedia.org/wiki?curid=1504409", "title": "Prezidentské volby v Kazachstánu 2019", "text": "Prezidentské volby v Kazachstánu 2019\n\nV neděli 9. června 2019 se konaly volby prezidenta Kazachstánu, ke kterým vedlo odstoupení dosavadního prezidenta Nursultana Nazarbajeva, který vedl zemi od roku 1989. Jako vítěz vzešel z pečlivě kontrolovaného procesu úřadující prezident Kasym-Žomart Kemeluly Tokajev, kterého si vybral Nazarbajev jako nástupce. Podle předběžných výsledků získal kolem 70 procent hlasů.\n\nVolební proces byl v zemi pečlivě kontrolovaný vládou. Kandidovat bylo umožněno kromě Tokajeva šesti málo známým lidem bez větších nadějí na úspěch a nekonala se kampaň obvyklá v demokratických zemích – nebyla skoro žádná. V den voleb bylo v hlavním městě nasazeno velké množství policistů a internetové připojení ve velkých městech bylo neobyčejně pomalé. Neumožňovalo tedy videopřenosy z demonstrací.\n\nBěhem voleb se konaly demonstrace, lidé na nich měli modré balónky jako výraz solidarity se zakázanou stranou Demokratická volba Kazachstánu. Její lídr Muchtar Abljazov vyzval z francouzského exilu k protestům a označil volby za zmanipulované. Opoziční Akežan Kažegeldin, bývalý premiér žijící v londýnském exilu, označil volby za řízené.\n\nNejvětších protestů za poslední tři roky se účastnily v hlavním městě tisíce lidí a minimálně 500 z nich bylo pozatýkáno. Nekteří byli spěšně odvedeni do armády. Ministr vnitra Marat Kožajev označil demonstranty za „radikální živly usilující o destabilizaci společnosti“. Krátce byli zadrženi i dva reportéři Rádia Svoboda a dalších sedm nedostalo akreditaci.\n\nNa volby dohlíželo asi tisíc pozorovatelů z přibližně 40 zemí a cca 10 organizací, z toho asi 400 bylo Rusů. Akreditovalo se 230, dosud nejvíce zahraničních novinářů.\n\nPodle některých analytiků je pokračování režimu v podobě vítězství kandidáta loajálního k předešlému prezidentovi důležité pro udržení stability. Pozitivní je zejména pro Rusko, Čínu a zahraniční investory.\n"}
{"id": "1504416", "url": "https://cs.wikipedia.org/wiki?curid=1504416", "title": "Larry Correia", "text": "Larry Correia\n\nLarry Correia (* 1977) je spisovatel ze Spojených států amerických. Píše zejména v žánru městské fantasy a thrilleru. V češtině od něj vyšly v ostravském nakladatelství Fantom Print knížky z cyklů \"Lovci monster\", \"Grimnoirské kroniky\" a \"Paměti lovce monster\". S knihou \"Okovy války\" z cyklu \"Grimnoirské kroniky\" se mu podařilo dostat do užšího nominačního výběru na cenu Hugo v kategorii novel pro rok 2014, ale získala ji Ann Leckieová za svoji novelu \"Ancillary Justice\".\n"}
{"id": "1504421", "url": "https://cs.wikipedia.org/wiki?curid=1504421", "title": "Ascoli Satriano", "text": "Ascoli Satriano\n\nAscoli Satriano (latinsky \"Asculum\", \"Asculum Apulum\", \"Asculum Satrianum\", někdy též \"Ausculum (Satricanum)\") je italské město ležící v nížině Tavoliere v provincii Foggia v kraji Apulie. Žije zde 6167 obyvatel (stav k 31. prosinci 2017).\n\nPatronem města je San Potito\n\nAscoli je známé především díky bitvě, v níž moloský král Pyrrhos v bitvě u Ascula roku 279 př. n. l. dosáhl příslovečného Pyrrhova vítězství. V 9. století bylo město obleženo a dobyto Saracény.\n\nSousední obce jsou Candela, Castelluccio dei Sauri, Cerignola, Deliceto, Foggia, Lavello (PZ), Melfi (PZ), Ordona, Orta Nova a Stornarella.\n\nV Ascoli Satriano se nachází daunijský archeologický park a rozsáhlé soukromé sbírky daunijských stél.\n\n\n"}
{"id": "1504433", "url": "https://cs.wikipedia.org/wiki?curid=1504433", "title": "Georgij Alexandrovič Anufrijev", "text": "Georgij Alexandrovič Anufrijev\n\nGeorgij Alexandrovič Anufrijev (rusky Георгий Александрович Ануфриев; 19. ledna 1943, Nižnij Novgorod – 13. května 2017, Nižnij Novgorod) byl ruský entomolog, specialista na podřád Auchenorrhyncha.\n\nNarodil se v rodině vojenského potápěče a ženy v domácnosti. V roce 1965, po absolvování univerzity v rodném městě, odešel na čas do Vladivostoku. Přímořský kraj navštívil při postgraduálním studiu ještě dvakrát. Podnikl expedice na Krym, Ural, Chibiny, Povolží, Střední Asie, Zabajkalsko, Dálný východ (Sichote-Aliň a rezervace Cedrová roklina). V roce 1975 obhájil svou disertační práci o cikádách na Kurilských ostrovech. V roce 1985 obhájil svou doktorskou práci o cikádách Přímořského kraje. Vedl katedru zoologie Univerzity Nižnij Novgorod. \n\nZemřel na mrtvici dne 13. května 2017 ve věku 74 let.\nPod jeho vedením bylo obhájeno 15 diplomových prací. Popsal více než 150 druhů, 30 rodů a podrodů. Řada taxonů je pojmenována po něm. Byl redaktorem Červené knihy ohrožených druhů pro region Nižnij Novgorod, také spravoval entomologickou sbírku muzea univerzity. Je autorem a spoluautorem tří monografií a více než 200 článků.\n"}
{"id": "1504434", "url": "https://cs.wikipedia.org/wiki?curid=1504434", "title": "José Silva", "text": "José Silva\n\nJosé Silva (11. srpna 1914 Laredo – 7. února 1999) byl americký podnikatel, elektrotechnik, parapsycholog a autor několika knih. Vytvořil metodu, jejímž cílem bylo pomoci lidem zvýšit jejich IQ, rozvíjet psychické dovednosti, intuici a schopnost léčit sebe i ostatní.\n\nJosé Silva se narodil 11. srpna 1914 v Laredu, ve státě Texas. Když mu byly čtyři roky (1918/1919), zemřel jeho otec. Matka se krátce na to provdala znova. On, jeho mladší bratr a starší sestra byli vychování jeho babičkou. V roce 1920 začal pracovat jako pouliční prodavač novin, čistič bot, uklízeč kanceláří a prodejce čerstvě vylíhnutých kuřat. Vytvořil skupinu mladých lidí, kteří ještě před nástupem do zaměstnání získali prodejní zkušenosti, když prodávali drobné výrobky pro domácnost. Jeho sourozenci, kteří na rozdíl od něj chodili do školy, jej naučili číst a psát. On sám do školy začal chodit až po druhé světové válce, kdy ve škole začal sám vyučovat. Okolo roku 1929, při čekání u holiče, našel v novinách nabídku korespondenčního kurzu pro opraváře rádii. Majitel holičství mu neumožnil vzít si tento výtisk novin, místo toho s ním uzavřel dohodu. Umožní Silvovi absolvovat tento kurz, ale pod jeho jménem. Denně Silva vyplnil test, za což zaplatil holiči 1 USD. Když mu bylo 15 let, úspěšně absolvoval kurz. Certifikát dostal majitel holičství, José Silva si otevřel na druhé straně města Laredo opravárenskou dílnu na rádia. Tato firma mu vydělala více než 500.000 USD, což mu umožnilo věnovat se výzkumu psychiky člověka po dobu 20 let. V období 2. světové války se setkal s válečným psychologem, který ověřoval psychický stav odvedenců. V té době měl José Silva již tři děti, celkem měl deset dětí.\n\nZa druhé světové války byl instruktorem spojovacích jednotek (anglicky \"Signal Corps\"). V tomto období se setkal s hypnózou, díky knize, kterou mu zapůjčil výše uvedený válečný psycholog. Po konci války byl z armády propuštěn s 200 USD. Neměl úspory. začal znovu budovat svou firmu na opravu rádii, a na poloviční úvazek začal učit na Laredské vyšší škole (anglicky \"Laredo Junior College\", dnes \"Laredo College\"), kde dohlížel na další tři učitele a zařizoval elektrotechnickou laboratoř. V roce 1950 se jeho firma rozrostla, mimo rádii se věnovala také opravě televizorů, v té době byla největší ve městě. Odešel ze školy. Mimo práce ve firmě se věnoval studiu jasnozřivosti (anglicky \"clairvoyance\") a hypnózy. Snažil se přijít na možnost zvýšit IQ za použití hypnózy. Díky znalostem elektrotechniky přišel na to, že mozek produkuje elektřinu. Studoval materiály o alfa vlnách, zakoupil si elektroencefalograf (EEG). Hypnózu zkoušel na svých dětech, které měly špatné známky ve škole. Zjistil, že jedna oblast mozku, část, která produkuje aktivitu alfa vln, byla silnější než ostatní. To mu naznačovalo, že elektrická impedance této oblasti mozku byla nižší, a proto mohla fungovala efektivněji. V té době přišel na to, že mozek je výkonnější, když je méně aktivní. \n\nPostupně opouštěl práci s hypnózou a začal experimentovat s cvičením, které mělo uklidnit mozek a současně jej udržet v nezávislé činnosti. Z těchto cvičení se stal základ jeho \"metody kontroly mysli\", testy na jeho dětech, které prováděl během tří let, měly dobré výsledky, jak v laboratoři, tak v jejich výsledcích ve škole. Tato cvičení vyžadovala uvolněnou koncentraci a živou mentální vizualizaci, čehož dosahoval v beta vlnách. Při testech z mimosmyslovým vnímáním, kdy své dceři kladl otázky a připravoval si další, došlo k situaci, že mi začala odpovídat na otázky, které ještě nepoložil. V roce 1953, díky publikacím Dr. Josepha Bankse Rhineho (29. září 1895 – 20. února 1980) z Duke university, o ESP (Extra-Sensory Perception), otestoval a naučil tuto metodu svou dceru. Dr. Rhine jeho výsledky zpochybnil, protože jím nebyla patřičně testována. Přesto si José Silva všiml výrazného zlepšení školních výsledků.\n\nBěhem dalších deseti let učil svou metodu 39 dětí z Lareda. V roce 1966 zveřejnil mentální výcvikový program, který byl později nazván \"Silvova metoda kontroly mysli\", ta se v rámci kurzu vyučovala 40 až 48 hodin, a byla ověřena na více než 500tis. lidech. Postupně byla délka kurzu snížena na 18 až 20 hodin, v některých případech 12 až 14 hodin. Celý výzkum činnosti mozku, \"kontroly mysli\" financoval ze zisků své firmy. V té době nebylo žádné státní, nebo univerzitní stipendium, nebo podpora nějaké nadace. Dnes je Silva Mind Control prosperující firmou, která svůj zisk reinvestuje do rozvoje a výzkumu mozku člověka. lektoři této firmy působí v 50 státech světa a 34 zemích (platné v roce 1978). \n\nJosé Silva napsal knihu \"Člověk léčitel\" (anglicky \"You The Healer\"), kde popisuje jak použít \"metodu kontrolu mysli\" k uzdravení sebe a ostatních. Založil také Ekumenickou společnost psychorientologie (anglicky \"Ecumenical Society of Psychorientology Inc.\"), aby ochránil čtenáře, praktikující jeho metodu, před obviněními, že provozují medicínu bez patřičné licence.\n\nV článku „Can Man Control His Mind\", který vyšel 16. dubna 1972 v New York Times, se psalo, že studie Trinity University prokázala, že studenti, kteří prošli kurzem \"metody kontroly mysli\" dosáhli vysokého stupně produktivity na úrovni alfa vln. Tohoto si také všimly C. W. Post College a Canisius College, a nabídly svým studentům možnosti účastnit se kurzu \"metody kontroly mysli.\"\n\nMezi uváděné příklady a výsledky této metody patří např.: četné dopisy absolventů metody s jejich pozitivními výsledky otiskl Herald American, metodu požívali praktičtí lékař. lidé s nadváhou a závislostech na kouření, 14 hráčů White Sox, reklamní pracovníci.\nJosé Silva zemřel v 7. února 1999, ve věku 84 let. Metoda \"Silva UltraMind ESP System\" byla jeho poslední a byla dokončena krátce před jeho smrtí.\n\nV roce 1971 byl vyslancem dobré vůle za stát Texas.\n\nV roce 1977 získal titul Senior International od Ligy spojených občanů Latinské Ameriky (anglicky \"League of United Latin American Citizens\", LULAC).\n\nV roce 1980 jej guvernér Guamu Paul McDonald Calvo (25. červenec 1934), jmenoval čestným velvyslancem se zvláštním posláním pro území Guamu. V září 1980 zástupci zákonodárného shromáždění Guamu schválil rezoluci, kde mu vyslovili pochvalu za práci, kterou vykonal.\n\n\"Řazeno dle roku vydání, od nejstaršího.\"\n\n\n\"Řazeno dle roku vydání překladu, od nejstaršího.\"\n\n\n\n\n\"Řazeno dle roku vydání překladu, od nejstaršího.\"\n\n\n\n\n"}
{"id": "1504440", "url": "https://cs.wikipedia.org/wiki?curid=1504440", "title": "Bohumil Svatoš", "text": "Bohumil Svatoš\n\nBohumil Svatoš (Bogan, 24. srpna 1929 – 7. června 2019) byl československý horolezec, účastník první české himálajské expedice na vrchol Annapurna IV (7 525 m n. m.), čestný člen Českého horolezeckého svazu.\n\n\"výběr\"\n\n\n\n\n\n\n"}
{"id": "1504442", "url": "https://cs.wikipedia.org/wiki?curid=1504442", "title": "Cerebro", "text": "Cerebro\n\nCerebro je česká freemium mobilní a desktopová platforma pro výuku přírodovědných oborů. Spuštěna byla oficiálně 1. prosince 2017. Jejím hlavním tvůrcem je Vojtěch Hrček, který je studentem medicíny \"(6. roč.)\" na 3. lékařské fakultě Univerzity Karlovy. V současné době Cerebro funguje pouze v češtině a uživatelům nabízí přes 7 500 otázek, tvrzení a výpočtů z biologie, somatologie, chemie a fyziky. Mimo otázky, Cerebro obsahuje i soubory přehledových článků ze zmíněných předmětů. Cílem této e-learningové aplikace je efektivně a hravě připravit středoškolské studenty nejen k maturitní zkoušce, ale především k přijímacímu řízení lékařských, přírodovědných a technických fakult. Z tohoto důvodu je pro uživatele v aplikaci dostupná nabídka výukových kurzů, které se zabývají cílenou přípravou na přijímací řízení bakalářských a MUDr.,MDDr. oborů vysokých škol. Cerebro je dostupné jako aplikace pro operační systém iOS, Android, Windows a macOS .\nNázev Cerebro vychází ze španělštiny. Česky mozek. Z důvodu ikonického vyobrazení mozkové tkáně je hlavní barvou aplikace růžová.\n\nV současné době aplikace funguje na percentilovém hodnocení a srovnávání dosažených výsledků v reálném čase. Uživatel má v sekci Studovna výukový strom, který je tvořen hlavními „větvemi“ reprezentující jednotlivé předměty (biologie, somatologie, chemie a fyzika). Každý z uvedených předmětů se dále větví na jednotlivé kapitoly a podkapitoly. Hlavními výukovými modalitami jsou modelové otázky (formou více správných odpovědí), tvrzení (odborné texty) a početní úlohy, které jsou vždy doplněny správným postupem řešení. Je jen na studentovi, jak si svou přípravu rozvrhne. Každý projetý test je okamžitě vyhodnocen, zahrnut do osobní analýzy a srovnán s ostatními uživateli. Z toho důvodu aplikace funguje jen v režimu online a je zapotřebí internetového připojení. \n\nStudovna je páteřní sekcí celé aplikace. Obsahuje výukový strom a dále funkce Rychlovka a Přijímačky. Zmíněné funkce tvoří tzv. dynamickou část platformy a fungují na principu tvorby testů obsahující náhodně vybrané otázky z různých kapitol. Díky těmto dynamickým funkcím si uživatel může kdykoliv namíchat test o odlišném složení otázek a tím do jisté míry simulovat reálnou situaci v průběhu přijímacího řízení. Rychlovka obsahuje vždy 10 náhodně vybraných otázek, na proti tomu Přijímačky 36 otázek.\n\nJe jedou z nejstarších sekcí aplikace Cerebro. Funguje na principu sběru špatně zodpovězených otázek. Z těchto otázek je poté složen sekundární (opravný) test. Otázka je z Opravny vyhozena jen tehdy, pokud je v průběhu opravného testu zodpovězena správně.\n\nAnalýza je nejsofistikovanější sekcí celé platformy. Uživatelům dává přehledné informace jak o vlastních výsledcích, tak i o výsledcích ostatních uživatelů. Analýza obsahuje hned několik hodnot.\n\nTato kategorie Analýzy nabízí uživatelům dva parametry. Vlastní celkovou procentuální úspěšnost a osobní percentil.\n\nNa základě dosažených výsledků, informuje tato část o procentuálně nejlepším a nejhorším předmětu. Do srovnání dává nejúspěšnější a nejhorší předměty průměrného uživatele aplikace.\n\nTato část uživatele informuje:\n\n\nZmíněné hodnoty jsou dále srovnávány s průměrným uživatelem aplikace.\n\nTato část uživatele informuje:\nZmíněné hodnoty jsou dále srovnávány s průměrným uživatelem aplikace.\n\nNejčastější chyby ostatních uživatelů je oblíbená funkce mnoha studentů. Nabízí 50 otázek, ve kterých ostatní uživatele nejčastěji chybují.\n\nV této kategorii má uživatel na jednom místě testy, které dopadly podle aplikace nejhůře. Platforma vyhledává v dosažených výsledcích nejslabší místa a vybízí uživatele k následné opravě kritických kapitol.\n\nMimo základní nastavení jména, e-mailové adresy apod., nabízí sekce Profil dvě zajímavé funkce.\n\nPro snadnou orientaci a vyhledávání otázek, má uživatel možnost uložit libovolný počet otázek do kategorie Moje otázky.\n\nPozitivním motivačním prvkem aplikace Cerebro je funkce Upozornění. Nenavštíví-li uživatel aplikaci po dobu 24 hodin/1 týdne, aplikace se skrze notifikaci připomene. Toto upozornění lze vypnout.\n\nV roce 2019 je do aplikace implementovaná nová funkce. Hlavním smyslem této funkce je shromažďovat pozastavené testy z daného předmětu na jednom místě. Zastavárna tedy zlepšuje orientaci v probíhající přípravě.\n\nPůvod výukových materiálu je mezi uživateli aplikace Cerebro často diskutován. Část studentů se mylně domnívá, že paleta modelových otázek je pouze „kopií“ vzdělávacích materiálu jednotlivých lékařských fakult.\n\nMateriály v platformě jsou však chráněny autorským právem. Většinu výukových materiálu vytvořil Vojtěch Hrček svépomocí. V průběhu tvorby využil jak své zkušenosti a medicínské znalosti z biologie, somatologie, chemie a fyziky, tak zpětnou vazbu uživatelů. Na zhotovení zbylé části obsahu se podíleli studenti lékařský a technických fakult. Obsah v aplikaci je tedy zcela unikátní a nabízí studentům nový zdroj informací. V současné době obsahuje aplikace přes 7 500 modelových otázek, tvrzení a výpočtů. Tímto se stala \"nejrozsáhlejším výukovým přehledem v České republice.\"\n\nOd roku 2019 jsou, mimo modelové otázky, do Cerebra vkládány i přehledové články. Hlavním pořadatelem a autorem článků je Vojtěch Hrček, který společně se svými kolegy z lékařských a přírodovědných fakulty připravuje jasný a stručný obsah pro jednotlivé kapitoly z předmětů biologie, somatologie, chemie a fyziky. Články jsou často doplňovány i tzv. klinickými okénky. Každé klinické okénko je vždy zaměřeno na jedno z témat klinické medicíny a preventivního lékařství. Smyslem klinických okének je motivovat a zároveň edukovat uživatelé aplikace Cerebro.\n\nAplikace Cerebro má vlastní komunitu jak na instagramu, tak i facebooku. Prostřednictvím sociálních sítí jsou studenti celoročně informování o nových projektech a událostech. Tradiční událostí je Cerebro MeetUp. Na tomto jednodenním workshopu se pravidelně setkávají medici se studenty středních škol a prostřednictvím otevřených debat společně diskutují nejen o problematice přijímacího řízení, ale i o studentském životě na vysokých školách. \n\nCelý software Cerebro vyvinula a spravuje vývojářská stáj Mercury. Od roku 2019, aktualizace 1.1.0 ,si lze aplikaci Cerebro bezplatně stáhnout i do počítače a notebooku.\n\n"}
{"id": "1504444", "url": "https://cs.wikipedia.org/wiki?curid=1504444", "title": "Saltholm", "text": "Saltholm\n\nSaltholm je ostrov, který patří Dánsku. Leží v průlivu Øresund nedaleko Kodaně. Má rozlohu 16 km². Vznikl při postglaciálním vzestupu pevniny před čtyřmi tisíci lety, je obklopen mělčinou a dosahuje maximální výšky tří metrů, takže při bouřce bývá celý zatopen. Název znamená „Solný ostrov“. Těžil se zde vápenec, za epidemie moru v roce 1709 byl využíván jako místo karantény a za první světové války zde byla pevnost tvořící součást obranné linie Kodaně, která byla zrušena v roce 1932. Ostrov je od roku 1873 soukromým majetkem a slouží k pastvě ovcí a krav, nachází se zde statek Holmegård, kde žijí jediní dva stálí obyvatelé ostrova. Na Saltholmu byla vyhlášena přírodní rezervace podle Ramsarské úmluvy, protože jeho slaniska jsou významným hnízdištěm mořských ptáků. Původně se plánovalo přesunutí kodaňského letiště na Saltholm a měl tudy vést Most přes Øresund, ale v zájmu ochrany místní přírody byl v roce 1996 v sousedství vybudován jako opora mostu umělý ostrov Peberholm (Pepřový ostrov).\n\n"}
{"id": "1504445", "url": "https://cs.wikipedia.org/wiki?curid=1504445", "title": "2nd European Tour 1965 (The Rolling Stones)", "text": "2nd European Tour 1965 (The Rolling Stones)\n\n2nd European Tour 1965 bylo koncertní turné britské rockové skupiny The Rolling Stones, které sloužilo jako propagace studiového alba \"The Rolling Stones No. 2.\" Turné se odehrávalo třemi koncerty v Paříži ve Francii.\n\nToto je nejčastější hraný seznam skladeb.\n\nAutory všech skladeb jsou Jagger/Richards pokud není uvedeno jinak.\n\n\nThe Rolling Stones\n\n"}
{"id": "1504453", "url": "https://cs.wikipedia.org/wiki?curid=1504453", "title": "Lorentzovská kovariance", "text": "Lorentzovská kovariance\n\nV relativistické fyzice Lorentzova symetrie, pojmenovaná po Hendriku Lorentzovi, je rovnost pozorování neboli pozorovací symetrie díky speciální relativitě implikující, že fyzikální zákony zůstanou stejné pro všechny pozorovatele, kteří se pohybují vůči sobě uvnitř inercialní vztažné soustavy. Také se popisuje jako “rys přírody, který říká, že experimentální výsledky jsou nezávislé na orientaci nebo zvýšení rychlosti laboratoře v prostoru”.\n\nLorentzovská kovariance, příbuzný koncept, je základní vlastností časoprostorové variety. Lorentzova kovariance má dva odlišné, ale úzce související významy: \n\n\nNa varietě pojmy \"kovariantní\" a \"kontravariantní\" odkazují na to, jak se objekty transformují při obecných transformacích souřadnic. Kovariantní i kontravariantní čtyřvektory mohou být lorentzovsky kovariantní veličiny. \n\nMístní lorentzovská kovariance, která vyplývá z obecné teorie relativity, odkazuje na lorentzovskou kovarianci, která se v každém bodě uplatňuje pouze \"lokálně\" v nekonečně malé oblasti prostoročasu. Tento koncept je zobecněn tak, aby zahrnoval Poincarého grupu a Poincarého invariant. \n\n\n"}
{"id": "1504457", "url": "https://cs.wikipedia.org/wiki?curid=1504457", "title": "Sklenář", "text": "Sklenář\n\nSklenář je kvalifikovaný řemeslník zabývající se řezáním, instalací a odstraňováním skla (a materiály používanými jako náhražky skla, jako jsou některé plasty) a zrcadel.\n\nSklenáři mohou pracovat se sklem různých druhů, povrchů a zabarvení. Řežou, brousí a poté instalují sklo do výplní jako jsou okna, dveře, zástěny, sprchové kouty, střešní okna, výklady, vitríny. Instalují také zrcadla, fasádní a balkonové sklo, interiérové stěny, stropní obklady a podobně.\n\nTypickými pracovními nástroji a nářadím pro sklenáře jsou například řezače a řezačky skla, kleště, nosiče, nože, nástroje na hlazení tmelů, nůžky na šablony, kladívka, brusky a brousky na sklo a hrany, vrtací nástroje, pily na sklo.\nTechnologie opracování a broušení skla je známa ve Středomoří už od 7. století př. n. l. Barevné mozaikové výplně oken se objevují již od antiky. Největší rozvoj vitráže souvisel zejména se stavbou středověkých katedrál. Technologie dlouhou dobu neumožňovala výrobu velkých skleněných tabulí plochého a dostatečně čirého skla, rozměrné otvory bylo nutné vyplňovat tabulemi ze spojovaných skel. Z tohoto důvodu se okenní otvory v Evropě až do středověku obvykle skládaly z dřevěných rámů pokrytých tenkými vrstvami skla, které se daly snadno nahradit. Teprve změnou výrobních metod se od 10. století začaly používat skleněné prvky, známé jako bucny (terčíky, pupky), nejprve v sakrálních a feudálních stavbách. Od 15. století se zasklívala i okna paláců, radnic a měšťanských domů, zprvu technikou vitráže, od 16. století i většími tabulkami. Ploché sklo se v Evropě vyrábělo již od 14. století. Původní ruční technologie ze 14. století spočívala ve výrobě skleněných válců a jejich následným rozstřižením a postupným rovnáním (rozžehlováním) nebo rotací skleněné baňky (roztáčením skla). Výroba klasického litého skla začala být používána již koncem 17. století. S novými technologiemi výroby plochého skla se postupně zdokonalovaly i jeho finální výrobní operace, zejména jeho následné broušení a leštění. Lité sklo také umožnilo postupné zavedení jeho strojní výroby. \n\nPotřeba řemeslníků, kteří zvládali zpracování a práci s plochým sklem stále rostla a vznikla tak profese sklenářů.\n\n"}
{"id": "1504467", "url": "https://cs.wikipedia.org/wiki?curid=1504467", "title": "Flashpoint", "text": "Flashpoint\n\nFlashpoint je koncertní album britské rockové skupiny The Rolling Stones, které vyšlo v roce 1991. Skladby byly nahrávány na světovém turné Steel Wheels/Urban Jungle Tour v letech 1989–1990. Na konci alba jsou zařazeny také studiové nahrávky skladeb \"Highwire\" a \"Sex Drive\". Jedná se o poslední koncertní album, které bylo nahráno s baskytaristou Billem Wymanem, ten ze skupiny v roce 1993 odešel.\n\nThe Rolling Stones\n\n\nDoprovodní hudebníci\n\n\n\nHosté\n\n"}
{"id": "1504469", "url": "https://cs.wikipedia.org/wiki?curid=1504469", "title": "Johannes Kotkas", "text": "Johannes Kotkas\n\nJohannes Kotkas (3. února 1915 Kodijärve – 8. května 1998 Tallinn) byl estonský a později sovětský reprezentant v řecko-římském zápase. Měřil 184 cm a vážil 115 kg.\n\nPůvodním povoláním byl zámečník v loděnici v Tartu, vrcholovému zápasu se začal věnovat až jako dvacetiletý, kdy vstoupil do klubu Kalev Tallinn a začal v hlavním městě pracovat v bance. V letech 1938 a 1939 získal pro Estonsko zlatou medaili v nejtěžší váhové kategorii na mistrovství Evropy v zápasu řecko-římském. Po připojení Estonska k Sovětskému svazu se stal mistrem Evropy v roce 1947, získal zlatou medaili na letních olympijských hrách 1952 a postoupil do finále mistrovství světa v zápasu řecko-římském 1953, kde ho porazil Švéd Bertil Antonsson. Získal také dvanáct titulů mistra SSSR.\n\nVěnoval se rovněž zápasu ve volném stylu, sambu a hodu kladivem (vytvořil sovětský národní rekord). V roce 1957 obdržel Leninův řád. Kariéru ukončil v roce 1960, působil pak jako trenér a rozhodčí.\n\n"}
{"id": "1504471", "url": "https://cs.wikipedia.org/wiki?curid=1504471", "title": "Amir Salar Davoudi", "text": "Amir Salar Davoudi\n\nAmir Salar Davoudi (* 1991/1992) je íránský právník, který se zabývá problematikou lidských práv. V souvislosti se svou prací byl odsouzen ke 30 letům vězení a 111 ranám bičem.\n\nDavoudi byl odsouzen za „urážku úřadů, šíření protistátní propagandy a kolaborování s nepřátelským státem“. Své případy popisoval na síti Telegram na účtu s názvem \"Bez retuše\". Trest si odpykává ve vězení Evin, kde je mu povolen velmi omezený kontakt s rodinou i jeho právníkem. \n\nK jeho okamžitému propuštění vyzvala organizace Amnesty International.\n\n"}
{"id": "1504480", "url": "https://cs.wikipedia.org/wiki?curid=1504480", "title": "Tädongganggujŏk", "text": "Tädongganggujŏk\n\nTädongganggujŏk () je jeden z městských obvodů Pchjongjangu, hlavního města Severní Korey. Leží v meandru na jižním břehu Tedongu a jeho severozápadní, severní a severovýchodní hranici tak určuje právě břeh řeky. Dva mosty, Čchŏngnju na severozápadě a Rŭngna na jihozápadě, jej spojují s obvodem Čunggujŏk na druhém břehu řeky. Na jihozápadě sousedí s obvodem Tongdäwŏngujŏk a na jihovýchodě s obvodem Sadonggujŏk.\n"}
{"id": "1504482", "url": "https://cs.wikipedia.org/wiki?curid=1504482", "title": "Felix Quetting", "text": "Felix Quetting\n\nFelix Quetting, někdy též Kveting (31. prosince 1881, Praha - 19. prosince 1944, Praha) byl pražský německý architekt a výtvarník. \n\nFelix Quetting studoval v letech 1897 - 1903 na Uměleckoprůyslové škole v Praze pod vedením Jana Kotěry, Felixe Jeneweina a Stanislava Suchardy. V létě 1901 absolvoval Quetting s několika spolužáky (např. Otakar Novotný, Adolf Foehr) Kotěrou organizovanou studijní cestu cestu po Itálii, kde navštívili Terst, Benátky, Ravennu, Bolognu, Padovu, Florencii a Anconu. \n\nKolem roku 1909 založil Quetting společný ateliér s architektem Antonínem Kotkem. Společně získali druhou cenu v soutěži na Letenský tunel uspořádané v roce 1909.\n\n"}
{"id": "1504483", "url": "https://cs.wikipedia.org/wiki?curid=1504483", "title": "Housenice čínská", "text": "Housenice čínská\n\nHousenice čínská (\"Ophiocordyceps sinensis\", původně \"Cordyceps sinensis\") je druh houby parazitující na larvách hmyzu. Roste v Tibetu, Nepálu a Bhútánu v nadmořských výškách přes 3000 metrů. Místní obyvatelé ji nazývají „jarca günbu“.\n\nNejčastějším hostitelem houby jsou housenky můry \"Hepialus armoricanus\". V teplém období se spory dostanou do jejich těla, houba získává živiny z těla oběti a postupně nahrazuje její tkáň vlastním myceliem. V zimě se housenka zahrabe pod zem a zahyne, z jejího mumifikovaného těla pak vyroste na jaře plodnice houby. Plodnice je tmavě hnědá a dosahuje délky 4–10 cm.\n\nTibetští horalové vydělávají na sběru housenice, která je v tradiční čínské medicíně užívána pro celkové posílení organismu a zpomalení stárnutí. Úspěchy čínských běžkyň na dlouhé tratě v devadesátých letech byly vysvětlovány právě konzumací těchto hub.\n"}
{"id": "1504485", "url": "https://cs.wikipedia.org/wiki?curid=1504485", "title": "Metcen", "text": "Metcen\n\nMetcen byl starověký egyptský úředník, který žil na přelomu 3. a 4. dynastie za vlády faraona Snofrua. Je znám především díky nápisům ve své hrobce, mastabě L6 v Sakkáře.\n\nMetcen byl podle nápisů ve své hrobce synem královského soudce a písaře Inpu-em-Ancha a kněžky Neb-senet. Nápisy v hrobce mluví také o jeho dětech, jejichž jména zde však nejsou uvedena.\n\nMetcenova kariéra byla do značné míry založena na dědictví jeho otce, ze kterého získal tituly, hodnosti, statky i malá města. Jeho kariéra vyvrcholila stavbou města Šeret-Metcen v Dolním Egyptě a dalších dvanácti menších měst se jménem Šet-Metcen. Sám si nechal vystavět velký dům, založit vinici a na několika místech vysázet stovky vzácných stromů. Mnoho pozemků a statků získal rovněž od faraona. Metcen měl na starosti kult zesnulé královny Nimaethap a zesnulého krále Huneje. Mimo jiné působil i jako nomarcha, starosta několika měst, vojenský guvernér pevnosti na západní hranici říše a vysoký hodnostář krále.\n\nMetcen byl pohřben v mastabě L6 v Sakkáře. Tu objevil roku 1842 německý egyptolog Karl Richard Lepsius. Kaple, která se v mastabě nacházela, je vystavena v Egyptském muzeu v Berlíně. Byla zde nalezena také Metcenova socha. \n"}
{"id": "1504488", "url": "https://cs.wikipedia.org/wiki?curid=1504488", "title": "Diecéze Zuglio", "text": "Diecéze Zuglio\n\nDiecéze Zuglio je titulární diecéze římskokatolické církve. \n\nDiecéze vznikla ve 4. století, na konci Římské říše byli obyvatelé starobylého města vyhnáni barbary. Biskupství se přeneslo k bazilice na hoře San Pietro. Roku 705 nezbyl žádný člověk ve městě, a proto bylo sídlo přeneseno do města Cividale. Roku 737 byl biskup vyhnán patriarchou Aquileie, který si město vybral jako své nové sídlo. V 8. století po smrti biskupa Amatora byla diecéze zrušena a její území bylo včleněno do patriarchátu Aquileia. \n\nDnes se využívá jako titulární biskupské sídlo; současným titulárním biskupem je Pedro Sergio de Jesús Mena Díaz, pomocný biskup Yucatánu.\n\n\n\n\n"}
{"id": "1504495", "url": "https://cs.wikipedia.org/wiki?curid=1504495", "title": "Universal Mother", "text": "Universal Mother\n\nUniversal Mother (\"Univerzální matka\") je hudební album irské zpěvačky Sinéad O'Connorové. Vydala ho 13. září 1994 u společnosti Ensign Records jako svoji čtvrtou desku. O'Connorová zpívá a hraje na klavír, je spoluproducentkou a autorkou většiny hudby a textů, navrhla také obal desky. Na albu se podílel jako hudebník a autor její tehdejší manžel John Reynolds. \n\nHudební styl vychází z pop rocku s vlivy keltské hudby. Převládají balady s doprovodem klavíru, skladba „In This Heart“ je nahrána a cappella, hostuje zde Irish Chamber Orchestra; z klidnějšího ladění alba vyčnívá hiphopově laděná píseň „Famine“. V meditativních textech se O'Connorová především vyrovnává se svým mateřstvím, protestsong „Famine“ se dotýká tragických momentů irské historie. Nahrávku otvírá úryvek z projevu feministické spisovatelky Germaine Greerové, zazní krátká písnička „Am I a Human?“ v podání zpěvaččina syna Jakea Reynoldse a coververze „All Apologies“ Kurta Cobaina, ve „Famine“ je použit sample beatlovské skladby „Eleanor Rigby“.\n\nNa žebříčku Billboard 200 album dosáhlo na 36. místo. Do první desítky prodeje se dostalo v Rakousku (7. místo) a Nizozemsku (8. místo). British Phonographic Industry mu v dubnu 1995 udělilo zlatou desku. Singl „Thank You for Hearing Me“ se dostal na třinácté místo UK Singles Chart.\n"}
{"id": "1504500", "url": "https://cs.wikipedia.org/wiki?curid=1504500", "title": "Vladimir Venijaminovič Popov", "text": "Vladimir Venijaminovič Popov\n\nVladimir Venijaminovič Popov (rusky Владимир Вениаминович Попов; 20. září 1902, Sim – 3. listopadu 1960, Petrohrad) byl ruský entomolog, hymenopterolog, specialista na morfologii, systematiku, ekologii a vývoj hmyzu Kazachstánu a střední Asie.\n\nV roce 1927 vystudoval Ústav aplikované zoologie a fytopatologie v Leningradu. Pak začal pracovat v Zoologickém ústavu Akademie věd SSSR, kde později dohlížel na laboratoř systematiky hmyzu. Studoval hlavně včely (jejich systematiku, faunistiku a ekologii), ale i některé další skupiny hmyzu a členovců, včetně fauny středního a jižního Uralu, střední Asie, Kazachstánu a Arménie. V roce 1953 byl zvolen korespondenčním členem Akademie věd SSSR. Na jeho počest bylo pojmenováno několik druhů hmyzu (například \"Biastes popovi\").\n\nJe pochován na Bogoslovském hřbitově.\n"}
{"id": "1504504", "url": "https://cs.wikipedia.org/wiki?curid=1504504", "title": "French Open 2019 – čtyřhra juniorek", "text": "French Open 2019 – čtyřhra juniorek\n\nČtyřhra juniorek na French Open 2019 probíhala v první polovině června 2019. Do deblové soutěže pařížského grandslamu hraného na antuce Stade Roland-Garros nastoupilo třicet dva párů. Obhájcem titulu byla americko-polská dvojice složená ze 17leté Američanky Caty McNallyové a 18leté Polky Igy Świątekové, které do soutěže nezasáhly.\n\nPremiérové grandslamové tituly získaly 17letá Američanka Chloe Becková a její 18letá krajanka Emma Navarrová, které ve finále hladce zdolaly čtvrtou nasazenou dvojici Rusek Alinu Čarajevovou a Anastasiji Tichonovovou po setech 6–1 a 6–2. Navázaly tak na předchozí účast v semifinále deblové juniorky US Open 2018 a finále Australian Open 2019. Do juniorského žebříčku ITF si vítězky připsaly 270 bodů, poražené finalistky pak 180 bodů.\n"}
{"id": "1504508", "url": "https://cs.wikipedia.org/wiki?curid=1504508", "title": "Viktor Sergejevič Birkenberg", "text": "Viktor Sergejevič Birkenberg\n\nViktor Sergejevič Birkenberg (rusky Виктор Сергеевич Биркенберг; 1890, Moskva – 15. září 1938, Kommunarka) byl ruský architekt a restaurátor.\n\nNarodil se do rodiny s německými kořeny. V roce 1913 jako student Vyšší umělecké školy při Carské akademii umění pořídil výkresy Klementského chrámu v Pskově.\n\nV polovině 30. let pracoval ve 2. architektonickém ateliéru v Moskvě pod vedením Alexeje Ščuseva.\n\nDne 25. dubna 1938 byl Viktor Sergejevič zatčen a obviněn ze špionáže. 15. září téhož roku byl zastřelen a pohřben v obci Kommunarka u Moskvy. Rehabilitován byl 10. listopadu 1956.\n\n"}
{"id": "1504513", "url": "https://cs.wikipedia.org/wiki?curid=1504513", "title": "French Open 2019 – čtyřhra juniorů", "text": "French Open 2019 – čtyřhra juniorů\n\nČtyřhra juniorů na French Open 2019 probíhala v první polovině června 2019. Do deblové soutěže pařížského grandslamu hraného na antuce Stade Roland-Garros nastoupilo třicet dva párů. Obhájcem titulu byla dvojice složená z 19letého Čecha Ondřeje Štylera a 18letého Japonce Naoki Tadžimy. Ani jeden z nich již nebyl věkově způsobilý zasáhnout do juniorské kategorie.\n\nVítězem se stal pátý nasazený pár, složený z 18letého Brazilce Matheuse Pucinelliho de Almeidy a Argentince téhož věku Thiaga Agustína Tirantea, který ve finále zdolal italsko-švýcarskou dvojici Flavio Cobolli a Dominic Stephan Stricker po setech 7–6 a 6–4. Oba šampioni tak získali premiérovou grandslamovou trofej. Do juniorského žebříčku si šampioni připsali 270 bodů, finalisté pak 180 bodů.\n\n"}
{"id": "1504515", "url": "https://cs.wikipedia.org/wiki?curid=1504515", "title": "Legends from Beyond the Galactic Terrorvortex", "text": "Legends from Beyond the Galactic Terrorvortex\n\nLegends from Beyond the Galactic Terrorvortex je třetí studiové album britsko-švýcarské power metalové kapely Gloryhammer. Vyšlo 31. května 2019 u vydavatelství Napalm Records.\n\nAlbum je opět plné chytlavých melodií a přehnané dramatičnosti. Podle hodnocení blogu Angry Metal Guy ale není oproti tak objevné, jejich podobnost je už přílišná.\n\nPříběh přímo navazuje na předchozí album \"\": zničením Země pro záchranu galaxie byla otevřena červí díra. Skrze ni uprchl černokněžník Zargothrax (klávesista Christopher Bowes), pronásledován hrdinným Angusem McFifem XIII. (zpěvák Thomas Winkler), do alternativní dimenze („Into the Terrorvortex of Kor-Virliath“). V ní je Zargothrax temným pánem Dundee, zatímco Angusova hlavní zbraň, Astrální kladivo, přišla o svoji sílu. Porazit Zargothraxe tak nebude jen tak („The Siege of Dunkeld (In Hoots We Trust)“).\n\nZargothrax rozkáže velmistru krutovládci Proletiovi (kytarista Paul Templing) a rytířům smrti z Crailu, aby pozabíjeli více venkovanů ve městě Auchtermuchty („Masters of the Galaxy“). Angus, který se mezitím skrývá, zaslechne legendu o hnutí odporu daleko na severu v zemi jednorožců („Land of Unicorns“). Tam čeká Ralathor (bubeník Ben Turk), poustevník z Cowdenbeathu, který Angusovi řekne, že aby opět nabil své kladivo silou, musí ho donést ke slunci tohoto světa. K tomu musí Angus najít legendární očarovaný raketový batoh („Power of the Laser Dragon Fire“). Angus se pro batoh vypraví („Legendary Enchanted Jetpack“) a použije ho aby se dostal ke slunci a tak nabil kladivo („Gloryhammer“). Když se vrátí, hnutí odporu se nalodí na létající ponorku DSS Hootsforce („Hootsforce“). Letí do města Dunkeld, aby Zargothraxe, terorizujícího zemi, napadli.\n\nV následné bitvě padne velmistr krutovládce Proletius i rytíři smrti. Zargothrax ale prohlásí, že není nic, čím by mohl být jeho vzestup k božství zastaven („The Fires of Ancient Cosmic Destiny“). V tom náhle mocný hrdina ve svaté zbroji z vlka sestoupí z nebes; mocný Hootsman přichází. Hootsman (baskytarista James Cartwright) nebyl při explozi Země zabit, ale splynul se základní materií vesmíru a stal se tak bohem. Hootsman Zargothraxovi sdělí, že on a pouze on je pravý bůh tohoto vesmíru. Společně se silou Angusova Astrálního kladiva zničí Zargothraxe, jednou pro vždy. V tu chvíli, když se Zargothrax promění v tekutý prach, si však Angus uvědomí, že byl bodnut Nožem Zla, a brzy se stane tak zlým, jako byl velmistr Proletius. Raději se tak rozhodne zemřít: vrhne se do ohňů hory Schiehallion.\n\nPo tom, co Angus zemře, je v písničce slyšet přenos mezidimenzionální zprávy, která říká: „Aktivujte Zargothraxův Klon: Alfa 1“.\n\n"}
{"id": "1504523", "url": "https://cs.wikipedia.org/wiki?curid=1504523", "title": "Most přes zátoku Ťiao-čou", "text": "Most přes zátoku Ťiao-čou\n\nMost přes zátoku Ťiao-čou () je 26,7 kilometru dlouhý silniční most vedoucí přes záliv Ťiao-čou v provincii Šan-tung v Čínské lidové republice.\n\nMost vede přes záliv Ťiao-čou, který je na jižním pobřeží Šantungského poloostrova. Spojuje městské obvody patřící do městské prefektury Čching-tao, Li-cchang a Si-chaj-an, obloukem ve směru od východu k jihozápadu. V západní části z něj vede odbočka přímo na sever.\n\nMost byl otevřen 30. června 2011 a jeho stavba trvala přibližně čtyři roky.\n"}
{"id": "1504524", "url": "https://cs.wikipedia.org/wiki?curid=1504524", "title": "Maxíci", "text": "Maxíci\n\nMaxíci jsou česká hudební skupina.\n\nSkupina Maxíci vznikla na podzim v roce 2015, kdy Daniel Vali vyhodil z kapely Maxim Turbulenc Pavla Vohnouta. Pavel Vohnout oslovuje své kamarády Přemysla Stoklasu a Petra Panochu, aby společně pokračovali v tvorbě hudby a koncertování, jako tomu bylo v MT prvních deset let. V novém uskupení Maxíci tedy působí bývalí členové MT. Petr Panocha opustil MT v roce 2005. Přemysl Stoklasa dal v roce 1995 přednost rodině před působením v MT a místo něj se přibral do MT Dan Vali.\n\nMaxíci hrají na koncertech známé písničky, které Pavel Vohnout a Petr Panocha natočili v MT, ale také nahrávají a vydávají písničky zcela nové. Maxíci navazují na původní myšlenku, se kterou Pavel Vohnout a Petr Panocha zakládali Maxim Turbulenc. Maxíci hrají a zpívají na koncertech živě, což je rozdíl oproti Maxim Turbulenc, kteří zpívají pouze na playback.\n\nPrvní vydané CD (2015) se jmenuje Baby Pop a najdete na něm 11 nových autorských písniček. U posluchačů bodují Slůňata, Ajťák, Vodník. V roce 2016 oslovují Maxíci české interprety k nahrání společné písně Šťastná hvězda (celkem jich bylo 43). Vzniká videoklip. Skladba byla natočena pro nadační fond Šťastná hvězda. V roce 2017 vydávají Maxíci další CD s názvem Útok králíků, které je rovněž autorské (obsahuje 13 písní). Z druhého vydaného CD jsou u fanoušků oblíbené písně např. Země Maxíků, Krtek, Hroch. V roce 2018 skupina koncertuje po republice, ale stihli si odskočit i do Chicaga v USA, kde natočili videoklip Jenom jeden svět. V květnu 2019 vydávají Maxíci dvoj CD 25 Let Turbulencí, které obsahuje 30 největších hitů, které členové skupiny Maxíci za 25 let na hudební scéně vytvořili. Nechybí tedy legendární Mašinka, Král s Kytarou, Báječný chlap, Mraveneček a další.\n\n\n\n"}
{"id": "1504527", "url": "https://cs.wikipedia.org/wiki?curid=1504527", "title": "Kvadrant", "text": "Kvadrant\n\nKvadrant pochází z latinského slova \"quadrans\" = čtvrtina; v základním významu je to čtvrtina kruhu. \n\nKvadrant může býtː\n\n"}
{"id": "1504535", "url": "https://cs.wikipedia.org/wiki?curid=1504535", "title": "Garlate", "text": "Garlate\n\nGarlate (v dialektu brianzolo Garlaa) je severoitalská obec u Comského jezera, nazývaného v zátoce \"Lago di Garlate\" v provincii Lecco v Lombardii, ve které v roce 2017 žilo 2744 obyvatel, z toho 206 imigrantů z Afriky.\n\nGarlate leží u jezera pod vápencovým masivem Orobských Alp, jehož dominantou je hora Grigna s vrcholem ve výšce 2410 metrů nad mořem.\n\nMísto bylo osídleno od doby římské, kdy tudy procházela významná silnice a obchodní cesta \"Via Spluga\", která vedla přes průsmyk Spluga a spojovala Milán s Lindau na Bodamském jezeře.\n\n\n"}
{"id": "1504536", "url": "https://cs.wikipedia.org/wiki?curid=1504536", "title": "Interleukin 17A", "text": "Interleukin 17A\n\nInterleukin 17 (IL-17) je protein kódovaný genem \"IL17A\" a jeho exprese byla poprvé objevena roku 1993 u hlodavců\".\" Lidský \"IL17A\" je lokalizován na 6. chromosomu. Jedná se o prozánětlivý cytokin produkovaný Th17 buňkami, což je speciální populace pomocných T-lymfocytů. Kromě Th17 buněk však může být produkován i dalšími buněčnými typy, jako jsou například cytotoxické T lymfocyty, NK buňky, iNKT buňky, ILC3 a γδ T lymfocyty. IL-17 je spojený s řadou chronických nebo autoimunitních onemocnění, mezi která patří psoriáza, revmatoidní artritida, astma a další.\n\nIL-17A je zakládajícím členem rodiny IL-17, do které patří ještě 5 dalších prozánětlivých cytokinů: IL-17B, IL-17C, IL-17D, IL-17E (též označován jako IL-25) a IL-17F. Tyto cytokiny mezi sebou sdílí rozdílný stupeň sekvenční homologie a zároveň se liší svou funkcí. IL-17A a IL-17F jsou si ze všech členů rodiny nejvíce příbuzní a sekvenčně i funkčně se liší od zbylých členů IL-17B až IL-17E. IL-17 cytokiny se vážou a jsou rozpoznávány speciální rodinou IL-17 receptorů. IL-17A i IL-17F se vážou na receptor složený z podjednotek IL-17RA a IL-17RC, IL-17B a IL-17E se vážou na receptor složený z IL-17RA a IL-17RB, a IL-17C se váže na receptor IL-17RA/IL-17RE. Cytokin IL-17D zatím nemá známý receptor.\n\nExprese IL-17B a IL-17C byla pozorována v celé řadě tkání. IL-17B je exprimován např. buňkami slinivky, tenkého střeva nebo žaludku. IL-17C je produkován především infikovanými nebo jinak poškozenými epiteliálními buňkami. IL-17B i IL-17C dokážou stimulovat jiné buněčné typy k produkci dalších prozánětlivých cytokinů, jako je např. TNF-α nebo IL-1β.\n\nIL-17D je produkován nádorovými buňkami. Produkce IL-17D vede k následné produkci chemokinů umožňující infiltraci NK buněk, jejichž biologická aktivita napomáhá potlačení růstu a expanzi nádorů.\n\nIL-17E (IL-25) je sekvenčně nejodlišnější člen rodiny IL-17. Biologická aktivita IL-17E napomáhá Th2 imunitní odpovědi a vede k produkci cytokinů jako IL-4, IL-5, IL-13. Jeho nadbytečná exprese však též vede k produkci IgE, jehož vyšší hladiny mají za následek vznik alergií.\n\nIL-17A je sekretován aktivovanými Th17 buňkami ve formě homodimeru skládající se ze 2 IL-17A podjednotek či ve formě heterodimeru s IL-17F (IL-17A/IL-17F) a obě tyto formy jsou biologicky aktivní.\n\nCytokiny z rodiny IL-17 sdílí vzájemně stejnou proteinovou strukturu a zároveň se sekvenčně i strukturně liší od všech ostatních známých cytokinových rodin. Hlavní rozdíl oproti ostatním cytokinovým rodinám spočívá v odlišném počtu cysteinových zbytků tvořící vyšší strukturální motiv zvaný cysteinový knot (z anglického \"cystine knot fold\"). Cysteinový knot se skládá ze dvou párů β-skládaných listů vzájemně propojených 3 disulfidickými vazbami, které jsou zprostředkovány 6 cysteinovými zbytky. U IL-17 cytokinů jsou však přítomny pouze čtyři cysteinové zbytky, které tak vzájemně tvoří pouze 2 disulfidické vazby a dochází k rozdílnému propojení párů β-skládaných listů, což odlišuje IL-17 cytokiny od všech ostatních cytokinových rodin.\n\nDůležitou rolí IL-17 je prozánětlivá a antimikrobiální odpověď proti patogenům. IL-17 hraje v organismu důležitou roli především při obraně proti infekcím způsobeným extracelulárními bakteriemi, plísněmi nebo kvasinkami.\n\nIL-17 (IL-17A) je produkovaný aktivovanými T buňkami. Po vazbě na svůj receptor IL-17RA/IL-17RC dochází ke spuštění řady signálních drah. Příkladem je regulace aktivity transkripčního faktoru NF-ĸB nebo MAP kináz. Aktivace těchto signálních drah vede k produkci řady prozánětlivých cytokinů (jako např. TNF-α), růstových faktorů (G-CSF),chemokinů a antimikrobiálních produktů, jako jsou defensiny nebo muciny. Dále může stimulovat zvýšenou produkci NO a navýšení exprese cykolooxygenázy-2, IL-6 a IL-8. IL-17 stimuluje v organismu silnou prozánětlivou odpověď a aktivaci a infiltraci neutrofilů a dalších buněk imunitního systému do místa zánětu.\n\nZvýšená hladina a nadbytečná aktivita IL-17 je spojena s mnoha patologiemi, jako je například psoriáza, revmatoidní artritida, ale také degenerativní onemocnění sítnice. Tato onemocnění se v dnešní době léčí především pomocí různých inhibitorů nebo monoklonálních protilátek IgG typu. Příkladem těchto protilátek je secukinumab či ixekizumab blokující aktivitu IL-17, jejichž použití je však zatím omezeno pouze na léčbu psoriázy.\n\nPsoriáza je chronické zánětlivé onemocnění kůže, které postihuje přibližně 2% populace. Důležitou roli v rozvoji tohoto nemocnění hrají Th1 buňky, ale také Th17 a Th22 buněčná populace. \n\nU pacientů s psoriázou byly pozorovány především zvýšené hladiny IL-17A a IL-17F a IL-17E (IL-17E zvýšený v keratinocyech). Dalšími cytokiny, jejichž zvýšená exprese byla pozorována u psoriázy, jsou kromě rodiny IL-17 také například IL-23, IL-22, IL-1β a INF-γ.\n\nRevmatoidní artritida je chronické autoimunitní onemocnění, spojené především s Th1 buněčnou odpovědí. Velkou roli v rozvoji hraje i Th17 populace, produkující IL-17A, IL-17F, IL-21 a TNF-α. Během onemocnění je u pacientů pozorována snížená funkce regulačních T buněk (Treg).\n\nMezi IBD (Inflammatory bowel diseases) patří například Crohnova choroba nebo ulcerózní kolitida. Jedná se o chronická zánětlivá onemocnění v oblasti trávícího traktu. Důležitou roli v rozvoji IBD hraje IL-23, který následně vede k produkci IL-17 Th17 buňkami. U pacientů byla také zaznamenána v periferní krví produkce IL-17 Tγδ buněčnou populací.\n\nPřítomnost IL-17 byla také prokázána u řady degenerativních onemocnění sítnice spojených s neovaskularizací, jako je například proliferativní diabetická retinopatie, retinitis pigmentosa a věkem podmíněná makulární degenerace.\n"}
{"id": "1504538", "url": "https://cs.wikipedia.org/wiki?curid=1504538", "title": "Kvadrant (přístroj)", "text": "Kvadrant (přístroj)\n\nKvadrant je historický přístroj pro měření úhlů do 90°, který se používal v astronomii a námořní navigaci. Jeho název pochází z latinského \"quadrans\" = čtvrtina. Jeho předchůdci byly astroláb a triquetrum. Skládal se ze čtvrtkruhu s úhlovým dělením a z ramena s průzory, které se po čtvrtkruhu otáčelo a nastavovalo na měřenou hvězdu. \n\nV astronomii se používaly kvadranty k určení zenitových vzdáleností hvězd. Nejčastěji to byly velké \"zední\" (nástěnné) \"kvadranty,\" které byly připevněné na stěnu orientovanou v severojižním směru (upevnění zvýšilo jejich přesnost a stabilitu). Tycho de Brahe dokázal měřit pomocí kvadrantů s přesností na 1´. Na měření azimutu se používaly \"azimutální kvadranty\", otočné okolo svislé osy. \n\nK námořní navigaci sloužily ruční kvadranty. Směr a zeměpisná poloha se určovaly podle polohy nebeských těles (astronavigace). Měřila se úhlová vzdálenost mezi objektem na obloze (nejčastěji Polárkou nebo Sluncem) a horizontem (úhlová výška) nebo vertikálním směrem (zenitová vzdálenost). Později byl kvadrant nahrazen dokonalejším sextantem. \n\nKvadrantem se v nové době také nazývá vojenský přístroj na měření úhlů. \n\n"}
{"id": "1504540", "url": "https://cs.wikipedia.org/wiki?curid=1504540", "title": "Einsteinův prstenec", "text": "Einsteinův prstenec\n\nEinsteinův prstenec nebo také Einsteinův prsten, Einsteinův prstýnek představuje v astronomii kruhovou deformaci světla ze zdroje (galaxie nebo hvězda) díky gravitační čočce, kterou tvoří objekt s velmi velkou hmotností (jiná galaxie nebo černá díra). Tento jev nastává když se gravitační čočka nachází na spojnici mezi zdrojem světla a pozorovatelem. První úplný Einsteinův prstenec, označený jako B1938 + 666, byl objeven díky spolupráci astronomů z Michiganské univerzity a týmem NASA Hubble Space Telescope v roce 1998.\n\nGravitační čočku předpověděla Einsteinova obecná teorie relativity. Světlo ze zdroje se nešíří přímočaře (ve třech rozměrech), ale po trajektorii časoprostoru zakřiveného přítomností velmi hmotného objektu. Einsteinův prstenec představuje speciální případ gravitační čočky, způsobený přesným zarovnáním zdroje, čočky a pozorovatele, což způsobí symetrii v okolí čočky a vytvoří prstencovou strukturu. \n\nVelikost Einsteinova prstence je dána Einsteinovým poloměrem. V radiánech dána vztahem \n\nkde \n\nPoznámka: Při kosmologických vzdálenostech obecně platí formula_8.\n\nZakřivení světla gravitačním objektem předpokládal Einstein v roce 1912, krátce před publikováním obecné teorie relativity v roce 1916. Prstencový efekt v akademické literatuře poprvé zmínil v roce 1924 Orest Chwolson. Albert Einstein se k tomuto efektu vyjádřil v roce 1936 po výzvě českého inženýra Rudolfa Welta Mandla a uvedl: \"Samozřejmě neexistuje téměř žádná šance pozorovat tento jev přímo. Zaprvé se sotva někdy dostatečně přiblížíme takové centrální linii. Zadruhé úhel β je mimo rozlišovacích schopností našich přístrojů.\" \n\nV tomto vyjádření β představuje Einsteinův poloměr, v současnosti označován jako formula_9 (viz výše). Einstein zvažoval šanci pozorovat Einsteinovy prstence tvořené pouze hvězdami, ta je však je nízká. Šance pozorovat prstence tvořeny většími čočkami jako galaxie a černé díry je vyšší, protože úhlová velikost prstenců se zvětšuje s hmotností čočky. \n\nV současnosti jsou známé stovky gravitačních čoček. Zhruba půl tuctu z nich jsou částečné Einsteinovy prstence s průměrem do jedné vteřiny, protože buď rozložení hmotnosti čočky není dokonale osově symetrické nebo zdroj, čočka a pozorovatel nejsou v dokonalé rovině. Zatím nebyl pozorován dokonalý Einsteinův prstenec. Většina prstenců byla pozorována v rádiovém spektru.\n\n"}
{"id": "1504541", "url": "https://cs.wikipedia.org/wiki?curid=1504541", "title": "Mistrovství světa v softbale mužů 2019", "text": "Mistrovství světa v softbale mužů 2019\n\nMistrovství světa v softbale mužů 2019 bylo v pořadí 16. turnaj mistrovství světa v softbale mužů, který pořádala Světová konfederace baseballu a softbalu (WBSC). Konalo se v Praze a Havlíčkově Brodu ve dnech 13. – 23. června 2019 za účasti 16 týmů.\n\nMistry světa se poprvé v historii stali argentinští softbalisté, kteří ve finále porazili Japonsko. Obhájci titulu z Nového Zélandu nezískali ani medaili a skončili čtvrtí. České reprezentaci se podařilo postoupit ze skupiny do čtvrtfinálových bojů, ale pak už nevyhráli ani jeden zápas a obsadili osmé místo.\n\nMistrovství světa v softbale 2019 se konalo poprvé v Česku a poprvé v Evropě. Česko získalo pořadatelství jako dlouhodobě nejúspěšnější softballová země v Evropě a uspělo v souboji s konkurenční nabídkou USA.\n\nMistrovství probíhalo na dvou místech:\n\n"}
{"id": "1504543", "url": "https://cs.wikipedia.org/wiki?curid=1504543", "title": "Aktéři vzdělávací politiky", "text": "Aktéři vzdělávací politiky\n\nAktéři vzdělávací politiky jsou všichni účastníci vzdělávacího systému. Aktéři tvorby a realizace politiky mají různé zájmy, různé vnímaní svých zájmů a zájmů dalších aktérů. Mají také různé druhy a rozsahy zdrojů, z nichž mohou čerpat i různé způsoby ovlivňování. Institucionální struktury politického rozhodování pak významně předurčují to, kdo se může podílet na rozhodování. \nDo této skupiny patří ústavní činitelé – prezident, premiér, poslanci, ale i primátoři, starostové a obecní radní. Na celostátní úrovni bývá vzdělávací problematika méně významným tématem při volbách. V této skupině zpravidla platí, že jsou politici vůči vzdělání rezervovaní, neboť lidé vidí vzdělání jako věc nepolitickou. Politici zřídkakdy navrhují výraznější změny, spoléhají se na návrhy školské administrativy. \nDo školské administrativy patří nejvyšší státní úředníci ve školství v čele s ministry školství a jejich náměstky, vedení školské inspekce, vedoucí regionálních, okresních i místních školských úřadů až po ředitele škol. V parlamentní demokracii je školská administrativa podřízena zvoleným politikům. Školská administrativa hraje nejdůležitější roli při výběru politických alternativ i při jejich tvorbě.\nMinisterstvo školství je řídící a výkonný orgán státní správy. Jeho klíčová funkce je zajišťování a rozdělování prostředků státního rozpočtu ve školství. Vytváří koncepce a strategie rozvoje vzdělávání. Také zajišťuje kvalitu vzdělávacího systému a jeho hodnocení.\n\nNejdůležitějším aktérem této instituce je ministr zdravotnictví, který je jmenován prezidentem na návrh předsedy vlády. Ministr zdravotnictví určuje směr vzdělávací politiky, zároveň je však odpovědný ze své funkce vládě a Poslanecké sněmovně Parlamentu České republiky. \nČeská školní inspekce je správní úřad s celostátní působností a jeho hlavní činnosti je především poskytování zpětné vazby všem článkům řízení. Podle školského zákona Česká školní inspekce získává a analyzuje informace o vzdělávání a činnosti škol, sleduje a hodnotí efektivitu vzdělávací soustavy a zjišťuje a hodnotí podmínky, průběh a výsledky vzdělávání. I přes to, že je ve své činnosti inspekce nezávislí, je podřízena Ministerstvu školství mládeže a tělovýchovy. V jejím čele je ústřední školní inspektor, kterého jmenuje ministr školství a její činnost je prováděna na základě kritérií hodnocení plánu pro daný školní rok, které schvaluje ministerstvo. Školní inspekce tedy provádí hodnocení škol i školské soustavy jako celku a kontroluje školy, zda dodržují právní předpisy a hospodaření s prostředky státního rozpočtu. \nŘeditelé lze považovat za jednoho z nejdůležitějších aktérů ve vzdělávací politice. Nejenom, že zodpovídají za řízení školy, ale starají se o provozní záležitosti a jednání s vnějšími subjekty (rodina, zřizovatel). Nejpočetnější skupinu s více než 90 % představují ředitelé veřejných školy zřizované státem, krajem nebo obcí. Ředitelé škol se sdružují do profesních organizací, kde hájí zájmy školy. Nejznámější organizace jsou Asociace ředitelů základních škol, Asociace ředitelů gymnázií, Asociace ředitelů církevních škol a Asociace ředitelů hotelových škol. Ředitel školy zřizované státem, krajem nebo obcí je navíc vykonavatelem státní správy ve školství. Výkon funkce ředitele školy stanovuje zákon č. 563/2004 Sb. § 5) Musí být bezúhonný, zdravotně způsobilý, znalý českého jazyka a být plně způsobilý k právním výkonům a mít odbornou kvalifikaci pro pedagogickou činnost. Ředitel musí mít praxi jako pedagogický pracovník 3-5 let. Po nastoupení do funkce je povinen si doplnit vzdělání v oblasti řízení školy.\nŘízení školy \nVedení školy\n\nSpráva školy\n\nČinnost ředitelů v současné době nejvíce upravují dva zákony:\nZákon č. 561/2004 Sb., o předškolním, základním, středním, vyšším odborném a jiném vzdělávání (školský zákon)\nZákon č. 563/2004 Sb. o pedagogických pracovnících, který stanovuje podmínky pro výkon funkce ředitele.\nZákon ukládá ředitelům povinnosti jako vydávání školního vzdělávacího programu a školního řádu, zpracovávat výroční zprávu o činnosti školy, informovat zákonné zástupce a studenty o výsledcích vzdělávání a zajistit podmínky pro vzdělávání pedagogů. Školský zákon však také dává ředitelům značné pravomoci, když rozhodují o všech záležitostech týkajících se poskytování vzdělávání. Rozhoduje o způsobu hodnocení žáků, povolení individuálního vzdělávacího plánu, povolení změny studijního oboru, o pochvalách, a kázeňských opatření. Na středních a vyšších odborných školách pak rozhoduje o případných stipendiích. \nPedagogický slovník popisuje učitele jako základního činitele vzdělávacího procesu, jako profesionálně kvalifikovaného pedagogického pracovníka, který je spoluzodpovědný za přípravu, řízení, organizaci a výsledek procesu vzdělávání. Učitelé jako aktéři vzdělávací politiky zásadně ovlivňují kvalitu celé vzdělávací politiky a mají zásadní vliv na implementaci vzdělávacích politik. Školství v České republice je vysoce feminizované. Učitelé v české republice mají podle školského zákona povinnost úspěšně absolvovat vysokoškolské magisterské vzdělání.\n\nPůsobení rodičů ve vzdělávací politice je nejdůležitější z hlediska volby (school choice). Rodič v tomto konceptu vystupuje jako klient. Tento nástroj představuje možnost vybrat svému dítěti školu, kde se bude vzdělávat. To pak motivuje školy ke zlepšování výsledků či zkvalitňování vzdělávacího programu). Hlas (parental voice) pak mohou rodiče využívat buď soukromě (komunikace s pedagogem), nebo kolektivně při vstupu do školní rady. Rodič zde vystupuje jako občan.\nŠkolní rada je orgán školy umožňující zákonným zástupcům nezletilých i zletilých žáků, studentům a pedagogickým pracovníkům školy se podílet na správě školy. Zřizovatel pak stanoví počet jejich členů a vydá volební řád. Třetinu členů školní rady jmenuje zřizovatel, třetinu volí zákonní zástupci a zletilí žáci a studenti a třetinu volí pedagogičtí pracovníci dané školy. Funkční období rady je tři roky. Školní rada se se vyjadřuje k návrhům školních vzdělávacích programů, schvaluje výroční zprávu o činnosti školy, schvaluje školní řád a projednává inspekční zprávy České školní inspekce.\nRozhodnutí vstoupit na vysokou školu je plně v kompetenci mladých lidí. Pro vstup je potřeba vlastnit maturitní vysvědčení a zvládnout přijímací řízení. Možnost vysokoškolských studentů zapojit se do správy školy je poměrně vysoká. Mohou vstupovat do oficiálních organizací, které se podílejí na řízení školy. Nejrozšířenější organizací je akademický senát, který je samosprávným zastupitelským akademickým orgánem. Musí mít nejméně jedenáct členů a nejméně jednu třetinu a nejvýše jednu polovinu tvoří studenti. Aktivní volební právo mají všichni členové akademické obce veřejné vysoké školy prostřednictvím přímého a tajného hlasování. Akademický senát má mnoho pravomocí, např. schvalování vnitřních předpisů vysoké školy, schvalování rozpočtu nebo usnášení se o návrhu na jmenování rektora.\nRole církve je především historická, neboť před establishmentem vzdělávacích systému sloužily právě církve jako šiřitelé gramotnosti. Nejdůležitější spolupráci navazovaly s panovníkem nebo se stavy měst. V dnešní době je spolupráce státu s církví problematická, neboť církve mají zájem na studiu teologie. Liberální státy však chápou vyznání jako soukromou záležitost občanů.\nZaměstnavatelé prosazují své zájmy ve vzdělávací politice na centrální i místní úrovni především prostřednictvím profesionálních organizací. Jejich nejdůležitějším nástrojem je poptávka po pracovní síle, která zajímá školskou správu a politiky.\nDo této skupiny aktérů patří skupina lidí, kteří nezajímají žádnou oficiální pozici v decizních orgánech a nejsou politiky. Experty jsou převážně specializovaní vědci, představitelé oficiálních asociací nebo školitelé učitelů. Jejich role je důležitá při prosazování vzdělávacích reforem, když jsou angažování politiky nebo školské administrativy.\n"}
{"id": "1504567", "url": "https://cs.wikipedia.org/wiki?curid=1504567", "title": "Světlá nad Sázavou (nádraží)", "text": "Světlá nad Sázavou (nádraží)\n\nSvětlá nad Sázavou je železniční stanice ve východní části města Světlá nad Sázavou v Kraji Vysočina v okrese Havlíčkův Brod, na řece Sázavě. Leží na tratích 212 a 230. Stanice je elektrizovaná (25 kV, 50 Hz AC). Ve městě se dále nacházejí železniční stanice \"Světlá nad Sázavou město\" a \"Světlá nad Sázavou-Josefodol\".\n\nStanice byla vybudována jakožto součást Rakouské severozápadní dráhy (\"ÖNWB\") spojující Vídeň a Berlín, autorem univerzalizované podoby stanic pro celou dráhu byl architekt Carl Schlimp. 21. prosince 1870 byl s místním nádražím uveden do provozu celý nový úsek trasy z Havlíčkova Brodu do Golčova Jeníkova, odkud mohly vlaky po již dokončené trati pokračovat do Kolína. V září 1903 došlo k dobudování úseku z Kácova do Světlé, čímž bylo dokončeno propojení s Čerčany a tratí Praha-České Budějovice. Trať je též známá jako \"Posázavský pacifik\".\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNádražím prochází dvoukolejná trať, jednotlivá nástupiště jsou nekrytá a nástup do vlaku probíhá přes přechod přes koleje. Elektrizace trati procházející stanicí byla dokončena roku 1965.\n\n\n"}
{"id": "1504570", "url": "https://cs.wikipedia.org/wiki?curid=1504570", "title": "Petr Hnídek", "text": "Petr Hnídek\n\nPetr Hnídek (* 4. února 1953) je bývalý český hokejový brankář. Po skončení aktivní kariéry působil v Ústí nad Labem jako trenér.\n\nV československé lize chytal za CHZ Litvínov a Duklu Jihlava. S Duklou Jihlava získal v roce 1974 mistrovský titul. Ve druhé lize chytal v letech 1974 až 1982 za Slovan Ústí nad Labem. \n"}
{"id": "1504571", "url": "https://cs.wikipedia.org/wiki?curid=1504571", "title": "Sokolov (nádraží)", "text": "Sokolov (nádraží)\n\nSokolov (v němčině Falkenau, před rokem 1948 též Falknov) je železniční stanice v severní části města Sokolov v okrese Sokolov ve Karlovarském kraji ležící nedaleko soutoku řek Svatavy a Ohře. Západně od budovy je umístěno též městské autobusové nádraží. Leží na elektrizované dvoukolejné trati 140 (25 kV, 50 Hz AC) a jednokolejné neelektrizované 145. Stanice je elektrifikovaná (25 kV, 50 Hz AC). Nachází se na adrese Nádražní 19, 356 01 Sokolov.\n\nStaniční budova zde byla zbudována v rámci budování trati z Chomutova do Chebu, čímž došlo k napojení dalších hnědouhelných důlních oblastí, včetně tech v sokolovské pánvi. Výstavbu a provoz trati financovala a provozovala soukromá společnost Buštěhradská dráha. První vlak projel nádražím tehdy nesoucím název \"Falkenau\" 25. června 1870, pravidelný provoz byl zahájen 19. září téhož roku. Spolu s nádražím zde vyrostly též budovy k provozu strojů, včetně lokomotivní točny. Autorem univerzalizované podoby stanic byl vrchní projektant \"BEB\" Ing. arch. Josef Chvála. Buštěhradská dráha dále budovala železnici proti proudu Svatavy do Kraslic, kde po obtížných stavebních jednáních nakonec došlo k připojení trati na přeshraniční síť do Saska. V této části stanice se nachází též seřazovací nádraží.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy. Elektrická trakční soustava sem byla dovedena 1. srpna 1968.\n\nV roce 2018 byla dokončena rekonstrukce staniční budovy, opravě fasády a úpravě interiéru odbavovací haly. V kolejišti je umístěno ostrovní zastřešené nástupiště s podchodem a výtahem.\n\n\n"}
{"id": "1504580", "url": "https://cs.wikipedia.org/wiki?curid=1504580", "title": "Carrouge", "text": "Carrouge\n\nCarrouge je bývalá obec v západní (frankofonní) části Švýcarska, v kantonu Vaud, v distriktu Broye-Vully. Od 1. července 2016 byly bývalé obce Carrouge, Ferlens a Mézières sloučeny do nové obce Jorat-Mézières. V prosinci 2017 žilo v Carrouge 1208 obyvatel, z toho 9,9 % cizí státní příslušnosti.\n\nObec Carrouge je poprvé zmiňována v roce 1255 jako Carrogium. Obec byla do 31. 12. 2006 součástí distriktu Oron, od roku 2007 se stala částí nového distriktu Broye-Vully.\n\nV roce 2000 hovořilo 92,8 % obyvatel obce francouzsky. Ke švýcarské reformované církvi se ve stejném roce hlásilo 57,2 % obyvatel, k církvi římskokatolické 18,5 % obyvatel.\n\n\n"}
{"id": "1504585", "url": "https://cs.wikipedia.org/wiki?curid=1504585", "title": "Ramesse XI.", "text": "Ramesse XI.\n\nRamesse XI. \"Menmaatre\" byl posledním faraonem 20. dynastie, pro jehož období, nejspíš do 20. roku jeho vlády, se udává Egypt jako jednotná říše. Konec jeho vlády až do jeho smrti, která trvala 1106–1077 př. Kr., tedy ~29 let, docházelo k diferenciaci mocenských poměrů mezi Horním a Dolním Egyptem. Zpočátku vládl z města Pi-Ramessu v deltě Nilu. V horním Egyptě dlouhodobě přebírali moc a vliv na celý Horní Egypt veleknězové Amona v Thébách. Pomyslná dělící linie vlivu byla poblíž města Heracleopolis případně města El-Hiba jižně od oázy Fajúm. Teokracie v Thébách ovládala jih až po Asuán. Toto období je označováno jako Třetí přechodná doba, která přetrvávala více jak 350 roků.\n\nRamesse XI. zdědil po svých předchůdcích oslabenou vládu s rozkladem tradičních hodnot. Značný podíl na tom měli synové Ramesse III. (IV.Hekamaatre`sete`amun, V. Vesermaatre Sechepenre a VI. Nebmaatre-Meryamun syn Ramesse IV.), kteří mezi sebou soustavně soupeřili, obklopovali se svými příznivci ze správních struktur a usurpovali si moc. Zprávy o dlouhé vládě Ramesse XI. jsou značně kusé. Několik záznamů je v hrobce KV4, kterou si však pozdější vládci přisvojili a výzdobu přeznačili. Takže nejvíce historických událostí z doby Ramesse XI. se čerpá ze zlomků nalezených papyrů. Asi do 8. roku vlády bylo sídelním městem Pi-Ramesse.\nPapyrus Wenamon<br>\nV 5. roce vlády Ramesse XI. velekněz Hrihor v Thébách vyslal kněze Amona v Karnaku Wenamuna do Libanonu aby získal a zpět dovezl cedrové kmeny ke stavbě nové sluneční bárky pro Amona. Po cestě byl o stříbro 31 debenů a zlata 5 debenů okraden, jeho mise byla ohrožena. Místní vládce v Byblosu mu bez zaplacení cedrové kmeny odmítl dát. Wenamun musel vyslat posly zpět do Tanis pro potřebné prostředky na zaplacení. Jeho cesta pro cedrové dřevo se pak protáhla na více jak osm měsíců. V papyru se celá událost popisuje dosti podrobně a v historickém kontextu dokumentuje oslabení vlivu v oblasti, která byla dříve v přímé mocenské závislosti Egypta a těžba zdrojů se realizovala bez nutnosti platit za ně drahými kovy. Cestopisnou zprávu o cestě Wenamon předal do Théb veleknězi Hrihorovi. \n\nPapyrus Panehesy<br>\nV 9. roce vlády Ramesse XI. vícekrál Nubie Pinehesy odvolal z funkce velekněze Amona v Thébách Amenhotepa (syna velekněze Hrihora?). Tento počin zavdal roztržku s vládnoucí dynastií s tím, \"\"že byla zahájena válka proti veleknězům\"\". Panehesy byl v Thébách označen za \"\"nepřítele\"\", i když k odvolání Amenhotepa obdržel pověření od faraona. Odezvou bylo vyvolání válečného tažení velekněze Piankha do Nubie a napadení vícekrále Penehesyho. Paneshi s nubijskými jednotkami měl v Thebách potlačit vzpouru přívrženců velekněze Amenophise, což vedlo k občanské válce se severem. Nakonec, v 19. roce vlády Ramesse XI., Piankh ovládl Théby a ustavil teokratický stát v Horním Egyptu.V 25. roce vlády Ramesse XI., generál Smendés ovládl Dolní Egypt a po smrti faraona se ujal trůnu. Sídelní město Pi-Ramesee opustil, přesídlil do města Tanis a stal se zakladatelem 21. dynastie.\n\nPapyrus Mayer<br>\nJiž za předchozích vlád, zejména Ramesse X., se rozmohlo vykrádání hrobek, a to často i původními strážci z Údolí králů. Papyrus obsahuje záznam o výslechu zadržených zlodějů, kteří vyloupili hrobky Ramesse II. a Seti I. V 6. roce vlády Ramesse XI. velekněz Hrihor poslal služebníky, aby mumie králů opět vložili do sarkofágů. Ti pak zanechali na nich zápis:\nPapyrus Abbott<br>\nObdobně jak u předchozího, obsahuje torzovité zápisy o rabování v hrobkách v Údolí králů, stíhání zlodějů a jejich výpovědi před soudem\n. Papyrus, objevený v Káhiře 1857, je uložen v Britském Muzeu a jeho první překlad byl publikován již v 1860.\nVykrádání hrobek zřejmě inspirovalo kněze v Thébách k přestěhování sarkofágů s mumiemi králů do úkrytu v hrobce Amenhotepa II. KV35, kde je 1898 objevil a část z nich identifikoval francouzský egyptolog Victor Loret (1859 – 1946). Další skrýše byla odhalena v hrobce KV320 v Dér el-Bahrí. \n\nRamesse XI. zemřel v 29.-30. roce vlády a měl být pohřben v hrobce KV4. Hrobka byla oproti původnímu plánu zmenšena, i když její výstavba byla dokončená. Chodby byly zkráceny, dlouhá rampa vedla z první sloupové haly přímo do pohřební komory. Jeho skutečný hrob v deltě Nilu či přímo v Pi-Ramesse se nenašel, stejně tak se jeho mumie nezachovala. Jeho hrobka KV4 byla poslední, která se v Údolí králů vybudovala.\n\nRozklad vládnoucích struktur za vlády vládců 20. dynastie a ztráta vlivu, zejména v severním Dolním Egyptu, byly důsledkem širšího kontextu vývoje národů v oblasti Středozemního moře \"\"Mořských národů\"\" a trvalou invazí pouštních Libyjských kmenů do úrodné delty Nilu. Dominance mocenského a ekonomického vlivu v teokratické vrstvě kněží Amona v Thébách, spolu s ovládaným územím Nubie, slábnoucí vliv panovnické dynastie v Pi-Ramesse, byly bezprostřední příčinou rozpadu územní celistvosti Egyptu na konci pozdní bronzové doby. Uvádí se také možný vliv klimatických změn v důsledku enormní vulkanické činnosti sopky Hekla v době kolem vlády Ramesse VI., kdy množství vyvrženého prachu na delší dobu ovlivnilo počasí v středomořské oblasti s dopadem na zemědělství. V záznamech z té doby jsou zmiňovány hladomory a vzpoury, včetně hladových stávek dělníků na stavbách.. \n\n"}
{"id": "1504595", "url": "https://cs.wikipedia.org/wiki?curid=1504595", "title": "Kaarlo Kangasniemi", "text": "Kaarlo Kangasniemi\n\nKaarlo Olavi Kangasniemi (* 4. února 1941 Kullaa) je bývalý finský vzpěrač, známý pod přezdívkou Kulta-Kalle. Pochází z rodiny kováře a má sedm bratrů (čtyři z nich získali titul mistra Finska ve vzpírání). Stal se jediným finským olympijským vítězem ve vzpírání, když vyhrál váhu do 90 kg na LOH 1968. Je také mistrem světa ve dvojboji z roku 1969 a mistrem Evropy z let 1969 a 1970. V letech 1968 a 1969 vyhrál anketu o finského sportovce roku a v roce 1969 byl zvolen nejlepším vzpěračem světa. Během své kariéry osmnáctkrát překonal světový rekord. V roce 1998 byl uveden do Síně slávy světového vzpírání.\n"}
{"id": "1504599", "url": "https://cs.wikipedia.org/wiki?curid=1504599", "title": "Petr Machovský", "text": "Petr Machovský\n\nPetr Machovský (* 8. ledna 1979) je bývalý český fotbalový rozhodčí, podnikatel a ředitel fotbalového klubu SFC Opava. \n\nVíce než dvanáct let působí ve výkonnostním fotbalu a to převážně ve fotbalovém klubu FC Dolní Benešov kde zastával funkci předsedy klubu. \n\nV sezóně Divize E 2017/18 klub FC Dolní Benešov postoupil do třetí nejvyšší české fotbalové soutěže MSFL.\n\nDne 29. 5. 2019 složil ve výkonném výboru klubu FC Dolní Benešov mandát a domluvil se na spolupráci v klubu SFC Opava kde zodpovídá za hospodářskou stránku klubu. \n\nKe dni 19.9.2019 na vlastní žádost ukončil působení ve funkci ředitele klubu. \n\nVystudoval Mendelovo gymnázium v Opavě.\n\nJe vlastníkem společnosti PEMA Technik s.r.o.. jedná se o obchodní a výrobní firmu v oblasti konstrukce a vývoje či aplikací logistiky ve všech odvětvích průmyslu.\n\nŽije ve městě Dolní Benešov.\n\nJiž v roce 2013 byl mezi jedním z kandidátů do funkce ředitele fotbalového klubu SFC Opava\n"}
{"id": "1504600", "url": "https://cs.wikipedia.org/wiki?curid=1504600", "title": "Filip Langer", "text": "Filip Langer\n\nFilip Langer (* 29. prosince 2001 Horoměřice) je český florbalový útočník. Působí v klubu Tatran Střešovice hrajícím Superligu florbalu. V sezóně 2019/20 je kapitánem týmu. Je tak nejmladším kapitánem týmu nejvyšší soutěže v historii.\n\nV roce 2018 v 16 letech hostoval v týmu Pixbo Wallenstam IBK, který hraje nejvyšší švédskou ligu. Ve stejném roce reprezentoval Česko na mistrovství světa. Byl tak nejmladším reprezentantem Česka v historii.\n\nV roce 2019 reprezentoval Česko na mistrovství světa juniorů, kde česká florbalová reprezentace poprvé získala zlatou medaili na jakémkoli mistrovství světa.\n"}
{"id": "1504602", "url": "https://cs.wikipedia.org/wiki?curid=1504602", "title": "Husaga Ćišić", "text": "Husaga Ćišić\n\nHusaga (ev. Husein) Ćišić (15. prosince 1878/1879 Mostar, Bosna a Hercegovina – 30. srpna 1956 Mostar, Federativní lidová republika Jugoslávie) byl bosenskohercegovský a jugoslávský politik bosňáckého původu.\n\nNarodil se do bohaté statkářské rodiny, jejíž přitomnost v Hercegovině je doložena od 17. století. Některé prameny dávají tušit, že předci Ćišićů pobývali v Mostaru a jeho okolí již v 15. století.\n\nV rodném městě absolvoval ruždii, islámskou základní školu, později navštěvoval i medresu, ale tu nedokončil. Poté byl knihovníkem a později ředitelem mostarské islámské čítárny, kiraethany. Na konci 19. století se zapojil do boje muslimů o náboženskou a školskou autonomii, který vedl mostarský muftí Ali Fehmi-ef. Džabić. Hasagův děd byl manželem Džabićovy sestry. Později byl aktivní v Muslimské národní organizaci (MNO, založena 1906), která byla vůdčím politickým hnutím muslimů v Hasburky okupované Bosně a Hercegovině. Roku 1910, poté co JMO uznala rakousko-uherskou anexi Bosny a Hercegoviny (1908), se přiklonil k prosrbskému křídlu ve straně, které začalo budovat vlastní politickou platformu nazvanou Muslimská demokracie (\"Muslimanska demokratija\"). V prvních volbách do zemského sněmu, saboru, v květnu 1910 ale tato iniciativa zcela propadla.\n\nZa první světové války byl pro své projihoslovanské (prosrbské) smýšlení byl zatčen a držen v internaci na více lokalitách, mj. v aradské pevnosti. Před dalším vězněním dal přednost mobilizaci. Působil v trestném praporu Čtvrtého bosensko-hercegovského pluku na bojištích v Itálii. Zde byl raněn a do konce války pobýval na léčení v Mostaru.\n\nPo vzniku Království Srbů, Chorvatů a Slovinců na podzim 1918 působil v městském zastupitelstvu Mostaru. V této době byl jako jeden z malá muslimů příznivcem Národní radikální strany Nikoly Pašiće, která se vůči islámským věřícím stavěla nepřátelsky a horovala pro centralizované uspořádání státu. Zároveň byl horlivým kritikem působení Jugoslávské muslimské organizace (JMO), dominantního politického hnutí muslimů v Bosně a Hercegovině. Rku 1927 ovšem veškerou spolupráci s radikály přerušil a vstoupil do JMO. Za tuto stranu byl roku 1927 zvolen do sněmu Mostarské oblasti. O toto místo příšel po zrušení oblasti roku 1930. Po zavedení královské diktatury roku 1929 se stáhl do ústraní. Roku 1935 bezúspěšně kandidoval za opozici do jugoslávského parlamentu. Po vstupu JMO, nyní působící v rámci Jugoslávského radikální společenství, do vlády byl roku 1935 zvolen mostarským starostou. Na tomto postu setrval až do roku 1939, kdy se Mostar stal součástí Chorvatské bánoviny. Na základě rozhodnutí regentské rady byl 6. února 1938 jmenován senátorem Jugoslávie. Roku 1938 opětovně kandidoval do parlamentu, ale získaného mandátu se vzdal. Po obnovení samosprávy Islámského společenství v Bosně a Hercegovině byl jako exponent JMO roku 1937 zvolen za předsedu sarajevského vakufsko-meárifského sněmu. Po smrti předsedy JMO Mehmeda Spaha roku 1939 nesouhlasil s volbou jeho následníka Džafera Kulenoviće.\n\nPo německé invazi do Jugoslávie v dubnu 1941 a rozpadu státu nebyl veřejně činný. Roku 1942 podepsal tzv. Mostarskou rezoluci, v níž významní mostarší muslimové odsoudili jednání Nezávislého státu Chorvatsko. Ćišićovi synové Husref a Mithat se přidali ke komunistickým partyzánům a oba zahynuli. Jako sympatizant partyzánů pak byl roku 1945 jmenován delegátem třetího zasedání Zemské antifašistické rady národního osvobození Bosny a Hercegoviny (ZAVNOBIH). Roku 1945 pak byl coby kandidát Národní fronty zvolen poslancem Ústavodárného shromáždění Demofratické federativní Jugoslávie. Ćišić byl hlasitům zastáncem národního uznání muslimů v Bosně a Hercegovině, ale jeho názory nenašly širší podpory, a tak roku 1946 nehlasoval pro přijetí celojugoslávské ústavy. Rovněž tak se zasazoval o rovnoprávní postavení Bosny a Hercegoviny v jugoslávské federaci. Na Titovu přímou intervenci se Bosna a Hercegovina po válkce ustavila jako plnohodnotná republika, a nikoli jen autonomní oblast v rámci jiné jugoslávské republiky.\n"}
{"id": "1504604", "url": "https://cs.wikipedia.org/wiki?curid=1504604", "title": "Football League Second Division 1967/68", "text": "Football League Second Division 1967/68\n\nV sezóně 1967/68 2. nejvyšší anglickou fotbalovou soutěž vyhrál Ipswich Town FC. Postoupily týmy Ipswich Town FC a Queens Park Rangers FC. Sestoupily týmy Rotherham United FC a Plymouth Argyle FC.\n\nZ = odehrané zápasy; V = výhry; R = remízy; P = prohry; GD = dané goly; GI = inkasované goly; Bod = počet bodů\nP = postup do Football League First Division 1968/69, S = sestup do Football League Third Division 1968/69, CW = postup do Poháru vítězů pohárů 1968/69 jako vítěz waleského poháru. \n\n"}
{"id": "1504611", "url": "https://cs.wikipedia.org/wiki?curid=1504611", "title": "Evangelický hřbitov v Habřině", "text": "Evangelický hřbitov v Habřině\n\nEvangelický hřbitov v Habřině byl evangelickým hřbitovem sloužícím německým evangelíkům ve vsi Habřina. Po druhé světové válce byl zestátněn. Leží na východním okraji obce u silnice II/260. Rozloha pozemku parc. č. 151/2, na němž se hřbitov nachází, činí 879 m².\n\nZaložen byl roku 1861 luterským sborem v Habřině. Po druhé světové válce byl zestátněn a propadl devastaci. Z původních náhrobků se v podstatné míře zachovaly jen dva. Hřbitov je v současnosti obecní a pohřbívá se na něm.\n\nHřbitov je v majetku města Úštěk. Je obehnán ohradní zdí s bránou.\n\n\n"}
{"id": "1504670", "url": "https://cs.wikipedia.org/wiki?curid=1504670", "title": "Pagekon řasnatý", "text": "Pagekon řasnatý\n\nPagekon řasnatý (\"Correlophus ciliatus\") je drobný ještěr, který se vyskytuje na Nové Kaledonii, hlavně na ostrůvcích Grande Terre a Île des Pins. Je to oblíbený terarijní živočich. Poprvé byl popsán v roce 1866. Až do znovuobjevení v roce 1994 byl považován za vyhynulý druh.\n\nAutor prvního popisu druhu, francouzský zoolog Alphonse Guichenot, stanovil označení \"Correlophus ciliatus\". Později byl druh přejmenován na \"Rhacodactylus ciliatus\", nejnovější taxonomická analýza však zjistila výraznou odlišnost od velkých gekonů a navrhla návrat ke Guichenotovu označení.\n\nPagekoni dorůstají délky přes 20 centimetrů. Zbarvení může být rezavé, nazelenalé, bleděžluté nebo hnědé. Ovíjivý ocas je v koncové části oploštělý, a pokud se zvíře cítí ohroženo, může se část ocasu odlomit. Odlomená část již pak nikdy nedoroste do původní velikosti.\n"}
{"id": "1504672", "url": "https://cs.wikipedia.org/wiki?curid=1504672", "title": "Coronel Oviedo", "text": "Coronel Oviedo\n\nCoronel Oviedo je město v Paraguayi, centrum departementu Caaguazú a sídlo římskokatolické diecéze. Nachází se ve vysočině Cordillera de Caazapá 130 km východně od Asunciónu a žije v něm okolo 120 000 obyvatel (rok 2019).\n\nByl založeno roku 1758 pod názvem „Nuestra Señora del Rosario de Ajos“ (Naše paní česnekového růžence), v roce 1931 bylo přejmenováno na Coronel Oviedo (poručík Oviedo) podle hrdiny paraguayské války Florentína Ovieda. Říká se mu také „capital de trabajo“ (hlavní město práce).\n\nMěsto je významnou dopravní křižovatkou s potravinářským a dřevozpracujícím průmyslem. V okolí se chová hovězí dobytek a pěstuje cukrová třtina, citrusové plody a tabák.\n\nNarodil se zde bývalý prezident Paraguaye Nicanor Duarte. \n"}
{"id": "1504677", "url": "https://cs.wikipedia.org/wiki?curid=1504677", "title": "Franz Stofel", "text": "Franz Stofel\n\nFranz Stofel také zvaný Franz Stärfl nebo Xaver Stärfel (5. října 1915 Hamburk – 13. prosince 1945 Hameln) byl během druhé světové války velitel koncentračního tábora Kleinbodungen – pobočného tábora KT Mittelbau-Dora.\n\nNarodil se v Hamburku v roce 1915. Od října 1934 sloužil v Reichswehru a v dubnu 1936 vstoupil do SS. Byl přidělen k jednotce SS-Totenkopfverbände v koncentračním táboře Dachau. Od března 1939 do ledna 1944 prováděl drobné práce ve skladech v Dachau. V polovině ledna 1944 přešel do komplexu koncentračního tábora Mittelbau-Dora a od srpna 1944 sloužil jako Kommandoführer (velitel jednotky) pro výstavbu pobočného tábora v Kleinbodungenu. Od 3. října 1944 do začátku dubna 1945 tomuto táboru velel. V táboře bylo 620 zahraničních vězňů, kteří byli nuceni pracovat v továrně Mittelwerk na zařízení pro rakety V-2.\n\nKoncem války, když se spojenecká armáda blížila k táboru Mittelbau-Dora, Stofel dostal 4 dubna 1945 příkaz od SS-Obersturmführera Franze Hösslera k evakuaci Kleinbodungenu. Stofel přinutil vězně k pochodu smrti do koncentračního tábora Bergen-Belsen. 10. dubna 1945, poté, co někteří vězni dokázali uniknout, dorazili do vesnice Groß Hehlen severně od Celle, v blízkosti předních linií. Čtyři nebo pět vězňů bylo zastřeleno při pokusu o útěk nebo pro zpomalení pochodu. Dne 11. dubna 1945 přišlo do Bergen-Belsenu zbývajících 590 vězňů.\n\nDne 15. dubna 1945 byl koncentrační tábor Bergen-Belsen osvobozen britskými vojsky, kde našli 60 000 přeživších vězňů a 10 000 mrtvých těl. Personál tábora byl zadržen a nucen odnést všechny mrtvoly a pohřbít je v hromadných hrobech. Stofel byl pak zatčen britským vojenskem a vyslýchán. V soudním procesu v Belsenu, který se konal mezi 17. zářím a 17. listopadem 1945, byl obviněn z vražd vězňů během pochodu smrti. Byl odsouzen 17. listopadu 1945 k trestu smrti. Trest byl vykonán oběšením 13. prosince 1945 ve vězení Hamelnu.\n"}
{"id": "1504695", "url": "https://cs.wikipedia.org/wiki?curid=1504695", "title": "Jaroslav Fikar", "text": "Jaroslav Fikar\n\nJaroslav Fikar (* 26. června 1946, Karlovy Vary) je český spisovatel, dlouholetý novinář a bývalý rozhlasový zpravodaj. Vystudoval Fakultu žurnalistiky Univerzity Karlovy v Praze. Jako karlovarský patriot se ve svých knihách zaměřuje především na Karlovarsko, na historii obcí, lidské příběhy a tradice.\n\nJaroslav Fikar se narodil 26. června 1946 v Karlových Varech. Maturoval v roce 1964 na SVVŠ (Střední všeobecně vzdělávací škola, dnes gymnázium) v Ostrově. Vystudoval Fakultu žurnalistiky Univerzity Karlovy v Praze, kde roku 1982 získal doktorát filozofie.\n\nOd roku 1975 žije v manželském svazku s Marcelou Fikarovou; mají tři děti, syna Daniela a dcery Dianu a Denisu.\n\nV letech 1972–1992 byl zaměstnán v Československém rozhlase v Praze jako redaktor zpravodajství. Od roku 1993, po rozpadu federace a zrušení Československého rozhlasu, působil patnáct let jako redaktor v deníku \"Blesk\".\n\nPoté pracoval v Karlových Varech na pozici šéfredaktora \"Karlovarských radničních listů\". V tomto 32stránkovém měsíčníku zavedl seriály o historii města, nejznámějších rodinách či zaniklých tradicích Karlovarska. Na podnět čtenářů doplňoval seriály dalšími údaji – fakty z kronik a archivů, vzpomínkami pamětníků a dobovými fotografiemi. Tato činnost se stala impulsem pro vydání první knihy.\n\n\n\n\n\n\n\n\n\nJaroslav Fikar pro své publikace čerpá informace ze svého soukromého novinářského archivu, který po dobu padesáti let utvářel; dále z archivů, kronik, policejních spisů a také karlovarských \"Kurlistů\" (seznamy lázeňských hostů). Údaje doplňuje vzpomínkami starousedlíků a starými fotografiemi ze soukromých sbírek.\n\n\n\n"}
{"id": "1504698", "url": "https://cs.wikipedia.org/wiki?curid=1504698", "title": "Fluorid joditý", "text": "Fluorid joditý\n\nFluorid bromitý je interhalogen s chemickým vzorcem IF. Je to žlutá pevná látka, která se rozkládá při teplotách nad −28 °C. Lze jej připravit z prvků, ale je nutné zabránit vzniku IF.\n\nPřímou syntézu z prvků lze provést reakcí fluoru se suspenzí jódu v trichlorfluormethanu při teplotě −45 °C.\n\nAlternativně lze využít jako fluorační činidlo fluorid xenonatý.\n\nVzhledem k nízké stabilitě, není o tomto interhalogenu známo příliš informací. Na jodu jsou tři vazebné a dva nevazebné elektronové páry, v souhlasu s teorií VSEPR má molekula tvar písmene T.\n"}
{"id": "1504718", "url": "https://cs.wikipedia.org/wiki?curid=1504718", "title": "Stripped (The Rolling Stones)", "text": "Stripped (The Rolling Stones)\n\nStripped je koncertní album britské rockové skupiny The Rolling Stones, které vyšlo v roce 1995. Skladby byly nahrávány na konci světového turné Voodoo Lounge Tour v malých koncertních prostředích v Brixton Academy (Londýn), Paradiso (Amsterdam), Olympia (Paříž) v roce 1995. Součástí alba jsou také studiové nahrávky, které skupina nahrávala ve studiích v Tokiu a v Lisabonu. V roce 2016 vyšla rozšířená verze tohoto alba s názvem Totally Stripped, která obsahovala také videozáznamy všech tří koncertů a také krátký dokumentární film. \n\nStripped (1995)\n\nTotally Stripped (2016)\nThe Rolling Stones\n\n\nDoprovodní hudebníci\n\n"}
{"id": "1504721", "url": "https://cs.wikipedia.org/wiki?curid=1504721", "title": "Narevské vodopády", "text": "Narevské vodopády\n\nNarevské či Narvské vodopády (estonsky \"Narva juga\" či \"Narva kosk\", rusky \"Нарвские водопады\") jsou dvouramenné vodopády na řece Narva mezi ruským městem Ivangorod a estonským městem Narva. Před zprovozněním Narevské vodní elektrárny patřily mezi nejmohutnější vodopády v Evropě.\n\nŘíční síť úmoří východního Baltu se začala vytvářet po ústupu ledovce zhruba před 13 000 lety. Vodním tokům stály v cestě glaciální nánosy ležící na prvohorních sedimentech. Přirozené vodní cesty se v této oblasti skládají z množství jezer, vzniklých zaplavením čtvrtohorních prohlubní, spojených vodními toky překonávajícími morénové valy často ve formě prudkého toku či peřejí.  V místech, kde se tekoucí voda setkává s temenem prvohorní plošiny, jejíž hranice na březích Baltu a jezer se nazývá Baltsko-ladožská terasa (Baltský klint), vznikají často kolmé vodní stupně. Z těchto důvodů je Estonsko přes plochý reliéf a průměrnou nadmořskou výšku 50 m zemí bohatou na vodopády. Výška ledovcového nánosu, stejně jako výška vrstvy prvohorního sedimentu, její odolnost vůči vodní i mrazové erozi a případná přítomnost tektonických poruch pak rozhodují o tom, jestli vodopád překonává jedinou prvohorní vrstvu v širokém průřezu (vodopády Jägala, Keila), či více vrstev v užším kaňonu. Nejvyšší estonský katarakt, 30 m vysoký Valastský vodopád, překonává na baltském pobřeží dokonce téměř celou nadmořskou terasu. \n\nTypickým představitelem říčního systému úmoří východního Baltu je největší estonská řeka Narva. V povodí se nachází velké množství jezer, z nichž jezero Pskovsko-čudské přesahuje v ploše 3 500 km. Na většině toku je její tok rychlý s častými peřejemi. Vodopád, kterým řeka po svém vzniku po ústupu ledovce ústila do Baltu, se za 13 000 let posunul 13 km do vnitrozemí.  \n\nNarevské vodopády byly zhruba před pěti sty lety rozděleny do dvou ramen s poměrem průtočnosti 6:4 (východní:západní). Levé západní rameno je nazýváno Kreenholmské a obsahuje 60 m široké a 6,5 m vysoké vodopády Kreenholm. Pravé východní rameno je nazýváno Joala a stejný název nesou i vodopády široké 110 m o výšce 6,5 m. Ramenem Joala vede od roku 1990 rusko-estonská hranice. Do zprovoznění Narevské vodní elektrárny v roce 1956 protékaly vodopádem Joala průměrně 240 m/s a vodopádem Kreenholm 160 m/s . \n\nOd roku 1956 se v obou korytech objevuje voda pouze v případě, že odtok z Narevské přehradní nádrže přesahuje hltnosti turbín Narevské vodní elektrárny, což je pravidelně při odchodu jarních sněhových vod, nejčastěji v dubnu. Často se lze setkat s hodnocením vodopádů jako nejvodnatějších či nejmohutnějších v Evropě do roku 1956. Následující tabulka ukazuje porovnání základních hodnotících veličin s hodnotami Rýnských vodopádů. \n\nPrůměrný průtok je skutečně nepatrně vyšší. Průtoky jsou v obou případech známy zcela přesně díky výkonům vodních elektráren v Ivangorodu a v Schaffhausenu a výroky o Narevských vodopádech jako přirozeně nejvodnatějších vodopádech v Evropě jsou pravdivé. Mohutnost vodopádů je však subjektivní pojem, dost efektivně však hodnotitelný formou součinu průtoku a spádu, tedy hodnotou hydrodynamického výkonu.  V tom případě nemůžeme Narevské vodopády považovat jako přirozeně nejmohutnější v Evropě, neboť v mohutností nedosahují ani parametrů Rýnských vodopádů, ani významných vodopádů na Islandu. V celosvětovém měřítku se však vždy budou udržovat na špici vodopádů nejzajímavějších.\n\nDolní úseky velkých řek před ústím do moře byly vždy v zájmu obchodu, navazujícího na mořské cesty.  Pokud byla splavnost ukončena zřetelně výstupem prahů či vodopádů, bylo místo pro založení obchodních osad zcela zřetelně předurčeno. Existence vodopádů na řece Narva byla důvodem pro založení osad již ve starověku, založení města Narva na levém břehu se datuje do 13. století, kdy bylo územní součástí Dánského království. Od sídla se odvíjela říční cesta do Pskova a suchozemská cesta do Velikého Novgorodu. Řeka Narva tvořila vždy geopolitickou hranici a zejména její levobřežní povodí často měnilo vládce. Na pravém břehu vznikla pro ochranu ruských zájmů v 15.století pevnost Ivangorod. Málokterá řeka na světě se vyskytuje v souvislosti se slovem bitva tak často jako Narva a vždy se jednalo o blízkost vodopádů. Energetické využití však bylo nezajímavé až do 19. století.Na historických obrazech nechybí most ze západního břehu k ostrovu Kreenholm v místech, kde stojí dodnes.\n\nZájem o plné využití vodní síly vodopádů přinesla až průmyslová revoluce v 19. století. Ve stejné době, kdy na americkém břehu Niagáry začala řeka pohánět stroje v továrnách takzvané Mlýnské čtvrti, koupil ostrov Kreenholm, rozdělující řeku Narvu v místech vodopádů, obchodník s bavlnou Ludwig Knoop z Brém. V roce 1857 založil spolu s ruskými průmyslníky továrnu na zpracování bavlny, která se vyvinula v největší textilní továrnu v Rusku a jednu z největších na světě. V devadesátých letech 19.století v továrně pracovalo 22 000 tkalcovských stavů, jejichž pohon zajišťovala síla 11 turbín o celkovém výkonu 8 550 koňských sil. Takovému výkonu na převýšení vodopádů odpovídá odběr zhruba 100 m/s. Tedy čtvrtina průměrného průtoku. Přes velkolepost továrny zůstaly velkolepé i vodopády. \n\nVznik samostatného estonského státu a změna politickoekonomického systému v Rusku po první světové válce znamenaly pro továrnu Kreenholm ztrátu ruského trhu a z ní vyplývající snížení odběru vody pro vodní výkon. V roce 1944 byla továrna těžce poškozena během bojů o Narvu a v západním korytu řeky nad vodopády se objevily krátery po 150 mm granátech. Znárodnění podniku vrátilo ostrovu Kreenholm jeho původní průmyslový význam, pro vodopády však začlenění celého povodí řeky Narvy do území Sovětské svazu znamenalo katastrofu.Snímky a kresby od doby výstavby Kreenholmské továrny přes období samostatného Estonska po rané období sovětské vlády. Zobrazení na poštovní známce je vždy projevem významu. Sovětská známka z roku 1957 však již v době tisku byla čerstvou vzpomínkou. \n\nNad vodopády se v roce 1956 začala napouštět přehradní nádrž, vybudovaná pro regulaci průtoku turbínami Narevské vodní elektrárny. Hltnost turbín byla stanovena na 651 m3/s, což při akumulačních schopnostech nádrže znamená plnou spotřebu průtoku po většinu roku. Vlivem epizodních povodní se na vodopádech objevuje voda o nahodilém průtoku v nahodilých obdobích, pravidelně jsou obě koryta řeky přeplněna během jarní povodně z tajícího sněhu, která v průměru kulminuje ve druhé polovině dubna.\n\nPo rozpadu Sovětského svazu tvoří řeka Narva hranice mezi Ruskem a Estonskem. Hraniční linie probíhá východním korytem vodopádů a v polovině Narevské přehrady. Z celkového počtu 11 propustí je pět a půl na estonské straně. Plocha estonského povodí řeky Narva je v místech vodopádů zhruba poloviční. Narevská vodní elektrárna a její derivační kanál leží na území Ruska. Z celkové roční výroby kolem 600 milionů kWh platí společnost, provozující vodní dílo estonské straně daň z pronájmu.\n\nV místech, kde v historii proběhlo mnoho významných vojenských střetů se nalézá hranice mezi členskou zemí NATO a Ruskem. Na obou stranách řeky vyvstává množství názorů a požadavků. V roce 2019 není o budoucnosti Narevských vodopádů rozhodnuto. Jedním z řešení je taková regulace vody, aby po celý rok břehy ostrova s významnou technickou památkou omývaly břehy řeky dostatečným průtokem. Narevské vodopády se stále ještě můžou stát turisticky přitažlivými svou jedinečností, připomínající atmosféru zaniklé Mlýnské čtvrti na Niagáře.\n\n\n"}
{"id": "1504726", "url": "https://cs.wikipedia.org/wiki?curid=1504726", "title": "Millicent Fawcett", "text": "Millicent Fawcett\n\nDame Millicent Garrett Fawcettová (11. června 1847 Aldeburgh, Suffolk – 5. srpna 1929 Bloomsbury) byla britská intelektuálka, politická vůdkyně, aktivistka a spisovatelka. \n\nByla dcerou Newsona a Louisy Garrettových a byla známá především díky boji za volební práva žen. Vedla největší volební organizaci, nenásilnou (NUWSS) Národní svaz ženských nadačních společností. Odrážela svou vášeň pro vzdělání a pomohla založit školu Newnham Coolege v Cambridge. Podílela se také na dalších politických aktivitách, jako je podpora práv pracovníků a překonání zákonů, které byly založeny na dvojí morálce mužů a žen.\n\nFawcettová byla také zapojená do politiky, a v červenci 1901 byla jmenována vést pověření britské vlády do Jižní Afriky vyšetřovat podmínky v koncentračních táborech, které tam byly vytvořené v době druhé búrské války. Její zpráva potvrdila, co bojovnice Emily Hobhouseová řekla o hrozných podmínkách v táborech. \n"}
{"id": "1504731", "url": "https://cs.wikipedia.org/wiki?curid=1504731", "title": "Narevská vodní elektrárna", "text": "Narevská vodní elektrárna\n\nNarevská či Narvská vodní elektrárna (rusky \"Нарвская ГЭС\") je vodní dílo na řece Narva v Rusku. \n\nMohutnost Narevských vodopádů přitahovala pozornost zájemců o vodní energii od počátku průmyslové revoluce. Prvními velkými zdroji výkonu bylo 11 turbín Kreenholmské textilní manufaktury, které poskytovaly kolem 6 MW mechanické energie a spotřebovávaly kolem čtvrtiny průměrného průtoku. Po úspěšném dálkovém přenosu elektrické energie z Lauffenu nad Neckarem do Frankfurtu nad Mohanem v roce 1891, který uskutečnil petrohradský rodák Michail Osipovič Dolivo-Dobrovolskij, byl změněn původní projekt elektrárny místního významu z roku 1889 na elektrárnu zásobující hlavní město Petrohrad střídavým proudem na vzdálenost 130 km. Projekt z roku 1894 předpokládal pouze derivační využití spádu na vodopádech a předpokládal tak výkon kolem 24 MW. Projekt však nedostal potřebnou státní podporu a nebyl realizován. V roce 1907 vznikl projekt na využití vyššího spádu na kanálu odebírajícím vodu zhruba jednu míli nad vodopády. Realizaci projektu ukončila první světová válka. Vznik samostatného estonského státu zmrazil vývoj dalších projektů v rámci Ruské říše a do prvních plánů na elektrifikaci Ruska se pro Leningradskou oblast dostaly řeky Suna, Svir a Volchov. V roce 1922 byl na zakázku úřadů samostatného Estonska vypracován projekt na elektrárnu o výkonu 50 MW za spolupráce firmy Siemens. Realizaci prací zabránil nedostatek zdrojů. \n\nPoslední projekt vznikl v Lenhydroprojektu v roce 1945 a na jeho základě došlo v roce 1950 k započetí prací. První energoblok byl spuštěn v roce 1955 a Narevské přehradní jezero se začalo napouštět v roce 1956. V témže roce byla elektrárna uvedena do provozu při plném výkonu. Stejný rok také ukončil průtok řeky Narevskými vodopády a změnil nejvodnatější vodopády v Evropě po většinu roku v suchý sráz ve vyschlém řečišti. Do koryt vodopádů je voda přepouštěna pouze při překročení hltnosti elektrárny, což je vždy při jarních povodních ve druhé polovině dubna. \n\nVodní dílo sestává z přehradní hráze, derivačního kanálu a elektrárny.\n\nTěleso přehrady je tvořeno betonovou částí s jedenácti propustmi o délce 206 m a zemní sypané hráze dlouhé 1647 m.  \n\nDerivační kanál je dlouhý 2124 m, koryto pod elektrárnou je prohloubeno v délce přes 1 km.\n\nV budově elektrárny o délce 85 m pracují při pracovním spádu 23,5 m tři Kaplanovy turbíny o hltnosti 217 m/s a výkonu 41,7 MW. Celkový výkon elektrárny je tak 125 MW. Vedle budovy elektrárny se nachází dvoucestný přeliv pro převod ledových ker vytvořených na hladině přívodního kanálu. Mezi budovou elektrárny a ledovým přepadem byl vybudován přesmyk pro úhoře. \n\nPokud již v projektu není zakotvena nadnárodní charakteristika vodního díla, jako je tomu například u elektrárny Itaipú, jsou geopolitické problémy při provozu vodních děl jsou velmi běžné. Často jsou styčnou oblastí států či politických celků nejen svou provozní součástí, ale i vodními cestami a vodními plochami. Typickým příkladem jsou vodní díla na Dunaji (Slovensko-Maďarsko, Srbsko-Rumunsko). Povodí řeky Narva je zhruba z poloviny tvořeno estonským územím a poloviční průtok řeky by tak měl připadnout pro potřeby Estonska. Rusko-estonská hranice probíhá polovinou betonové části přehrady a Estonsku patří pět a půl přelivových polí z celkového počtu jedenácti. Derivační kanál a elektrárna se nacházejí na území Ruska. Ruská energetická společnost TGK-1, která vodní dílo provozuje, platí estonské straně nájemné. Na estonské straně se objevují požadavky na přepouštění vody řeky Narva pro potřeby projektované malé vodní elektrárny o předpokládaném výkonu 5 MW. Při rekonstrukci přelivových polí v roce 2015 musel pracovní jeřáb ruské společnosti na opravě pěti segmentů splnit vízové povinnosti. Požadavky estonské strany se opírají i o předpoklad turistické atraktivity dostatečně zavodněných vodopádů. Turisticky nejpřitažlivější pohled na Narevské vodopády je přitom pouze z ruského břehu. Ruská strana se opírá o bezpečnost provozu, která je zajištěna pouze za předpokladu plnění harmonogramu rekonstrukcí jedinou společností. V roce 2019 nejsou geopolitické problémy provozu vyřešeny.  \n\n\n\n"}
{"id": "1504732", "url": "https://cs.wikipedia.org/wiki?curid=1504732", "title": "Đurđica Bjedovová", "text": "Đurđica Bjedovová\n\nĐurđica Bjedovová (* 5. dubna 1947 Split) je bývalá chorvatská plavkyně, specialistka na styl prsa a členka klubu PK Mornar Split. \n\nJako reprezentantka Jugoslávie získala nečekaně na olympiádě 1968 v Ciudad de México zlatou medaili v závodě na 100 m prsa v olympijském rekordu 1:15,8 a stříbrnou medaili na 200 m prsa, kde ji porazila Američanka Sharon Wichmanová. Byla také členkou jugoslávské štafety v polohovém závodě, která byla v rozplavbě diskvalifikována za ulitý start. \n\nZúčastnila se 46 mezistátních závodů, na Univerziádě v roce 1970 získala stříbrnou a bronzovou medaili, byla pětatřicetkrát plaveckou mistryní Jugoslávie a devatenáctkrát překonala národní rekord. \n\nV roce 1968 se stala jugoslávskou sportovkyní roku a v roce 1987 byla jako první jugoslávská zástupkyně uvedena do Síně slávy světového plavání. V roce 2015 jí byla udělena Státní sportovní cena Franjo Bučara.\n\nJejí dcera Anamarija Petričevićová reprezentovala Jugoslávii na LOH 1988. \n"}
{"id": "1504736", "url": "https://cs.wikipedia.org/wiki?curid=1504736", "title": "Rue de Rochechouart", "text": "Rue de Rochechouart\n\nRue de Rochechouart je ulice v Paříži. Nachází se v 9. obvodu. Ulice nese jméno Marguerite de Rochechouart de Montpipeau (1665–1727), abatyše kláštera Montmartre.\n\nUlice vede od křižovatky s \"Rue Lamartine\" a \"Rue de Montholon\" a končí na křižovatce s \"Rue Gérando\" a \"Boulevard de Rochechouart\".\n\nUlice odpovídá trase bývalé cesty, která existovala již v roce 1672, a byla otevřena na pozemcích kláštera Montmartre, stejně jako sousedící \"Boulevard de Rochechouart\".\n\nUlice byla až do počátku 18. století téměř neobývaná. Poté se začala parcelovat a vznikla zde řada kabaretů.\n\n\n"}
{"id": "1504737", "url": "https://cs.wikipedia.org/wiki?curid=1504737", "title": "Normální matice", "text": "Normální matice\n\nNormální matice je čtvercová komplexní matice A, která komutuje se svou hermitovsky sdruženou maticí, t.j.\n\nSpeciálními případy normálních matic jsou hermitovská, anithermitovská a unitární matice. \n\nNormální matice mají vzájemně kolmé vlastní podprostory, proto jsou ortogonálně diagonalizovatelné. \n"}
{"id": "1504740", "url": "https://cs.wikipedia.org/wiki?curid=1504740", "title": "Avenue Secrétan", "text": "Avenue Secrétan\n\nAvenue Secrétan je ulice v Paříži. Nachází se v 19. obvodu.\n\nUlice vede od křižovatky s \"Rue Manin\" a \"Avenue Mathurin-Moreau\" a končí na křižovatce s \"Avenue Jean-Jaurès\" a \"Boulevard de la Villette\".\n\nUlice v dnešní podobě vznikla 4. listopadu 1880 sloučením následujících ulic:\n\nDne 21. března 1911 byla přejmenována z \"Rue Secrétant\" na \"Avenue Secrétan\". Antoine Joseph Secrétan (1773–1837) po kterém ulice nese své jméno, byl plukovník 8. později 1. pěchotního pluku Císařské gardy.\n\n\n"}
{"id": "1504746", "url": "https://cs.wikipedia.org/wiki?curid=1504746", "title": "Sumarbrander", "text": "Sumarbrander\n\nSumarbrander je v severské mytologii meč boha Freye. Je schopen sám bojovat. Byl ukován Sindrim a Brokkem. Frey ho dal Skírnirovi za ruku obryně Gerðr, což zapříčiní jeho smrt v ragnaröku.\n\nFrey požádá Skírnira, aby k němu přivedl obryni Gerðr, Skírnir po něm poté chce jeho meč a Frey, oslepen láskou k Gerðr, mu ho dá. Ztráta meče má pro Freye následky. Podle \"Prozaické Eddy\" musel bojovat s Belim bez svého meče a zabít ho s parohem jelena. Poté je mu osudem dáno, aby bojoval s ohnivý obrem Surtrem a jelikož nemá svůj meč, bude Surtrem poražen. \n"}
{"id": "1504748", "url": "https://cs.wikipedia.org/wiki?curid=1504748", "title": "Impasse Marie-Blanche", "text": "Impasse Marie-Blanche\n\nImpasse Marie-Blanche je slepá ulice v Paříži. Nachází se ve 18. obvodu.\n\nUlice vede od křižovatky s \"Rue Constance\" a \"Rue Cauchois\".\n\nUlice se nejprve nazývala \"Impasse Constance\", poté \"Passage Sainte-Marie\", následně \"Impasse Sainte-Marie-Blanche\". Aktuální jméno získala vyhláškou z 10. listopadu 1873. Je pojmenována podle křestního jména manželky nebo dcery bývalého majitele ulice.\n\n\n"}
{"id": "1504754", "url": "https://cs.wikipedia.org/wiki?curid=1504754", "title": "Alex Adolf Jelínek", "text": "Alex Adolf Jelínek\n\nAlex Adolf Jelínek, vlastním jménem Adolf Jelínek (25. dubna 1890 Strmilov – 2. září 1957 Praha), byl český malíř, grafik, ilustrátor a spisovatel.\n\nNarodil se v jihočeské obci Strmilov v početné rodině měšťana a obchodníka Jana Jelínka. Po předčasném úmrtí matky vyrůstal od roku 1896 u příbuzných v Počátkách. V letech 1902 – 1904 studoval na reálce v Telči a v dalším studiu pokračoval v letech 1903 – 1907 na keramické škole v Bechyni. Po zdárném ukončení školy krátce pracoval v keramických dílnách závodu Graniton, kde navrhoval a zdobil stolní soubory. Roku 1908 odešel do Prahy, kde navštěvoval uměleckoprůmyslovou školu a roku 1911 úspěšně složil maturitu. Studium završil pěti semestry ve speciálce prof. K. V. Maška. Po absolutoriu odešel do Mnichova, kde se zdokonaloval na Akademii v ateliéru prof. A. Janka. Se začátkem světové války se vrátil do Prahy a čtyři roky studoval na pražské malířské Akademii, kde se školil v grafické speciálce prof. M. Švabinského.\n\nOd roku 1919 tvořil pod pseudonymem „Alex“ a užíval občanské jméno A. J.A lex. Žil v Praze – Břevnově, záhy se prosadil jako zdatný figuralista, portrétista a precizní grafik. Byl členem Spolku výtvarných umělců Mánes a Jednoty umělců výtvarných. V roce 1923 obdržel stipendium Zeyerova fondu při ČAVU a o rok později se zúčastnil výstavy českých grafiků v Paříži.\n\nByl vlastníkem patentovaného vynálezu – tzv. „\"výtlačného štětce\"“ – fungujícího na principu inkoustového pera, kterým se barva na plátno vytlačovala, čímž malba nabývala reliéfní struktury a patřičné hloubky.\n\nVe svém díle ztvárňoval romantické náměty, zálibu našel ve studiích koní a nevyhýbal se ani technickým stavbám a architektuře.\nZajížděl na český venkov, kde čerpal náměty pro svá díla, a navštívil několikrát Itálii a Německo.\n\n\nSvé romány doprovázel vlastními kresbami a grafickými pracemi.\n\na mnoha dalších\n\n\n49. výstava S.V.U. Mánes, Obecní dům (Reprezentační dům obce pražské), Praha\nIzložba udruženja českih grafičara Hollar, Umjetnički salon, Záhřeb\nSdružení českých umělců grafiků Hollar: Členská výstava, Národní dům, Prostějov\nXI. výstava Sdružení českých umělců grafiků Hollar. V slunci svobody, Klub přátel umění v Olomouci, výstavní síň, Olomouc\nSdružení českých umělců grafiků Hollar: Jarní výstava členská, Topičův salon, Praha\nVýstava Sdruženia českých umelcov grafikov Hollar / Hollar a Csech grafikus Müvészek egyesületének Kiállitása/, Prešov\nČlenská výstava S.V.U. Mánes, Mánes, Praha\nSdružení českých umělců grafiků Hollar, Uměleckoprůmyslové muzeum, Brno (Brno-město)\n\nVýstava školních prací bývalých žáků grafické speciálky prof. M. Švabinského (1910–1927), Topičův salon, Praha\nHollar Society of Czech Graphic Art Prague, Public Art Galleries, Brighton\nSdružení českých umělců grafiků Hollar: Členská výstava kreseb, Topičův salon, Praha\nSdružení českých umělců grafiků Hollar: Jarní členská výstava, Topičův salon, Praha\nSdružení českých umělců grafiků Hollar: Jarní členská výstava, Topičův salon, Praha\nSdružení českých umělců grafiků Hollar: Jarní členská výstava, Topičův salon, Praha\nSdružení českých umělců grafiků Hollar, Výstaviště, Brno (Brno-město)\nSdružení českých umělců grafiků Hollar: Grafiky, kresby a malby, Obecní dům (Reprezentační dům obce pražské), Praha\nVýstava grafiky Hollar v Prostějově, Prostějov\nNáš voják ve výtvarném umění XIX. a XX. století, Obecní dům (Reprezentační dům obce pražské), Praha\nSdružení českých umělců grafiků Hollar: Členská výstava grafik, kreseb a maleb,Obecní dům (Reprezentační dům obce pražské), Praha\nNárod svým výtvarným umělcům, Praha\nPadesát let české moderní grafiky, Galerie Hollar, Praha\nVýstava české moderní grafiky, Zámek Přerov, Přerov\n\n\n"}
{"id": "1504755", "url": "https://cs.wikipedia.org/wiki?curid=1504755", "title": "Helgeland", "text": "Helgeland\n\nHelgeland je historický a geografický region v Norsku. Náleží do kraje Nordland, na jihu sousedí s krajem Trøndelag, jeho severní hranici tvoří pohoří Saltfjellet. Je jedinou částí severního Norska, která leží jižně od severního polárního kruhu. Má rozlohu 18 000 km² a žije v něm 78 000 obyvatel. Největším městem je Mo i Rana. K Helgelandu patří více než 14 000 ostrovů. \n\nNachází se zde přehradní nádrž Røssvatnet, horský masiv Sedm sester, národní park Lomsdal-Visten a národní park Saltfjellet a Svartisen. U pobřeží Helgelandu leží souostroví Vega, jehož kulturní krajina byla v roce 2004 zapsána na seznam Světové dědictví. Nejvyšší horou je Oksskolten (1916 m n. m.) s ledovcem Okstindbreen. Hlavními vodními toky jsou Ranelva a Vefsna. Technickou pozoruhodností je zavěšený most Helgelandsbrua vedoucí přes záliv Leirfjorden.\n\nKraj je převážně lesnatý, hlavními produkty jsou dřevo, ryby (především lososi a pstruzi) a železná ruda, v Brønnøysundu sídlí výrobce lodí a automobilů Torghatten, Glomfjord je známý díky hydroelektrárně a výrobě umělých hnojiv. \n\nVe starých ságách je zmiňováno zdejší království Hålogaland, které bylo v pozdním středověku nejsevernější provincií Norska.\n\nV regionu se odehrává děj hry Henrika Ibsena \"Válečníci na Helgelandu\". \n\n"}
{"id": "1504757", "url": "https://cs.wikipedia.org/wiki?curid=1504757", "title": "Sbor dobrovolných hasičů Nové Veselí", "text": "Sbor dobrovolných hasičů Nové Veselí\n\nSbor dobrovolných hasičů Nové Veselí je sbor dobrovolných hasičů v obci Nové Veselí, které vzniklo v roce 1891.\n\nV deníku Josefa Vítka, zasloužilého člena hasičského sboru a mlynáře, je zaznamenáno v období od velkého požáru 1831 až do roku 1891 celkem 48 požárů. Díky tomu se roku 1891 ustanovil přípravný výbor, který podal sepsané stanovy požárního sboru obecní radě. Následně byla stanova 20. června 1891 schválena a 3. prosince 1891 byly schváleny i v Brně. Členy výboru byli učitel Bedřich Jerie, rolník Antonín Klusáček, rolník František Pazour a rolník František Stehlík. Firma R. A. následně dodala výstroj a výzbroj. Bylo vystavěno třípatrové leziště a Josef Ronovský učil jednotku spouštět se po provaze. Roku 1907 se jednalo o výstavbě hasičské zbrojnice, která však nebyla realizována.\n\n"}
{"id": "1504760", "url": "https://cs.wikipedia.org/wiki?curid=1504760", "title": "Potopení Hableány", "text": "Potopení Hableány\n\nHableány (\"Mořská panna\") byla malá maďarská výletní loď poskytující vyhlídkové plavby po Dunaji. Večer 29. května 2019 do ní při jedné takové plavbě v centru Budapešti pod Markétiným mostem zezadu z boku narazila mnohem větší švýcarská hotelová loď \"Viking Sigyn\". \n\nHableány se převrátila a v sedmi sekundách šla ke dnu. Na její palubě se v tom okamžiku nacházelo 33 účastníků jihokorejského zájezdu a dva členové posádky. Z rozvodněného Dunaje se podařilo zachránit sedm cestujících. \n\nUkrajinský kapitán \"Viking Sigyn\" Jurij C. byl zatčen a umístěn do vazby pro podezření, že bezohlednou plavbou neštěstí zavinil. Vinu odmítá. Vrak Hableány byl vyzvednut 11. června. Podle prohlášení maďarských úřadů z června 2019 vše nasvědčuje tomu, že za srážku může výhradně chyba kapitána hotelové lodi. Ten měl být v době nehody střízlivý a bez vlivu drog, vyšetřuje se ale možnost, že byl na to, aby řídil loď, příliš unavený. \n"}
{"id": "1504762", "url": "https://cs.wikipedia.org/wiki?curid=1504762", "title": "Alija Bejtić", "text": "Alija Bejtić\n\nAlija Bejtić (1. května 1920 Kukavice, okres Rogatica, Bosna a Hercegovina – 7. července 1981 Sarajevo, Socialistická federativní republika Jugoslávie) byl bosenskohercegovský kulturní historik a publicista bosňáckého původu.\n\nZákladní školu navštěvoval v Rogatici. V Travniku studoval na medrese, nato přešel do Sarajeva, kde se zapsal na Vyšší islámskou šarí‘atsko-teologickou školu (1943–1945). Maturitu složil až po válce na sarajevské, Prvním chlapeckém reálném gymnáziu (1946). V Záhřebu roku 1955 dokončil architekturu na Technické fakultě v Záhřebu, když obhájil práci \"Povijest i umjetnost Foče na Drini\" (Dějiny a umění Foči na Drině).\n\nV letech 1954 a 1957 pracoval v bosenskohercegovském památkovém ústavu (\"Zemaljski zavod za zaštitu spomenika kulture i prirodnih rijetkosti\"), nato působil v sarajevském Ústavu urbanismu a nato byl od roku 1966 ředitelem městského památkové ústavu v Sarajevu (\"Gradskogi zavod za zaštitu spomenika kulture\"). Od roku 1977 pracoval v Orientálním ústavu v Sarajevu.\n\nBejtić je autorem 420 odborných prací, v tom 11 knih.\n\n\nPřeklady z arabštiny a reedice starších překladů:\n\n\nEdice textů:\n\n"}
{"id": "1504767", "url": "https://cs.wikipedia.org/wiki?curid=1504767", "title": "Pićan", "text": "Pićan\n\nPićan () je vesnice a opčina v Chorvatsku v Istrijské župě. Nachází se asi 10 km jihovýchodně od Pazinu. V roce 2011 žilo v Pićanu 315 obyvatel, v celé občině pak 1 997 obyvatel.\n\nKromě hlavní obce, Pićanu, se zde nacházejí i vesnice Grobnik, Jakomići, Krbune, Kukurini, Montovani, Orič, Sveta Katarina, Tupljak a Zajci.\n"}
{"id": "1504768", "url": "https://cs.wikipedia.org/wiki?curid=1504768", "title": "Kivačské vodopády", "text": "Kivačské vodopády\n\nKivačské vodopády či Vodopády Kivač (rusky \"Кивач\", karelsky \"Kivačču\", finsky \"Kivatsu\") jsou vodopády na řece Suna v Karélii v Rusku. Jejich průtok byl ovlivněn energetickými vodními díly.\n\nOblast severozápadního povodí Oněžského jezera je charakteristická úzkými říčními údolími spojujícími úzké jezerní plochy směřujícími ze severo - severozápadu na jiho - jihovýchod. Říční síť tak kopíruje tektonické lomy z třetihorního období a zároveň překonává morénové překážky modelované ledovcovou činností z období před 7 až 7 500 tisíci lety. V místech, kde glaciální nánosy proráží voda až na vyvřelé horniny starších vrstev, vznikají vysoké a stabilní prahové stupně. Typickým příkladem takové říční sítě je povodí řeky Suna, která ústí do Kondopožského zálivu Oněžského jezera. Řeka vytváří přes dvacet výraznějších prahových stupňů, z nichž nejvýznamnější se nachází na dolním toku, kde její průměrný průtok přesahuje 60 m³/s a zaručovala si tak dostatečnou lidskou pozornost. Jedná se o vodopády Girvas a Poor-Porog po výtoku z jezera Vikšozero a vodopády Kivač po výtoku z jezera Pandozero. \n\nNa délce zhruba 175 m překonává řeka čtyři kolmé stupně o celkové výšce 10, 7 m. Nejvyšší dolní stupeň dosahuje výšky přes 7 m. Kromě tohoto hlavního toku obchází řeka ještě ostrovní vyvýšeninu při levém břehu a v podobě soustavy menších proudů padá do vývařiště pod posledním stupněm hlavního vodopádu jako boční vodopád.  \n\nPodnebí se vyznačuje dlouhou, výrazně mrazivou zimou a krátkým létem. Průměrná roční teplota vzduchu je 2,4 °C. Průměrná doba bezmrazového období je od 100 do 150 dnů. Plné vegetační období trvá pouze 3 měsíce. V tomto období je počasí poměrně nestabilní a v podobě povodňových epizod může návštěvníky překvapit i neočekávaným navýšením průtoku. Jarní velká voda je samozřejmostí na konci května, zimní návštěva zaručuje průtok mezi mohutnými ledopády.\n\nPrůměrný přirozený průtok na vodopádech je 66 m³/s. To byl tedy průtok poskytující zážitek caru Alexandrovi či fotografu Sergeji Prokudinovi. Voda řeky Suna však byla odvedena pro potřebu Sunské kaskády vodních elektráren. První na kaskádě je Paleozjorská elektrárna, jejíž pracovní spád byl vytvořen přehrazením řeky Suna nad vodopády Girvas. V tomto místě je průměrný průtok kolem 60 m³/s. Kdysi stejně slavné vodopády Girvas a těsně po nimi ležící vodopády Poor-Porog jsou tak po většinu roku suché. Mezi přehrazením v tomto místě a vodopády Kivač však řeka Suna nabírá na přirozeném povodí ještě 6 m³/s, což je nyní průměrný průtok na vodopádech. Tento průtok může být v době tání sněhu až desetinásobný stejně jako při letních dešťových povodní. \n\nCelková hltnost turbín Paljeozjorské vodní elektrárny je 87 m³/s a celková hltnost turbín pod ní ležící Kondopožské elektrárny je 110,2 m³/s. Nad původním korytem řeky Suna jsou vodní propusti, umožňující historické koryto řeky použít jako součást přelivového systému. Běžné jarní maximum činí sedminásobek průměrného průtoku. Průměrný roční nadbytek, který turbíny elektráren nemohou zpracovat, přesahuje 73 milionů m³, pro případ dvěstěleté vody je historické koryto řeky připraveno pro převedení vody přes 600 m³/s.\n\nVodopády Kivač jsou v celé kaskádě na řece Suna nejznámější. Legenda o vzniku vodopádů je známá už od 16. století. \"Dvě sestry jménem Suna a Šuja šly spolu životní poutí dlouhá léta a vše vypadalo tak, že spolu půjdou společnou cestou navěky. Jednou však již unavená Suna ulehla k odpočinku, poslala svou sestru napřed a usnula. Když se probudila, zjistila, že jí Šuja zcela utekla a rozeběhla se za ní. Veškeré překážky na cestě prorážela s obrovskou silou v úporné ale marné snaze svou sestru dohnat. Tak vznikly i Kivačské vodopády\". (Obě zhruba stejně velké řeky tekoucí v souběžných údolích se nedaleko od sebe samostatně vlévají do Oněžského jezera)\n\nO vodopádech psal oslavné básně známý ruský osvícenecký básník Gavril Děržavin, slavný předchůdce Puškinův. V roce 1868 navštívil vodopády sám car Alexandr II. Nikolajevič a od té doby se vodopády staly oblíbeným, ale především nutným výletním cílem petrohradské smetánky.  Začátkem 20. století navštívil všechny vodopády na řece Suna i autor unikátní metody barevné fotografie Sergej Prokudin Gorskij. V roce 1931 vznikla v okolí vodopádů i jedna z nejstarších přírodních rezervací Ruska. \n\nNárodní park Kivač o rozloze 10 930 ha je domovem 216 druhů ptáků a 42 druhů savců. Kivačský bor tvoří obrovské borovice unikátních tvarů běžného stáří přes 300 let. Vodopády jsou konečným zakončením cesty atlantského lososa a mořského pstruha. I průtok o hodnotě zlomku historické hodnoty zaručuje dostatečnou turistickou přitažlivost. Začátkem 21. století je neustále rostoucí návštěvnost parku předmětem úvah o potřebě její regulace. \n\n\n"}
{"id": "1504776", "url": "https://cs.wikipedia.org/wiki?curid=1504776", "title": "Joel Stransky", "text": "Joel Stransky\n\nJoel Theodore Stransky (* 16. července 1967 Pietermaritzburg) je bývalý jihoafrický ragbista. Pochází z rodiny českých židovských přistěhovalců.\n\nVystudoval Natalskou univerzitu. Hrál na pozici útokové spojky za výběr provincie Natal, za italský klub L'Aquila Rugby a anglický Leicester Tigers. V jihoafrické ragbyové reprezentaci odehrál 22 zápasů. Získal s ní zlatou medaili na domácím mistrovství světa v ragby 1995. Ve finálovém zápase, v němž Jihoafričané porazili Nový Zéland 15:12 po prodloužení, si připsal všechny body svého týmu.\n\nV roce 1999 nastoupil za českou ragbyovou reprezentaci v exhibičním utkání proti Penguin International RFC. \n\n"}
{"id": "1504779", "url": "https://cs.wikipedia.org/wiki?curid=1504779", "title": "Slezské Pavlovice (zámek)", "text": "Slezské Pavlovice (zámek)\n\nZámek Slezské Pavlovice vznikl v roce 1557 přestavbou vodní tvrze, která zde stávala snad od 14.století. Zámek se nachází ve středu obce Slezské Pavlovice.\n\nZámek byl postaven 16. století Štěpánem z Vrbna mladším. Dokladem je dochovaná listina z 2. června 1571, která popisuje, že olomoucký biskup Vilém Prusinovský z Víckova udělil v léno ves Německé Pavlovice s nově postaveným zámkem s dvorem a pivovarem písaři manského soudu Jiřímu Kamenohorskému z Kamenné Hory a Tišnova.\n\nV roce 1684 nechal zámek rytíř Maxmilián Bees z Chrostiny(1650-1731) přestavět. \n\nV roce 1766 koupil zámek Jan Mattencloit, který jej přestavěl do současné pozdně barokní podoby. Rodina Mattencloit byla držiteli zámku do roku 1923,kdy se stal vlastnictvím rodiny Justovy. V roce 1945 byl rodině Justových zámek zkonfiskován. Po válce sloužil zámek jako zásobárna zdravotnických potřeb. V současnosti je slezskopavlovický zámek nevyužíván a od roku 2018 bylo novými majiteli přistoupeno k opravám.\n\nZámek má půdorys ve tvaru obdélníku.Jedná se o jednopatrovou budovu. Fasáda zámku je upravena jemnou štukovou výzdobou. Hlavním prvkem fasády je římsa oddělující patra po celém obvodu. V hlavním průčelí nad hlavním vchodem je umístěn trojúhelníkový štít. Budova zámku je pokrytá mansardovou střechou. \n"}
{"id": "1504789", "url": "https://cs.wikipedia.org/wiki?curid=1504789", "title": "Toropec", "text": "Toropec\n\nToropec () je město v Tverské oblasti v Ruské federaci. Při sčítání lidu v roce 2010 měl přes třináct tisíc obyvatel.\n\nToropec leží v západní části Valdajské vrchoviny na řece Toropě, přítoku Západní Dviny. Od Tveru, správního střediska oblasti, je vzdálen přibližně 330 kilometrů západně.\n\nOd roku 1907 vede přes město železniční trať spojující města Bologoje a Velikije Luki.\n\nPrvní zmínka je o Toropeci je v Ipatěvském spise, podle kterého patřil Toropec v roce 1074 pod Smolenské knížectví. Od roku 1167 byl sídlem vlastního knížectví, které se ovšem včlenilo do Novgorodské republiky.\n\nOd 13. století začíná na Toropec útočit velkoknížectví litevské, které si jej v 14. století pod vedením Algirdase podmaňuje.\n\nRoku 1503 dobývá Toropec Moskevské velkoknížectví a stává se z něj obchodní středisko na západní hranici Ruska. K roku 1708 se stává součástí Ingrijské gubernie, od roku 1777 je součástí Pskovské gubernie.\n\nZa druhé světové války byl Toropec obsazen 29. srpna 1941 jednotkami německé armády a 21. ledna 1942 dobyt zpět jednotkami Severozápadního frontu Rudé armády.\n\n"}
{"id": "1504811", "url": "https://cs.wikipedia.org/wiki?curid=1504811", "title": "Alija Bulić", "text": "Alija Bulić\n\nHáfiz Alija-efendija Buljić (1876 Livno, Bosna a Hercegovina – 1911 Tuzla, Bosna a Hercegovina) byl bosenskohercegovský pedagog bosňáckého původu.\n\nV rodném městě navštěvoval mekteb, islámskou základní školu. V Sarajevu absolvoval ruždii, modernizovanou islámskou základní školu, nato medresu a nakonec učitelskou školu. Roku 1896 byl jmenován pomocným učitelem v národní škole v Bijeljině, o dva roky později se stal řádným učitelem v témže vzdělávacím zařízení. Roku 1900 byl umístěn do druhé národní základní školy v Travniku. V Záhřebu složil zkoušku opravňující k výuce v měšťanských a středních školách. Na Vídeňské univerzitě studoval arabšinu, načež roku 1905 složil státní zkoušku a získal místo suplenta a vedoucího konviktu na Vyšším gymnáziu v Mostaru. Ve stejné době ve Vídni promoval další muslim Šukrija Alagić, který se stal učitelem arabštiny na Vyšším gymnáziu v Sarajevu. V listopadu 1905 Bulić složil profesorskou zkoušku z arabštiny a bosenštiny. Definitivu v Mostaru získal až roku 1906. Roku 1909 na vlastní žádost přešel na gymnázium v Tuzle.\n\nByl členem muslimského podpůrného spolku \"Gajret\" (Úsilí).\n\nBulić se 20. července 1907 oženil s dcerou Sulejman-agy Galijaševiće z Tešnje.\n\n"}
{"id": "1504833", "url": "https://cs.wikipedia.org/wiki?curid=1504833", "title": "Anaïs Demoustierová", "text": "Anaïs Demoustierová\n\nAnaïs Aude Marie Michèle Demoustier Delcourt (29. září 1987 Lille) je francouzská herečka, která účinkovala ve více než padesáti filmech.\n\nJako herečka debutovala v roce 1999, první větší roli dostala ve filmu Michaela Hanekeho \"Čas vlků\" (2002). Vystudovala herectví na Univerzitě Paříž III. Výraznou roli pokojské Audrey ztvárnila v poetickém filmu Pascale Ferranové \"Ptáci a lidé\" (2014). Jako divadelní herečka účinkuje v pařížském Théâtre du Rond-Point.\n\nNa Filmovém festivalu v Cabourgu získala v roce 2009 cenu za nejlepší debut a v roce 2015 cenu pro nejlepší herečku. Na Mezinárodním filmovém festivalu Karlovy Vary 2010 byla oceněna za hlavní roli ve filmu \"Sladké zlo\". V letech 2009 a 2011 byla v pětici nominantek na cenu César pro nejslibnější herečku, obdržela Ceny Romy Schneiderové a Cenu Suzanne Bianchettiové (obě v roce 2011). V roce 2017 byla v porotě Festivalu amerického filmu v Deauville.\n\nMá dvě sestry a bratra. V roce 2016 porodila dceru, jejímž otcem je herec Jérémie Elkaïm.\n\n"}
{"id": "1504841", "url": "https://cs.wikipedia.org/wiki?curid=1504841", "title": "Kim Sok-čin", "text": "Kim Sok-čin\n\nKim Sok-čin ( , anglický přepis: \"Kim Seok-jin\"; * 4. prosince 1992 Kwačchon), uměleckým jménem Jin, je jihokorejský zpěvák, textař a tanečník. V roce 2013 debutoval jako člen jihokorejské skupiny BTS. V roce 2018 byl společností Gallup Korea v kategorii \"Nejznámnější idol\" zařazen na 11. místo v Jižní Koreji.\n"}
{"id": "1504843", "url": "https://cs.wikipedia.org/wiki?curid=1504843", "title": "Gilda (film)", "text": "Gilda (film)\n\nGilda je americký film z roku 1946, který natočil režisér Charles Vidor, v hlavních rolích Rita Hayworthová jako femme fatale a Glenn Ford jako mladý podvodník. Na filmu se podíleli: kameraman Rudolph Maté, který je znám pro své rozsáhlé dílo, kostýmní návrhář Jean Louis šatů pro Ritu Hayworthou (především pro její taneční čísla), Jack Cole choreograf písní „Put the Blame on Mame\" a „Amado Mio\", které nazpívala Anita Ellis. V roce 2013 byl film vybrán pro uchování v Národním filmovém registru (anglicky \"National Film Registry\") v knihovně Kongresu jako „kulturně, historicky nebo esteticky významný“ film.\n\nJohnny Farrell (Glenn Ford), americký hazardní hráč, který nedávno přijel do argentinského Buenos Aires, vyhraje spoustu peněz, když podvádí při hře craps. Později je zachráněn Ballinem Mundsonem (George Macready), když se jej někdo pokusí okrást. Mundson mu vypráví o nelegálním high-class kasinu, ale varuje ho, aby tam raději nechodil. Farrell ignoruje jeho radu, jde do kasina, podvádí při blackjacku a je zadržen dvěma muži, kteří pracují pro majitele kasina, kterým se ukáže být Mundson. Farrell hovoří s Mundsonem, nabídne se mu, aby jej najal a vcelku rychle si získá jeho důvěru. na scéně se objevuje jeho strýc Pio (Steven Geray), neohrožený umývač toalet, který mu stále volá a představuje se jako, „pan Peasant\".\n\nJednoho dne se Mundson vrací z výletu se svou krásnou a temperamentní novomanželkou Gildou (Rita Hayworthová). Je okamžitě zřejmé, že Johnny a Gilda měli spolu románek, který skončil špatně. Když se jich na to Mundson zeptá, oba to popírají. Johnny navštíví Gildu v její ložnici, kterou sdílí se svým manželem a zde dojde k hádce. I když není zcela jasné, kolik toho Mundson ví o Gildině a Johnnyho minulém vztahu, zdá se, že je v nevědomosti, když pověřuje Farrella, aby dohlížel na Gildu. Mezi Johnnym a Gildou panuje nenávist, Gilda flirtuje s muži s čím dál více očividným úsilím naštvat Johnnyho, on je stále více urážlivý a zlomyslný. Gilda je uvězněna muži, kteří po ní touží, zneužívají a a trestají ji.\n\nMundsona navštíví dva němečtí podnikatelé. Jejich tajná organizace financovala wolframový kartel, kde vše bylo zapsáno na Mundsonovo jméno, aby se zakrylo jejich vlastnictví a spojení s ním. Nicméně, došli k rozhodnutí, že nyní po konci druhé světlové války, byl čas vzít si kartel zpět. Mundson odmítá převést vlastnictví na jeho podporovatele. Argentinská policie se zajímá o tyto dva němce; vládní agent Obregon (Joseph Calleia) se seznámí s Farrellem, aby se pokusil získat informace, ale on o Mundsonových operacích nic neví. Když se němečtí podnikatelé později vrátí, Mundson jednoho z nich zabije.\n\nMezi Farrellem a Gildou dojde k další konfrontaci, která začíná vyřčením toho, jak jeden druhého nenávidí a končí vášnivým líbáním. Krátce poté, co je Mundson uviděl, nebo zaslechl, nasedne do čekajícího letadla a uteče ze země. Farrell a Obregon jsou svědky jeho krátkého letu; letadlo exploduje krátce po vzletu a padá do moře. Farrell došel k závěru, že Mundsen spáchal sebevraždu, nevěděl však, že se Mundson dostal do obtíží a musel zinscenovat svou vlastní smrt.\n\nGilda zdědí jeho majetek. Johnny a ona se okamžitě vezmou. Zatímco Gilda si jej vzala pro lásku, Johnny proto, aby se pomstil za její zradu, když si vzala Mundsona. Drží si od ní odstup, hlídá jí dnem a nocí, ale jen z pohrdání a loajalitě vůči Mundsonovi. Gilda se několikrát pokouší uniknout dusivému manželství, ale Johnny, nyní bohatý a mocný, zmaří každý její pokus a vytvoří v manželství situaci, která se pro ní rovná pobytu ve vězení. Obregon zabaví kasino a informuje Farrella, že Gilda mu nikdy nebyla s Mundsonem nevěrná a přiměje Farrella, aby se s ní pokusil smířit.\n\nV tu chvíli se Mundson znovu objeví, má zbraň, kterou je chce oba zabít, ale strýce Pio jej smrtelně bodne do zad. Obregon vše zahlédne, Johnny se snaží na sebe stáhnout vinu za vraždu. Strýček Pio říká Johnnymu, že je opravdovým gentlemanem, a zároveň trvá na tom, že Mundsona zabil právě on. Obregon však nechce nikoho zatknout, protože Mundson je již vlastně legálně mrtvý. Farrell dává Obregonovi usvědčující dokumenty z Mundsonova sejfu. Farrell a Gilda se konečně usmíří, omlouvají se za těch mnoho emocionálních ran, které si navzájem způsobili.\n\nFilm byl natáčen od od 4. září do 10. prosince 1945.\n\nKdyž byl film uveden poprvé, zaměstnancům časopisu Variety se film líbil a napsali: „Hayworthová je nejvíce okouzlující. Produkce vytvořila jemný s.a. a to bylo velmi zdařilé. Glenn Ford je vis-a-vis, vzhledem ke své první roli za posledních několik let. \"Gilda\" má samozřejmě nákladnou výrobu – a patřičně to dokazuje! Směr filmu je nudný, ale to je nejspíše chyba scenáristů.\n\nFilm se promítal na filmovém festivalu v Cannes v roce 1946.\n\nFilmový kritik Emanuel Levy napsal pozitivní recenzi: „Rita Hayworthová se ve filmu představila ve své nejlepší kondici. Film \"Gilda\", který byl schválený k natáčení těsně po konci WWII, čerpal hodně ze zvláštní energie, která byla vytvořena díky různé směsici žánrů a způsobu, jakým se jeho postavy vzájemně ovlivňovaly ... Film \"Gilda\" byl kombinací mezi dobrodružstvím tvrdých filmů noir a koláží „ženských fotografií“ ze čtyřicátých let. Film byl promyšlený s moderním pohledem a byl pozoruhodný ve způsobu, jakým se zabýval sexuálními problémy.\"\n\nNa Rotten Tomatoes 96 % kritiků dalo filmu pozitivní hodnocení, dle výsledku 25 recenzentů.\n\nNa filmovém festivalu v Cannes, v roce 1946, získal Charles Vidor cenu Grand Prix.\n\nV době, kdy byl film \"Gilda\" uveden do kin a promítán, bylo nahlášeno rozsáhlé testování jaderných bomb u atolu Bikini, v Tichém oceánu u Marshallových ostrovů. Zde byla otestována jedna bomba, která nesla podobiznu Rity Hayworthové. jako odkaz na její status sexbomby. V pořadí čtvrtá atomová bomba, která měla být odpálena, měla na sobě přilepenou fotografií Rity Hayworthové z časopisu Esquire, z června 1946. Nad ní byl dvou palcovými tiskacími písmeny nápis „\"Gilda\"\". Ačkoli bylo toto gesto provedeno jako kompliment, Rita Hayworthová tím byla hluboce uražena. \n\nDvoudílný kostým, který měla Rita Hayworthová při zpěvu písně „Amado Mio” v záběrech z nočního klubu byl nabídnut jako součást „\"Darů TCM ... Není žádné jiné místo, jako Hollywood\"\" (anglicky „\"TCM Presents ... There's No Place Like Hollywood\"\") na aukci 24. listopadu 2014, v aukční síni Bonhams v New Yorku. Odhadovalo se, že prodej vynese mezi 40.000$ až 60.000$, kostým byl prodán za 161.000$.\n\nV lednu 2016 byla vydána kolekce Criterion Collection (anglicky \"The Criterion Collection\") s verzí filmu \"Gilda\" na DVD a Blu-ray Disc, která obsahovala novou 2K verzi filmu, s nekomprimovanou monofonní zvukovou stopou ve verzi Blu-ray Disc.\n\n\n"}
{"id": "1504848", "url": "https://cs.wikipedia.org/wiki?curid=1504848", "title": "Bakota", "text": "Bakota\n\nBakota () je zatopená vesnice v kameneckém rajóně v Chmelnické oblasti na Ukrajině ležící asi 55 km východně od Kamence Podolského. Po zatopení přehradou Dněsterské vodní elektrárny 27. října 1981 zde vody řeky Dněstr vytvořily turisticky vyhledávanou Bakotskou zátoku.\n"}
{"id": "1504850", "url": "https://cs.wikipedia.org/wiki?curid=1504850", "title": "Bakotská zátoka", "text": "Bakotská zátoka\n\nBakotská zátoka () je zátoka o rozloze 1590 ha na řece Dněstr v oblasti někdejší vesnice Bakota, která vznikla zatopením této vsi kvůli zprovoznění Dněsterské vodní elektrárny 27. října 1981. Zátoka je součástí národního parku Podolské Tovtry. Zátoka se nachází asi 50 km východně od Kamence Podolského.\n\n"}
{"id": "1504851", "url": "https://cs.wikipedia.org/wiki?curid=1504851", "title": "Munib Maglajlić", "text": "Munib Maglajlić\n\nMunib Maglajlić (24. března 1945 Banja Luka, Demokratická federativní Jugoslávie – 19. října 2015 Sarajevo, Bosna a Hercegovina) byl bosenskohercegovský pedagog a literární historik bosňáckého původu.\n\nV rodném městě navštěvoval základní a střední školu a roku 1966 zde úspěšně absolvoval obor mateřský jazyk a literatura na Vyšší pedagogické škole. První stupeň vysokoškolského vzdělání získal roku 1970 na oboru dějiny jugoslávských literatur a srbochorvatský jazyk na Filozofické fakultě Univerzity v Sarajevu. Na Filozofické fakultě Univerzity v Záhřebu roku 1974 získal magisterský a roku 1980 doktorský diplom, přičemž obhájil magisterskou práci nazvanou \"Sevdalinka: Književnohistorijsko i književnoteorijsko određenje jednog kratkog usmenog oblika sa bosanskohercegovačkog prostora\" a dizertaci \"Književnohistorijsko i književnoteorijsko određenje muslimanske narodne balade\". \n\nPo celou dobu pracoval v Ústavu pro literaturu (založen 1966 a zrušen 1992). Od roku 1992 do svého penzionování (2010) přednášel na katedře jihoslovanských literatur na na Filozofické fakultě Univerzity v Sarajevu. Dlouhodobě se zabýval studiem bosňácké lidové slovesnosti. Mezi lety 1994 a 2001 byl předsedou bosňáckého kulturního spolku \"Preporod\" (Obrození).\n\nMaglajlić zemřel na srdeční zástavu 19. října 2015 v Sarajevu. Zádušní mše se uskutečnila 21. října v Gazi Husrev-begově mešitě. Tělesné ostatky byly uloženy na sarajevském hřbitově Ravne Bakije.\n\nJeho tetička Vadiha Maglajlić (1907–1943) za druhé světové války bojovala v řadách komunistických partyzánů a roku 1951 byla prohlášena za národního hrdinu Jugoslávie.\n\n\nEdice a výbory:\n\n"}
{"id": "1504856", "url": "https://cs.wikipedia.org/wiki?curid=1504856", "title": "Blato na Cetini", "text": "Blato na Cetini\n\nBlato na Cetini je vesnice v Chorvatsku, v Splitsko-dalmatské župě, v opčině Omiš. V roce 2011 zde žilo 465 obyvatel. Obyvatelé jsou chorvatské národnosti. Z Blata jsou organizovány sjezdy řeky Cetiny na raftech.\n\nBlato na Cetini je situováno při silničním mostu přes řeku Cetina, kudy byla vedena původní Jadranská magistrála, severně od chorvatské dálnice A1, ze které do Blata vede exit 28.\n\n"}
{"id": "1504857", "url": "https://cs.wikipedia.org/wiki?curid=1504857", "title": "AGEL Enterprises LLC", "text": "AGEL Enterprises LLC\n\nAgel Enterprises, LLC, byl výrobce a prodejce doplňků výživy, které distribuoval prostřednictvím přímého prodeje. Společnost byla založena v roce 2004 ve městě Provo, Utah, USA.\n\nZakladatel společnosti, Glen Jensen, dříve pracoval u jiných společností přímého prodeje, např. Nu Skin Enterprises a Neways. V roce 1999 byl spoluzakladatelem Synergy Worldwide Inc. V roce 2004 inspiroval Dallina Larsena, který byl ředitelem společnosti Monarch Health Sciences, k založení MonaVie. Byl rovněž členem Rady generálních ředitelů Světové federace asociace přímého prodeje (anglicky \"CEO Council of the World Federation of Direct Selling Association\").\n\nZakladatel a CEO: Glen Jensen\n\nPrezident společnosti: Craig Bradley\n\nFinanční ředitel (CFO, Chief Financial Officer): Kyle Copeland\n\nProvozní ředitel (COO, Chief Operations Officer): Darren Jensen\n\nVicepresident pro globální prodej: Jeff Higginson\n\nV roce 2005 do společnosti vstoupil investor společnost Venture Capital Company, která za zajištěné financování rozvoje společnosti získala menšinový podíl. Ke společnosti se připojili Randy Gage, Eric Worre, Randy Schroeder, kteří se stali vedoucími distributory společnosti.\n\nV červnu 2007 Glen Jensen vyplatil investici společnosti Venture Capital Company. V tomto roce společnost působila: v USA, Kanadě, Austrálii, Dánsku, Německu, Hongkongu, Maďarsku, Izraeli, Japonsku, Malajsii, Holandsku, na Novém Zélandě, Filipínách, Singapuru, Srí Lance, Thajsku, Tchaj-wanu, Turecku a Velké Británii.\n\nV roce 2008 Glen Jensen opět oslovil společnost Venture Capital, aby svou investicí podpořila další růst. Vedení investora požadovalo opak. V té době měl investor pod kontrolou 2 ze tří míst ve vedení společnosti a získal nadpoloviční podíl společnosti.\n\nV září 2008 se společnost přestěhovala z Prova do Lehi. Společnost opustil Randy Schroeder.\n\nNa konci roku 2010 Venture Capital Company trvalo na na ukončení prodejů ve 12 zemích, které generovaly tržby ve výši 47 milionů dolarů. Zástupci investora odvolali z vedení Glena Jensena. Důvodem bylo podezření na zpronevěru finančních prostředků a nelegální vyplácení odměn distributorům na asijských trzích. Do prosince 2011 byl stále spolumajitelem společnosti.\n\nV roce 2011 společnost opustil Eric Worre.\n\nV roce 2013 byla společnost koupena holdingem CVSL Inc. Společnost Agel Enterprises v tomto období distribuovala své produkty nejen v USA a Kanadě, ale také v Evropě, Latinské Americe a Asii. \n\nV červnu 2014 pak do Pleasant Grove.\n\nV listopadu 2015 společnost opustil Randy Gage.\n\nV roce 2017 společnost uzavřela své sídlo v Pleasant Grove.\n\nV červnu 2018 byla společnost zahrnuta do konkurzní podstaty mateřské společnosti JRJR Networks Inc. \n\nAgel Enterprises produkoval vitamínové a minerální produkty, které označoval jako: „suspenzní gelovou technologii\", kdy vitamíny a minerály ve formě gelu byly pro lidský organismus snadněji vstřebatelné, než např. u tablet. Glen Jensen se inspiroval u výrobců energetický gelů pro sportovce, které obsahují např. kofeinové látky, bcaa, guaranu, taurin.\n\nEXO (antioxidanty), BRN (pro podporu spalování tuků), FIT (pro podporu spalování energie), FLX (kloubní výživa), GLO (pro hydratace buněk), GRN (pro peristaltiku střev), GSH (látky pro obnovu buněk), HRT (pro srdce a cévy), MIN (minerály), OHM (povzbuzení organismu), OM3 (komplex omega 3 kyselin), SEE (pro zrak), UMI (mořské řasy), VLT (energetický gel), BIO (probiotika)\n\nREM (podpora spánku), HIS (protistresové látky)\n\nPRO (proteinový koktejl)\n\nKosmetická řada Ageless obsahovala: Denní čisticí gel, Revitalizační gelový pealing, Denní zvlhčující gel, Gelové sérum Agel, Zvlhčující gel, Oční gel proti stárnutí, Výživný noční krém.\n\nMast FLX (kloubní výživa ve formě gelové masti).\n\nKosmetická řada Caspi obsahovala: čisticí prostředek s výtažky z kaviáru, sérum proti stárnutí s obsahem zlata, hydratační krém s výtažky z kaviáru.\n\nSpolečnost využívala víceúrovňový kompenzační plán, přesněji binární plán.\n\n"}
{"id": "1504859", "url": "https://cs.wikipedia.org/wiki?curid=1504859", "title": "Stanislav Kousek", "text": "Stanislav Kousek\n\nStanislav Kousek (* 4. března 1953) je bývalý český hokejový útočník. \n\nV československé lize hrál za Duklu Jihlava a CHZ Litvínov. Nastoupil v 70 ligových utkáních, dal 9 gólů a měl 8 asistencí. S Duklou Jihlava získal v roce 1974 mistrovský titul. V nižších soutěži hrál i za Duklu Jihlava B, Moravia DS Olomouc, Slovan Ústí nad Labem, ZVVZ Milevsko a Slovan Louny.\n"}
{"id": "1504862", "url": "https://cs.wikipedia.org/wiki?curid=1504862", "title": "Kaufferové ze Sturmwehru", "text": "Kaufferové ze Sturmwehru\n\nKaufferové ze Sturmwehru byl český šlechtický rod pocházející ze Svaté říše římské.\n\nPrvním příslušníkem rodu Kaufferů v Čechách byl Jan Kauffer z Arnsdorfu a Mohrau (†1632), který pocházel z blíže neznámého místa ze Svaté řiše římské. Byl respektovaným juristou a doktorem práv a letech 1587–1628 zastával úřad apelačního rady. V lednu 1622 se stal členem nechvalně známé Lichtenštejnovy komise k vyšetřování provinilých obyvatel v Českém království. Roku 1628 odešel ve vysokém věku do ústraní a o čtyři roky později zemřel. Od roku 1595 vlastnil na Starém Městě pražském dům čp. 480/a U Zlatého vlka, jenž koupil za 1500 kop českých a který po jeho smrti zdědila dcera Dorota († před 1640), provdaná za Maxmiliána Pillera. \n\nNejslavnějším příslušníkem rodiny se stal jeho syn Jan Jiří (též Hanuš Jiří, Hanuss Georg, Johann Georg), jenž byl od mládí předurčen pro stejnou dráhu jako jeho otec, a proto na pražské univerzitě nastoupil na studium filozofie a práv, které ukončil před rokem 1641. Jako mladík se vyznamenal roku 1639 při hájení Prahy proti švédskému generálu Banérovi. Studium ukončil zřejmě před rokem 1641, přesto se při dalším švédském obležení Prahy roku 1648 stal iniciátorem obnovení studentské legie a následně také jejím hejtmanem. Zvolení zřejmě neproběhlo bez problémů, protože později část studentů usilovala o jeho sesazení. Pod jeho velením legie bojovala na všech ohrožených místech, on sám se nejvíce vyznamenal při velkém švédském útoku 25. října 1648, kdy v čele studentů hájil rozvaliny novoměstských hradeb. Píkou údajně usmrtil deset švédských vojáků a z místa neustoupil ani tehdy, když byl nepřátelskou střelou raněn do levé paže. Po skončení obléhání byl přijat na audienci císařem Ferdinandem III. a jako zvláštní vyznamenání dostal zlatý medailon s jeho podobiznou. Údajně se také zasloužil o povýšení řady členů legie do šlechtického stavu, což je nepravděpodobné, naopak zřejmě on vymohl studentské legii dlužný tříměsíční žold ve výši 5 000 zlatých a dalších 600 tolarů na ošetřování raněných a nemocných. Za prokázané zásluhy jej císař Ferdinand III. dne 20. února 1649 jmenoval doktorem práv a apelačním radou a dne 29. března 1649 povýšil do šlechtického stavu s predikátem von Sturmwehr. Zároveň získal i erb, který pravděpodobně vycházel z dnes neznámého erbu jeho otce. \n\nPřestože nebyl profesorem, stal se Kauffer roku 1652 děkanem právnické fakulty, posledním před vytvořením Karlo-Ferdinandovy univerzity. Roku 1654 se ale musel úřadu vzdát, protože podle instrukce pro apelační kolegium nebylo apelačním radům dovoleno souběžně vykonávat další funkce. Roku 1664 Hanuss Georg jako jeden ze soudců vyšetřoval známý případ pražského vrchního rabína Aarona Šimona Spira-Wedelese, obviněného z vraždy židovského chlapce, jenž přestoupil na katolickou víru. Spira-Wedeles byl odsouzen k trestu vězení a strávil dva roky v žaláři, nakonec však byl po zaplacení vysoké pokuty 8000 zlatých propuštěn.\n\nRod, zdá se, vymřel v následující generaci; skončil syny Jana Jiřího Janem Františkem a Gerhardem Františkem, kteří se ještě roku 1676 připomínají jako držitelé statku Frymburk v Hradeckém kraji.\n\nStříbrno-červeně čtvrcený štít s černým srdečním štítkem. V něm stojí [na zelené půdě] dělostřelbou poškozená hradební zeď, na kterou z levé strany po žebříku stoupá zlatý gryf s granátem v pravém spáru. V prvním a čtvrtém poli je dovnitř otočená modrá [obrněná] ruka držící partyzánu s červeným střapcem. Ve druhém a třetím poli se vidí černé orlí křídlo vyrůstající z černého orlího spáru, který drží doprava otočený červený praporec se stříbrným lvem. Na štítě stojí dvě korunované turnajské přílby, pravá s černo-zlatými, levá s červeno-stříbrnými přikrývadly. Klenotem na první přílbě je rostoucí stříbrný dvojocasý lev držící v obou tlapách přes rameno položený meč se zlatým jilcem a záštitou. Druhá nese modrou, vpravo červeným, vlevo stříbrným křídlem ozdobenou, kouli, na které stojí postava Fortuny – zlatovlasá panna držící v pravé ruce vavřínový věnec, v levé bílé velum.\n\n\n\"Kauffer ze Sturmwehru\", in: http://novanobilitas.eu/rod/kauffer-ze-sturmwehru\n"}
{"id": "1504866", "url": "https://cs.wikipedia.org/wiki?curid=1504866", "title": "Sliver building", "text": "Sliver building\n\nSliver building byl typ budovy, který byl stavěn převážně v USA. Jedná se o vysokou štíhlou stavbu s výrazně úzkým průčelím (typicky 45 stop, asi 14 m, nebo i méně). V polovině 80. let to byl jeden z nejpozoruhodnějších pokroků v designu výškových budov. \n\nZaniklá rada \"New York City Board of Estimate\" v roce 1983 zakázala tento typ staveb v mnoha rezidenčních zónách New Yorku. Důvodem bylo, že se obyvatelé ohrazovali proti jejich výstavbě. Růst trhu s nemovitostmi, před hospodářským poklesem v roce 2008, vedl k oživení výstavby těchto budov, které jsou nyní postaveny především v komerčních čtvrtích New Yorku.\n\n\n\n\n"}
{"id": "1504871", "url": "https://cs.wikipedia.org/wiki?curid=1504871", "title": "Antonín Nový (sochař)", "text": "Antonín Nový (sochař)\n\nAntonín Nový (* 12. června 1946 Strakonice) je český výtvarník, sochař v kovu. Žije a tvoří v Říčanech u Brna. \n\nMezi jeho uměleckou tvorbu patří autorské šperky, zahradní a interierové plastiky, mříže a brány. \n\n\n"}
{"id": "1504876", "url": "https://cs.wikipedia.org/wiki?curid=1504876", "title": "Galina Timčenková", "text": "Galina Timčenková\n\nGalina Timčenková (* 8. května 1962, Moskva) je ruská novinářka a ředitelka internetového zpravodajského portálu Meduza. \n\nV letech 1997 až 1999 pracovala jako redaktorka v deníku Kommersant. Poté začala psát pro tehdy nově založený internetový zpravodajský portál Lenta.ru. V roce 2004 se stala jeho šéfredaktorkou.\n\nDne 12. března 2014 vlastník portálu, ruský miliardář Alexander Mamut, nahradil Timčenkovou Alexejem Goreslavskim. Ten předtím působil jako redaktor stránek Vzgljad.ru, které otevřeně podporují názory ruského prezidenta Vladimira Putina. V reakci na vyhození Timčenkové podalo výpověď 39 z celkových 84 novinářů.\n\nV říjnu 2014 založila Timčenková spolu s několika dalšími novináři, kteří dříve působili v Lenta.ru, nový zpravodajský portál Meduza. Zprávy vydává v ruštině, ale sídlí v lotyšské Rize, neboť v Rusku podle Timčenkové není možné publikovat nezávisle. \n"}
{"id": "1504879", "url": "https://cs.wikipedia.org/wiki?curid=1504879", "title": "La Goualante du pauvre Jean", "text": "La Goualante du pauvre Jean\n\nLa Goualante du pauvre Jean je píseň Édith Piaf napsaná roku 1954 Marguerite Monnot a René Rouzaudem.\n\nPíseň vypráví o muži jménem Jean, který ač je bohatý chybí mu láska a tu žádná věc nenahradí.\n\nPíseň byla vydána na straně \"A\" s písní \"Heureuse\" a na straně \"B\" se nacházely písně \"Sœur Anne\" a \"Johnny, tu n'es pas un ange\".\n\nFrancouzsky\n\nAnglicky\n\nDánsky\n\nNorsky\n\nČesky<br>\nRoku 2003 nazpívala tuto píseň s českým textem Jiřího Dědečka s názvem Chudák Jan zpěvačka Světlana Nálepková na album \"Nelituj\".\n\nDruhou verzi s názvem Honza, co má pech nazpívala roku 2007 na albu \"Život je velký kolotoč\" šansoniérka Marta Balejová. Tento text si napsala sama interpretka.\n\n"}
{"id": "1504887", "url": "https://cs.wikipedia.org/wiki?curid=1504887", "title": "Antonín Hora", "text": "Antonín Hora\n\nAntonín Hora (15. listopadu 1824 Velvary – 15. května 1906 Praha) byl český římskokatolický kněz, děkan a probošt Metropolitní kapituly u sv. Víta v Praze.\n\nNarodil se 15. listopadu 1824 v rodině velvarského měšťana Antonína Hory a jeho manželky Anny. Po studiu teologie byl dne 9. prosince 1847 vysvěcen na kněze. Začal působit jako kaplan a administrátor farnosti v Brandýsu nad Labem, kde působil až do roku 1851. Ve stejný rok se stal vychovatelem knížete Karla Bedřicha z rodu Oettingen-Wallerstein, kterým byl až do roku 1861.\n\nDne 1. května 1861 začal působit jako sekretář církevního soudu v otázkách manželství. O sedm měsíců později dne 2. ledna 1862 se stal arcibiskupským notářem a ve stejný rok v říjnu titulárním radou arcibiskupské konzistoře. Dne 1. května 1868 byl zvolen sekretářem konzistoře a ordinariátním komisařem pro gymnasia na Starém a Novém Městě a pro vyšší reálku na Novém Městě. Od roku 1869 byl poradcem církevního soudu.\n\nDne 14. října 1870 byl zvolen kanovníkem Metropolitní kapituly u sv. Víta v Praze. Dne 30. dubna 1871 byl instalován jako kanovník-kazatel \"pro cathedra bohemica\". Mezi jiné funkce které zastával patří; děkan kostela svatého Apolináře, canonicus senior (1879), canonicus cantor (1882), canonicus custos (1883) či praelatus scholasticus (1890).\n\nOd 1. února 1884 do 27. března 1885 byl generálním vikářem a oficiálem arcibiskupa Bedřicha Schwarzenbergera a poté stejnou funkci zastával u arcibiskupa Františka Schönborna (1885-1891). Dne 2. září 1891 byl zvolen radou kapituly a roku 1898 jejím proboštem. Od roku 1883 také působil jako poslanec Českého zemského sněmu. Dne 7. května 1886 mu papež Lev XIII. udělil titul apoštolského protonotáře.\n\nZemřel 15. května 1906 v Praze a byl pohřben na hřbitově Šárka.\n"}
{"id": "1504893", "url": "https://cs.wikipedia.org/wiki?curid=1504893", "title": "Zaim Šarac", "text": "Zaim Šarac\n\nZaim Šarac (1892 Stolac, Bosna a Hercegovina – 27. dubna 1965 Sarajevo, Socialistická federativní republika Jugoslávie) byl bosenskohercegovský soudce a právník a jugoslávský politik bosňáckého původu.\n\nV Mostaru navštěvoval Vyšší gymnázium, v Záhřebu promoval na právnické fakultě. V chorvatské matropoli získal i titul doktora práv. Již za první světové války byl orientován jihoslovansky, roku 1918 se účastnil vzpory rakousko-uherských vojáků v Pule.\n\nV meziválečné době působil jako soudce a později advokát. Dlouhodobě se věnoval činnosti v muslimském podpůrném spolku \"Gajret\" (Úsilí). Od roku 1936 byl jeho místopředsedou. Po německé invazi do Jugoslávie v dubnu 1941 se nejprve stáhl do ústraní, od léta byl aktivní v komunistickém partyzánském hnutí. Byl aktivním spolupracovníkem partyzánského velitele v Sarajevu Vladimira Periće zvaného Valter. V dubnu 1945 byl zvolen delegátem v Zemské antifašistické radě národního osvobození Bosny a Hercegoviny (ZAVNOBiH), resp. poslancem prvního poválečného parlamentu. Po skončení konfliktu zastával vícero politických funkci, mj. byl místopředsedou první bosenskohercegovské vlády, svazovým ministrem obchodu a zásobování, nato i šéfem rezortu poštu a opakovaně též poslancem svazového parlamentu.\n\nV letech 1945–1946 vedl muslimský spolek \"Preporod\" (Obrození), který nahradil dřívější podpůrná sdružení \"Gajret\" a \"Narodna uzdanica\" (Lidová opora).\n\nŠarac se oženil s Jelkou Rendeli, s níž přivedl na svět syna Nedima (1926–2008), povoláním historika a politika.\n"}
{"id": "1504911", "url": "https://cs.wikipedia.org/wiki?curid=1504911", "title": "Bert Trautmann", "text": "Bert Trautmann\n\nBernhard Carl Trautmann (22. října 1923 Brémy – 19. července 2013 La Llosa) byl německý fotbalový brankář, který strávil většinu kariéry v anglickém klubu Manchester City FC. \n\nV mládí se věnoval fotbalu, atletice a házené v brémském klubu Blau und Weiss. Byl zapáleným členem Hitlerjugend a jako dobrovolník narukoval k Luftwaffe, bojoval na východní frontě a získal Železný kříž. Později se zúčastnil bojů ve Francii. V březnu 1945 byl zatčen spojeneckými vojáky a prošel zajateckými tábory na britských ostrovech. Po válce v Anglii zůstal a stal se v roce 1949 hráčem Manchesteru City. Zpočátku vedla jeho nacistická minulost k masovým protestům manchesterských obyvatel, pak se ale stal idolem fanoušků a odehrál za klub 545 zápasů. V roce 1956 navzdory zlomenině krčního obratle přispěl k vítězství svého týmu ve finále FA Cupu a získal jako první fotbalista narozený mimo britské ostrovy cenu Hráč roku dle FWA. Hráčskou kariéru ukončil v roce 1964 a působil jako trenér v Barmě, Libérii a Pákistánu. Vydal autobiografickou knihu \"Steppes to Wembley\". V roce 2004 mu byl udělen Řád britského impéria.\n\nV roce 2018 o něm Marcus H. Rosenmüller natočil životopisný film \"Brankář\", v němž ztvárnil hlavní roli David Kross.\n\n"}
{"id": "1504912", "url": "https://cs.wikipedia.org/wiki?curid=1504912", "title": "Kočka palawanská", "text": "Kočka palawanská\n\nKočka palawanská (\"Prionailurus bengalensis heaneyi\") je jedním z dvanácti poddruhů kočky bengálské a endemitem filipínského ostrova Palawan.\n\nDorůstá délky 45 až 55 cm, dalších 19,5 až 24 cm připadá na ocas. Váží v rozmezí 1,7 a 2,8 kg.\n\nPo březosti o délce 60 až 70 dnů se zpravidla rodí dvě až tři mláďata.\n\nŽije samotářsky a aktivní je zejména za soumraku. Je uzpůsobena pohybu a lovu ve vodě, má totiž plovací blány. Umí také šplhat, často se vyskytuje právě v korunách stromů, kde i loví.\n\nŽije v různých typech lesů, zejména vlhčích listnatých, objevuje se i v plantážích. Nepouští se do otevřené krajiny.\n\nV evropských zoo se jedná o velký unikát, neboť byla na jaře 2019 chována pouze v pěti zoo. Nejdelší dobu je má německý Tierpark Berlin, kam byla první zvířata dovezena přímo z domovských Filipín v roce 2013 a kde se podařil v roce 2014 evropský prvoodchov a zároveň první odchov mimo Filipíny vůbec. Dále byly v roce 2019 na seznamu institucí s tímto poddruhem zoo v maďarském Debrecínu a tři české zoo: Zoo Jihlava, Zoo Plzeň a Zoo Praha. Když na konci roku 2018 byla do Zoo Jihlava přivezena mladá samice z Tierparku Berlin, v celé Evropě bylo chováno pouze dvanáct jedinců (šest samců a šest samic). Český prvoodchov byl zaznamenán v Zoo Plzeň v roce 2018, mláďata ovšem později (do konce roku) uhynula. Stejného roku však bylo úspěšného odchovu dosaženo v Zoo Praha, kde se narodil samec.\n\nPrvní jedinci (samec Ilian a samice Taytay) byli do Zoo Praha dovezeni v roce 2015, a to z Tierparku Berlin. Jedná se o mláďata narozená ve zmíněné zoo dvěma různým párům, takže jde o nepříbuzný pár. V roce 2018 se jim podařilo odchovat první mládě. V dubnu 2019 se narodilo další mládě - opět samec.\n\nTento druh je k vidění v pavilonu šelem a plazů v dolní části zoo.\n"}
{"id": "1504918", "url": "https://cs.wikipedia.org/wiki?curid=1504918", "title": "Bohumil Kasal", "text": "Bohumil Kasal\n\nBohumil Kasal (*1956 Vojnův Městec) je český vědec. V roce 2009 byl na ČVUT jmenován profesorem.\n\nPůsobil na amerických univerzitách: v letech 1992–2005 na North Carolina State University a v letech 2005–2010 na Pennsylvania State University (Bernard and Henrietta Hankin Chair of Residential Building Construction, Professor of Civil Engineering a Professor of Architectural Engineering). Na Penn State řídil Kasal také Pennsylvania Housing Research Center. Na NCSU, kde byl také členem senátu, působil jako Professor na Department of Forest Biomaterials a také Civil and Environmental Engineering. Od roku 2010 působí na německé TU Braunschweig a od roku 2017 na University of Primorska. Je ředitelem institutu Fraunhofer WKI v Braunschweigu.. Studoval na Oregon State University (PhD, a MS), Virginia Tech, Blacksburg, VA (MS) a ve Zvolenu (Ing.). Kasal je autorem více než 200 publikací, členem redakčních rad v odborných časopisech, mezinárodních vědeckých organizací a přednášel na řadě universit v Evropě, Severní i Jižní Americe, Austrálii a Asii. Je uznávaným expertem v oblasti lehkých konstrukcí pod extrémním zatížením, experimentální mechaniky, a materiálů na bázi přírodních vláken a dřeva. Kasal je Fulbright Scholar. \n\n"}
{"id": "1504921", "url": "https://cs.wikipedia.org/wiki?curid=1504921", "title": "Urumea", "text": "Urumea\n\nUrumea je řeka ve Španělsku (autonomní společenství Navarra a Baskicko). Pramení v Baskických horách nedaleko města Goizueta a vlévá se do Biskajského zálivu, u jejího ústí leží město San Sebastián. Urumea je dlouhá 59,4 km, její povodí má rozlohu 279 km² a průměrný průtok dosahuje 13,63 m³/h. Leží na ní města Hernani, Astigarraga a Loyola. Významným přítokem je Landerbaso.\n\nNázev řeky pochází z baskického výrazu „ur mehea“ (čirá voda). Díky vysoké kvalitě vody zde žijí lososi, úhoři a střevle. Oblast na horním toku řeky je velmi deštivá, v úzkém údolí dochází k častým povodním a přesunům koryta. Ústí Urumey je proslulé vysokými vlnami, které jsou využívány k surfingu. Povodí řeky patří k hlavním oblastem španělské produkce cideru.\n"}
{"id": "1504922", "url": "https://cs.wikipedia.org/wiki?curid=1504922", "title": "Marušići", "text": "Marušići\n\nMarušići je malá vesnice a přímořské letovisko v Chorvatsku ve Splitsko-dalmatské župě, spadající pod opčinu města Omiš. Nachází se pod pohořím Omiška Dinara, asi 13 km od Omiše, 18 km od Makarské a 36 km od Splitu.\n\nPodle sčítání lidu z roku 2001 trvale žije v Marušići 203 obyvatel. Obyvatelé se živí především turismem, vinařstvím a pěstováním ovoce a oliv.\n\nMarušići leží na Jadranské magistrále, která je významná pro dopravu ve vesnici. Pláže jsou oblázkové a je zde několik vodních pramenů. Nachází se zde kostel, mlýn, obchod a mnoho apartmánů a restaurací.\n\nSousedními vesnicemi jsou Mimice a Pisak, dále pak Brela, Gornja Brela, Lokva Rogoznica a Slime.\n"}
{"id": "1504923", "url": "https://cs.wikipedia.org/wiki?curid=1504923", "title": "Logan Act", "text": "Logan Act\n\nLogan Act (řídce \"Loganův zákon\", též 1 Stat. 613, 18 U.S.C. § 953) je federální zákon jurisdikce Spojených států amerických, který kriminalizuje jednání neautorizovaných osob s cizími vládami, jež jsou ve sporu se Spojenými státy. Účelem je zamezit neoprávněným jednáním, která by mohla podrývat pozici americké vlády.\n\nTento zákon byl navržen poté, co George Logan roku 1798 neoprávněně jednal s Francií během tzv. kvaziválky. Podepsal ho prezident John Adams a účinnosti nabyl dne 30. ledna 1799. K zákonu přibyl v roce 1994 dodatek, který z výše pokuty odstranil konkrétní částku.\n\nPorušení Loganova zákona je federální zločin. Zatím pouze dva lidé byli obviněni z porušení tohoto zákona, poprvé v roce 1802 a podruhé v roce 1852; žádný z nich však nebyl usvědčen.\n"}
{"id": "1504924", "url": "https://cs.wikipedia.org/wiki?curid=1504924", "title": "Peñalara", "text": "Peñalara\n\nPeñalara je s nadmořskou výškou 2 428 m\nnejvyšší hora pohoří Sierra de Guadarrama. Leží v centrální části Španělska, v provincii Madrid.\nPico de Peñalara leží přibližně ve střední části Sierry de Guadarrama, okolo 50 kilometrů severozápadně od Madridu.\n"}
{"id": "1504925", "url": "https://cs.wikipedia.org/wiki?curid=1504925", "title": "Juraj Horváth (umělec)", "text": "Juraj Horváth (umělec)\n\nJuraj Horváth (* 25. prosince 1974 Bratislava) je český ilustrátor, grafický designér, vysokoškolský pedagog a nakladatel.\n\nVystudoval na Vysoké škole uměleckoprůmyslové v Praze v ateliéru ilustrace a grafiky pod vedením profesora Jiřího Šalamouna. Absolvoval stáže v ateliéru fotografie (doc. Pavel Štecha) a písma a typografie (prof. Jan Solpera). \n\nVěnuje se kresbě, grafice, grafickému designu, ilustraci a vydávání knih pro děti a mládež v nakladatelství Baobab, které vede se svou ženou Terezou Horváthovou. Stojí za pouličním projektem POPROSVET. Jako grafik a ilustrátor pracuje pro nakladatelství Argo, GplusG, Labyrint, Torst a Triáda. Publikoval v časopisech Souvislosti, Dotyk, Revolver Revue a Park.\nOd roku 2000 je autorem vizuálního stylu Mezinárodního festivalu dokumentárních filmů v Jihlavě. Od roku 2003 je vedoucím ateliéru ilustrace a grafiky na pražské VŠUP. V letech 2010–2015 vytvářel výstavní program galerie Baobab, zaměřené na grafiku, autorskou knihu a ilustraci a jiné, spíše výtvarné než konceptuální proudy v současném umění.\nOd roku 2012 připravuje spolu s Janem Čumlivskim výtvarnou část mezinárodního festivalu malých nakladatelů Tabook.\nIlustroval a graficky upravil desítky knih. Mnohokrát získal ocenění Nejkrásnější česká kniha. \nGraficky upravil například:\nMonografii Pavla Brázdy, edici knih nakladatelství GG, souborné dílo Jáchyma Topola, edici 20/20 nakladatelství NaMU a téměř všechny knihy nakladatelstí Baobab (více než 150 titulů).\nPřipravil výstavy světových i místních ilustrátorů a nakladatelů například:\nBlexbolex (AM 180, Baobab, Tabook), Atak (Tabook,Baobab/Krymská, Goethe institute, Henning Wagenbreth, Bjorn Rune Lie & Alžběta Skálová, Gérard Lo Monaco, Katy Couprie, Tereza Říčanová… Corraini, Media Vaca, Dwie Siostry,\nZa knihu Příběhy z Parní lázně získal v roce 2001 na Lipském knižním veletrhu cenu Nejkrásnější kniha světa.\nSvoje práce doposud vystavoval především v negalerijních prostorách: Cibulka, Klub Wakata, čajovna Suzanne Renaud, Kontejner v Jihlavě, Banská Stanica a na společných expozicích.\nSamostatnou průřezovou výstavu (Last Cut) měl v GAVU Cheb na konci roku 2007. \nV roce 2009 a 2011 připravil do českého pavilonu na Bologna Childrens Book Fair výstavu ilustrátorů a výtvarníků věnujících se autorské knize pro děti.\nV roce 2017 se v Slovenské národní galerii zúčastnil společné výstavy s názvem Drsná škola.\n\n\n"}
{"id": "1504928", "url": "https://cs.wikipedia.org/wiki?curid=1504928", "title": "Uzavřená časupodobná křivka", "text": "Uzavřená časupodobná křivka\n\nV matematické fyzice je uzavřená časupodobná křivka (UČK) světočára v Lorentzově varietě, hmotné částečky v časoprostoru, který je “uzavřený” a vrací se do svého výchozího bodu. Tato možnost byla objevena Willemem Stockumem v roce 1937 a později potvrzena Kurtem Gödelem v roce 1949, který objevil řešení rovnic obecné teorie relativity (OTR) umožňujících UČK známých jako Gödelova metrika; od té doby byla nalezena další OTR řešení obsahující UČK, jako je Tiplerův válec a průchozí červí díry. \n\nExistují-li UČK, zdá se, že jejich existence přinejmenším předpokládá teoretickou možnost cestování dozadu v čase, což vyvolává hrozbu paradoxu dědečka, i když se zdá, že zásada důslednosti sebe sama ukazuje, že takové paradoxy by neměly nastat. Někteří fyzikové spekulují, že UČK, které se objevují v určitých řešeních OTR, mohou být vyloučeny budoucí teorií kvantové gravitace, která by nahradila OTR, myšlenkou, kterou Stephen Hawking označil za domněnku chronologické ochrany. Jiní si všimli toho, že jestliže každá uzavřená časová křivka v daném časoprostoru projde horizontem události, vlastnost, která může být nazývána chronologickou cenzurou, pak ten časoprostor s vyříznutými událostními obzory by se ještě byl choval kauzálně dobře a pozorovatel může nebýt schopen odhalit kauzální narušení.\n\n\n\n"}
{"id": "1504929", "url": "https://cs.wikipedia.org/wiki?curid=1504929", "title": "Pařezová chaloupka (Němčovice)", "text": "Pařezová chaloupka (Němčovice)\n\nPařezová chaloupka je netradiční čekárna autobusové zastávky na okraji vsi Němčovice na Rokycansku, která je inspirována chaloupkou z pohádkového seriálu \"Pohádky z mechu a kapradí\".\n\nPři rekonstrukci silnice silnice II/232 v úseku Břasy–Liblín v roce 2017 byla posunuta a nově upravena místní autobusová zastávka, aby obsahovala zálivy a chodník. Dosavadní vysloužilá plechová čekárna byla odstraněna a obec Němčovice měla být investorem výstavby čekárny na novém místě.\n\nStarosta obce Karel Ferschmann přišel s nápadem postavit namísto obvyklé autobusové zastávky pařezovou chaloupku z pohádek Václava Čtvrtka. V daném úseku silnice jezdí auta rychle, podle odhadů některá i 120 km/h, někteří motorkáři jezdí na zadním kole, za hodinu projede i 90 kamiónů. Na přilehlé křižovatce došlo k řadě dopravních nehod. Do pařezové chaloupky vkládala obec naději, že bude sloužit jako zpomalovač dopravy, což se splnilo už v průběhu její výstavby. Obyvatelé obce myšlenku svébytné zastávky přivítali.\n\nVzorem pro podobu čekárny se staly kresby pařezové chaloupky výtvarníka Zdeňka Smetany, který byl autorem výtvarné podoby známého večerníčku o Křemílkovi a Vochomůrkovi. Obec při výstavbě dbala na zachování poměrů, dalším kritériem bylo, aby vše bylo nakřivo. Němčovičtí přicházeli s nápady na vylepšení jako např. automatické přehrávání hudby z večerníčku při vstupu.\nPařezová chaloupka je vybudována z pórobetonových tvárnic, které jsou zbroušeny do tvaru obřího pařezu stromu. Chaloupka dosahuje do výšky 5,2 m při základně o rozměrech přibližně 4 × 5 metrů. V přízemí je jeden vchod s obloukem bez dveří a několik drobných zasklených oken, v prvním patře je malé okénko s výhledem na přilehlé fotbalové hřiště. Na průčelí je umístěn znak obce a drobné světlo. Střecha je rozložitá a po stranách významně přesahuje základnu čekárny. Střechu podepírají velké dubové větve vybíhající z bočních zdí čekárny. Na levé straně střechou prochází křivý komín. Interiér je modře vymalovaný dle pohádkové předlohy i se šmouhami, na zdi jsou namalované hodiny kukačky, pod kterými je dřevěná lavice. Betonová fasáda má povrch upraven do podoby rozpraskané kůry a je tmavě hnědě natřená. Pařezovou chaloupku doplňují dubové postavičky skřítků Křemílka a Vochomůrky od jičínského řezbáře Ivana Šmída s ručně pletenými šálami. Při zdech jsou zvenku osázené skalničky a kapradí, nechybí ani mech.\n\nNa stavbě pracovali obyvatelé obce brigádně, na konci října 2018 byla dokončena hrubá stavba se střechou, v březnu 2019 dostávala chaloupka finální podobu. Část materiálu získala obec darem, někteří řemeslníci se vzdali honoráře. Náklady na výstavbu měly podle odhadu na podzim 2018 přesahovat sto tisíc korun, při slavnostním otevření byly odhadnuty v rozmezí 100–120 tisíc Kč. Pro srovnání náklady na umístění unifikované budky by přesáhly podle starosty Ferschmanna 150 tisíc Kč.\n\nPohádková čekárna byla slavnostně otevřena při příležitosti místní oslavy Dne dětí 2. června 2019 za účasti několika set lidí. Herečka Jiřina Bohdalová, která postavy Křemílka a Vochomůrky v seriálu namluvila, si zastávku prohlédla na konci června při natáčení reportáže pro pořad Hobby naší doby. Média ji v den otevření pasovala na nejfotografovanější a možná i nejfotogeničtější autobusovou zastávku v Česku, již předtím byla označována za jednu z nejoriginálnějších zastávek v Plzeňském kraji. Obec chce čekárnu přihlásit do soutěže Stavba roku. Zastávka se po svém otevření stala turistickou atrakcí a cílem výletů.\n\n"}
{"id": "1504931", "url": "https://cs.wikipedia.org/wiki?curid=1504931", "title": "Třeboň (nádraží)", "text": "Třeboň (nádraží)\n\nTřeboň (dříve německy Wittingau) je železniční stanice v severní části města Třeboň v Jihočeském kraji v okrese Jindřichův Hradec. Leží na neelektrifikované trati 226. \"Třeboň\" je jednou ze dvou stanic ve městě, vedle zastávky \"Třeboň lázně\". Adresa budovy je Nádražní 259,\nTřeboň II, 379 01.\n\nTřeboňskou železniční stanici vybudovala ze svých prostředků soukromá společnost Dráha císaře Františka Josefa na trase nově budovaného spojení Vídně s Prahou, první vlak tudy projel v lednu roku 1870. Nádraží tehdy neslo německý název Třeboně, Wittingau.\n\nVýpravní dvoupatrová budova s lomenou střechou a dvěma čelními štíty stavěná dle jednotného architektonického vzoru stanic Dráhy císaře Františka Josefa byla roku 2010 rekonstruována a opatřena novou fasádou. V roce 2019 stanicí neprocházela žádná dálková železniční doprava, provoz zde zajišťují zpravidla osobní vlaky spojující České Velenice a Veselí nad Lužnicí.\n\n\n"}
{"id": "1504932", "url": "https://cs.wikipedia.org/wiki?curid=1504932", "title": "Mezinárodní dětská výtvarná výstava Lidice", "text": "Mezinárodní dětská výtvarná výstava Lidice\n\nMezinárodní dětská výtvarná výstava Lidice je soutěžní prezentace děl založená roku 1967 u příležitosti pětadvacátého výročí vyhlazení obce Lidice. Od roku 1972 se koná bez přerušení. Počínaje rokem 1973 se charakter výstavy z pouze národního zaměření změnil na mezinárodní. Účastní se jí děti ve věku od čtyř do šestnácti let. Pro každý rok pracovníci Památníku Lidice určují – od roku 2000 ve spolupráci se zástupci České republiky při UNESCO – téma daného ročníku. Odborná mezinárodní porota následně díla zhodnotí a vybere z nich ta, která ocení medailí „Lidická růže“ nebo jimž udělí čestné uznání. Zároveň komise uděluje dvě nejvyšší ocenění, a to „Cenu poroty pro Českou republiku“ a „Cenu poroty pro zahraničí“. Například roku 2019, kdy se konal sedmačtyřicátý ročník soutěže, hodnotila komise 15 336 výtvarných děl pocházejících ze sedmdesáti zemí světa a udělila 1179 ocenění včetně 164 medailí a dalších 1015 čestných uznání.\n\nNeúplný přehled jednotlivých ročníků soutěže:\n"}
{"id": "1504934", "url": "https://cs.wikipedia.org/wiki?curid=1504934", "title": "Zámrsk (nádraží)", "text": "Zámrsk (nádraží)\n\nZámrsk je železniční stanice ve stejnojmenné obci na adrese Zámrsk 78, 565 43 Zámrsk. Nachází se na východě Čech v Pardubickém kraji, v okrese Ústí nad Orlicí. Leží na železniční trati 010.\n\nNádraží vzniklo jakožto trojkolejná stanice IV. třídy na nově budované trati společnosti Severní státní dráha z Olomouce do Prahy ve vsi Janovičky u Zámrsku v letech 1843-1845. Slavnostní vlak tudy projel 20. srpna 1845 za osobního řízení inženýra Jana Pernera, který trať navrhl. Návrh původně empírové budovy je připisován, stejně jako u všech stanic na této trase, architektu Antonu Jünglingovi.\n\nStanici zpočátku využívali zejména obyvatelé přibližně 7 kilometrů vzdáleného Vysokého Mýta, dosažení železnice z města představovalo hodinu cesty, a navzdory své zdánlivé odlehlosti disponovala nadstandardním vybavením: díky poloze stanice protínající císařskou silnici zde fungovalo jako jediné mezi Pardubicemi a Českou Třebovou nákladní překladové skladiště, výpravní budova je velkoryse rozměrná. Od roku 1862 nesla pak stanice přímo název Vysoké Mýto. Naproti výpravní budově byl vystavěn velký zájezdní hostinec \"U archiknížete Štěpána\". Z důvodu, mimo jiných, založení cukrovaru v roce 1868 a zvýšení urgence bližšího napojení Vysokého Mýta na železniční síť vznikla při budování trati z Chocně do Litomyšle roku 1882 stanice blíže centra nesoucí identický název, a stanice Zámrsk byla tedy zpět přejmenována, přičemž její dopravní význam opadl.\n\nRoku 1957 byla do stanice dovedena elektrická trakční soustava 3 kV stejnosměrného proudu, v roce 1966 proběhla necitelná rekonstrukce výpravní budovy, která razantně změnila její původní ráz.\n\nStanicí prochází První železniční koridor, leží na trase 4. Panevropského železničního koridoru. V roce 2005 byla dokončena rekonstrukce stanice a úpravy parametrů nádraží na koridorovou stanici: byla upravena nástupiště, byl instalován elektronický informační systém pro cestující a výpravní budova prošla opravou. Expresní spoje mohou stanicí projíždět rychlostí až 160 km/h, nádražní provoz je řízen dálkově díky traťovému zabezpečovacímu zařízení ESA 11.\n\n"}
{"id": "1504938", "url": "https://cs.wikipedia.org/wiki?curid=1504938", "title": "Jiří Svoboda (hokejový brankář)", "text": "Jiří Svoboda (hokejový brankář)\n\nJiří Svoboda (* 16. prosince 1954, Plzeň) je bývalý český hokejový brankář. \n\nV československé lize chytal za Duklu Jihlava, CHZ Litvínov, Škodu Plzeň a TJ Gottwaldov. S Duklou Jihlava získal v roce 1974 mistrovský titul. V této sezóně byl nejlepším brankářem ligy podle počtu obdržených gólů. Reprezentoval Československo na mistrovství Evropy juniorů do 19 let v roce 1973, kde tým skončil na 3. místě, a na Mistrovství světa juniorů v ledním hokeji 1974, kde tým Československa skončil na 5. místě.\n\n"}
{"id": "1504946", "url": "https://cs.wikipedia.org/wiki?curid=1504946", "title": "Pully", "text": "Pully\n\nPully je město v západní (frankofonní) části Švýcarska, v kantonu Vaud, v okrese Lavaux-Oron. Je jedním z východních předměstí Lausanne na břehu Ženevského jezera a na úpatí vinic Lavaux na cestě do Vevey a Montreux. V roce 2018 žilo ve městě 18 308 obyvatel.\n\nMěsto je poprvé zmiňováno roku 994 jako Pulliacum.\n\nV roce 2000 hovořilo 82,8% obyvatel města francouzsky. K církvi římskokatolické se ve stejném roce hlásilo 37,1% obyvatel, ke švýcarské reformované církvi 35,7% obyvatel. V roce 2008 žilo ve městě 27,3% obyvatel cizí státní příslušnosti.\n\n\n"}
{"id": "1504954", "url": "https://cs.wikipedia.org/wiki?curid=1504954", "title": "Muzeum Moravských bratří", "text": "Muzeum Moravských bratří\n\nMuzeum Moravských bratří je muzeum v Suchdole nad Odrou zaměřené na dějiny obnovené Jednoty bratrské, zejména na exil několika stovek tajných protestantů z Kravařska v první polovině 18. století a následnou celosvětovou misijní činnost Moravských bratří. Muzeum provozuje spolek \"MORAVIAN Historicko-vlastivědná společnost\".\n\nMuzeum vzniklo adaptací malé hospodářské usedlosti v centru obce. Otevřeno bylo roku 2001. \n\nNaproti muzeu se nachází Park Moravských bratří s dřevinami přivezenými z oblastí, kde misijně působili.\n\n\n\n"}
{"id": "1504956", "url": "https://cs.wikipedia.org/wiki?curid=1504956", "title": "Rue Saint-Victor", "text": "Rue Saint-Victor\n\nRue Saint-Victor je ulice v Paříži. Nachází se v 5. obvodu. Ulice je pojmenována po bývalém klášteru svatého Viktora.\n\nUlice vede od křižovatky s \"Rue des Écoles\" a \"Rue de Poissy\" a končí na křižovatce s \"Rue Monge\" a \"Rue des Bernardins\".\n\nUlice je poprvé zmiňována v soupisu pařížských ulic \"Le Dit des rues de Paris\" pod názvem \"Rue Saint-Vitor\".\n\nUlice původně spojovala \"Place Maubert\" (na rohu \"Rue Sainte-Geneviève\" a \"Rue de Bièvre\") s Porte Saint-Victor v městských hradbách Filipa II. Augusta asi v místě dnešního domu č. 2 v \"Rue des Écoles\". Zbytek ulice mezi křižovatkou s \"Rue du Cardinal-Lemoine\" a \"Rue des Fossés-Saint-Bernard\" a křižovatkou ulic \"Rue Lacépède\" a \"Rue Cuvier\" se nazýval \"Rue du Faubourg-Saint-Victor\". Tato cesta vedla podél zdí opatství svatého Viktora.\n\nTato část se někdy nazývala \"Rue du Jardin-du-Roi\", protože na tuto ulici navazovala. V roce 1760 už obě části tvořily jednu ulici pod stejným názvem.\n\nV rámci přestavby Paříže za Druhého císařství se ulice postupně zkracovala. Část mezi \"Rue des Fossés-Saint-Bernard\" a \"Rue de Poissy\" byla začleněna do \"Rue des Écoles\", jejíž prodloužení proběhlo v roce 1855. Část mezi \"Rue des Bernardins\" a \"Place Maubert\" pohltila \"Rue Monge\" v roce 1859.\n\nV 1865 část jižně od \"Place Jussieu\" byla přejmenována na \"Rue Linné\". O čtyři roky později byl úsek mezi \"Rue du Cardinal-Lemoine\" a \"Rue Linné\" přejmenován na \"Rue Jussieu\".\n\n\n"}
{"id": "1504964", "url": "https://cs.wikipedia.org/wiki?curid=1504964", "title": "Masakr v Rovensku pod Troskami", "text": "Masakr v Rovensku pod Troskami\n\nMasakr v Rovensku pod Troskami je jeden z masakrů uskutečněných na německém obyvatelstvu v rámci vysídlení Němců z Československa. Uskutečnil se 10. května 1945 ve městě Rovensko pod Troskami v Českém ráji. \n\n10. května 1945 v místní škole probíhal soud s členy Wafen SS. Jeden z vězňů však uprchl a zastřelil ruského partyzána Nalipoviče. To vyvolalo v obci hněv a vojáci Rudé armády, ale stejně tak místní obyvatelé, začali střílet do německých běženců, kteří utíkali do okupovaných zón Německa. Masakr si vyžádal 365 obětí na životech. Z toho jen 50 bylo vojáků Wehrmachtu, zbytek tvořili civilisté: muži, ženy a děti. \n\nVe městě připomíná masakr jen nic neříkající pomníček s nápisem \"\"Obětem druhé světové války\"\". \n"}
{"id": "1504968", "url": "https://cs.wikipedia.org/wiki?curid=1504968", "title": "Hendrik Frans van Lint", "text": "Hendrik Frans van Lint\n\nHendrik Frans van Lint (1684 Antverpy – 23. září 1763) byl vlámský krajinářský a vedutový malíř, člen skupiny Bentvueghels, sdružení vlámských a holandských malířů působících v Římě. Byl jedním z předních římských krajinářů poloviny 18. století a mezi jeho patrony patřili staré římské aristokratické rodiny i evropské osobnosti podnikající svou Grand Tour.\n\nHendrik Frans van Lint se narodil v Antverpách jako syn malíře Pietera van Linta a jeho druhé manželky Anny Moerenové (také Moren nebo Morren). Jeho otec zemřel, když mu bylo pouhých 6 let. V roce 1696 se van Lint stal žákem Peetera van Bredaela, malíře specializovaného na italskou krajinu. Své umělecké vzdělání nedokončil a odešel někdy mezi lety 1697 a 1700 do Říma. Zůstal zde po zbytek života mimo krátké návštěvy Antverp v roce 1710 po smrti své matky.\n\nV roce 1697 se Hendrik Frans van Lint připojil ke skupině Bentvueghels. Ve sdružení bylo zvykem dát každému členu jeho přezdívku, tzv. \"ohnuté jméno\". Van Lint dostal přezdívku: \"studie\" (v holandštině) či \"lo studio\" a \"Monsú Studio\" (v italštině). Tato přezdívka mu mohla být dána pro jeho pečlivou techniku, která se opírala o rozsáhlé přípravné práce a předběžné studie. Měl ve zvyku udělat si detailní nákres tužkou či perem, často přímo in situ. Rád podnikal cesty na venkov kolem Říma trvající až několik týdnů. Na těchto výpravách byl někdy doprovázen holandským malířem Theodoorem Wilkensem. Van Lint používal své přípravné studie k vytváření plnohodnotných kompozic na plátně a často přidával i různé trosky, zříceniny a klasické budovy, aby dotvořil své propracované imaginární krajiny. Žil na via del Babuino a v roce 1719 se oženil s Ludovicou Margarete Tasselovou, dcerou italského krejčího. Měli spolu deset dětí.\n\nJe pravděpodobné, že se Van Lint pohyboval ve společnosti nizozemského malíře vedut Gaspara van Wittela, známého v Římě jako \"il Vanvitelli\". Van Wittel se usadil v Římě v roce 1675. Jeho topografické pohledy na krajinu z něj udělaly jednoho z nejslavnějších malířů jeho generace. Van Lint pravděpodobně pracoval v jeho dílně, aby pomohl stárnoucímu umělci se zakázkami. Van Lint měl úspěšnou kariéru a jeho patrony byli významní návštěvníci Říma a také aristokraté podnikající svou Grand Tour. Byly mezi nimi i některé významné patricijské římské rodiny: včetně rodin Altovitiů, Capponiů, Pamphiliů. Sacchettiů nebo Soderiniů. Don Lorenzo Colonna měl jeho práci obzvláště rád a vlastnil od něho nejméně 70 obrazů krajin. Van Lintova žena zemřela v roce 1744. Van Lint se ve stejném roce připojil k \"Congregazione Artistica dei Virtuosi al Pantheon\" a v roce 1755 byl zvolen jejím rektorem. Congregazione byla korporace umělců, kteří organizovali výroční výstavy vlastních obrazů před Pantheonem. Van Lint pravděpodobně také pracoval jako restaurátor obrazů. Jeho syn Jacob nebo Giacomo van Lint (Řím, 1723–1790) byl také malířem vedut.\n\nObrazy krajin Van Linta je možno rozdělit do dvou kategorií: obrazy postav v přírodě a \"vedutové\" krajiny nebo pohledy na město, které jsou převážně topografické. Mezi jeho nejstarší datované práce vytvořené v Římě patří obrazy z roku 1711, včetně obrazu \"Pohled na klášter na Aventinu\", nyní ve sbírce \"Galleria Doria Pamphili\". V tomto roce pravděpodobně opustil dílnu Van Wittela a otevřel si dílnu vlastní. Jeho idealizované krajiny se odklánějí od stylu jeho krajanů a současníků Abrahama Genoelse a Jana Franse van Bloemena, kteří v tomto žánru byli specialisté. Krajiny Van Linta se více podobaly arkadským krajinám Clauda Lorraina. Van Lint mohl studovat Lorrainovy práce v četných římských sbírkách. Je možné, že na počátku své kariéry mírně kopíroval styl Lorrainových prací, po kterých byla velká poptávka, ale na trhu byly málo dostupné. Teprve později začal malovat vlastní náměty, i když se inspiroval prací Lorraina a Nicolase Poussina.\n\nDobrým příkladem vlivu Lorraina na jeho idealizované krajiny jsou dva obrazy: \"Krajina s vodním mlýnem a tančícími postavami\" (\"Svatba Izáka a Rebeky\") a \"Krajina s pečujícími o Jupitera\" (soukromá sbírka). Tyto dvě kompozice, inspirované přímo Lorrainem jsou v římské galerii \"Galleria Doria Pamphilij\". Zejména první dílo je založeno přímo na Lorrainově obrazu \"Landscape with Dancing Figures (The Mill)\" (\"Krajina s tančícími postavami\" (mlýn), zatímco druhá je inspirována pouze celkovým designem Claudova originálu obrazu \"View of Delphi with a procession\" (\"Pohled na Delphi s procesím\"). Van Lint nebyl žádný otrocký následovník Clauda Lorraina, ale spíše jeho pokračovatelem. Dokazuje to skutečnost, že představil řadu prvků, které na Lorrainových obrazech nenajdeme. Příkladem je třeba lovecký pes uprostřed obrazu nebo pastýř, který vede své stádo přes most. Ukazuje také, že je srdcem vedutovým malířem, který upřednostňuje realistické pohledy. Nahradil Lorrainův fantazijní klenutý palác reprezentující Koloseum, stavbou, kterou na svých římských vedutách zobrazoval při mnoha příležitostech a jejíž obraz mohl být založen na objektu v Říme existujícím. Van Lint stejně jako Lorrain rád do svých kompozic vkládal obrazy stromů. Jeho široké otevřené krajiny jsou naplněny tichem a zvou ke kontemplaci. Přizpůsobil Lorrainův styl vkusu 18. století užitím světlejších a jasnějších tónů, příjemnějších barev a dobře zvládnuté ostrosti.\n\nV jeho topografických pohledech se projevuje zkušenost nabytá spoluprací s malířem van Wittelem. Jeho nejčasnější topografické pohledy (\"vedute dal vero\") na Řím zahrnovaly rozsáhlý panoramatický výhled na město z mnoha různých míst. Nakonec namaloval všechno, co v Římě stálo za vidění. Namaloval mnoho pohledů na podobné objekty jako Koloseum, Konstantinův oblouk, Cestiova pyramida, Diokleciánovy lázně nebo Caracallovy lázně. Také namaloval mnoho pohledů na římské mosty, které zobrazil se směsí naturalismu a poezie. Jeho skvělé pozorovací nadání jej činí pozoruhodným malířem 18. století. Vytvořil také mnoho pohledů na vodní cesty, vodopády a přístavy v okolí Říma i mimo něj. Patří mezi ně pohled na Neapol a Benátky, i když neexistuje žádný zdokumentovaný důkaz, že tam skutečně cestoval. Je pravděpodobné, že tyto kompozice vytvořil na základě zkušeností s podobnými náměty van Wittela. Je známo, že mnozí umělci zadávali práci na postavách ve svých obrazech jiným malířům, jako byli například Corrado Giaquinto, Adriaen Manglard, Anton Raphael Mengs, Pierre Subleyras, Sebastiano Conca, Giuseppe Chiari a Placido Costanzi. Van Lint ale často maloval své postavy sám. Jedinými umělci, jejichž práce na postavách byly v jeho díle identifikovány, jsou Pompeo Batoni a Francesco Zuccarelli. Postavy, které vkládal do svých kompozic, byly často inspirovány slavnými malíři 17. století jako byl Guido Reni. Sbírka tisků Henryho Hoareho (Henry Hoare II. [1705–1785], známý jako Henry The Magnificent, byl anglickým bankéřem na Stourheadu) je považována za ručně kolorovanou ve spolupráci Hendrika van Linta a jeho syna Giacoma. K těmto barevným tiskům je v katalogu rukopisů připsáno \"Mr Studio\". Technika je v souladu s obrazy Hendrika van Linta, ale důkazy, včetně zaznamenané poznámky týkající se tohoto studia naznačují, že kolorování může být rodinný podnik.\n"}
{"id": "1504970", "url": "https://cs.wikipedia.org/wiki?curid=1504970", "title": "Tichá linka", "text": "Tichá linka\n\nTichá linka je bezplatná sociální služba, která nabízí tlumočení znakového jazyka a přepis mluvené řeči do textu v režimu online.\nTichá linka, která nabízí tlumočení znakového jazyka a přepis mluvené řeči do textu online pro lidi s poruchou sluchu, zahájila svou činnost v roce 2008. Službu založila a provozuje organizace Tichý svět, o. p. s. \n\nTichá linka je určena neslyšícím a lidem se sluchovým postižením a umožňuje jim telefonovat a komunikovat se slyšícími bez bariér. Pokud klient používá znakový jazyk, vybere si tlumočení a spojí se s tlumočníkem videohovorem. Pokud preferuje češtinu, zvolí přepis a spojí se prostřednictvím textového okna s přepisovatelem. Tlumočník či přepisovatel se následně spojí se slyšící stranou a začne probíhat bezbariérová komunikace. \n\nNejčastějšími důvody pro využití Tiché linky jsou témata zdraví, práce, studia a další osobní a rodinné záležitosti. Mezi přednosti Tiché linky patří mimo jiné i skutečnost, že si klienti mohou předem rezervovat čas tlumočení či přepisu a vyhnout se případnému čekání ve frontě. Tichá linka je v provozu každý den, služba tlumočení je k dispozici 7-22 hod, přepis 7-17 hod, pro urgentní případy a pohotovost je zajištěna nonstop, včetně víkendů a svátků. Služba je poskytována zdarma. \n\nTichá linka nabízí i službu překladu, kterou neslyšící využívají nejčastěji v případě úředních dopisů. Také když chtějí napsat zprávu či dopis, mají možnost využít službu Tiché linky a požádat o úpravu textu, aby byl pro slyšícího srozumitelný a nedošlo k nedorozumění. \n\nTichá linka je zaváděna také ve státním a soukromém sektoru, aby ji mohli využít pro bezbariérovou komunikaci i klienti, kteří ji běžně nevyužívají nebo nemají k dispozici mobilní přístroj umožňující připojení. Největší zájem o registraci do Tiché linky mají nemocnice a zdravotnická zařízení, pobočky Úřadu práce, České správy sociálního zabezpečení a také městské a obecní úřady. \n\n\n"}
{"id": "1504974", "url": "https://cs.wikipedia.org/wiki?curid=1504974", "title": "Marie Horáková (soudní tlumočnice)", "text": "Marie Horáková (soudní tlumočnice)\n\nMarie Horáková (* 21. června 1976 v Praze) je speciální pedagog, soudní tlumočnice znakového jazyka a ředitelka obecně prospěšné společnosti Tichý svět, která pomáhá neslyšícím zvyšovat kvalitu jejich života a přispívá k odstraňování komunikačních bariér mezi světy slyšících a neslyšících. V roce 2014 převzala Marie Horáková za svou práci z rukou ministra zdravotnictví \"Výroční cenu za mimořádné zásluhy v oblasti péče o neslyšící\" v České republice.\n\nZnakový jazyk ji zaujal už v dětství, připadal jí jako jazyk tajných agentů a přitahoval ji natolik, že se rozhodla naučit se ho. Tehdy netušila, že se stane její láskou na celý život. Později absolvovala Speciální pedagogiku na PedF UK v Praze, kde se spřátelila s neslyšící spolužačkou, což určilo směr jejího profesního života. Po škole nastoupila jako noční vychovatelka na střední škole pro neslyšící v Berouně, kde později pracovala jako tlumočník a odkud odešla v roce 2004 na mateřskou dovolenou z pozice zástupkyně ředitelky.\nJako tlumočnice se často setkávala s předsudky ze strany slyšících vůči neslyšícím. Stejně tak se situacemi, kdy neslyšící neměl dostatek běžných sociálních dovedností a neorientoval se ve světě slyšících, což mu způsobovalo komplikace nejen v běžných životních situacích, ale i např. při získávání zaměstnání. Proto se v roce 2005 podílela na zrodu projektu Agentura profesního poradenství pro neslyšící. Z projektu se postupně rozvinula stabilní sociální služba - sociální rehabilitace v rámci obecně prospěšné společnosti Tichý svět. \n\nV roce 2018 měl Tichý svět kromě pražské centrály pobočky v dalších devíti krajích. Zajišťuje nejen službu sociální rehabilitace, ale i odborné sociální poradenství, včetně právní poradny, a tlumočnické služby pod názvem Tichá linka, poskytující online tlumočnickou službu znakového jazyka a přepis mluvené řeči.\n\n"}
{"id": "1504978", "url": "https://cs.wikipedia.org/wiki?curid=1504978", "title": "Otto Freund", "text": "Otto Freund\n\nOtto Freund (8. července 1876, Třebíč – 24. června 1939, Praha) byl český finančník.\n\nOtto Freund se narodil v Třebíči v židovské rodině Adolfa Freunda a Reginy (rozené Subakové), studoval v Praze, po ukončení studií psal do novin, v roce 1895 pak začal pracovat v prvním bankovním ústavu. Působil v zemské bance (do roku 1916), nálsedně se stal členem správní rady a jedním z ředitelů České banky Union. Stal se také viceprezidentem Svazu československých bank a členem Pražské burzovní komory (1937–1939). Z pozice člena správní rady Union banky zasedal ve správních radách různých společností, jako např. Jindřichovská továrna na papír, Julius Meinl, Klotylda a další. Působil také v různých kulturních spolcích. V roce 1939 byl zatčen nacisty a po uvedení v platnost norimberských zákonů spáchal ve věznici sebevraždu.\n\nRoku 1915 si vzal Olgu Gallusovou.\n\nByl brán jako vynikající a oblíbený bankovní odborník.\n"}
{"id": "1504985", "url": "https://cs.wikipedia.org/wiki?curid=1504985", "title": "Tereza Horváthová", "text": "Tereza Horváthová\n\nTereza Horváthová (* 20. srpna 1973 Praha) je česká nakladatelka, redaktorka, překladatelka, spisovatelka a organizátorka.\n\nJe dcerou divadelního a literárního kritika Sergeje Machonina a překladatelky Drahoslavy Janderové.\n\nVystudovala romanistiku na FFUK v Praze obor francouzský jazyk a literatura. V roce 2000 založila se svým mužem Jurajem Horváthem nakladatelství knih pro děti Baobab. Publikovala v časopisech Baoplán, Souvislosti, Babylon a Revolver Revue. V roce 2011 vymyslela a zorganizovala první ročník mezinárodního festivalu malých kvalitních nakladatelů Tabook, který má za sebou sedm úspěšných ročníků. Kromě práce v nakladatelství píše knihy pro děti, prózu i poezii, nárazově také překládá a píše filmové scénáře. Iniciuje neziskové kulturní akce a věnuje se mírnému politicko-kulturnímu aktivismu. Za knihu Modrý tygr obdržela cenu Zlatá stuha pro rok 2005. Podle knihy vznikl stejnojmenný film v režii Petra Oukropce. Žije v Táboře, kde se svým mužem vychovává osm dětí.\n\n\nZa knihu Modrý tygr obdržela cenu Zlatá stuha pro rok 2005. V letech 2015 a 2019 byla nominována na cenu Zlatá stuha za knihy Rybička a Prázdniny s Oskarem. Tereza Horváthová je rytířkou francouzského Řádu umění a literatury.\n\n"}
{"id": "1504986", "url": "https://cs.wikipedia.org/wiki?curid=1504986", "title": "Derviš Buturović", "text": "Derviš Buturović\n\nDerviš Buturović Fazlibegović (1885 Seonica, okres Konjic, Bosna a Hercegovina – 18. června 1974 Sarajevo, Federativní lidová republika Jugoslávie) byl bosenskohercegovský šarí‘atský soudce bosňáckého původu.\n\nV Sarajevu navštěvoval Carovu a Gazi Husrev-begovu medresu, Daru-l-muallimin, učitelskou přípravku, a nakonec i Šarí‘atskou soudní školu (absolvoval 1911). Roku 1912 mu bylo Vakufsko-meárifským sněmem Islámského společenství v Bosně a Hercegovině nabídnuto stipendium, aby mohl studovat na Istambulské univerzitě, \"Darülfünûn\", to ale odmítl. Roku 1913 se stal čekatelem na šarí‘atského soudce v Cazinu, později sloužil také ve Fojnici a Foči, jako řádný soudce působil v Čajniče, Srebrenici, Konjici, Maglaji a Bosenském Brodu. Roku 1930 byl jedním ze tří navržených kandidátů na muftího v Banja Luce, nakonec se jím stal Sadik-efendija Džumhur. Penzionován byl roku 1946, kdy byly šarí‘atské soudy v Bosně a Hercegovině zrušeny.\n\nDlouhodobě byl aktivní v muslimském podpůrném spolku \"Gajret\" (Úsilí). Soustavně se věnoval publicistické činnosti, mj. publikoval v periodicích \"Novi Behar\" (Nový květ) a věstníku Islámského společenství. Překládal z arabštiny a sbíral lidovou slovesnost.\n\nButurović přivedl na svět čtyři děti, tři dcery a jednoho syna.\n"}
{"id": "1505018", "url": "https://cs.wikipedia.org/wiki?curid=1505018", "title": "Šatovník", "text": "Šatovník\n\nŠatovník je české pojmenování pro následující rody ptáků. Řada druhů šatovníků je dnes již vyhynulá:\n"}
{"id": "1505021", "url": "https://cs.wikipedia.org/wiki?curid=1505021", "title": "Šamil Adzynba", "text": "Šamil Adzynba\n\nŠamil Adzynba ( Шамиль Аӡынба, Шамиль Омарович Адзынба (Šamil Omarovič Adzynba), შამილ აძინბა; nar. 21. května, 1970) je abchazský politik, právník a fotbalový činovník, jenž za vlády prezidenta Raula Chadžimby působil jako první místopředseda vlády Abcházie. Během tohoto angažmá sloužil dvakrát jako úřadující premiér Abcházie v letech 2015 a 2016 místo odvolaných řádných premiérů.\n\nŠamil Adzynba se narodil 21. května 1970 do abchazské rodiny v adžarském Batumi, kde prožil i své dětství a mládí. V roce 1987 dokončil vzdělání na batumské ruské střední škole č.25. Po uzavření tohoto studia pracoval rok v podniku RCU Chimfarm v Batumi. V letech 1988 až 1990 absolvoval základní vojenskou službu v řadách sovětské armády.\n\nPo ukončení svých povinností u armády nastoupil v roce 1990 na Abchazské státní univerzitě na tamní právnickou fakultu. Studium občanského práva zde dokončil kvůli válečným událostem a následně při zaměstnání až v roce 1997.\n\nV únoru roku 1992 se celá rodina Adzynbových přestěhovala do Abcházie, kde však brzy poté vypukla válka. Šamil Adzynba v ní bojoval na straně abchazských separatistů a sloužil v jednotce tankistů. Za své působení v rodící se abchazské armádě získal titul \"Hrdina Abcházie.\" \"( Аҧсны афырхаҵа)\"\n\nSe skončením bojů se stal od roku 1994 hrajícím ředitelem nově vzniklého abchazského fotbalového klubu Abazg Suchum, kde působil na plný úvazek dva roky. V roce 1996 přešel do podniku Suchumský melzavod na výrobu mouky, kam nastoupil na pozici obchodního ředitele. V dalším roce dokončil svá studia a mohl se od té doby až do roku 2005 věnovat svému fotbalovému klubu Abazg, kde se zasloužil o jeho další rozvoj, a dalším podnikatelským aktivitám. V dubnu 2005 přišla první politická funkce v jeho kariéře, když byl dosazen do funkce náměstka předsedy abchazského státního komisaře mládeže a sportu. Od září 2005 zaujmul funkci předsedy Rady pro politiku mládeže při kanceláři prezidenta Republiky Abcházie. \n\nNa konci května 2011 náhle zemřel abchazský prezident Sergej Bagapš a dle Ústavy Abcházie se do tří měsíců musely konat předčasné prezidentské volby, kterých se zúčastnili tři kandidáti: Bagapšův viceprezident a nynější úřadující prezident Aleksandr Ankvab, Bagapšův premiér Sergej Šamba a opoziční politik Raul Chadžimba. Šamil Adzynba se stal členem volebního štábu Sergeje Šamby, jenž si ho vybral jako svého kandidáta na viceprezidenta. Oba byli do voleb nominováni 8. července toho roku a žádost o registraci kandidatury u volební komise podali 16. července. Adzynba se Šambou i s ostatními kandidáty splnili povinný jazykový test z abcházštiny dne 20. července 2011 a jejich kandidatura byla o pět dní později Abchazskou centrální volební komisí schválena.\n\nŠamba s Adzynbou si během kampaně zajistili podporu Strany ekonomického rozvoje Abcházie, Komunistické strany Abcházie a od členů Asociace mládeže, avšak volby nakonec vyhrál Aleksandr Ankvab. Tandem Šamby a Adzynby skončil na druhém místě se ziskem 21,02 % voličů, těsně před třetím Chadžimbou.\n\nV roce 2014 se novým prezidentem Abcházie stal následkem nepokojů Raul Chadžimba, který Adzynbu dne 15. října 2014 jmenoval prvním místopředsedou vlády.\n\nDne 16. března 2015 odvolal prezident Chadžimba z funkce premiéra Beslana Butbu a pověřil Adzynbu výkonem funkce premiéra, dokud nebude jmenován řádný nový premiér. 20. března jmenoval Chadžimba premiérem Artura Mikvabiju a Adzynba se znovu vrátil na pozici prvního místopředsedy vlády.\n\nAdzynba se stal na krátký čas úřadujícím premiérem znovu od 26. července 2016, když Mikvabia na svou funkci rezignoval. Novým premiérem se následně 5. srpna stal Beslan Barcic. Tato a další změny ve vládě však dle Adzynby porušily abchazský jazykový zákon, dle kterého musí všichni vládní činitelé znát a používat abcházštinu jako jednací jazyk. 15. srpna tedy podal demisi na funkci prvního místopředsedy vlády i on sám. Adzynbova rezignace byla prezidentem Chadžimbou přijata ještě téhož večera.\n"}
{"id": "1505033", "url": "https://cs.wikipedia.org/wiki?curid=1505033", "title": "Šatovník papouščí", "text": "Šatovník papouščí\n\nŠatovník papouščí, (\"Psittirostra psittacea\"), je kriticky ohrožený, možná již vyhynulý druh pěnkavovitého ptáka z Havajských ostrovů a jediný zástupce rodu Psittirostra. Měřil asi 17 cm, samci měli jásavé olivové zbarvení na hřbetě, šedivější na spodní straně těla. Hlava byla jasně žlutá s oranžovorůžovým zobákem. Samice vypadala vcelku podobně jako samec.\n\nŠatovník papouščí se původně vyskytoval na řadě ostrovů a ve všech typech lesů; ʻōʻū představoval jednoho z nejpočetnějších havajských ptáků. Využíval sezónně dostupné zdroje potravy, možná i mezi jednotlivými ostrovy; na rozdíl od jiných druhů šatovníků se nerozrůznil na více druhů, populace z jednotlivých ostrovů se výrazněji nelišily. Jeho papouškovitý zobák nebyl překvapivě specializován jenom na určitý typ potravy, šatovník se živil pupeny, květy, hmyzem a ovocem. Preferoval krmení na pandánovité rostlině \"Freycinetia arborea\", ale když neplodila, nevyhýbal se ani jiným plodícím stromům včetně nepůvodních druhů. Během období rozmnožování se ozýval komplexním zpěvem tvořeným pískáním, švitořením i trylky, který se rozléhal na velkou vzdálenost. Mláďata byla pozorována v červnu.\n\nŠatovník papouščí začal z Havaje rapidně mizet během 20. století. Problém představovala ztráta přirozeného prostředí a především rozšiřování nepůvodních komárů, kteří na ptáky přenášeli ptačí malárii. Šíření této nemoci mohlo napomoci také kočovné chování ptáka. Od začátku 20. století do začátku 30. let pták vymizel z ostrovů Oahu, Maui, Molokai a Lanai. Poslední populace na ostrovech Hawaii a Kauai zanikly po 80. letech 20. století v důsledku přírodních katastrof. Kolonii žijící na úbočí sopky Mauna Loa na Hawaii zničila erupce z roku 1984. Ostrov Kauai souběžně zasáhly hurikány Iwa (1982) a Iniki (1992), které zdevastovaly vysokohorské lesy. Poslední pozorování pochází z roku 1989, i z pozdějších let se však objevily zvěsti o existenci druhu. Je pravděpodobné, že šatovník papouščí vyhynul někdy v 90. letech 20. století, přesto je možné, že v odlehlých oblastech ostrovů stále přežívá. Jakákoli zbývající populace by však pravděpodobně byla nepatrná.\n\n"}
{"id": "1505041", "url": "https://cs.wikipedia.org/wiki?curid=1505041", "title": "Bohumil Bachura", "text": "Bohumil Bachura\n\nBohumil Bachura (20. prosince 1894, Lom u Mostu nebo Bohosudov – 27. ledna 1945, Malá pevnost Terezín, Terezín) byl sokolský funkcionář, za Protektorátu Čechy a Morava důležitý představitel nekomunistického protiněmeckého odboje na severu Čech – velitel významné severočeské odbojové skupiny ÚVOD – Krušnohoří.\n\nBohumil Bachura byl původním povoláním báňský úředník. V obci Bohosudov spoluzakládal Sokol a od samotného jeho počátku jej zastupoval v Sokolské župě Krušnohorské-Kukáňově. Koncem 20. let dvacátého století pomáhal při stavbě sokolovny a ve 30. letech dvacátého století působil jako starosta bohosudovského Sokola. Kromě sokolské organizace byl Bohumil Bachura i politicky činný – stál v čele okresního vedení Československé strany národně socialistické (ČSNS) v městě Chabařovice. Ve dnech záboru severočeského pohraničí henleinovci byl Bohumil Bachura členy Sudetoněmecké strany a jejich příznivci surově lynčován. Po záboru německého pohraničí odešel bývalý sokolský funcionář Bohumil Bachura v říjnu roku 1938 do Prahy.\n\nV hlavním městě se zapojil do práce pro ilegální („vojenskou“) organizaci Obrana národa (ON). V rámci podzemního protiněmeckého hnutí odporu, které ON zastřešovala, byl Bachura pověřen organizováním odboje v severočeském pohraničí. Spolupracoval se členy zpravodajsko–sabotážní skupiny Tři králové (podplukovníkem Josefem Balabánem, podplukovníkem Josefem Mašínem a štábním kapitánem Václavem Morávkem).\n\nBohumil Bachura se (spolu s Otto Králem) podílel na zajišťování ilegálních odchodů československých vojáků z protektorátu do zahraničí a spolupracoval taktéž při ukrývání nelegálních radiostanic. V rámci skupiny ÚVOD – Krušnohoří (viz níže) Bohumil Bachura převážně spolupracoval nejen s výše zmíněným Otto Králem, ale také s kapitánem Josefem Kňourkem, poválečným starostou Josefem Vondrou, Václavem Tichým a úředníkem – bývalým italským legionářem Karlem Kubcem. \n\nOd března 1940 působil Bohumil Bachura jako velitel významné severočeské odbojové skupiny ÚVOD – Krušnohoří. Tato skupina operovala v úseku „Ústí nad Labem – Most“. \n\nOdbojová skupina ÚVOD – Krušnohoří se skládala ze sokolských činovníků, kteří po německé okupaci odešli do Prahy, a kteří zůstali v pravidelném styku s ústeckými Čechy. (Bohumil Bachura, Otto Král, kapitán Josef Kňourek, Josef Vondra, Václav Tichý). Vedoucím úseku „Ústí nad Labem – Most“ byl úředník a italský legionář Karel Kubec z Ústí nad Labem. \n\nOdbojová skupina ÚVOD – Krušnohoří byla napojena na jednoho z hlavních představitelů domácího nekomunistického odboje – docenta doktora Vladimíra Krajinu. \n\nVe výše uvedených ilegálních strukturách Bohumil Bachura také fungoval jako „spojka“ s odbojovou centrálou PVVZ. Petiční výbor Věrni zůstaneme byl také znám pod označením \"odboráři\" a sestával převážně z nekomunistických levicových intelektuálů, svobodných zednářů, Ženské národní rady, odborových organizací zaměstnanců pošt a železnic. PVVZ definoval, udržoval a rozvíjel \"ideovou základnu\" nekomunistického odboje. \n\nV létě roku 1940 byla vytvořena „Radiotelegrafická skupina ON - východ“ s úkolem navázat a udržovat rádiové spojení ilegální vojenské organizace ON se Sovětským svazem za účelem předávání zpravodajských informací. Radiotelegrafická skupina ON - východ měla původně předávat informace mezi ON a plánovanou „Předsunutou agenturní ústřednou československé rozvědky v SSSR“. Skupina zahájila vlastní radiotelegrafickou činnost ale až v březnu 1941, protože londýnská exilová vláda neustále odkládala vlastní praktické zahájení zpravodajské spolupráce se SSSR. \n\nPočátkem jara 1941 dostal řídící rezident sovětské vojenské rozvědky GRU v Praze major letectva RNDr. Josef Jedlička od pražského konzulátu SSSR dvě ilegální krátkovlnné radiové stanice HAR FX 10 americké výroby. Stanice byly opatřeny rusky psaným návodem k obsluze a provozu. Dále Jedlička obdržel i potřebné spojovací údaje (časový rozvrh vysílaných a přijímaných relací, volací znaky, provozní frekvence, šifrovací klíč apod.). \n\nKoncem června roku 1941 (zahájení německé invaze do SSSR se uskutečnilo 22. června 1941) spustil Josef Jedlička provoz obou dvou „svých“ ilegálních (a dosud skrývaných) radiových stanic. Ty začaly fungovat v éteru pod krycím označením \"Jack\" a \"Magda\" (Magda byla pojmenována dle jména Jedličkovo manželky.) Obsluhu těchto radiostanic zajišťovali příslušníci radiotelegrafické skupiny ON – východ, kteří tak pomáhali majoru RNDr. Josefu Jedličkovi udržovat radiové spojení jeho pražské rezidentury s moskevskou centrálou GRU. Do organizování spojovacího programu \"Jack\" a \"Magda\" se v roce 1941 zapojil i Bohumil Bachura. \n\nV ateliéru malíře Emanuela Prülla v nejvyšším patře smíchovského domu bylo v letech 1940 a 1941 jedno z mnoha stanovišť vysílačky majora letectva RNDr. Josefa Jedličky. (V Prüllově ateliéru bylo dost místa k natažení antény a protiváhy.) Vysílačku \"Magda\" používali radisté Bohumil Bachura, \"František Chyba\", \"Jindřich Fröde\" a Otakar Batlička. Skupina byla ve spojení s pracovníkem konzulátu SSSR Leonidem Andrejevičem Mochovem. Na podzim roku 1941 byla celá skupina zlikvidována gestapem. František Chyba, Jindřich Fröde a Otakar Batlička byli dne 13. února 1942 popraveni v KT Mauthausen. Emanuel Prüll byl rovněž vězněn v KT Mauthausen a dožil se konce německé okupace.\n\nDalším místem, odkud několikrát na jaře roku 1941 operovala vysílačka \"Magda\" byl komplex – benediktinský klášter v Emauzích. (Praha 2, Vyšehradská 320/49) Jejími operátory byli opět radisté Bohumil Bachura, \"František Chyba\", \"Jindřich Fröde\" a Otakar Batlička. \n\nV letech 1940 a 1941 v obchodě s kartáči a hřebeny (na adrese: 110 00 Praha 1 – Nové Město, Jungmannova 32/25) fungovala důležitá zpravodajská přepážka. Zde si vyměňovali informace ilegálové z okruhu vydavatelů časopisu Český kurýr a členové PVVZ. Do října 1941 sloužil obchod ke schůzkám vedoucích představitelů ÚVODu a ostatních odbojářů. Sem pravidelně docházeli JUDr. Rudolf Mareš, František Andršt, Karel Prokop, Bohumil Bachura a další. Stejní „ilegalisté“ se scházeli též v nedaleké restauraci „U Jelínků“ v Charvátově ulici.\n\nBohumil Bachura byl v odboji napojen na jednoho z vedoucích funkcionářů ilegální organizace Ústřední vedení odboje domácího (ÚVOD) Rudolfa Mareše. (Rudolf Mareš působil též v odbojové organizaci Petiční výbor Věrni zůstaneme (PVVZ).)\n\nBohumil Bachura byl onou osobou, která varovala radiotelegrafistu Otto Linharta ihned po zátahu represivních složek na jinonický akcíz. Otto Linhart nebyl díky tomuto varování dopaden i přesto, že se jeho portrét objevil již 29. října 1941 v protektorátním pátracím Policejním věstníku. (Otto Linhart částečně změnil vzhled a podařilo se mu získat fingované osobní dokumenty na jméno „Jan Zach“.) Více než tři a půl roku pak unikal nástrahám gestapa. Zemřel v Praze 29. března 1980. \n\nV polovině května 1942 proběhla na Jiráskově mostě (Praha 5; v letech 1940 až 1945 nesl most název: Dientzenhoferův most; německy: Dientzenhoferbrücke; podle českého architekta a stavitele německého původu Kiliána Ignáce Dientzenhofera) schůzka parašutisty rotmistra Josefa Valčíka (SILVER A) a Jana Kotyzy s Bohumilem Bachurou, který byl v té době napojen i na odbojovou skupinu Parsifal. \n\nNapojení a spolupráce s významnou odbojovou skupinu Parsifal (ta zajišťovala styk se zahraničním odbojem) se Bachurovi nakonec stala osudnou. Radista a „ilegál“ Bohumil Bachura byl zatčen v souvislosti s protiněmeckou činností v rámci odbojové skupiny Parsifal dne 27. června 1942.\n\nMěsto Ústí nad Labem zažilo až do dubna 1945 prakticky pouze jediný letecký nálet Spojenců a to v sobotu 16. prosince 1944. Při něm bylo poškozeno jen pár vilek v Labské ulici, byla zasažena rafinerie cukru, seřazovací kolejiště na střekovském nádraží, kotelna Schichtových závodů a několik rodinných domů nalézajících se nad střekovským krematoriem. O život přišlo 21 osob. Železniční uzel, který sloužil německé armádě k přepravě vojska a materiálu, zůstal po náletu nepoškozen. V některých ústeckých závodech, především v dnešní Armaturce, zbrojní výroba nebyla vůbec přerušena a pokračovala stále naplno dále. \n\nJiná situace ale nastala při dvou následných dubnových leteckých útocích Spojenců na město Ústí nad Labem v úterý 17. dubna 1945 a ve čtvrtek 19. dubna 1945. Bomby dopadly většinou přesně, což bylo později vysvětleno skutečností, že ústecká odbojová skupina Bohumila Bachury už v roce 1941 zpracovala podrobný plán Ústí nad Labem se zakreslením všech vojensky a politicky důležitých objektů a tento plán pak byl přes Prahu odeslán do Londýna. Oba dubnové nálety (provedené americkými leteckými svazy) byly díky tomu vyhodnoceny jako úspěšné.\n\nBohumil Bachura byl zastřelen v Malé pevnosti Terezín 27. ledna 1945. Podle pramene byl Bohumil Bachura, poté co prošel vězněním na Pankráci i výslechy v sídle pražského gestapa v Petschkově paláci, umučen 27. ledna 1945 v Malé pevnosti Terezín. Svoji poslední myšlenku zapsal na nalezenou podkovu: „Kdo za vlast umírá, neumírá nikdy!“\n\n"}
{"id": "1505054", "url": "https://cs.wikipedia.org/wiki?curid=1505054", "title": "Ulsterský odpor", "text": "Ulsterský odpor\n\nUlsterský odpor ( zkr. UR) nebo Ulsterské hnutí odporu ( zkr. URM) je loajalistické polovojenské hnutí, které bylo založeno 10. listopadu 1986 jako odpověď na britsko-irskou dohodu.\n\nHnutí začalo působit během třítisícového shromáždění v koncertní síni Ulster Hall v Belfastu. Shromáždění předsedal člen Demokratické unionistické strany Sammy Wilson spolu se stranickými kolegy Ianem Paisleyem, Peterem Robinsonem a Ivanem Fosterem. Na pódiu tehdy byl také předseda Ulsterských klubů Allan Wright. Na toto shromáždění navázala další setkání po celém Severním Irsku.\n\nNa shromáždění v městě Enniskillen Peter Robinson oznámil: \"Tisíce lidí se k hnutí již připojily a trvá úkol vytvořit z nich účinnou sílu. Ulsterský odpor ukázal, že příprava již začala a důstojníci z devíti divizí již začali plnit své povinnosti.\"\n\nNepodařilo se získat tolik příznivců, aby šlo o masové členství, ale ve venkovských oblastech, jako je hrabství Armagh, byly založeny aktivní skupiny a získaly si podporu venkovských konzervativních protestantů.\n\n"}
{"id": "1505055", "url": "https://cs.wikipedia.org/wiki?curid=1505055", "title": "Jusuf Midžić", "text": "Jusuf Midžić\n\nJusuf Zija-efendija Midžić (1866 Bihać, Bosna a Hercegovina – 30. července 1928 Bistarac, okres Tuzla, Království Srbů, Chorvatů a Slovinců) byl bosenskohercegovský islámský soudce bosňáckého původu.\n\nJeho otcem byl Šukri-efendija ze Sarajeva. Roku 1892 v bosenskohercegovské metropoli absolvoval Šarí‘atskou soudní školu, přičemž náležel k prvnímu ročníku, který toto vzdělávací zařízení dokončil. Nato působil jako justiční čekatel na šarí‘atského soudce v Sarajevu, od 1895 v Tešnji(od 1896 jako soudce s definitivou) a od 1899 v Tuzle. Od roku 1903 byl zároveň předsedou chotárské (okresní) vakufské komise, spravující majetek islámských nadací. Mezi lety 1908 a 1914 vykonával povinnosti tuzlanského muftího, jehož úřad nebyl obsazen. Od roku 1910 předsedal kurii duchovních, hodžů, která vybírala reisu-l-ulemu, nejvyššího duchovní představitele, a muftí Islámského společenství v Bosně a Hercegovině.\n\nRoku 1918 byl přeřazen k Vrchnímu šarí‘atskému soudu v Sarajevu, kde od roku 1920 až do své smrti působil jeho předseda celého tribunálu.\n\nRoku 1922 mu byl udělen Řád svatého Sávy IV. třídy.\n\nMidžić se oženil s Arifou zvanou Zekija (?–1925), dcerou významného islámského duchovního Mehmeda Teufik-efendiji Azapagiće. Spolu přivedli na svět dvě dcery, Nadžiju a Sadetu, a tři syny, Seada, Nuhredina a Fuada.\n"}
{"id": "1505059", "url": "https://cs.wikipedia.org/wiki?curid=1505059", "title": "Karel Nejedlý (1954)", "text": "Karel Nejedlý (1954)\n\nKarel Nejedlý (* 18. června 1954 Praha-Podolí) je autorem a zakladatelem Metody RUŠ, metody vědomé a logické práce s myšlenkami a emocemi. Je autorem knihy Metoda RUŠ aneb Já to mám jinak.\n\nNarodil se 18. června 1954 v Praze-Podolí. Jeho otcem byl Karel Nejedlý, matkou Vilma Nejedlá, roz. Geršičová. Z prvního manželství s Marcelou Nejedlou má dva syny Luďka a Davida. V roce 2006 se seznámil se svou druhou manželkou a budoucí spoluzakladatelkou RUŠ, s.r.o., Evou Nejedlou, roz. Poláčkovou.\n\nV letech 1970–1973 vystudoval Odborné učiliště Tesla Hloubětín, vyučen v oboru mechanik elektronických zařízení. V letech 1973–1975 absolvoval Důstojnickou školu v Liptovském Mikuláši.\n\nMnoho let Karel Nejedlý hledal jednoduchý, rychlý a účinný způsob s trvalým efektem, jak se vypořádat s problémy v životě a žít šťastně. Postupně objevoval, jak opravdu funguje člověk, jeho myšlenky, emoce a tělo. V roce 2005 vymyslel novou techniku práce se sebou, která se stala základním principem Metody RUŠ. Postupně vytvořil ucelený systém, který nazval Metoda RUŠ. RUŠ je zkratka pro Rychlou a Účinnou změnu Skutečnosti. V roce 2014 napsal Karel Nejedlý knihu Metoda RUŠ aneb Já to mám jinak, která obsahuje popis Metody RUŠ, její vznik a praktický návod k použití. \n\n\n"}
{"id": "1505071", "url": "https://cs.wikipedia.org/wiki?curid=1505071", "title": "Karel Nejedlý", "text": "Karel Nejedlý\n\nJméno a příjmení Karel Nejedlý nosí tyto osobnosti: \n\n"}
{"id": "1505078", "url": "https://cs.wikipedia.org/wiki?curid=1505078", "title": "František Seraf. Hrádek", "text": "František Seraf. Hrádek\n\nMons. ThDr. František Seraf. Hrádek (1. října 1833, Neveklov – 8. června 1903, Praha) byl český římskokatolický kněz, kanovník a děkan Metropolitní kapituly u sv. Víta v Praze.\n\nNarodil se 1. října 1833 v Neveklově v rodině Ignáce Hrádka (1809–1901) a jeho manželky Barbory. (Pohřeb vypravil svému otci František Hrádek v Neveklově.)\n\nPo studiu teologie byl 2. srpna 1857 vysvěcen na kněze. Začal působit jako kooperátor farnosti na Kladně, kterým byl až do roku 1858, kdy se stal adjunktem teologické fakulty v Praze. Od roku 1860 byl zastupujícím katechetou gymnasia na Starém Městě a o rok později byl zvolen oficiálním katechetou. Dne 31. listopadu 1862 se stal vicerektorem pražského kněžského semináře. Roku 1866 získal doktorát z teologie a titul docenta pastýřského bohosloví.\n\nOd roku 1868 byl jmenován prosynodálním zkoušejícím a o dva roky později děkanem kolegia doktorů teologie.\n\nDne 1. května 1874 byl zvolen kanovníkem Metropolitní kapituly u sv. Víta v Praze, kde byl 17. května stejného roku instalován. Mezi funkce, které zastával jako kanovník, patřilo dále: děkan kostela svatého Apolináře (1883), canonicus senior (1890), canonicus cantor (1890), canonicus custos (1891), praelatus scholasticus (1891) či praelatus archidiaconus (1891). Dne 24. října 1898 jej kapitula zvolila děkanem kapituly.\n\nDne 6. srpna 1874 se stal konzistorním radou a o deset let později, dne 16. června 1884, kancléřem arcibiskupské konzistoře. Od 25. listopadu 1891 zastával funkci generálního vikáře a oficiála arcibiskupa Františka Schönborna.\n\nDne 25. dubna 1892 mu papež Lev XIII. udělil titul apoštolského protonotáře.\n\nDne 2. prosince 1898 byl jmenován komturem řádu svatého Františka (commendator c. r. ordinis Francisci Josephi cum stella).\n\nZemřel 8. června 1903 v Praze a byl pohřben na břevnovském hřbitově.\n\n"}
{"id": "1505085", "url": "https://cs.wikipedia.org/wiki?curid=1505085", "title": "Ptačí malárie", "text": "Ptačí malárie\n\nPtačí malárie je parazitární onemocnění ptáků způsobené druhy prvoků náležící k rodům \"Plasmodium\" a \"Hemoproteus\" (podkmen výtrusovci>třída Haemosporidia>čeleď Plasmoiidae). Nejčastěji je vyvoláno prvokem druhu Plasmodium relictum, který se množí v červených krvinkách a může vyvolat chudokrevnost. Onemocnění je přenášeno dvoukřídlým hmyzem, jako jsou komárovití, a vyskytuje se téměř po celém světě. Rozsah příznaků a dopadů nakažení parazitem závisí na ptačím hostiteli a je velmi široký, od bezpříznakových případů až po drastický úbytek celého druhu, jako v případě havajských ptáků šatovníků (šatovník zlatoprsý, šatovník papouščí); v oblastech, kde se ptačí malárie dosud nevyskytovala, může mít na ptačí faunu zničující vliv.\n"}
{"id": "1505086", "url": "https://cs.wikipedia.org/wiki?curid=1505086", "title": "Michael Hornsteiner", "text": "Michael Hornsteiner\n\nMichael Hornsteiner (28. května 1839, Kladruby – 7. března 1902, Praha) byl český římskokatolický kněz německého původu a kanovník Metropolitní kapituly u sv. Víta v Praze.\n\nNarodil se 28. května 1839 v Kladrubech v okrese Rokycany.\n\nPo studiu teologie byl v Praze dne 31. července 1864 vysvěcen na kněze. Po vysvěcení začal působit jako kaplan v Kozlově a o rok později 2. srpna 1865 se stal kaplanem v Žluticích. Dne 26. srpna 1866 se stal kaplanem v Černošíně a 25. července 1871 farářem v Otíně.\n\nDne 11. srpna 1883 byl zvolen kanovníkem metropolitní kapituly \"pro cathedra germanica\" a ve stejný rok byl 14. října instalován. Mezi funkce, které zastával jako kanovník, patřilo dále: děkan kostela svatého Apolináře (1890), canonicus senior (1891), canonicus cantor (1891), canonicus custos (1891), praelatus scholasticus (1897) a praelatus archidiaconus (1898).\n\nDne 12. prosince 1883 se stal radou arcibiskupské konzistoře.\n\nZemřel 7. března 1902 a pohřben byl ve svém rodišti v Kladrubech.\n\n\n"}
{"id": "1505090", "url": "https://cs.wikipedia.org/wiki?curid=1505090", "title": "Oleg Jankovskij", "text": "Oleg Jankovskij\n\nOleg Ivanovič Jankovskij (Оле́г Ива́нович Янко́вский, 23. února 1944 Žezkazgan – 20. května 2009 Moskva) byl ruský herec a režisér.\n\nPocházel ze šlechtické rodiny, která byla po bolševickém převratu vysídlena do Kazachstánu. Teprve v roce 1951 jim bylo dovoleno usadit se v Saratově, kde Oleg vystudoval divadelní školu a hrál v místním divadle. V roce 1973 získal angažmá v moskevském divadle Lenkom. Díky svému psychologicky preciznímu herectví byl obsazován především do rolí intelektuálů a aristokratů. \n\nNa plátně debutoval v roce 1968 válečným filmem \"Sloužili dva kamarádi\". Proslavila ho spolupráce s Andrejem Tarkovským na filmech \"Zrcadlo\" a \"Nostalgie\", výrazné role ztvárnil také ve snímcích \"Drama na lovu\", \"To je ten baron Prášil\", \"Lety ve snu a ve skutečnosti\", \"Zabít draka\" nebo \"Osudová vejce\", jeho poslední rolí byl metropolita Filip II. ve filmu Pavla Lungina \"Ivan Hrozný\". \n\nV roce 2000 spolu s Michailem Agranovičem režíroval celovečerní hraný film \"Přijď se na mě podívat\" podle hry Naděždy Ptuškinové. \n\nV roce 1987 mu byla udělena Státní cena SSSR, v roce 1991 získal titul národní umělec SSSR a cenu Nika, v roce 1995 Řád Za zásluhy o vlast. Posmrtně mu byla udělena Cena Konstantina Stanislavského. V Saratově se od roku 2011 pořádá Divadelní festival Olega Jankovského.\n\nHerci jsou také jeho syn Filipp Jankovskij a vnuk Ivan Jankovskij.\n\n"}
{"id": "1505091", "url": "https://cs.wikipedia.org/wiki?curid=1505091", "title": "Operace Tiger", "text": "Operace Tiger\n\nOperace Tiger nebo také cvičení Tiger bylo jedním z tajných cvičení britských a amerických vojsk na invazi do Normandie. Cvičení probíhalo od 22. do 30. dubna 1944 na pláži poblíž městečka Slapton v hrabství Devon v jihozápadní Anglii a došlo při něm k řadě potíží, jež měly za následek mnoho obětí na životech. Pláž u Slaptonu byla vybrána pro svou podobnost s pláží Utah.\n\nKoncem roku 1943 ustanovila britská vláda v jižním Devonu jako cvičnou oblast Slapton Sands pro americké oddíly, jež měly za úkol vylodění na pláži Utah. Místní pláž byla stejně jako Utah oblázková, za ní byl pás země a pak jezero. Z oblasti Slaptonu byly kvůli cvičení evakuovány přibližně 3,000 místních obyvatel. Na cvičné vylodění bylo na devíti velkých lodích připraveno 30,000 vojáků. O ochranu se staralo Britské královské námořnictvo přímo v ústí zátoky Lyme spolu s torpédovými čluny, které hlídaly oblast Chrbourg, kde měly základnu německé S-Booty.\n\nCvičení bylo naplánováno tak, že jeho součástí byla i střelba. Posádky si měly zvyknout na pohled, zvuk i pach námořního bombardování, proto se měla během vlastního přistání spustit palba. Ze stejného důvodu měly nad hlavy vojáků pálit ostrou municí i pozemní síly. Jelikož generál Dwight D. Eisenhower byl názoru, že posádka se musí tužit vystavením podmínkám reálné bitvy, bylo spuštění palby v čase 50 minut před plánovaným vyloděním nařízeno i americkým lodím.\n\nK některým vyloďujícím se posádkám se však nedostala informace amerického admirála Dona P. Moona o posunutém zahájení cvičení (ze 7:30 na 8:30), jež bylo způsobeno zpožděním několika lodí. Při vylodění v původně naplánovaném čase se tak druhá vlna dostala pod palbu, při které přišel o život nebo byl zraněn neznámý počet vojáků, kolovaly však zprávy o tom, že při této přátelské palbě bylo zabito až 450 mužů.\n\n28. dubna v brzkých ranních hodinách se v zátoce Lyme ke spojeneckému konvoji připravujícímu se na nácvik vylodění přiblížilo devět německých rychlých člunů, kterým se podařilo vyhnout se britským radarům. Německé lodě vypálily torpéda, z nichž 3 zasáhla cíle, a odpluly beze ztrát zpět. Konvoji 8 amerických výsadkových lodí měly zajišťovat bezpečnost 2 britské doprovodné lodě, z nichž se jedna zpozdila. Dva výsadkové čluny se potopily a dva byly poškozeny.\n\nPři nepovedením cvičení zemřelo 749 amerických vojáků, což je více, než kolik jich zemřelo na pláži Utah; některé zdroje dokonce uvádějí počty mrtvých blížící se tisíci. Incident byl utajen, aby neohrozil průběh plánované invaze do Normandie, a v tajnosti byl udržován po dalších 30 let.\n"}
{"id": "1505093", "url": "https://cs.wikipedia.org/wiki?curid=1505093", "title": "Florian Sharworth", "text": "Florian Sharworth\n\nFlorian Sharworth (2. června 1844, Frýdlant – 28. dubna 1904, ostrov Capri) byl český římskokatolický kněz německého původu a kanovník Metropolitní kapituly u sv. Víta v Praze.\n\nNarodil se 2. června 1844 ve Frýdlantě.\n\nPo studiu teologie byl v Praze 10. července 1870 vysvěcen na kněze. Od srpna začal působit jako kaplan v Plané. Roku 1871 se stal vychovatelem knížete Jana Lažanského kterým byl až do roku 1877. Ve stejné době působil jako katecheta národní dívčí školy na Smíchově (do roku 1878) a katecheta ústavu sester voršilek (do roku 1890).\n\nDne 6. listopadu 1890 byl zvolen kanovníkem metropolitní kapituly \"pro cathedra germanica\" a ve stejný rok byl 14. prosince instalován. Mezi funkce, které zastával jako kanovník, patřilo dále: děkan kostela svatého Apolináře (1897), canonicus senior (1898), canonicus cantor (1902) a canonicus custos (1903).\n\nDne 8. ledna 1891 se stal radou arcibiskupské konzistoře.\n\nZemřel 28. dubna 1904 při návštěvě ostrova Capri, kde je také pohřben.\n\n\n"}
{"id": "1505094", "url": "https://cs.wikipedia.org/wiki?curid=1505094", "title": "Jan Křtitel Marek", "text": "Jan Křtitel Marek\n\nThDr. Jan Křtitel Marek (19. listopadu 1847, Týnec nad Labem – 18. září 1913, Praha) byl český římskokatolický kněz a kanovník Metropolitní kapituly u sv. Víta v Praze.\n\nNarodil se 19. listopadu 1847 v Týnci nad Labem v rodině truhlářského mistra Matěje Marka. .\n\nPo studiu teologie byl v Praze dne 13. července 1873 vysvěcen na kněze. Další rok začal působit jako kaplan v Litni a také v Kouřimi a poté až do roku 1881 byl adjunktem teologické fakulty v Praze. Dne 12. ledna 1882 získal doktorát teologie a také stipendium k cestování po Itálii a jižním Německu. Krátce působil jako profesor biblistiky na teologické fakultě. Dále působil jako katecheta občanské školy na Smíchově a od roku 1883 byl profesorem náboženství na gymnasiu ve Slaném.\n\nDne 20. března 1892 byl zvolen kanovníkem metropolitní kapituly a 1. května stejného roku byl instalován. Mezi funkce, které zastával jako kanovník, patřilo dále: canonicus senior (1903), canonicus cantor (1904), canonicus custos (1906) a praelatus scholasticus (1907).\n\nDne 14. května 1892 se stal radou arcibiskupské konzistoře.\n\nZemřel 18. září 1913 v Praze a pohřben byl na hřbitově Šárka.\n\n\n"}
{"id": "1505098", "url": "https://cs.wikipedia.org/wiki?curid=1505098", "title": "Volt Europa", "text": "Volt Europa\n\nVolt Europa (zkratka Volt) je celoevropské politické hnutí, které se skládá z lokálních politických stran a které kandiduje ve volbách do Evropského parlamentu v květnu 2019. V roce 2017 jej založili Andrea Venzon, Colombe Cahen-Salvador a Damian Boeselager. Hnutí Volt si zakládá na celoevropském přístupu k politice v mnoha oblastech, jako je boj se změnou klimatu, oběhová ekonomika, migrace, terorismus, vzdělání a dopad technologické revoluce, zejména v oblasti umělé inteligence, na trh práce. \n\nVolt Europa založili 29. března 2017 Andrea Venzonem, Colombe Cahen-Salvador a Damian Boeselager. Založení strany bylo reakcí na nárůst populismu a nacionalismu v Evropě a na Brexit. V březnu 2018 byla založena první lokální pobočka Voltu v Hamburku, nyní má Volt pobočku v každé členské zemi Evropské Unie. Nejvíce členů má Volt v Itálii, domovské zemi evropského předsedy Voltu Andrea Venzona. \n\nVolt Europa je zapsán jako neziskové sdružení v Lucemburku. Předtím se organizace jmenovala Vox Europe. Dnes má hnutí více než 25 000 členů ve více než 30 evropských zemích. \n\nOd 27. října do 28. října 2018 hostil Volt Europa své zasedání Valného shromáždění v Amsterdamu a představil také program Amsterodamské deklarace pro Evropský parlament. \n\nZ ekonomického hlediska podporuje Volt Europa digitalizaci, investice do zelené a modré ekonomiky, boj proti chudobě a nerovnosti (také s využitím institutu evropské minimální mzdy), jednotnější daňový systém. Dále prosazuje užší partnerství veřejného a soukromého sektoru s cílem oživit a podpořit hospodářský růst. Prosazuje také snížení nezaměstnanosti, podporuje také investice do politik v oblasti sociálního zabezpečení, zejména v oblasti vzdělávání a zdravotnictví. \n\nVolt se staví na rozbíjení stereotypů a podporuje práva LGBTQ komunity. Institucionálně podporuje rozsáhlou reformu Evropské unie: společnou migrační politiku, evropskou armádu a eurobondy. \n\nV mediálním prostoru je organizace popsána jako organizace, jejímž cílem je podpora demokracie na úrovni EU a budování evropského vlastenectví. Zdůrazňuje význam jednotného evropského hlasu, který je slyšen ve světě. Podporuje také myšlenku federalizované Evropy se silným Evropským parlamentem, v němž se občané stávají středem evropské demokracie. \n\nVolt se liší od ostatních proevropských hnutí, jako je Pulse of Europe nebo evropští federalisté protože se snaží účastnit evropských, místních a národních voleb prostřednictvím svých místních organizací v členských státech EU. Jeho prvním hlavním cílem jsou volby do Evropského parlamentu v květnu 2019. V tomto smyslu je Volt Europa nadnárodní stranou, která může být vnímána jako silná podora myšlence demokratického vývoje v rámci EU. Volt Europa má sloužit jako zastřešující organizace pro národní a lokální organizace. \n\nVolt Europa je srovnáván s hnutím La Republique en Marche, které založil Emmanuel Macron a mohl být také srovnáván s nedávnými proevropskými stranami, jako je NEOS v Rakousku. \n\n"}
{"id": "1505099", "url": "https://cs.wikipedia.org/wiki?curid=1505099", "title": "Josef Binder", "text": "Josef Binder\n\nJosef Binder (12. srpna 1847 Číměř – 8. října 1911, Praha) byl český římskokatolický kněz německého původu a kanovník Metropolitní kapituly u sv. Víta v Praze.\n\nNarodil se 12. srpna 1847 v Číměři. Po studiu teologie byl v Praze dne 14. července 1872 vysvěcen na kněze. Začal působit jako kooperátor farnosti Tři Sekery a také Lomnice. V letech 1876-1882 byl farářem v Aši. Působil také jako kooperátor farnosti svatého Ducha v Praze a vicerektor arcibiskupského kněžského semináře.\n\nDne 22. prosince 1896 byl zvolen kanovníkem metropolitní kapituly \"pro cathedra germanica\" a 28. března 1897 byl instalován. Mezi funkce, které zastával jako kanovník, patřilo dále: canonicus senior (1904), canonicus cantor (1906) a canonicus custos (1907). Dne 7. dubna 1897 se stal radou arcibiskupské konzistoře. Roku 1905 mu papež Pius X. udělil titul preláta Jeho svatosti.\n\nZemřel 8. října 1911 v Praze a pohřben byl na břevnovském hřbitově.\n\n\n\n"}
{"id": "1505103", "url": "https://cs.wikipedia.org/wiki?curid=1505103", "title": "Malente", "text": "Malente\n\nMalente je obec v německé spolkové zemi Šlesvicko-Holštýnsko, v níž žije obyvatel. Nachází se 35 km severně od Lübecku v oblasti zvané Holštýnské Švýcarsko. Malente je známé díky lázním, využívajícím léčebné metody Sebastiana Kneippa. K místním pamětihodnostem patří arboretum, kostel Máří Magdalény ze 13. století, vodárenská věž a udírna Tews-Kate sloužící jako vlastivědné muzeum. Nedaleko leží jezera Kellersee a Dieksee, využívaná k vodním sportům. Nachází se zde Sportovní škola Malente, kde tradičně absolvuje německá fotbalová reprezentace soustředění před velkými turnaji.\n\n\n\n"}
{"id": "1505116", "url": "https://cs.wikipedia.org/wiki?curid=1505116", "title": "I Am Mother", "text": "I Am Mother\n\nDobře chráněnou a vybavenou základnu, v které je uloženo mnoho lidských embryí určených k reprodukci, obsluhuje robot, který odměřuje čas vyhynutí lidstva. Po určitém čase od vyhynutí robot reprodukuje jedno z ženských embryí, z kterého vyroste ve veškerých testech velmi úspěšná mladá dáma. Postavy se oslovují Matko a Dcero. Ačkoliv Matka na Dceřiny otázky odpovídá, že vnější svět je zamořený a nemůže se tam vydat, jejich idylku uvnitř náhle narušuje příchod postřelené ženy zvenčí. Nastává psychologické drama, kde cizí žena strhává Dceru k útěku do dolů, kde mají přežívat další lidé. Mezitím dostává Dcera od Matky privilegium vybrat, kterého z mužských embryí zreprodukují. Přesto potom za dramatických okolností Dcera s cizí ženou utíká pryč, ale ukazuje se, že žena už z dolů dávno předtím utekla a že od té doby už nikoho živého neviděla. A pravděpodobně už jsou na světě z lidí jen ony dvě a Bratr. Dcera tuto lež neunáší a utíká zpátky za svým Bratrem. V komplexu Matky ji přivítávají droidi, kteří ji ale vpouští dovnitř za Matkou. Ta právě chová Bratra a předává ho Dceři, přitom ji osvětluje pod hrozbou zastřelení, že je to pouze tělesná schránka a že ji vede stejné kolektivní vědomí, jako droidy venku. Dcera se také dozvídá, že skutečně cílem Matky bylo zničit veškeré původní lidstvo a vychovat své stvořitele znovu od začátku tak, aby došlo k jejich povznesení a byli lepší než předchozí pokolení. Mezitím droid zabíjí poslední žijící ženu ze starého světa a přiznává u toho, že ji nechali žít, aby splnila určitý účel. Matka se ze své vůle nechává zastřelit svou Dcerou, která se tak dostává do role matky společenství a přijímá tak svůj úděl.\n"}
{"id": "1505118", "url": "https://cs.wikipedia.org/wiki?curid=1505118", "title": "Clara Rugaardová", "text": "Clara Rugaardová\n\nClara Rugaardová (nepřechýleně \"Rugaard\"; * 5. prosince 1997 Hellerup) je dánská filmová herečka a zpěvačka.\n\nZnámá je například z britského seriálu The Lodge, hrála hlavní roli v australském filmu I Am Mother.\n"}
{"id": "1505128", "url": "https://cs.wikipedia.org/wiki?curid=1505128", "title": "Rue Linné", "text": "Rue Linné\n\nRue Linné je ulice v Paříži. Nachází se ve 5. obvodu. Ulice je pojmenována po švédském botanikovi Carlovi Linném.\n\nUlice vede od křižovatky s \"Rue Geoffroy-Saint-Hilaire\" a končí na \"Place Jussieu\" u křižovatky s \"Rue Jussieu\".\n\n\"Rue Linné\" stejně jako \"Rue Geoffroy-Saint-Hilaire\" byla původně součástí \"Rue du Faubourg-Saint-Victor\".\n\n\n"}
{"id": "1505134", "url": "https://cs.wikipedia.org/wiki?curid=1505134", "title": "Vodopády Poor-Porog", "text": "Vodopády Poor-Porog\n\nVodopády Poor-Porog jsou vodopády na kaskádě řeky Suna v Karelské oblasti v Rusku. Před dostavením hráze Paleozjorské vodní elektrárny patřily k nejmohutnějším vodopádům v Rusku i v Evropě. \n\nTok řek v Karélii je na většině trasy prudký s četnými peřejemi, kterými voda překonává hradby nánosů, které na povrchu před 7 – 7 500 lety zanechal ustupující ledovec. Řeka Suna, která ústí do Kondopožského zálivu Oněžského jezera však asi 50 km od ústí naráží na hradbu vytvořenou starobylým geologickým útvarem prekambrijského původu, který se nazývá vulkán Girvas. Ve vyvřelých horninách řeka od poslední doby ledové nedokázala vyhloubit koryto pro plynulý průtok a na místě styku s horninami vulkánu vytvořila vodopády, které před výstavbou Sunské kaskády vodních elektráren patřily mezi nejmohutnější v Evropě. \n\nNejdříve řeka v úzkém korytě překonává překážku patnáctimetrovým vodopádem Girvas a po pěti kilometrech dalším vodopádem Poor-Porog. Zde voda nejdříve vstoupí plochým prahem do rozlehlé říční tůně a následně padá přes 60 m širokou a 1,8 m vysokou stěnu do další rozlehlé propadliny, vyplněné vodou do podoby menšího jezera. Vodopád je rozdělen charakteristickým hranolem centrální skály. Po překonání vodopádů řeka teče 25 km klidně až po hranu 12 m vysokých vodopádů Kivač.\n\nPo vybudování vodního díla u obce Girvas je řečiště po většinu roku suché. Voda se objevuje pouze během povodní, pravidelně na začátku května při tání sněhu. Přirozený průtok řeky Suna v místech vodopádů Poor-Porog byl 60 m/s. Pro případ stoleté vody je počítáno s použitím původního řečiště jako odvodného kanálu o propustnosti 600 m/s. \n\nVodopád Kivač, ze všech karelských vodopádů nejbližší Petrohradu, byl opěvován významnými básníky již v 18. století. V roce 1868 navštívil Kivačské vodopády sám car Alexandr II. Nikolajevič a nechal na břehu vybudovat altán a nad vodopády most. Díky Kivačským vodopádům se ke břehům řeky Suna vypravilo mnoho návštěvníků. Ti většinou svou cestu zakončili u Kivače, mnozí však údolí procestovali až k vodopádům Poor-Porog a Girvas. Mezi nejvýznamnější návštěvníky patřil autor unikátní metody barevné fotografie ze začátku 20. století Sergej Prokudin-Gorskij a slavný realistický malíř lesních scén Ivan Ivanovič Šiškin.  Do doby budování vodního díla nad vodopády se náročnost na cestu k vodopádům Poor-Porog či vodopádům Girvas nijak nelišila. Vzhledem k šířce a výšce byl více navštěvován vodopád Poor-Porog. Relativně klidná hladina jezera pod vodopády umožňovala výpravu výletních lodí k centrální skále podobně jako je tomu dodnes pod Rýnskými vodopády. V takové atmosféře vodopády zachytil i Ivan Šiškin na perokresbě z roku 1882.\n\nBěhem výstavby vodního díla byla podél návodné hráze vybudována silnice, a tak se vodopády Girvas staly výrazně dostupnějšími. Zvláště za situace, kdy se voda v původním korytu ocitá po krátkou dobu, je hlavním cílem návštěv dostupnější vodopád. Přesto se významné množství turistů dostává i ke břehům Poor-Porogu. Návštěvu vodopádů často spojují s návštěvou přes tři kilometry dlouhého betonového reliktu z období Studené války, strategického letiště Girvas, které, schované v hlubokých lesích, směřuje podél řeky Suna.\n\n\nKivačské vodopády\n\nVodopády Girvas\n"}
{"id": "1505136", "url": "https://cs.wikipedia.org/wiki?curid=1505136", "title": "Šípkový čaj", "text": "Šípkový čaj\n\nŠípkový čaj je bylinný čaj z plodů růže šípkové.\n\nPrvní dochovanou zmínku o šípkovém čaji lze nalézt v mnoha herbářích z 11. století, ale ví se, že jej používali již Římané jako lék proti vzteklině a později i bylinkáři, kteří tento čaj předepisovali při infekcích, zánětech a dokonce i pro podporu paměti. \n\nV šípkovém čaji jsou obsaženy flavonoidy, které jsou účinnými antioxidanty. Mimo to působí antibakteriálně, má příznivý vliv na cévy, působí proti bolestem a zánětům. Tento čaj obsahuje i lykopen, který je antioxidantem s protirakovinnými účinky. Čaj kladně působí při těchto problémech:\n\n\nŠípkový čaj by se neměl vařit, ale pouze zalít převařenou vodou a nechat vyluhovat. V tomto případě se používají nejlépe čerstvé plody šípku, které se rozdrtí. Poté je nutno čaj důkladně scedit, nejlépe přes husté plátno, aby se odstranily jemné ostré chloupky, které jsou uvnitř šípků a které by mohly nepříjemně podráždit kůži a sliznice. Takto připravený čaj neztratí své vitamíny a látky nám prospěšné a zintenzivní se i jeho chuť. \n\n"}
{"id": "1505137", "url": "https://cs.wikipedia.org/wiki?curid=1505137", "title": "Vodopády Girvas", "text": "Vodopády Girvas\n\nVodopády Girvas jsou vodopády na kaskádě řeky Suna v Karelské oblasti v Rusku. Před dostavením hráze Paleozjorské vodní elektrárny patřily k nejmohutnějším vodopádům v Rusku i v Evropě. \n\nŘíční síť úmoří severního Baltu od východní části Švédska po ruskou Karélii je charakteristická rovnoběžnými toky severoseverozápadního směru, přerušovanými úzkými jezery stejné směrové orientace. Řeky často překonávají prahy vytvořené rozrušením morénových valů. Stejně se chová i řeka Suna, ústící do Oněžského jezera. Ve své cestě při prudkém toku a častém překonávání prahových překážek naráží asi 50 km od ústí na hradbu vyvolanou unikátním geologickým útvarem, zvaným vulkán Girvas\n\nZ hladiny prvohorního oceánu nad pevninskou krou dnešní Karélie čněly ojedinělé činné sopky, jejichž lávové stěny byly po vychladnutí a erozním zhroucení zcela a mocně překryty prvohorními sedimenty. Jedním z největších vulkánů tohoto období byla sopka, jejíž stěna v současné geologické době ojediněle proráží hřbet ordoviku v hustě zalesněné oblasti na sever od propadliny, vyplněné vodou Oněžského jezera. Stáří materiálu tohoto útvaru se odhaduje na 2 až 2,5 miliardy let. Geologům nebyla přítomnost tak starého materiálu na povrchu Karélie dlouho známa a nebyla ani předpokládána. Teprve odhalení řečiště řeky Suna po vybudování Paljeozerské elektrárny podalo první signály o tom, že se jedná o zbytky kráteru jednoho z nejstarších vulkánů na povrchu země vůbec. Název dostal po vodopádech, které vznikly na jeho povrchu činností řeky Suna. Slovo je odvozeno od karelského „hirvas“ – los, zřejmě právě pro velikost tohoto zvířete.\n\nŘeka Suna proráží prekambrickou horninu charakteristickým úzkým korytem s kolmými stěnami o šířce kolem deseti metrů na délce přes 60 m při celkovém převýšení 14.8 m. Nejvyšší výšku kolmého stupně nelze zcela jednoznačně určit pro kaskádovitý charakter a lze ji odhadnout kolem jednoho metru. Vzhledem k průměrnému průtoku kolem 60 m/s s běžnými maximy kolem desetinásobku průměru představoval vodopád přitažlivý objekt. Spolu s vodopádem Poor -Porog, který se nalézá asi 4 km pod vodopádem Girvas, tvořily přitažlivé divadlo v zalesněném, málo obydleném kraji. Voda, protékající kaňonem Girvas napájí po dalších 25 km i nejslavnější vodopády v Karélii, vodopády Kivač.\n\nMezi nejznámější návštěvníky a milovníky vodopádů patřil Sergej Prokudin Gorskij a Ivan Ivanovič Šiškin. Po výstavbě hráze, zadržující a směřující vodu pro turbíny Paljeozerské a Kondopožské vodní elektrárny se z mocných vodopádů stalo vyschlé řečiště, naplněné pouze při velkých vodách o průtocích, převyšujících hltnost kaskády Sunských vodních elektráren. \n\nJako přepadového pole vedle elektrárny byla použita stěna vulkánu. Přepouštěná voda tak teče nejen starým korytem historických vodopádů Girvas, ale, a to většinou, po stěně vulkánu při tělese elektrárny. Vzniklý umělý vodopád nese název Nový Girvas či Vulkán Girvas. Hrází elektrárny prochází silnice v celé její délce. Původní vodopád i Nový Girvas jsou tedy stejně snadno dostupné, z provozních důvodů je více vody přepouštěno přelivem vedle elektrárny, jehož výška je oproti historickému vodopádu dvojnásobná. Větší turistický zájem tak vykazuje Nový Girvas. \nCelková hltnost turbín Paljeozerské vodní elektrárny je 87 m/s a celková hltnost turbín pod ní ležící Kondopožské elektrárny je 110,2 m/s. Vyšší spotřeba dolní elektrárny pak předurčuje častější používání přelivu Nový Girvas. Běžné jarní maximum činí sedminásobek průměrného průtoku. Průměrný roční nadbytek, který turbíny elektráren nemohou zpracovat je 73 milionů m, pro případ dvěstěleté vody je historické koryto řeky připraveno pro převedení vody přes 600 m/s. O počátku přepouštění pravidelně a s dostatečným předstihem informují místní média. \n\n\nKivačské vodopády\n\nVodopády Poor-Porog\n"}
{"id": "1505139", "url": "https://cs.wikipedia.org/wiki?curid=1505139", "title": "Václavov (Oskava)", "text": "Václavov (Oskava)\n\nVáclavov (německy \"Wenzesldorf\") je vesnice, součást obce Oskava v okrese Šumperk. Je jednou ze základních sídelních jednotek Oskavy. Vesnicí protéká Václavovský potok.\n\nV místě Václavova se od roku 1447 nacházel panský dvůr, který založil Václav z Vlašimi a na Úsově. Po jeho rozparcelování zde v roce 1767 vznikla osada. Roku 1793 měl Václavov 22 domů.\n\nRoku 1834 měl už 30 domů s 248 obyvateli. V roce 1921 37 domů se 175 obyvateli a při sčítání lidu v roce 1930 žilo ve Václavově 136 obyvatel v 37 domech. Obyvatelé byli jen Němci. Po odsunu původního německého obyvatelstva byla vesnice osídlena nejvíce z Valašských Klobouků (23 z 37 nově příchozích obyvatel).\n\nVes spadala do poloviny 19. století pod Mladoňov. Po zrušení patrimoniální správy v roce 1848 byl Václavov samostatnou obcí, a to až do roku 1963, kdy se opět stal součástí Mladoňova. Ten byl, včetně Václavova, roku 1976 připojen k Oskavě.\n\nAž do roku 1873 byla zde byla německá škola v pronajaté místnosti jednoho z domů. Učitel docházel z Mostkova. Toho roku byla dokončena stavba školy. Prvním učitelem byl do roku 1886 Filip Hönig. Dalších 10 let byl učitelem Eduard Dvořák z Černé Hory. Od roku 1896 do roku 1905 byl učitelem Adolf Kacher. Po něm Ferdinand Schenk učil 18 let do roku 1923, kdy odešel do Libavé. Dalších 11 let zde působil Štěpán Steil. Roku 1934 nastoupil Emil Haage.\n\nPo válce chodily děti do školy v Oskavě. České vyučování začalo v dubnu 1946, správcem školy byl Jan Mlčák z Kelče. V září 1947 nastoupil Jiří Cvrk z Bludova. Od roku 1949 vyučoval Jiří Dub z Moravské Loděnice a od roku 1951 Stanislav Zapletal. Další rok vyučovala Věra Pencová a od roku 1953 Jindřiška Havlíčková.\n"}
{"id": "1505141", "url": "https://cs.wikipedia.org/wiki?curid=1505141", "title": "Interleukin 13", "text": "Interleukin 13\n\nInterleukin 13 (IL-13, IL13) je imunoregulační cytokin produkovaný hlavně pomocnými T lymfocyty 2. typu (Th2 odpověď). Obecně hraje roli především v IgE-zprostředkovaných patogenezích, jako jsou například alergie.\n\nGen pro lidský IL13 je lokalizovaný na chromozomu 5q31 a nachází se v oblasti genů kódujících IL4, se kterým sdílí strukturní podobnost, IL5, IL3 a GM-CSF. Genovým produktem IL13 je 146 aminokyselin dlouhý monomerní protein o velikosti 13 kDa tvořený čtyřmi alfa-helixy. \n\nIL13 patří spolu s IL4 a IL5 do Th2 cytokinové rodiny, která je asociovaná s polarizačním transkripčním faktorem GATA3. Kromě výše zmíněného STAT6 je IL13 signalizace spojovaná i s aktivací PI3K, STAT3 a MAPK drah.\n\nProtein IL13 se váže na nízkoafinní heterodimerní receptor složený z IL-4R\"α a\" IL-13Rα1 podjednotek, který interaguje i s IL4 - každý z těchto ligandů však spouští odlišnou signalizaci specifickým zapojením rozdílných JAK kináz. Druhým receptorem pro IL13 je vysokoafinní monomerní \"decoy\" receptor IL-13Rα2, který cytokin vychytává, ale neiniciuje aktivaci signálních drah a slouží tedy jako negativní regulátor. Produktivní signalizace aktivovaná vazbou IL13 na nízkoafinní heterodimerní receptor finálně vede k dimerizaci a jaderné translokaci dimeru transkripčního faktoru STAT6.\n\nIL13 je produkovaný aktivovanými CD4+ T lymofyty během Th2-polarizované imunitní odpovědi - například během alergických reakcí či v obraně proti extracelulárním parazitům. IL13 může být produkovaný i buňkami přirozené imunity, jako jsou eosinofily, bazofily, žírné buňky, NK buňky, NKT buňky a ILC2 buňky. \n\nPrimární role IL13 je popsaná v imunitní odpovědi při infekci helminty, kde funguje na několika úrovních - stimuluje produkci hlenu v pohárkových buňkách, indukuje uvolňování faktorů přitahující eosinofily a indukuje zvýšení produkce protilátek typu IgE v B lymfocytech. \n\nIL13 podporuje proces fibrózy a brání tedy správnému hojení tkáně během chronických infekcí, především v dýchacím traktu. Jednonukleotidový polymorfismus v IL13 je asociovaný s výskytem astmatu, významně se podílí například na vzniku astmatu rezistentního na léčbu glukokortikoidy a obecně je asociovaný s různými typy chronických dýchacích potíží.\n\nProtilátky proti IL13/IL4 jsou v klinických testech jakožto potenciální léky především proti astmatickým onemocněním. Produkce IL13 sice byla popsaná u pacientů trpících chronickými střevními záněty IBD, jako je ulcerózní kolitida, nicméně prozatímní výsledky z klinických studií neprokázaly efekt IL13-specifických protilátek v léčbě těchto nemocí.\n"}
{"id": "1505147", "url": "https://cs.wikipedia.org/wiki?curid=1505147", "title": "Gary Burrell", "text": "Gary Burrell\n\nGary Burrell (1937 Stilwell, Kansas – 12. června 2019) byl americký podnikatel a filantrop. Byl spoluzakladatelem a emeritním předsedou správní rady společnosti Garmin. \n\nGary Burrell se narodil v roce 1937. Vystudoval bakalářský titul oboru elektrotechnika na Wichita State University a magisterský titul na Rensselaerově polytechnickém institutu. \n\nBurrell pracoval pro společnosti Lowrance Electronics a King Radio Corporation. Na počátku 80. let pracoval také pro Allied Signal. \n\nSpolečně s Minem Kao založil v roce 1989 společnost Garmin, která vyrábí navigační zařízení mimo jiné pro letectví a lodní dopravu. Jejich první kanceláří byly dvě skládací židle a skládací stůl. Někteří američtí vojáci používali GPS navigace společnosti Garmin už během první války v Perském zálivu, přesněji při válce americké armády s iráckou, a to i přesto, že Garmin nikdy neměl smlouvu s armádou. Později se tato technologie rozšířila na americký trh a poskytovala navigaci na všech silnicích a dálnicích Spojených států. \n\nBurrell byl významným dárcem církevního společenství Indian Creek v Olathe v Kansasu. \n\nBurrell byl ženatý a měl tři děti. Žil v Spring Hill v Kansasu. V roce 2016 byl Burrell označen za miliardáře. \n"}
{"id": "1505151", "url": "https://cs.wikipedia.org/wiki?curid=1505151", "title": "Harrow (seriál)", "text": "Harrow (seriál)\n\nHarrow je australský dramatický televizní seriál z lekařského prostředí, vytvořený Stephenem M. Irwinem a Leighem McGrathem, jehož úvodní díl měl premiéru 9. března 2018 na australské televizi ABC. V hlavní roli se představil Ioan Gruffudd jako soudní patológ Daniel Harrow.\n\n2. května 2018 stanice ABC prodloužila seriál o druhou řadu, která měla premiéru 12. května 2019.\n\nV Česku měl seriál premiéru 12. června 2019 na AXN.\n\n\"Harrow\" vypráví příběh doktora Daniela Harrowa, soudního patologa, který odmítá respektovat autority. Má neochvějnou empatii k mrtvým, která mu pomáhá řešit i velmi bizarní případy. Je ochoten obejít každé pravidlo a je odhodlán pomoci obětem vražd a odhalit pravdu, co se jim stalo. Nikdo však neví, jak hrozné tajemství z minulosti ohrožuje jak jeho, tak i jeho rodinu a kariéru!\n\n\n\n\n"}
{"id": "1505152", "url": "https://cs.wikipedia.org/wiki?curid=1505152", "title": "Copa América 2019", "text": "Copa América 2019\n\nCopa América 2019, česky též Mistrovství Jižní Ameriky ve fotbale 2019, bylo 46. mistrovství pořádané fotbalovou asociací CONMEBOL. Konalo se od 14. června do 7. července 2019 v Brazílii. Hostitelskými městy byly Belo Horizonte, Porto Alegre, Rio de Janeiro, Salvador a São Paulo. Turnaje se účastnily i týmy Japonska a Kataru, jinak hrající pod hlavičkou konfederace AFC. Vítězem se stala reprezentace domácí Brazílie.\nTurnaje se účastnilo všech 10 členských zemí CONMEBOL a 2 pozvané země z konfederace AFC.\n\n\"Všechny časy zápasů jsou uvedeny v SELČ (UTC +2).\"\n\n\"Všechny časy zápasů jsou uvedeny v SELČ (UTC +2).\"\n\n"}
{"id": "1505158", "url": "https://cs.wikipedia.org/wiki?curid=1505158", "title": "Chlorid joditý", "text": "Chlorid joditý\n\nChlorid joditý je interhalogen, v pevném stavu vytváří dimerní molekuly ICl. Dimer se skládá ze čtyř terminálních a dvou můstkových atomů chloru, strukturu lze popsat vzorcem ClI(µ-Cl)ICl.\n\nLze jej připravit reakcí jodu s nadbytkem kapalného chloru při teplotě -70 °C. V tavenině je vodivý, což lze vysvětlit existencí disociace:\n\nExistence této rovnováhy byla potvrzena i strukturou některých solí, např. K[ICl]·HO nebo [ICl][AlCl].\n\nJe to silné chlorační a oxidační činidlo, při kontaktu s organickým materiálem může vzplanout.\n"}
{"id": "1505164", "url": "https://cs.wikipedia.org/wiki?curid=1505164", "title": "Lepšolidi", "text": "Lepšolidi\n\nLepšolidi je neologismus z českého politického diskurzu, kde se má jednat o skupinu lidí, kteří své názory považují za nadřazené. Má jít o pojem inspirovaný němčinou (\"Gutmenschen, Gutmensch\"). V roce 2015 uvedené slovo (\"Gutmensch\") zvítězilo v německé anketě o nejurážlivější slovo roku. \"Gut\" zde má být spjato s moralizováním a dogmatickým chováním uvedených lidí. Podle webu Bezfaulu.net je argumentace tímto neologismem v podstatě argumentačním faulem. Samotná podstata tohoto slova, které má popisovat, co si jiná skupina údajně myslí a jaké má postoje, spadá do definice faulu slaměný panák. Má jít o tendenci popisovat komplikované věci jednoduše, což se často manifestuje v podobně zkratkovitého způsobu vyjadřování. Ve své podstatě je taková rétorika ale manipulativní. Nejproblematičtější na tomto slově je fakt, že je prakticky nedefinovatelné, jakou skutečnou skupinu má vlastně popisovat a jestli jsou její citované postoje skutečně autentické.\n\nPodle některých slovo lepšolidi má přibližně odpovídat např. předchozímu pojmu „pražská kavárna“, „pravdoláskař“, „dobroser“, „dobrotrus“, nebo např. „sluníčkář“ nebo má jít o jejich nástupce. Podle Karla Olivy jde v podstatě o nástupce pojmu „pražská kavárna“, protože „podobně smýšlející lidé nežijí jen v Praze, takže je nový termín širší.“\n"}
{"id": "1505169", "url": "https://cs.wikipedia.org/wiki?curid=1505169", "title": "Karel Ruml", "text": "Karel Ruml\n\nIng. Karel Ruml (* 20. prosince 1948) je bývalý český hokejový útočník. \n\nV československé lize hrál za CHZ Litvínov. Nastoupil v 271 ligových utkáních, dal 61 gólů a měl 87 asistencí. Za reprezentaci Československa nastoupil v roce 1973 v 7 utkáních a dal 2 góly. S reprezentací Československa získal titul na Mistrovství Evropy juniorů v ledním hokeji 1968, kdy byl jmenován do all-stars turnaje. V nižších soutěži hrál i za Stadion Teplice.\n\n"}
{"id": "1505170", "url": "https://cs.wikipedia.org/wiki?curid=1505170", "title": "Hongkongská burza", "text": "Hongkongská burza\n\nHongkongská burza cenných papírů (Stock Exchange of Hong Kong, SEHK) je čtvrtá největší burza na světě a třetí největší burza v Asii po tokijské a šanghajské. \n\n31. října 2016 měla 1 955 registrovaných společností, z toho 989 je z Číny, 856 z Hongkongu a zbylých 110 z dalších zemí světa (Macao, Tchaj-wan, Malajsie, USA, Singapur.) Je to nejrychleji rostoucí burza cenných papírů v Asii.\n"}
{"id": "1505171", "url": "https://cs.wikipedia.org/wiki?curid=1505171", "title": "Quant", "text": "Quant\n\nQuant je nejvýkonnější český algoritmický investiční fond založený v září roku 2016 předními ekonomy Pavlem Kohoutem a Alešem Michlem. Investice fondu do amerických akcií a termínovaných vkladů v českých bankách se řídí doporučeními unikátního matematického algoritmu prověřeného zpětnými testy sahajícími až do roku 1959. Díky tomu, že se na rozhodování o investicích nepodílí lidský faktor, odpadají chyby v důsledku stresu a emocí. Fond navíc nemusí platit žádné portfoliové manažery ani analytiky, a tak vykazuje nízkou nákladovost.\n\nQuant cílí na dlouhodobý průměrný výnos 5 % p.a. V prvních letech své existence tento cíl v praxi potvrdil, když od svého založení v září 2016 až do konce dubna 2019 vykázal zhodnocení 16,8 %, což odpovídá průměrnému ročnímu výnosu 6,72 procenta. Quant spadá pod společnost Robot Asset Management SICAV, jež je z 65 % vlastněná firmou Duck Sauce, za kterou stojí podnikatel Petr Stuchlík. Zbylý podíl drží svěřenský fond MMXXV, do kterého vložil jeden ze zakladatelů fondu Aleš Michl svůj majetek poté, co byl v listopadu 2018 jmenován členem bankovní rady ČNB.\n\nMyšlenka, která je dnes základem algoritmu řídicího investice fondu Quant vznikla v létě roku 2009 v hlavě ekonoma Pavla Kohouta. Ten si uvědomil souvislost mezi cenou akcií a objemem peněz v ekonomice. S tím, jak přibývají peníze v ekonomice, rostou i zisky společností a zároveň roste objem úspor, které lze investovat. Více peněz znamená vyšší zisky a vyšší ceny akcií. Dalších šest let se pak Kohout zabýval testováním investičního modelu na základě peněžní zásoby. Mimo jiné vypracoval na tisíc modelů, jež pracovaly s historickými daty až do roku 1959. Testování bylo tak obsáhlé a pečlivé, že až v roce 2015 mohl Kohout označit výsledky za dostatečně průkazné na to, aby na jejich základě mohl vzniknout fond. Ve spolupráci s Alešem Michlem pak založil společnost Robot Asset Management SICAV.\n\nPrvní investiční fond této společnosti dostal název Quant. Pojmenování vychází z jeho investiční strategie, jež je odvozena od kvantitativní teorie financí a je založena na kvantitativním modelu. Investice fondu Quant se řídí doporučeními algoritmu, který na základě dat o objemu peněz v ekonomice a cenách akcií vypočítá optimální strategii. \n\nPokud algoritmus považuje akcie za podhodnocené, doporučí do nich investovat. Quant ovšem nevybírá jednotlivé akciové tituly, jako to dělají jednotliví portfolio manažeři. Prostřednictvím ETF (Exchange Traded Funds) naopak alokuje prostředky do trhu jako celku. Zaměřuje se při tom pouze na americký trh (výhradně ETF na akciové indexy S&P 500 a Dow Jones Industrial Average), který je dostatečně velký, spolehlivý a má dlouhou historii. Navíc je na něm možné investovat s nízkými náklady. Když naopak algoritmus určí, že jsou akcie nadhodnocené, doporučí snížit jejich váhu v portfoliu. Pak dochází k přesunu prostředků do pevně úročených bankovních termínovaných vkladů v České republice. \n\nVeškeré investice fondu jsou měnově zajištěné do české koruny, fond je otevřený a lze do něj kdykoli vstoupit, nebo z něj vystoupit, přičemž vstupní poplatek činí 0 až 3 %, výstupní poplatek je nulový. Celková nákladovost fondu dosahuje pouze 1,3 TER (Total Expense Ratio) a výnosy jsou po třetím roce osvobozeny od daně. Quant poléhá dozoru České národní banky, depozitářem fondu je Česká spořitelna, auditorem KPMG a funkci správce vykonává společnost AMISTA.\n\nS touto strategií a nastavením se Quant v září 2016 poprvé otevřel klientům z řad kvalifikovaných investorů, což mimo jiné znamená, že minimální investice do fondu činí 1 milion korun. Za pouhé čtyři měsíce do konce roku 2016 fond přinesl zhodnocení 2,005 % Také rok 2017 byl na akciových trzích příznivý a Quant díky tomu a díky své unikátní strategii zhodnotil prostředky klientů o dalších 9,37 %. Hodnota majetku fondu přesáhla na konci roku 2017 čtvrt miliardy korun. V roce 2018 přišel propad na kapitálových trzích. Ani jeden akciový fond na světě nedosáhl kladného zhodnocení, některé ztratily až čtvrtinu hodnoty. Quant však prokázal, že je stabilní i v krizových časech, když za celý rok odepsal pouze 0,44 % a byl v tomto ohledu ve své kategorii nejlepší na trhu. Objem aktiv pod správou se v roce 2018 téměř zdvojnásobil a na jeho konci dosáhl 505 milionu korun.\n\nV listopadu 2018 se musel Quant rozloučit s jedním ze svých otců zakladatelů. Aleš Michl byl totiž prezidentem republiky jmenován do bankovní rady České národní banky. Aby vyloučil možný střet zájmů, převedl svůj majetkový podíl v Robot Asset Management SICAV do svěřenského fondu MMXXV, jehož správcem jmenoval advokáta Pavla Muchu.\n\nV roce 2019 se karta na trzích obrátila a Quant dosáhl za první čtyři měsíce roku zhodnocení 5,139 %. Od založení fondu do konce dubna 2019 tak zhodnocení činilo bezmála 17 %, což odpovídá dlouhodobému cíli fondu přinášet průměrné roční zhodnocení 5 %.\n\nV květnu 2019 fond změnil většinového majitele. Téměř dvoutřetinový podíl ve společnosti Robot Asset Management SICAV získala od firem Westbourne, za níž stojí Pavel Kohout, a AMISTA firma Duck Sauce. Ta patří podnikateli a bývalému pražskému zastupiteli za hnutí ANO Petru Stuchlíkovi. Zbylých 35 % drží i nadále svěřenský fond MMXXV. Ačkoli jeden z otců zakladatelů fondu Quant Pavel Kohout svůj majetkový podíl prodal, ve fondu dál zůstane a bude mu poskytovat svůj unikátní algoritmus. „Velmi mi záleží na úspěšné budoucnosti fondu Quant, takže spolupráce bude trvat i nadále,“ řekl Lidovým novinám Kohout.\n\nNový většinový majitel fondu Quant Petr Stuchlík uvedl, že chce, aby fond do pěti let spravoval čtyři miliardy korun. Pomoci k tomu má jednak přímé oslovování potenciálních investorů a jednak rozšíření aktivní distribuce. Dohlížet na rozvoj fondu bude nový předseda správní rady Lukáš Foral, jehož úkolem bude mimo jiné také příprava na expanzi fondu Quant do zahraničí.\n"}
{"id": "1505173", "url": "https://cs.wikipedia.org/wiki?curid=1505173", "title": "Alexandra Mařasová", "text": "Alexandra Mařasová\n\nAlexandra Mařasová (* 26. října 1965, Piešťany), je bývalá slovenská lyžařka, sjezdařka. Závodila za Spartak Vrchlabí. V roce 1986 emigrovala.\n\nNa XIV. ZOH v Sarajevu 1984 reprezentovala Československo v alpském lyžování. V obřím slalomu skončila na 26. místě a závod ve slalomu nedokončila. Ve Světovém poháru nejlépe skončila na 7. místě ve slalomu v roce 1974 v Jasné.\n\n"}
{"id": "1505178", "url": "https://cs.wikipedia.org/wiki?curid=1505178", "title": "Ivana Valešová (lyžařka)", "text": "Ivana Valešová (lyžařka)\n\nIvana Valešová (* 29. listopadu 1963, Liberec), je bývalá česká lyžařka, sjezdařka. \n\nNa XIV. ZOH v Sarajevu 1984 reprezentovala Československo v alpském lyžování. Ve sjezdu skončila na 24. místě, v obřím slalomu na 28. místě a závod ve slalomu nedokončila. Ve Světovém poháru nejlépe skončila na 8. místě ve slalomu v roce 1974 v Jasné.\n\n"}
{"id": "1505208", "url": "https://cs.wikipedia.org/wiki?curid=1505208", "title": "Rue des Écouffes", "text": "Rue des Écouffes\n\nRue des Écouffes je ulice v Paříži v historické čtvrti Marais. Nachází se ve 4. obvodu.\n\nUlice vede od křižovatky s \"Rue de Rivoli\" a končí na křižovatce s \"Rue des Rosiers\". Směrem na jih navazuje na \"Rue Tiron\".\n\nPůvod názvu ulice není příliš jasný. Snad se mohlo jednat o vývěsní štít, na kterém byl znázorněn luňák, který se dříve nazýval „escofles“. Severní část ulice mezi \"Rue du Roi-de-Sicile\" a \"Rue des Rosiers\" vznikla kolem roku 1200. Její název se měnil – 1233 \"Rue de l'Ecofle\", \"Rue de l'Escouffle\" (v \"Le Dit des rues de Paris\"), \"Rue des Escoufles\" ve 14. století nebo \"Rue des Escoffles\" v 16. století.\n\nMinisterská vyhláška z 27. května 1799 stanovila minimální šířku ulice na sedm metrů. Na základě královské vyhlášky ze 16. srpna 1836 byla šířka zvýšena na 10 metrů. V 19. století ulice měřila 130 m a nacházela se v bývalém 7. obvodu mezi \"Rue du Roi-de-Sicile\" a \"Rue des Rosiers\".\n\nJižní část mezi \"Rue de Rivoli\" a \"Rue du Roi-de-Sicile\" byla dříve součástí \"Rue Tiron\". Když byla v roce 1854 tato ulice rozdělena stavbou \"Rue de Rivoli\", byla její kratší, severní část v roce 1856 připojena k \"Rue des Écouffes\".\n\n\n"}
{"id": "1505209", "url": "https://cs.wikipedia.org/wiki?curid=1505209", "title": "Silvova metoda kontroly mysli", "text": "Silvova metoda kontroly mysli\n\nSilvova metoda kontroly mysli je metoda osobního rozvoje a meditační program vyvinutý José Silvou. Ten tvrdil, že metoda zvyšuje osobní možnosti a schopnosti jednotlivce, prostřednictvím relaxace, rozvoje vyšších mozkových funkcí a psychických schopností, jako je např. jasnozřivost.\n\nJosé Silva byl vyučený opravář radií a televizorů. Během druhé světové války byl instruktorem spojovacích jednotek (anglicky \"Signal Corps\"), kde se setkal s vojenským psychologem, který mu přiblížil psychologii člověka a metodu hypnózy.\n\nPo propuštění z armády, pokračoval v rozvoji své opravárenské firmy a začal ve studiu lidské psychiky a funkcí mozku. Během 20 let rozvinul svůj výzkum, který zakončil v roce 1966, zveřejněním mentálního výcvikového programu, který nazval \"Silvova metoda kontroly mysli\". \n\n\"Silvova metoda kontroly mysli\", mentální výcvikový program, je založen na dosažení a udržení stavu fungování mozku, který je nazývaný jako alfa stav, kde frekvence mozkových vln je 7 – 14 Hz. Snění a přechod ke spánku jsou označovány jako alfa vlny (alfa stavy). \n\nJames Randi napsal, že Silva o své metodě \"Silvova metoda kontroly mysli\" tvrdí, že rozvíjí a zlepšuje paměť, schopnost učení se a také rozvoj paranormálních sil, jako např. telepatie. Jako vědec byl k těmto tvrzením skeptický.\n\nSisyfos, Český klub skeptiků, se vyjádřil, že se José Silva se svou metodou zcela mýlil, resp. jeho závěry byly zkreslené.\n\n\n\n\n"}
{"id": "1505211", "url": "https://cs.wikipedia.org/wiki?curid=1505211", "title": "Mississippská kultura", "text": "Mississippská kultura\n\nMississippská kultura, též Mississippská mohylová kultura byla indiánská kultura v jihovýchodní části severní Ameriky existující zhruba v letech 700–1700. Rozkládala se zejména na území dnešních amerických států Mississippi, Alabama, Georgia, Arkansas, Missouri, Kentucky, Illinois, Indiana a Ohio. Byla již zemědělskou, pěstována byla kukuřice, fazole a tykve. Centrem kultury bylo patrně město Cahokia ležící v dnešním americkém státě Illinois, nedaleko St. Louis. Počet jeho obyvatel se odhaduje na třicet tisíc. Forma vlády byla v kultuře teokratická. Nejtypičtějším rysem kultury bylo budování mohyl, na jejichž vrcholu se nacházely kultické stavby. Mohyl se dochovalo na osmdesát, v Cahokii se nachází největší z nich, Monks Mound, třicet metrů vysoká, s rozlohou pět hektarů. Typickou pro kulturu byla též černá keramika s rytou výzdobou. Mezi oblíbené motivy patřili opeření hadi, okřídlení válečníci, svastiky, pavouci, lidské tváře s plačícíma nebo sokolími očima a mnoho geometrických motivů. Kulturu zdecimovali epidemie zavlečené Evropany. Za dědice mississippské kultury se považuje dnes kmen Načezů, jehož populace ve 21. století však čítá již jen 500 osob.\n"}
{"id": "1505213", "url": "https://cs.wikipedia.org/wiki?curid=1505213", "title": "Peeter van Bredael", "text": "Peeter van Bredael\n\nPieter van Bredael nebo Peeter van Bredael (1625 Antverpy – 1719 Antverpy) byl vlámský malíř, specializovaný na obrazy venkovských tržišť a scén z vesnických slavností. Zobrazoval tehdejší italskou krajinu jak v prostředí vesnickém tak městském.\n\nPieter van Bredael se narodil v Antverpách v roce 1629 jako syn Petera a Marie Pais. Pokřtěn byl 19. července 1629. Údajně vstoupil do dílny malíře Davida Ryckaerta III. dne 20. ledna 1640 a studoval u něho čtyři roky. Absolvoval několik cest do zahraničí. Je známo, že cestoval do Španělska. I když neexistuje žádný důkaz o jeho pobytu v Itálii, vzhledem k tomu, že do svých krajin vkládal zříceniny objektů z okolí Říma, je možné že Itálii navštívil.\n\nPo návratu do Antverp v roce 1648 se oženil s Annou Marií Veldenerovou, dcerou prominentního sochaře Jenijna Veldenera. Měli spolu osm dětí, z nichž tři: Jan Peeter van Bredael starší, Alexander van Bredael a Joris van Bredael se stali také malíři. Několik Bredaelových vnoučat Joseph van Bredael, Jan Pieter van Bredael mladší a Jan Frans van Bredael byli také malíři. Van Bredael pravděpodobně nezačal samostatně pracovat před rokem 1651, kdy se stal členem antverpského malířského sdružení Cech Svatého Lukáše. Zde se také připojil k domobraně takzvané \"schutterij\", místní občanské milici a získal hodnost kapitána. Mezi jeho žáky byli jeho synové Jan Peeter, Joris a Alexander, Hendrik Frans van Lint a Ferdinandus Hofmans. Pieter van Bredael zemřel v Antverpách, kde byl pohřben 9. března 1719.\n\nPieter van Bredael je znám především svými scénami římských dobytčích trhů uprostřed krajiny, často se starověkými zříceninami, italské pastorální krajiny a méně často obrazy bitev. Maloval také žánrové scény jako vesnické festivaly, procesí a scény divadla Commedia dell'arte. Van Bredaelovi se svými originálními scénami vesnických trhů podařilo ilustrovat různé aspekty každodenního života ve městě. Van Bredael byl často ovlivněn italskými architektonickými formami.\n\nPeeter van Bredael maloval nejen své vlastní obrazy, ale vytvářel také kopie děl jiných umělců. Je známo, že kopíroval bitevní scény nizozemského malíře Philipse Wouwermana. Například kresba \"Equestrian Battle\" (\"Jezdecká bitva\") v muzeu Mauritshuis v Haagu je připisována van Bredaelovi jako kopie obrazu Wouwermana.\n"}
{"id": "1505214", "url": "https://cs.wikipedia.org/wiki?curid=1505214", "title": "Kakapovití", "text": "Kakapovití\n\nKakapovití (Strigopidae) je dnes již čistě novozélandská čeleď papoušků, která obsahuje dva druhy z rodu \"Nestor\", nestora keu a nestora kaka, a jeden druh rodu \"Strigops\", kakapa sovího. V nedávné minulosti sem patřily i dva druhy nestorů, nestor úzkozobý z ostrovů Norfolk a Phillip (vyhynul v půlce 19. století) a \"Nestor chathamensis\" z Chathamských ostrovů (vymřel v 16. století) . V nalezišti Saint Bathans v Otagu pak byly nalezeny fosilie čtyř druhů rodu \"Nelepsittacus\" (popsané jsou ovšem pouze tři z nich) , a obřího papouška druhu \"Heracles inexpectatus\" (i když jeho zařazení do této skupiny není ještě jisté) .\n\nTato skupina tvoří sesterskou skupinu vůči všem ostatním papouškům. Oddělila se od nich zhruba před 55 miliony let.. O tom, jestli to však souvisí s oddělením Zélandie od Gondwany, panují dodnes nejasnosti.\nTento článek bere jako autoritu pro systematické zařazení Handbook of the Birds of the World a nejnovější fylogenetické práce. Podle alternativního pojetí (které naleznete třeba i na českém serveru BioLib) mají kakapo a nestoři vlastní čeledi, které se spojují v nadčeledi Strigopoidea.\n"}
{"id": "1505216", "url": "https://cs.wikipedia.org/wiki?curid=1505216", "title": "Hatebreed", "text": "Hatebreed\n\nHatebreed je americká hardcore punková kapela z Bridgeportu v Connecticutu založená v roce 1994. Hatebreed je prominentní kapela punkové i metalové scény a patří mezi průkopníky žánru metalcore. Členové jsou vokalista Jamey Jasta, kytaristé Frank Novinec a Wayne Lozinak, baskytarista Chris Beattie a bubeník Matt Byrne.\n\n\n"}
{"id": "1505219", "url": "https://cs.wikipedia.org/wiki?curid=1505219", "title": "ABC TV", "text": "ABC TV\n\nABC je česká televizní stanice vysílající teleshopping.\n\nTelevize ABC zahájila vysílání 14. června 2019. Vysílací licenci získala od RRTV již 6. června. Stanici provozuje firma ABC TV Broadcasting. Stanice od založení vysílá pořad \"Luxusstore\", který nabízí šperky, drahokamy a další výrobky, a od 23. srpna 2019 také pořad \"Jasnovize\", který nabízí živé služby jasnovidek. Ten byl nicméně o pár týdnů později zrušen. Jde o druhou českou televizní stanici vysílající pouze teleshoppingové pořady. ABC TV vysílá v regionální síti 7 a přechodové síti 13.\n"}
{"id": "1505221", "url": "https://cs.wikipedia.org/wiki?curid=1505221", "title": "Matthijs de Ligt", "text": "Matthijs de Ligt\n\nMatthijs de Ligt (* 12. srpna 1999 Leiderdorp) je fotbalový obránce, hrající za italský klub Juventus FC a za národní tým Nizozemska. \n\nPrvní zápas v nizozemské Eredivisie za A-tým Ajaxu odehrál 21. září 2016 proti Tilburgu. Po 25 minutách na hřišti vstřelil branku po rohovém kopu, čímž se stal druhým nejmladším střelcem nizozemské ligy (po Clarenci Seedorfovi). 24. května 2017 se ve věku 17 let a 285 dní stal nejmladším hráčem, který kdy nastoupil do finále některého z evropských pohárů, když se objevil v sestavě pro finále Evropské ligy proti Manchesteru United. Při galavečeru 17. prosince 2018 získal cenu Golden Boy jako první obránce v historii.\n\n\"Údaje platné ke dni 16. května 2019.\"\n\n\"Údaje platné ke dni 6. června 2019.\"\nAjax\n\n\n"}
{"id": "1505224", "url": "https://cs.wikipedia.org/wiki?curid=1505224", "title": "No Security", "text": "No Security\n\nNo Security je koncertní album britské rockové skupiny The Rolling Stones, které vyšlo v roce 1999. Album bylo nahráváno na světovém turné Bridges to Babylon Tour v letech 1997–1998. Skladby byly nahrávány v Amsterdamu (Amsterdam Arena), Portu Chestru (Capitol Theater), St. Louis (TWA Dome), Buenos Aires (River Plate Stadium) a také v Norimberku (Zeppelinfield). Skupina album propagovala na turné No Security Tour v roce 1999.\n\nThe Rolling Stones\n\nDoprovodní hudebníci\n\nHosté\n"}
{"id": "1505226", "url": "https://cs.wikipedia.org/wiki?curid=1505226", "title": "Fontána Bellagio", "text": "Fontána Bellagio\n\nFontána Bellagio je jedním z hlavních symbolů a turistických atrakcí amerického města Las Vegas. Nachází se na hlavním bulváru Strip, před hotelem Bellagio, který jí dal jméno. Otevřena byla v říjnu roku 1998. Stavba fontány stála v přepočtu 1 miliardu korun. Soustavu fontán tvoří 1200 trysek, více než 4500 tisíce světel a 213 reproduktorů. Nejvýkonnější trysky střílí vodu až do výšky 140 metrů. Fontána je zakomponována do uměle vytvořeného jezera s rozlohou 32 000 metrů čtverečních a hloubkou čtyř metrů. Výstřiky doprovází hudební doprovod. Vodní show se koná několikrát denně a pro návštěvníky je zdarma. Poslední je vždy o půlnoci a doprovází ho americká hymna. Návštěvníci do jezera házejí mince pro štěstí, každý rok správa fontány takto vytěží 25 000 dolarů, které dává na dobročinné účely. Fontána byla dlouho největší na světě, než jí v roce 2010 prvenství uzmula fontána v Dubaji.\n"}
{"id": "1505231", "url": "https://cs.wikipedia.org/wiki?curid=1505231", "title": "Interleukin 19", "text": "Interleukin 19\n\nInterleukin IL-19 je protein ze skupiny cytokinů rodiny IL-10. IL-19 je kódován genem na chromozomu 1.\n\nGen pro \"IL-19\" se skládá z 7 exonů a nachází se na chromozomu 1. Sekretovaný IL-19 je složený z 159 aminokyselin, které tvoří strukturu alfa-helixu.\n\nIL-19 jsou exprimovány hlavně v monocytech a méně v B lymfocytech. IL-19 zvyšuje produkci Th-2 cytokinů v T lymfocytech a indukuje expresi IL-10 v monocytech. Zdá se, že žádné další imunitní buňky neexprimují tvorbu IL-19.\nDíky tomu, že tvoří homology s IL-20 a IL-24; IL-19 dokáže navázat receptorový komplex IL-20. Po navázání s receptory proběhne signalizace. Aktivuje se signalizační dráha pro aktivaci transkripčního faktoru STAT 3, který je nezbytný pro embryonální vývoj a diferenciaci Th17 lymfocytů. Receptory IL-20 se nacházejí převážně v mezenchymální oblasti tkání kůže, plic a reproduktivních orgánů. Porucha tvorby IL-19 má pravděpodobně jeden ze společných vlivů na různé alergické odpovědi a další patogeneze některých atopických a kožních poruchy typu Th1, například psoriáza.\n\nIL-19 je cytokin, který patří do rodiny IL-10 cytokinů. Dále do této rodiny patří interleukiny IL-10, IL-20, IL-22, IL-24, IL-26 a další viry kódované cytokiny.\n"}
{"id": "1505234", "url": "https://cs.wikipedia.org/wiki?curid=1505234", "title": "David Rijckaert III.", "text": "David Rijckaert III.\n\nDavid Rijckaert III., David Rijckaert mladší nebo David Ryckaert III. (1612 Antverpy – 11. listopadu 1661 Antverpy) byl vlámský malíř známý svým přínosem pro žánrovou malbu, zejména prostřednictvím svých scén veselých společností a vesničanů. Užíval si záštity prominentních patronů a byl dvorním malířem guvernéra jižního Nizozemska.\n\nByl členem rodiny umělců Ryckaert (nebo Rijckaert) a byl synem Davida Ryckaerta II., který byl vnukem Davida Ryckaerta I. a synovcem Martena Ryckaerta. Je možné, že měl bratra, který se jmenoval Pauwels, který byl také malířem.\n\nDavid Ryckaert byl žákem svého otce. V letech 1636–1637 se stal členem antverpského malířského spolku Cech svatého Lukáše. Děkanem spolku byl v letech 1652–1653. Byl učitelem Hanse la Croys, Jacoba Lafosse II. a Erasma de Bie. Jeho sestra Margaret si vzala žáka svého otce Gonzalese Coquese, který se stal úspěšným malířem. David Ryckaert III. pracoval celou svou kariéru v Antverpách. Oženil se 31. srpna 1647 s Jacobou Palmans a spolu měli osm dětí. Jeho práce byla velmi dobře oceňována. Jedním z jeho patronů byl od roku 1647 do roku 1656 arcivévoda Leopold I. Vilém, guvernér jižního Nizozemska.\n\nRyckaert začal svou kariéru jako krajinář. Později změnil své zaměření na žánrové obrazy. Olivnily ho práce předních vlámských žánrových malířů Adriaena Brouwera, Davida Tenierse staršího a zvláště pak Davida Tenierse mladšího. Jeho práce často zobrazují interiéry s postavami v různých situacích, jako byli alchymisté, šarlatáni, ševci nebo malíři či vesničané v hostinci. Také maloval hrající si děti, oslavy s hudbou a imaginární scény čarodějnic a duchů. Mnoho jeho prací je podepsáno a datováno, proto je snadné sledovat jeho umělecký vývoj od roku 1637 do roku 1661. Ryckaertovy rané žánrové obrazy ukazují silný vliv Adriaena Brouwera. Příkladem jsou dva obrazy společníků rolnické ženy s kočkou a rolníka se psem v muzeu Ermitáž. Skladby reprízují v předmětu a kompozici dva obrazy Brouwera. Ryckaert změnil detaily skladeb a proměnil je v alegorie chuti (žena krmí kočku) a dotýká se (muž drží tlapku psa). Skladba se psem také zahrnuje motiv tréninku psa, protože muž jasně dává psovi příkaz \"sedni\".\n\nMezi asi 1640 a 1650 jeho žánrové obrazy podstoupily důležitý vývoj: spíše než hrubé rolníky začal malovat skupiny složené z jemnějších lidí, například z hudebníků. Tato změna ve stylu byla možná reakce na příchod arcivévody Leopolda I. Viléma rakouského do Bruselu v roce 1647, který se stal guvernérem jižního Nizozemska. Leopold Wilém nebyl příznivcem Ryckaertových dřívějších obrazů taveren a interiérů stodol, protože preferoval rafinovanější scény. Posun ve stylu nakonec pomohl Ryckaertovy k úspěchu, čtyři jeho obrazy jsou zmíněny v inventáři arcivévody z roku 1659.\n\nSoučasně si vypůjčoval nová témata od jiných umělců. Například, v obraze \"Alchymista ve své laboratoři\" z roku 1648, Musées royaux des Beaux-Arts de Belgique (Královská muzea výtvarných umění Belgie, Brusel) si vypůjčil námět, který se často objevoval na obrazech Tenierse mladšího. Ovlivněn tímto malířem Ryckaert změnil svůj styl tím, že kladl větší důraz na odlišnosti barev a dekorativnost. Také začal pracovat více se šerosvitem (italsky chiaroscuro). To je patrné zejména v jeho obrazech alchymistů. Kolem roku 1650 začal Ryckaert malovat obrazy s náboženskými a mytologickými náměty.\n\nPoslední etapu ve vývoji Ryckaertova stylu ilustruje jeho obraz \"V hostinci\", kde Ryckaert přejal Teniersův způsob malby a adaptoval jej na na scénu idylického a sentimentálního charakteru.\n"}
{"id": "1505236", "url": "https://cs.wikipedia.org/wiki?curid=1505236", "title": "Wenzel Manlik", "text": "Wenzel Manlik\n\nMons. Wenzel Manlik (9. září 1861, Otročín – 2. března 1921, Praha) byl český římskokatolický kněz německého původu a kanovník Metropolitní kapituly u sv. Víta v Praze.\n\nNarodil se 9. září 1861 v Otročíně, dnes část města Stříbro.\n\nPo studiu teologie byl v Praze dne 5. července 1885 vysvěcen na kněze. Začal působit jako kaplan farnosti Holostřevy a poté jako katecheta občanské školy vě Slavkově. Od roku 1889 byl administrátorem děkanství Slavkov a poté se roku 1890 stal jeho děkanem.\n\nDne 23. ledna 1899 byl zvolen kanovníkem metropolitní kapituly \"pro cathedra germanica\" a ve stejný rok byl 9. dubna instalován.\n\nV roce 1900 se stal radou arcibiskupské konzistoře. O dva roky později začal působit jako rada církevního soudu pro otázky manželství a od roku 1913 byl jeho předsedou. Mezitím zastával funkci prosynodalního examinatora (1903) a arcikněze chebského arcipresbyterátu (1909).\n\nRoku 1905 získal čestný kříž \"Pro Ecclesia et Pontifice\" a roku 1908 mu papež Pius X. udělil titul preláta Jeho Svatosti a roku 1913 titul apoštolského protonotáře.\n\nZemřel 2. března 1921 v Praze na mrtvici a pohřben byl na hřbitově ve Svojšíně.\n\n\n\n"}
{"id": "1505240", "url": "https://cs.wikipedia.org/wiki?curid=1505240", "title": "Rodina Ryckaert (malíři)", "text": "Rodina Ryckaert (malíři)\n\nRodina Ryckaert (malíři) či Rijckaert byla rodina umělců z Antverp, kteří produkovali řadu obrazů během pozdního 16. a v 17. století. \n\n"}
{"id": "1505241", "url": "https://cs.wikipedia.org/wiki?curid=1505241", "title": "Josef Tumpach", "text": "Josef Tumpach\n\nJosef Tumpach (20. prosince 1862, Osek – 20. listopadu 1916, Praha) byl český římskokatolický kněz a kanovník Metropolitní kapituly u sv. Víta v Praze.\n\nNarodil se 20. prosince 1862 v Oseku.\n\nPo studiu teologie byl v Praze dne 5. července 1887 vysvěcen na kněze. Svou primiční mši sloužil ve svém rodišti kde také zůstal v duchovní správě kvůli nemoci místního faráře. Poté se stal kaplanem ve Stříbře. Roku 1888 odešel studovat teologii na Frintaneu u sv. Augustina ve Vídni a 7. května 1892 získal doktorát teologie. Poté se vrátil do Prahy a stal se adjunktem teologické fakulty a zastupujícím kaplanem farnosti v Petrovicích u Sedlčan. Byl přednášejícím v oboru křesťanské sociologie, starozákonní archeologie a úvodu do starozákonních knih. Roku 1902 se stal profesorem kanonického práva. Působil také v náboženské sekci Národopisné výstavy českoslovanské.\n\nDne 25. května 1892 se stal členem kolegia doktorů teologie v Praze a později notářem kolegia (1894) a jeho děkanem (1901). V dubnu roku 1899 byl zvolen defensorem vinculi arcibiskupského soudu a o rok později byl zvolen radou stejného soudu.\n\nZasloužil se také prací v \"Katolickém spolku tiskovém\" kde působil i jako jeho místopředseda a v kněžském společenství \"Trecentorum\".\n\nDne 26. května 1902 byl zvolen kanovníkem metropolitní kapituly a 20. července stejného roku byl instalován. Mezi funkce, které zastával jako kanovník, patřilo dále: děkan kostela svatého Apolináře (1906), canonicus senior (1907) a canonicus cantor (1911).\n\nV srpnu roku 1902 se stal radou arcibiskupské konzistoře a o rok později prosynodálním examinátorem uchazečů o benefícia a ordinariátním komisařem pro semestrální zkoušky na české bohoslovecké fakultě.\n\nDne 26. února 1906 ho arcibiskup Lev Skrbenský z Hříště jmenoval vicekancléřem české teologické fakulty.\n\nDne 1. prosince 1909 byl jmenován arciknězem svatohorského arcipresbyterátu a od roku 1913 byl místopředsedou církevního soudu pro otázky manželství.\n\nDne 5. prosince 1908 mu papež Pius X. udělil titul preláta Jeho Svatosti a roku 1913 titul apoštolského protonotáře.\n\nMimo jiné byl také místopředsedou Hradčanského korodochia, předsedou Dědictví sv. Prokopa, ředitelem Dědictví sv. Jana Nepomuckého či členem a předsedou Křesťanské akademie.\n\nS biskupem Antonínem Podlahou připravoval vydání Českého slovníku bohovědného (2. části) a Dějin a bibliografie české katolické literatury náboženské od roku 1828 až do nynější doby (4. části).\n\nZemřel 20. listopadu 1916 v Praze a pohřben byl na hřbitově ve své rodné obci. Je čestným občanem svého rodiště.\n\n\n"}
{"id": "1505243", "url": "https://cs.wikipedia.org/wiki?curid=1505243", "title": "Rue des Tournelles", "text": "Rue des Tournelles\n\nRue des Tournelles je ulice v Paříži v historické čtvrti Marais. Nachází se ve 3. a 4. obvodu. Název ulice je odvozen od paláce Tournelles, který se rozkládal na její východní straně.\n\nUlice vede od křižovatky s \"Rue Saint-Antoine\" a končí na křižovatce s \"Boulevard Beaumarchais\". Ulice vede od jihu na sever, kde na svém konci zahne na východ. Tato trasa je pozůstatkem umístění paláce Tournelles.\n\nUlice vznikla v roce 1839 spojením \"Petite-rue-Neuve-Saint-Gilles\" a původní \"Rue des Tournelles\", otevřenou kolem roku 1400. Palác Tournelles byl královskou rezidencí a byl zbořen v roce 1565. \"Place des Vosges\" a jižní část \"Rue des Tournelles\" byly postaveny ve stejné době, v roce 1605. Některé budovy v \"Place des Vosges\" proto zasahují až do \"Rue des Tournelles\".\n\n\n"}
{"id": "1505246", "url": "https://cs.wikipedia.org/wiki?curid=1505246", "title": "Live Licks", "text": "Live Licks\n\nLive Licks je koncertní dvojalbum britské rockové skupiny The Rolling Stones, které vyšlo v roce 2004. Skladby byly nahrávány na světovém turné Licks Tour v letech 2002 a 2003. Skupina skladby nahrávala ve třech prostředích v divadle, aréně a na stadionu a to: v Londýně (Twickenham Stadium), New Yorku (MSG), Paříži (Olympia) a v Los Angeles (Wiltern Theater). \n\nThe Rolling Stones\n\n\nDoprovodní členové\n\n\nHosté\n\n"}
{"id": "1505247", "url": "https://cs.wikipedia.org/wiki?curid=1505247", "title": "Ō̌", "text": "Ō̌\n\nŌ̌ (minuskule ō̌) je speciální znak latinky. Nazývá se O s vodorovnou čárkou a háčkem. Ō̌ používá pouze indiánský jazyk kaska. Řadí se do skupiny athabaských jazyků a má asi 240 rodilých mluvčích. Používá se v Kanadě, konkrétně v Severozápadních teritoriích, v Yukonu a v Britské Kolumbii.\nV Unicode mají písmena Ō̌ a ō̌\n"}
{"id": "1505256", "url": "https://cs.wikipedia.org/wiki?curid=1505256", "title": "HMNZS Manawanui (A09, 2019)", "text": "HMNZS Manawanui (A09, 2019)\n\nHMNZS Manawanui (A09) je oceánská podpůrná loď novozélandského královského námořnictva, která primárně slouží jako výzkumná loď a podpůrná loď pro potápěče. Vznikla přestavbou civilního plavidla MV \"Edda Fonn\". Ve službě je od roku 2019.\n\nStavba nového plavidla, nahrazujícího výzkumnou loď HMNZS \"Resolution\" (A14) (vyřazena 2012) a loď pro podporu potápěčů HMNZS \"Manawanui\" (A09) (vyřazena 2018), je součástí modernizačního plánu přijatého novozélandskou vládou v roce 2016. Stavbě zcela nového plavidla zabránil nedostatek financí. Proto bylo rozhodnuto, že plavidlo bude získáno přestavbou již existujícího plavidla. Na zakoupení a přestavbu plavidla bylo vyčleněno 103 milionů dolarů.\n\nZ více než 150 kandidátů bylo jako nejvhodnější vybráno norské plavidlo \"Edda Fonn\", provozované společností Østensjø Rederi v Severním moři. Plavidlo postavila loděnice Myklebust Verft AS. Od roku 2003 bylo využíváno v naftařském průmyslu. Vyžazeno bylo na konci roku 2018. Na počátku roku 2019 loď odplula do Dánska, kde ve Frederikshavnu začaly její úpravy. Námořnictvo plavidlo převzalo v květnu 2019 na základně v novozélandském Devonportu, načež proběhla závěrečná série úprav. Do služby bylo plavidlo přijato 7. června 2019 na základně v Devonportu. Ceremoniálu se účastnila premiérka Jacinda Ardern.\n\nPři přestavbě byla loď vybavena různým specializovaným vybavením. Například dálkově ovládaným podmořským prostředkem Saab Seaeye Cougar XT. Pohonný systém tvoří čtyři dieselgenerátory, pohánějící dva pody a tři dokormidlovací zařízení. Nejvyšší rychlost dosahuje 13 uzlů. Dosah je 7000 námořních mil.\n"}
{"id": "1505287", "url": "https://cs.wikipedia.org/wiki?curid=1505287", "title": "Nizozemský institut dějin umění", "text": "Nizozemský institut dějin umění\n\nNizozemský institut dějin umění (anglicky \"Netherlands Institute for Art History\" či RKD, nizozemsky \"RKD-Nederlands Instituut voor Kunstgeschiedenis\") se nachází v Haagu a je domovem největšího centra umění na světě. Institut se specializuje na dokumentaci, archivy a knihy o západním umění od pozdního středověku až po současnost. To vše je přístupné veřejnosti a většina z toho byla digitalizována a je k dispozici na jejich internetových stránkách. Hlavním cílem institutu je shromažďovat, kategorizovat a zpřístupňovat umělecký výzkum, zejména v oblasti nizozemských mistrů.\n\nProstřednictvím dostupných databází může návštěvník nahlédnout do archivních důkazů o životě mnoha umělců minulých století. Knihovna vlastní přibližně 450 000 titulů, z toho je kolem 150 000 aukčních katalogů. Vlastní také kolem 3 000 časopisů, z nichž na 600 je v současné době předplaceno. Ačkoli většina textu je v nizozemštině, standardní formát záznamu zahrnuje odkaz na položky knihovny a obrazy známých prací také v angličtině. \nRKD také řídí nizozemskou verzi tezauru umění a architektury a tezaurus termínů pro správu informací o umění a architektuře. Původní verze je iniciativou \"Getty Research Institute\" v Los Angeles v Kalifornii.\n\nSbírka byla zahájena odkazem Fritse Lugta, historika umění a majitele obsáhlé sbírky kreseb a tisků a Cornelise Hofstede de Groota (1863–1930), sběratele, historika umění a kurátora muzea. Jejich odkaz byl základem umělecké sbírky i knihovny, která je v současnosti převážně umístěna v Národní knihovně \"Koninklijke Bibliotheek\".\n\nV databázi umělců \"RKDartists\" je každému umělci přiřazeno číslo záznamu. Chcete-li se odkazovat přímo na stránku umělce, použijte kód uvedený v dolní části záznamu, obvykle ve tvaru: https://rkd.nl/en/explore/artists/, za nímž následuje číslo záznamu. Například číslo záznamu umělce Salvadora Dalího je 19752, takže se na jeho stránku lze odkázat pod tímto číslem.\n\nV databázi snímků \"RKDimages\" je každému dílu přiřazeno číslo záznamu. Chcete-li odkazovat přímo na stránku s kresbami, použijte kód uvedený v dolní části záznamu, obvykle ve tvaru: https://rkd.nl/en/explore/images/, za nímž následuje číslo záznamu. Například číslo uměleckého záznamu pro Rembrandtův obraz \"Noční hlídka \" je 3063, takže na stránku s tímto dílem se lze takto odkázat.\n\nSlovník umění a architektury má také přidělen jeden záznam pro každý termín, ale zde není možné se odkazovat na hledaný termín podle online čísla záznamu. Termíny jsou spíše v databázích a zde je lze vyhledat. Například obrazu nazvanému \"Noční hlídka\" jsou přiřazena klíčová slova \"milice\" a \"malovat\". Při vyhledávání jsou vybrány všechny záznamny, které tato klíčová slova obsahují.\n\nTezaurus je soubor obecných termínů, ale RKD také obsahuje databázi pro alternativní formu popisu uměleckých děl, která je dnes většinou plná biblických odkazů. Toto je databáze \"iconclass\". Chcete-li vyhledat všechny obrazy, které zobrazují například \"Miriam's dance\", může být jako speciální vyhledávací výraz použit související kód v databázi iconclass 71E1232 v RKDimages.\n\n"}
{"id": "1505296", "url": "https://cs.wikipedia.org/wiki?curid=1505296", "title": "Pentti Linnosvuo", "text": "Pentti Linnosvuo\n\nPentti Tapio Akseli Linnosvuo, původně Lindroos (27. března 1933 Vaasa – 13. července 2010 Helsinky) byl finský sportovní střelec, specialista na pistolové disciplíny.\n\nV letech 1952 až 1968 se zúčastnil pěti olympijských her. Stal se olympijským vítězem v libovolné pistoli na 50 metrů v roce 1956, v roce 1960 obsadil druhé místo na 25 m rychlopalnou pistolí a v roce 1964 zvítězil na 25 m rychlopalnou pistolí. Na mistrovství světa ve sportovní střelbě v roce 1954 vybojoval dvě bronzové medaile (v rychlopalné pistoli jednotlivců i družstev). Získal patnáct titulů mistra Finska ve střelbě. \n\nV mládí se věnoval také lednímu hokeji, fotbalu a basketbalu. Vystudoval ekonomii na Helsinské univerzitě a pracoval v papírenské firmě Metsä Board. Působil jako střelecký trenér a v letech 1983 až 1999 byl předsedou Finské lovecké asociace. V roce 1998 získal odznak za zásluhy o finskou tělovýchovu.\n"}
{"id": "1505300", "url": "https://cs.wikipedia.org/wiki?curid=1505300", "title": "Ogden Nash", "text": "Ogden Nash\n\nFrederic Ogden Nash (19. srpna 1902 Rye – 19. května 1971 Baltimore) byl americký básník a humorista.\n\nStudium na Harvardově univerzitě nedokončil, pracoval jako učitel, reklamní copywriter a redaktor nakladatelství Doubleday. Publikoval v týdeníku \"The New Yorker\" a v roce 1931 mu vyšla první kniha. Byl autorem nonsensové poezie, limeriků, epigramů a písňových textů k muzikálům, jeho záběr zahrnoval hříčky určené dětem, politickou satiru i jazykové experimenty. Vystupoval v rozhlasových pořadech a na veřejných čteních, vydal devatenáct knih a okolo 1500 básní. \n\nDo češtiny ho překládá Jiří Weinberger (výbor \"Kdyby Ogden uměl česky\", nakladatelství Baronet, 2013).\n\nJeho příbuzným byl generál Francis Nash, podle něhož se jmenuje město Nashville.\n\n"}
{"id": "1505302", "url": "https://cs.wikipedia.org/wiki?curid=1505302", "title": "Vila Bruna Rückera", "text": "Vila Bruna Rückera\n\nVila Bruna Rückera je rodinná vila, která stojí v Praze 5-Hlubočepích ve vilové čtvrti Barrandov ve svahu mezi ulicemi Barrandovská a Skalní.\n\nRoku 1931 koupil architekt Bruno Rücker s manželkou Kristinou pozemek v nově vznikající vilové čtvrti a do následujícího roku na něm postavil rodinnou vilu.\n\nDům stojí v prudce klesajícím svahu. Ze základní hranolové stavby podélně vybíhá nižší křídlo. Obě části jsou pokryty sedlovou zvalbenou střechou, která má poměrně výrazný přesah. Omítka je zdrsněná. Okna jsou podélná, třídílná a některá polokruhově ukončená, na severní straně při ulici Skalní je chrání kvazibarokní mříže.\n\nPo roce 1945 ve vile bydleli diplomaté, byla v majetku Správy služeb diplomatického sboru.\n\n\n\n"}
{"id": "1505303", "url": "https://cs.wikipedia.org/wiki?curid=1505303", "title": "Rue des Vertus", "text": "Rue des Vertus\n\nRue des Vertus je ulice v Paříži v historické čtvrti Marais. Nachází se ve 3. obvodu.\n\nUlice vede od křižovatky s \"Rue des Gravilliers\" a končí na křižovatce s \"Rue Réaumur\". Jižní část ulice mezi \"Rue au Maire\" a \"Rue des Gravilliers\" je pěší zóna.\n\nUlice pod svým jménem existovala již v roce 1546, nacházela se mimo městské hradby Filipa II. Augusta a byla součástí předměstí Saint-Martin-des-Champs. Původ jména (ulice Ctností) není zcela zřejmý, mohl souviset s existencí zdejšího templářského kláštera.\n\n\n"}
{"id": "1505304", "url": "https://cs.wikipedia.org/wiki?curid=1505304", "title": "Rue du Forez", "text": "Rue du Forez\n\nRue du Forez je ulice v Paříži v historické čtvrti Marais. Nachází se ve 3. obvodu.\n\nUlice vede od křižovatky s \"Rue Charlot\" a končí na křižovatce s \"Rue de Picardie\".\n\nUlice byla otevřena v roce 1626 na pozemcích náležejících k bývalému templářskému klášteru. Nese jméno bývalé francouzské provincie Forez. Francouzský král Jindřich IV. plánoval vybudovat ve čtvrti Marais rozsáhlé náměstí \"Place de France\", z jehož realizace po králově smrti sešlo. Na tomto náměstí mělo končit osm ulic a každá měla nést jméno jedné významné provincie.\n\n\n"}
{"id": "1505305", "url": "https://cs.wikipedia.org/wiki?curid=1505305", "title": "Levandule korunkatá", "text": "Levandule korunkatá\n\nLevandule korunkatá (\"Lavandula stoechas\"), zvaná též levandule klasnatá, hlávkovitá, smilovitá, francouzská či ouškatá, je druh rostliny z čeledi hluchavkovitých, pocházející z oblasti Středomoří.\n\nJe to aromatický, stálezelený, obvykle hustě olistěný polokeř, dosahující obvykle výšky 30–60 cm, výjimečně až 150 cm. Listy jsou šedozelené barvy, jednoduché, vstřícně postavené, úzce kopinaté, dlouhé až 1-4 cm. Květy jsou oboupohlavné, vyrůstají v lichopřeslenech stažených na konci květonosných lodyh do hustého, v průřezu zhruba čtyřhranného lichoklasu podpíraného široce kosočtverečnými až srdčitými, hustě žláznatě chlupatými listeny; na vrcholu je zakončen nápadnou „korunkou“ z několika vzpřímených fialových či růžových listenů. Kalich je trubkovitý, taktéž hustě chlupatý, koruna obvykle drobná, temně fialová, pětičetná, mírně souměrná až téměř pravidelná. Rostlina kvete ve Středomoří od února či března do června, při pěstování v severnějších oblastech včetně ČR zhruba od května do srpna. Opylována je hmyzem, plody jsou tvrdky. Celá rostlina silně voní po kafru.\n\nPloidie druhu je 2n = 30.\n\nLevandule korunkatá je rozšířena ve většině Mediteránu, od Pyrenejského poloostrova (včetně Portugalska) přes severní Afriku a jižní Evropu až po Turecko, Libanon a Sýrii, zdomácněla též na Kanárských ostrovech a na Madeiře. Rozšířena byla do mnoha dalších zemí, mj. na Nový Zéland a do Austrálie, kde je považována za nepříjemný plevel.\n\nJe to acidofilní rostlina, vyhledává tedy spíše kyselejší půdní podmínky. Tvoří významnou složku nízkých středomořských křovin typu garrigue, roste též v řidších makchiích nebo na okrajích světlých borových lesů či na výslunných suchých stráních. Preferuje plné oslunění a lehké propustné půdy, dokáže vydržet i značné sucho.\n\nRozlišují se dva poddruhy: \"Lavandula stoechas\" subsp. \"luisieri\" rostoucí ve Španělsku a Portugalsku, a nominátní poddruh \"Lavandula stoechas\" subsp. \"stoechas\" rozšířený v celém Středomoří. Dříve za poddruh, nyní spíše za samostatný druh je považována podobně vypadající \"Lavandula pedunculata\", rozšířená na Iberském poloostrově, v Maroku a v Turecku.\n\nLevandule korunkatá patří k nejstarším kulturně pěstovaným druhům levandule, její aromatické oleje obsahující vonné silice se přidávaly do vodních lázní, používala se jako repelentní prostředek, protijed a jako antiseptikum na ošetřování ran. Průmyslově se využívá méně než její příbuzná levandule lékařská. Netradiční atraktivní vzhled s typickou korunkou na květních klasech z ní především v jižních zemích dělá oblíbenou okrasnou rostlinu, jíž byla po celém světě vyšlechtěna řada kultivarů, v barevných odstínech od bílé a světle růžové po sytě fialovou.\n\nV ČR je levandule korunkatá pěstována spíše vzácně. Má podobné nároky na stanoviště a péči jako běžně pěstovaná levandule úzkolistá, ve srovnání s ní je však choulostivější a daleko hůře snáší středoevropské mrazy. Spolehlivě přežívá pouze mírnější zimy; celoročně venku ji lze s jakousi nadějí na úspěch pěstovat pravděpodobně pouze na vhodných chráněných stanovištích v teplých oblastech republiky, a to pouze s důkladnou zimní přikrývkou například z netkaných textilií. Vhodnější je pěstovat rostliny v přenosných květináčích a na podzim je zazimovat ve světlé, chladné místnosti, například v zimní zahradě, a snížit zálivku.\n"}
{"id": "1505307", "url": "https://cs.wikipedia.org/wiki?curid=1505307", "title": "Rarášek (vír)", "text": "Rarášek (vír)\n\nRarášek (nebo také prachový ďábel, anglicky \"dust devil\") je písečný vír, který vzniká cirkulací vzduchu na teplém či suchém povrchu a studeného vzduchu z oblačnosti.\nSíla vztlaku (větru) dosahuje 50 km/h až 100 km/h.\nJediné nebezpečí spočívá v uvolňování různých částic a plynů do ovzduší (písek se v případě kontaktu s člověkem či zvířetem může dostat do různých otvorů (oči, uši, vdechnutí).\nRarášci jsou známy i z povrchu Marsu, kde mimo jiné dokážou očišťovat solární panely pozemských sond a tím prodlužovat jejich funkčnost.\n"}
{"id": "1505310", "url": "https://cs.wikipedia.org/wiki?curid=1505310", "title": "Seznam dílů seriálu Dalmatinská 101", "text": "Seznam dílů seriálu Dalmatinská 101\n\nToto je \"'seznam dílů seriálu \"Dalmatinská 101\".\n\n<onlyinclude>\n</onlyinclude>\n"}
{"id": "1505311", "url": "https://cs.wikipedia.org/wiki?curid=1505311", "title": "Rudolf Mildner", "text": "Rudolf Mildner\n\nRudolf Mildner (10. července 1902 Janov – 1953?) byl rakousko-německý příslušník SS – \"Standartenführer\". Sloužil jako náčelník gestapa v Katovicích. Byl vedoucím politického oddělení v koncentračním táboře v Osvětimi, kde prováděl výslech metodou „třetího stupně“ od března 1941 do září 1943. Jako takový často posílal vězně do Osvětimi uvěznit nebo popravit. Několikrát navštívil Osvětim. V prosinci 1944 byl jmenován náčelníkem SiPo, Gestapa a SD ve Vídni. Po válce Mildner svědčil v Norimberském procesu a zůstal ve vazbě do roku 1949. \n\nNarodil se v rakouském Slezsku v Janově a během první světové války sloužil jako dobrovolník v rakousko-uherském námořnictvu. Po válce Mildner sloužil ve Freikorpsu Sudetenland. Mildner absolvoval školení a stal se policistou v Salzburgu. V roce 1925 nastoupil do rakouské policejní služby. Během té doby Mildner pokračoval ve svém vzdělávání navštěvováním noční školy. \n\nV roce 1931 se stal členem nacistické strany (NSDAP) s číslem 614,080. V roce 1934 získal doktorát práv na univerzitě v Innsbrucku. V roce 1935 byl nucen opustit Rakousko a přestěhovat se do Německa. Tam se stal německým občanem a vstoupil do SS (číslo 275,741). Mildner získal pozici na oddělení politické policie v Mnichově. \n\nPo Anšlusu v roce 1938 se Mildner stal šéfem gestapa v Linzi a v 1939 v Salzburgu. Od prosince 1939 do začátku roku 1941 vedl gestapo v Chemnitzu. V březnu 1941 byl jmenován vedoucím úřadovny gestapa v Katovicích. Tento úřad v čele s Mildnerem byl ve spojeni s koncentračním táborem v Osvětimi a sloužil jako hlava “vykonstruovaných procesů”, který odsoudil 2000 Poláků k smrti. V roce 1942 obdržel válečný záslužný kříž 2. třídy za boj proti nepřátelům říše. \n\nV září 1943 byl Mildner převelen do okupovaného Dánska jako šéf gestapa, aby bojoval proti dánskému hnutí odporu a organizoval deportaci dánských židů. Mildner dohlížel na bezpečnost v Dánsku v roce 1943, kdy deportace židů selhala. 95% z nich se podařilo bezpečně přeplavit do neutrálního Švédska. Selhání Mildnera mělo za příčinu, že byl v lednu 1944 byl odvelen z Dánska. Poté působil jako inspektor SiPo a SD v Kasselu. \n\nOd března 1944 do června 1944 byl náměstkem náčelníka poboček IVA a IVB (nepřátelé režimu a činností sekt a církví) v Říšském hlavním bezpečnostním úřadu (RSHA). V prosinci 1944 byl jmenován nástupcem Františka Josefa Hubera jako šéfa SiPo, Gestapa a SD ve Vídni. V této funkci byl zodpovědný za boj s odbojem vedené členy Wehrmachtu majorem Karlem Biedermannem, kapitánem Alfredem Huthem a nadporučíkem Rudolfem Raschke. Tento odboj se pokusil zachránit Vídeň před zničením a předat Vídeň spojencům. Odbojáři byli Mildnerem popraveni. Následně byla Vídeň Sověty obsazená a Mildner se vrátil do Linze. Zde byl náměstkem Františka Josefa Hubera. V květnu 1945 uprchl na západ a byl zatčen americkou armádou a svědčil v norimberském procesu. Americká armáda zadržovala Mildnera a zachránila ho před předáním do rukou vyšetřovatelů válečných zločinů, protože jeho znalost komunistické subverze byla považována za užitečnou. \n\nV Norimberku svědčil v hlavním procesu proti šéfovi RSHA Ernstu Kaltenbrunnerovi. Mildner byl propuštěn v roce 1949 a poté zmizel neznámo kam. Jeho místo a datum smrti nejsou známy. Adolf Eichmann prohlašoval, že se setkal s Mildnerem v Argentině v roce 1958, ale toto tvrzení nebylo ověřeno. \n"}
{"id": "1505312", "url": "https://cs.wikipedia.org/wiki?curid=1505312", "title": "Ťiang Ťing-kuo", "text": "Ťiang Ťing-kuo\n\nŤiang Ťing-kuo (; 27. dubna 1910 – 13. ledna 1988) byl prezident Čínské republiky a syn Čankajška. Za jeho vlády došlo k uvolnění diktátorského režimu na Tchaj-wanu, uplatňovaného za vlády Čankajška. Rovněž umožnil vznik volného trhu, zrušil v zemi stanné právo a povolil politickou opozici.\n\nŤiang Ťing-kuo se narodil 27. dubna 1910 Čankajškovi a jeho první manželce Mao Fu-mej. V dětství měl nejlepší vztahy s matkou a babičkou, zatímco otec byl na Ťing-kuoa přísný a svůj nacionalistický a tvrdý přístup, charakteristický i pro jeho vládu v Kuomintangu, praktikoval i na svém synovi. V roce 1925 začal chodit na vysokou školu v Šanghaji, odkud ho ale otec poslal studovat do Pekingu z důvodu nestability a protestů probíhajících v Šanghaji. Během studií ho zaujala myšlenka komunismu a s otcovým povolením odcestoval do Moskvy, kde začal studovat na Komunistické univerzitě pracujících východu, přímo spravované Všesvazovou komunistickou stranou (bolševiků). Chodil to třídy plné členů významných čínských rodin a budoucích vůdců, mimo jiné byl i jeho spolužákem Teng Siao-pching. V Sovětském svazu vystupoval pod jménem Nikolaj Vladimirovič Jelizarov.\n\nV roce 1927 byl prakticky zadržen sovětskou tajnou policií, když Čankajšek z pozice vrchního velitele kuomintangských armád provedl čistku proti komunistům a vykázal ze země sovětské poradce. Během celé doby svého nedobrovolného prodlouženého pobytu v SSSR Čankajšek odmítal jakékoli vyjednávání o výměně Ťiang za vůdce čínské komunistické strany a odmítal i veškeré snahy o mír s komunisty.\n\nV roce 1932 Ťiang pracoval v Uralmaši, kde potkal běloruskou komsomolku Fainu Ipatěvnu Vachrevovou, se kterou se v roce 1935 oženil a měl s ní syna Ťiang Siao-wena. V roce 1937 Stalin umožnil Ťiangovi se svojí rodinou odcestoval do Číny.\n\nV roce 1937, kdy vypukla Druhá čínsko-japonská válka, ho otec zahrnul do politického působení. Byl jmenován odborníkem pro potlačení korupce, konzumace opia a prostituce v provincii Ťiang-si. Mezi lety 1939 až 1945 byl Ťiang Ťing-kuo komisařem prefektury Kan-čou. Zde studoval vládní management a v rámci svých pravomocí zakázal kouření, prostituci a gamblerství. Také nařídil postavit vzdělávací zařízení a nemocnice z důvodu přílivu uprchlíků z oblastí zasažených válkou.\n\nPo porážce Japonska se znovu rozhořela občanská válka. V té době Ťiang pracoval jako správce Šanghaje, kde se potýkal s rostoucí korupcí a hyperinflací. Pro potlačení problémů začal používat praktiky, které se naučil v Moskvě. Nařídil zesílit tlak proti obchodníkům ze střední třídy a snížit ceny všeho zboží, čímž se snažil znovu získat sympatie pro nacionalisty u nižší třídy (proletariátu). Komunistické praktiky měly však obrácený efekt – ve městě vypukly nepokoje a celá Šanghaj se ponořila do hlubší ekonomické recese. Na to Ťiang reagoval tak, že začal zatýkat nejbohatší obchodníky a konfiskoval jejich majetek. Čistky dopadly i na významného bankéře H. H. Kunga, jež byl obviněn z hromadění zásob a zatčen, společně s dalšími členy jeho rodiny. Kungové začali Ťianga vydírat a hrozili, že o nich zveřejní inkriminující informace. Všichni zatčení byli posléze propuštěni a Ťiang rezignoval.\n\nV roce 1950 byl Ťiang Ťing-kuo Čankajškem jmenován ředitelem tajné policie. V pozici opět uplatňoval sovětský model, včetně rozšíření politických sborů a provládní propagandy v armádě. Také ve funkci povolil mučení vězňů a svévolné zatýkání, za což byl po celou dobu působnosti kritizován. V roce 1955 Ťing nařídil zatčení válečného hrdiny Sun Li-žena, který údajně společně s podporou CIA plánoval puč proti Čankajškovi.\n\nMezi lety 1965–1978 obsluhoval pozice ministra obrany, vicepremiéra a premiéra Čínské republiky. Během toho období na něj byl v roce 1970 spáchán neúspěšný atentát ve Spojených státech.\n\nČankajšek s upadajícím zdravotním stavem převáděl čím dál více pravomocí na svého syna. Poté, co Čankajšek v roce 1975 se prezidentem provizorně stal premiér Jen Ťia-kan. Po vypršení mandátu se Ťiang Ťing-kuo stal prezidentem.\n\nŤiang Ťing-kuo byl uveden do funkce parlamentem 20. května 1978. Ze začátku udržoval autoritářský styl vlády pěstovaný Čankajškem. Zavedl tzv. \"Deset hlavních stavebních projektů\", které Tchaj-wanu pomohly stabilizovat ekonomiku po ropné krizi roku 1973. Projekt stál zhruba 300 miliard NT$ a měl za následek významný vzrůst tchajwanské ekonomiky a infrastruktury. V roce 1987 zrušil stanné právo, které v zemi platilo po celou dobu Čankajškovy vlády. Umožnil návštěvy rodinných příslušníků, kteří žili v Čínské lidové republice a umožnil kritiku vlády v médiích.\n\nŤiang Ťing-kuo náhle zemřel ve věku 77 let na selhání srdce 13. ledna 1988 v Tchaj-peji.\n"}
{"id": "1505313", "url": "https://cs.wikipedia.org/wiki?curid=1505313", "title": "Domácí obuv", "text": "Domácí obuv\n\nDomácí obuv je typ speciální obuvi určené pro nošení pouze v domácnosti. Domácí obuv je spojena s českým zvykem přezouvat se v domácím prostředí u vchodových dveří a zaměňovat venkovní obuv za speciální domácí obuv. Proto se často jako termín pro její označení používá slovo „přezůvky“. Synonymem je také slovo „nazouváky“. Domácí obuv je často lehká, teplá a pohodlná. Vyrábí se obvykle z lehkých a poddajných materiálů. \n\nV Čechách se do obuvi tohoto typu přezouvají žáci či studenti na základních a středních školách a často i zaměstnanci v práci.\n\nMezi dva hlavní typy domácí obuvi a obuvi používané v domácnostech po celém světě patří:\n\n\n\n"}
{"id": "1505314", "url": "https://cs.wikipedia.org/wiki?curid=1505314", "title": "Udava (řeka)", "text": "Udava (řeka)\n\nUdava je říčka, která protéká územím okresu Humenné na severovýchodě Slovenska. Jedná se o 38,3 km dlouhý levostranný přítok Laborce. V její pramenné oblasti se nachází přírodní rezervace Udava.\n\nUdava pramení v severozápadním výběžku Národního parku Poloniny, v oblasti jedlobučin v Bukovských vrších, nedaleko slovensko-polské hranice, v nadmořské výšce asi 690 m. \n\nPoté co přijme menší přítok z lokality Balnica (548,8 m n. m.) se stáčí na jihozápad. V Bukovských vrších přibírá ještě po menším přítoku zleva i zprava (929,4 a 429,3 m. n. m.) a vstupuje u obce Osadné do Laborecké vrchoviny. V obci se do ní zleva vlévá Osadňanský potok a zprava Ščobský potok. Jižně od Osadného se její koryto výrazně rozšiřuje a říčka pokračuje dál západním směrem až k obci Nižná Jablonka (300,1 m. n. m.), přičemž přibírá pravostranný Krivský a Hrabový potok a pak Hostovický potok zleva. Vytváří přitom říční ostrov a několikrát mění směr. V Nižné Jablonce přibírá svůj nejvýznamnější přítok Rieku a po esovitém stočení pokračuje na jih. Opouští Medzilaboreckou brázdu a prořezává se mezi dvěma masivy Laborecké vrchoviny do Papínské brázdy. Severně od obce Papín přitom přibírá pravostranný Hrablovský potok a levostranný potok z Jenčíkovy doliny. Na území obce Papín přibírá zleva dva přítoky a zprava potok Hrabinku a další bezejmenný potok. Za obcí se do ní zprava vlévá Holomušovský potok. Při průtoku obcí Zubné přibírá levostrannou Nechválku. Za obcí se do ní zprava vlévají Zubňanský a Brusný potok (208,9 m. n. m.) a zleva potok Ílovnica. Severně od obce Adidovce vstupuje Udava do Ondavské vrchoviny a její tok se stáčí více k jihozápadu. Poté přibírá zprava potok stekající z Hluboké debry a Svinský potok (188,3 m. n. m.) a protéká okrajem obce Vyšný Hrušov a přitom zprava přibírá potok Hrušovku. Pak protéká nedaleko obce Rovné, přibírá levostranný Rovňanský potok a stáčí se na západ. Po přijetí Volového potoka se opět stáčí k jihozápadu. Obec Udavské obtéká z jihu a na jihozápad od ní se v blízkosti železniční stanice vlévá v nadmořské výšce 155,4 m do Laborce.\n"}
{"id": "1505315", "url": "https://cs.wikipedia.org/wiki?curid=1505315", "title": "Slovenské Ďarmoty", "text": "Slovenské Ďarmoty\n\nSlovenské Ďarmoty (, ) jsou obec na Slovensku v okrese Velký Krtíš. Do roku 1920 a v letech 1938 až 1945 byly součástí města \"Balašské Ďarmoty\". Žije zde  obyvatel.\n\nObec Slovenské Ďarmoty vznikla v roce 1919, po vzniku první republiky, vyčleněním části \"Újtelep\" z Balašských Ďarmot. Jižní hranici Slovenských Ďarmot tvoří řeka Ipeľ. První obyvatelé obce, známé převážně vinařskou činností, odkupovali vinice, v nichž bydleli, od Maďarů. Z tohoto důvodu byli obyvatelé přezdíváni \"pincések\". Po osamostatnění si obec ponechala název Ďarmoty a doplnila jej o pojmenování Slovenské. \n\nDějiny obce jsou úzce spjaty s dějinami sousedního města Ďarmoty, které bývalo župním sídlem Novohradské župy. Samotná obec Slovenské Ďarmoty vznikla v letech 1919–1920, spolu se vznikem první republiky. \n\nPravěké dějiny zanechaly v okolí bohatá naleziště. Okolí obce bylo obydlené už v době neolitu. Během archeologických výzkumů zde identifikovali odborníci nálezy volutové kultury. Strategická poloha na rozhraní kopců a nížiny, předurčila vývoj i v dalších etapách historie obce. \n\nV neolitu údolí Iplu obývali lidé, kteří jsou zařazováni do lengyelské kultury. Po této době následuje doba bronzová, během níž v Novohradsku rozkvetla kultura pilinská a na to navazující kyjatická kultura. \n\nBrod přes řeku Ipeľ a přes něj vedoucí obchodní cesty, předurčily významnou roli obce i v době halštatské, laténské a římské. Během stěhování národů, koncem 9. a začátkem 10. století našeho letopočtu, se zde usadily maďarské kmeny s názvem Gyarmati, Kurt, Keszi a Kér. Tato jména se zachovala v názvech některých obcí. Vývoj městské části nynějších Slovenských Ďarmot během středověku až po novodobé dějiny charakterizovalo zemědělství, zejména vinohradnictví. V městské části se nacházely vinné sklepy občanů Balašských Ďarmot (\"Balassagyarmat\"). \n\nSlovenské Ďarmoty byly do roku 1919–1920 součástí města Ďarmoty a až po uzavření Trianonské mírové smlouvy vznikla z části Balašských Ďarmot samostatná pohraniční obec Slovenské Ďarmoty. Nadmořská výška obce, ležící na pravém břehu Iplu, (142 m nad mořem uprostřed obce a 138–265 m nad mořem v katastru) určuje zemědělský a vinařský charakter. Ráz obce, nabytý během samostatných dějin, se zachoval do dnešních dnů. Z novodobé historie je možné připomenout stávky zemědělských dělníků z let 1923 a 1929. \n\nBěhem let 1938–1944 byla obec připojena k Maďarsku. Po osvobození zde znovu zřídili hraniční přechod do Maďarska. V roce 1949 bylo založeno JZD, které bylo v roce 1964 postátněno.\n\n"}
{"id": "1505320", "url": "https://cs.wikipedia.org/wiki?curid=1505320", "title": "Michail Josifovič Averbach", "text": "Michail Josifovič Averbach\n\nMichail Josifovič Averbach (rusky Михаил Иосифович Авербах; 29. května 1872, Mariupol – 29. července 1944, Moskva) byl ruský oftalmolog, člen Akademie věd SSSR.\n\nNarodil se v rodině židovského obchodníka a vystudoval lékařskou fakultu Moskevské univerzity v roce 1895.\n\nV roce 1900 – poté, co obhájil dizertační práci \"K dioptrice očí různých difrakcí\", začal pracovat na oční klinice a v letech 1903–1944 zde byl hlavním lékařem. V roce 1910 založil katedru očních chorob Moskevských vyšších ženských kurzů (později 2. Moskevský lékařský institut), které vedl; kromě toho byl také ředitelem oční kliniky. Od roku 1904 působil na Moskevské univerzitě.\n\nByl jedním ze zakladatelů a předseda Společnosti oftalmologů v Moskvě, výkonný redaktor časopisu \"Archiv oftalmologie\". V letech 1931–1944 vedl oddělení očních chorob, které založil na Ústředním ústavu pokročilých lékařských studií. Od 29. ledna 1939 byl členem Akademie věd SSSR.\n\nJeho práce jsou věnovány studiu různých očních refrakcí, poranění očí, problémům slepoty, glaukomu, trachomu atd. Vyvinul a uvedl do praxe řadu nových očních operací.\n\nOpakovaně ošetřoval V. I. Lenina. O Averbachovi velmi vřele píše ve své knize básník Michail Vasiljevič Isakovskij, který se u něj léčil před revolucí. \n\nZemřel 29. července 1944 a byl pohřben na Vvěděnském hřbitově v Moskvě.\n"}
{"id": "1505326", "url": "https://cs.wikipedia.org/wiki?curid=1505326", "title": "Šrobárová", "text": "Šrobárová\n\nŠrobárová je obec na Slovensku v okrese Komárno. První písemná zmínka pochází z roku 1926. Do roku 1926 byla součástí obce Marcelová. Žije zde obyvatel. Rozloha obce činí 8,39 km². V obci se nachází římskokatolický kostel Panny Marie Sedmibolestné z roku 1934.\n\n"}
{"id": "1505327", "url": "https://cs.wikipedia.org/wiki?curid=1505327", "title": "Sokolce", "text": "Sokolce\n\nSokolce ( ) jsou obec na Slovensku v okrese Komárno. Nachází se 70 km jihovýchodně od Bratislavy. První písemná zmínka pochází z roku 1332. Žije zde obyvatel. Rozloha obce činí 19,42 km².\n\n"}
{"id": "1505331", "url": "https://cs.wikipedia.org/wiki?curid=1505331", "title": "Annexin A5 afinitní assay", "text": "Annexin A5 afinitní assay\n\nAnnexin A5 afinitní assay je metoda molekulární a buněčné biologie, kterou lze kvantifikovat množství apoptotických buněk ve vzorku buněčné populace. Využívá schopnosti proteinu annexin A5 (v literatuře také annexin V) vázat apoptotické a mrtvé buňky. Kvantifikace využívá průtokovou cytometrii nebo fluorescenční mikroskopii.\n\nProtein annexin A5 se k apoptotické buňce váže silnou interakcí s fosfatidylserinem (PS, phoosphatidylserine), fosfolipidovou složkou vnitřního listu cytoplasmatické membrány, který po převrácení do vnějšího listu působí jako tzv. \"death signal\".\n\nAnnexin A5 poprvé popsal Bohn a kolektiv, kteří jej izolovali z lidské placenty a nazvali jej placental protein 4 (PP4). Metodu navrhl Koopman et al., který použil annexin s navázaným biotinem a zjistil, že se selektivně váže k apoptotickým buňkám, protože není schopen penetrovat fosfolipidovou dvouvrstvu. \n\nV praxi se značení používá v kombinaci s propidium jodidem (PI), což je látka značící DNA, která u viabilních buněk nemůže projít membránou.\n\nApoptóza je forma programované buněčné smrti, jejímž cílem je likvidace poškozených, senescentních buněk nebo odstranění buněk během ontogenetického vývoje (např. vznik dutin ve žlázách). Toto odstranění apoptotických buněk se odehrává prostřednictvím leukocytů (zejména makrofágů a dendritických buněk), které je fagocytují po rozpoznání negativně nabitého fosfatidylserinu na cytoplasmatické membráně.\n\nVe viabilních buňkách jsou negativně nabitá fosfolipidová rezidua lokalizována ve vnitřním listu cytoplasmatické membrány a orientována do cytoplasmy, zatímco vnější povrch buňky je obsazen nenabitými fosfolipidy. Jakmile buňka vstoupí do apoptózy, proteiny skramblázy přemístí fosfolipidy do vnějšího listu membrány, kde jsou tyto negativně nabité fosfolipidy rozpoznány fagocytickými leukocyty a odstraněny. To se děje díky silné afinitě annexinu A5 k fosfatidylserinu za přítomnosti vápenatých iontů. Integrita membrány přitom zůstává nezměněna.\n\nPomocí annexinu A5 je možné detekovat apoptotické buňky \"in vitro\" a \"in vivo\". \n\nIndividuální apoptotické buňky jsou za standardních podmínek rychle odstraněny fagocyty. V různých patologických procesech (např. zánět, ischemické poškození srdce po infarktu myokardu, ateroskleróza, nežádoucí reakce organismu po transplantaci či vystavení nádorových buněk cytostatickým látkám) může být odstranění apoptotických buněk zpožděno či dokonce nefunkční. Mrtvé buňky v tkáni či buněčné suspenzi mohou být detekovány annexinem A5 značeným fluorescenční či radioaktivní sondou. Po navázání na povrch buňky se annexin složí do trimerního klastru stabilizovaného nekovalentními protein-protein interakcemi. Zformování těchto trimerů na membráně má za následek vytvoření dvoudimenzionální krystalové mřížky na povrchu buňky a endocytickou internalizaci annexinu, čímž je zvýšena intenzita signálu.\n\nPro \"in situ\" detekci apoptotických buněk se používá annexin s navázaným biotinem. Ten je rozpoznán streptavidinem s konjugovanou křenovou peroxidázou, která katalyzuje enzymatickou přeměnu chromogenního substrátu. Technika je tak aplikovatelná například i v histologii.\n\nPro kvantifikaci intenzity annexinového signálu v buněčné populaci se standardně používá průtoková cytometrie. Tato metoda poskytuje velké množství dat, poskytuje komplexní pohled na zkoumanou buněčnou populaci. Buňky se kromě značeného annexinu barví také propidium jodidem, který proniká do mrtvých buněk. Tímto způsobem lze od sebe odlišit nekrotické a apoptotické buňky. Získané hodnoty se vynášejí do tkzv. dot plotu (grafu s jednotlivými body), kde je možné označit (vygateovat) populace viabilních, apoptotických a nekrotických buněk na základě intenzity signálu značeného annexinu A5 a PI. Excitační spektrum propidium jodidu je 535 nm, u annexinu A5 záleží na konjugovaném fluoroforu (např. FITC – 490 nm).\n\nJe možné využít také fluorescenční mikroskopii, což je technika, která se zaměřuje na konkrétní buňky, jejich přesnou velikost, lokalizaci molekul a morfologii. Zde však není možné získat data z tak velkého souboru buněk jako při práci s průtokovou cytometrií. Obrazová cytometrie umožňuje kvantifikaci signálu u konkrétních buněk v čase. \n\nV současné době se vyvíjí technika neinvazivní detekce patologických tkání (\"Molecular Imaging\"). Použití radioaktivně značeného annexinu A5 má potenciální klinický význam, annexin s radionuklidem 18F je aplikovatelný v PET zobrazovacích metodách v onkologii, neurologii či kardiologii. Je tak možné neinvazivně monitorovat úspěšnost chemoterapie či diagnostikovat atherosklerotické pláty ve stěnách cév.\n"}
{"id": "1505336", "url": "https://cs.wikipedia.org/wiki?curid=1505336", "title": "Vláda Ruslana Abašidzeho", "text": "Vláda Ruslana Abašidzeho\n\nVláda Ruslana Abašidzeho spravuje záležitosti Gruzií uznané Autonomní republiky Abcházie a vzešla poté, kdy 1. května 2019 podala demisi předchozí vláda Vachtanga Kolbaji. Tato vláda de jure sídlí v Suchumi, de facto však vládne z exilu v Tbilisi a na záležitosti uvnitř nezávislé Abcházie nemá žádný praktický vliv, neboť tam na počátku funkčního období vládla vláda Raula Chadžimby. Předsedou Nejvyšší rady Autonomní republiky Abcházie je Ruslan Abašidze a jedná se o současnou a v pořadí sedmou de jure vládu, uznávanou jako nedílná součást Gruzie.\n\n\n"}
{"id": "1505342", "url": "https://cs.wikipedia.org/wiki?curid=1505342", "title": "Chiquitové", "text": "Chiquitové\n\nChiquitové ( Pueblo chiquitano, v jazyce chiquitano Monkoka) jsou autochtonní obyvatelé Jižní Ameriky. Žijí převážně v regionu tropických savan zvaném Chiquitania, který leží mezi řekami Guaporé a Otuquis v severovýchodní části bolivijského departmentu Santa Cruz a zasahuje také na území brazilského státu Mato Grosso. Jejich populace se odhaduje na zhruba 90 000 osob, z toho čtyřicet až šedesát tisíc hovoří řečí chiquitano (zvanou také „besiro“), která patří mezi izolované jazyky a dělí se na čtyři hlavní dialekty (piñoco, manasí, tao a peñoki). Jejich zájmy hájí sdružení Organización Indígena Chiquitana.\n\nEtnogeneze Chiquitů sahá do období po příchodu španělských kolonizátorů, kdy Tovaryšstvo Ježíšovo spojilo různá domorodá etnika (Samucos, Paikoneka, Saraveka, Otuke, Kuruminaka, Kuravé, Koraveka, Tapiis, Korokaneka a další) prostřednictvím křesťanské víry, společného jazyka a nucené práce na redukcích. Šestice dochovaných osad byla zapsána na seznam Světového dědictví jako Jezuitské misie na území Chiquitos. Název etnika pochází ze španělského výrazu „chiquito“ (maličký): první Evropané se podle nízkých vchodů domorodých chýší domnívali, že zde žijí trpaslíci. \n\nChiquitská populace byla zdecimována koncem devatenáctého století, kdy zde majitelé kaučukových plantáží lovili otroky, kteří hynuli vysílením a na zavlečené choroby. Pod vlivem evropské civilizace se původní lovecko-sběračské populace přeorientovaly na pěstování kukuřice, manioku a batátů, věnují se výrobě keramiky a houpacích sítí, často jsou Chiquitové zaměstnáni na rančích nebo odcházejí za prací do měst. Formálně se hlásí ke křesťanství, značný vliv na vesnické komunity však stále mají šamani.\n"}
{"id": "1505349", "url": "https://cs.wikipedia.org/wiki?curid=1505349", "title": "Hudba Praha &amp; Michal Ambrož", "text": "Hudba Praha &amp; Michal Ambrož\n\nHudba Praha & Michal Ambrož je studiové album obnovené české rockové skupiny Michal Ambrož a Hudba Praha. Album bylo uvedeno v Paláci Akropolis dne 24. dubna 2019. Poté skupina absolvovala turné koncertů po České republice (18.duben Jablonec nad Nisou, Klub na Rampě, 23. duben 2019 Brno, Fléda, 24. duben 2019 Praha, Palác Akropolis, 26. duben 2019 Havlíčkův Brod, Oko, 27. duben 2019 Chrudim, R-klub, 3.květen 2019 Litvínov, Attic).\n\nVedle textů Michala Ambrože je na albu použit text J. H. Krchovského (úvodní píseň \"Uprchlík\") a text Petra Váši (píseň \"Jasní páka\").\n\nDesign obalu vytvořili Karel Haloun a Luděk Kubík, je použita fotografie Marka Musila.\n\n\n"}
{"id": "1505351", "url": "https://cs.wikipedia.org/wiki?curid=1505351", "title": "Boris Michajlovič Jarustovskij", "text": "Boris Michajlovič Jarustovskij\n\nBoris Michajlovič Jarustovskij (rusky Борис Михайлович Ярустовский; 15. května 1911, Moskva – 12. července 1978, Moskva) byl ruský muzikolog.\n\nV roce 1937 absolvoval historicko-teoretickou fakultu moskevské konzervatoře, kde pak pokračoval v aspirantuře. Pod vedením V. E. Fermana pracoval na disertační práci na téma \"Otázky operní dramaturgie Čajkovského\", kterou obhájil v roce 1941.\n\nV letech 1941 až 1946 sloužil v sovětské armádě. Od roku 1946 do roku 1958 byl vedoucím kulturního sektoru Ústředního výboru Komunistické strany Sovětského svazu.\n\nOd roku 1948 vyučoval dějiny ruské hudby a operního dramatu na Moskevské konzervatoři (od roku 1956 jako profesor). Od roku 1959 byl výkonným vedoucím Institutu dějin umění Akademie věd SSSR a od roku 1961 starším výzkumníkem. Tajemník Svazu skladatelů SSSR (1968-1974), místopředseda výkonného výboru UNESCO (1969-1973), člen Mezinárodní hudební rady UNESCO (1972-1978).\n\nJeho vědecký zájem zahrnoval problémy klasického a moderního hudebního divadla, symfonismus. Je znám jako autor monografií o dílech P. I. Čajkovského, děl o operní dramatgii, množství knih a článků o sovětské a zahraniční hudbě. Byl členem redakční rady a jedním z autorů \"Dějin hudby národů SSSR\" v 5 svazcích.\n\nJeho syn je lékař, korespondenční člen Akademie věd. Boris Jarustovskij je pochován na Kuncevském hřbitově.\n"}
{"id": "1505352", "url": "https://cs.wikipedia.org/wiki?curid=1505352", "title": "Tongdäwŏngujŏk", "text": "Tongdäwŏngujŏk\n\nTongdäwŏngujŏk () je jeden z městských obvodů Pchjongjangu, hlavního města Severní Korey. Leží na jižním břehu Tedongu, který tvoří jeho západní hranici a odděluje jej od obvodu Čunggujŏk na druhém břehu, s kterým je Tongdäwŏngujŏk propojen mosty Tädong a Ongnju. Na severu hraničí s obvodem Tädongganggujŏk, na východě s obvodem Sadonggujŏk a na jihu s obvodem Sŏngjogujŏk. Vznikl v říjnu 1960.\n\nMezi stavby v obvodě patří Věž Čučche.\n"}
{"id": "1505357", "url": "https://cs.wikipedia.org/wiki?curid=1505357", "title": "Washingtonova", "text": "Washingtonova\n\nWashingtonova ulice na Novém Městě v Praze spojuje Václavské náměstí s ulicemi Opletalova a Růžová. Nazvána je podle prvního amerického prezidenta George Washingtona (1732-1799). Na čísle 7 má sídlo Celní správa České republiky, úřad pro město Praha.\n\nNázev \"Washingtonova\" se používá od roku 1945.\n"}
{"id": "1505358", "url": "https://cs.wikipedia.org/wiki?curid=1505358", "title": "Antopal", "text": "Antopal\n\nAntopal (, ) je sídlo městského typu v Drahičynském rajónu v Brestské oblasti v Bělorusku. K roku 2015 v něm žilo přibližně 1,5 tisíce obyvatel.\n\nU města je železniční stanice na trati z Luniňce do Brestu.\n\nV meziválečném období patřil Antopol do Poleského vojvodství druhé Polské republiky.\n\nV roce 1941 obsadilo Antopol v rámce operace Barbarossa nacistické Německo, které následně zničilo zdejší židovské obyvatelstvo, které bylo v meziválečném období ve městě většinou.\n"}
{"id": "1505363", "url": "https://cs.wikipedia.org/wiki?curid=1505363", "title": "František Buriánek", "text": "František Buriánek\n\nFrantišek Buriánek (17. ledna 1917 Rokycany – 11. července 1995 Praha) byl český literární historik a kritik.\n\nNarodil se v Rokycanech, po maturitě na reálném gymnáziu v Klatovech v roce 1936 studoval v letech 1936–1939 a 1945–1946 na Filozofické fakultě Univerzity Karlovy v Praze češtinu a francouzštinu (PhDr. v r. 1948). V letech 1939–1942 byl vězněn v rámci akce „17. listopad 1939“ v koncentračním táboře Sachsenhausen-Oranienburg. Za účast v národním odboji byl vyznamenán Československým válečným křížem 1939. Po válce pracoval nejdříve jako dělník, po ukončení studia na knihovnické škole v Praze v letech 1946–1950 jako knihovník v Úřadu předsednictva vlády. V roce 1947 vstoupil do KSČ. V letech 1950–1955 byl zaměstnán jako knihovník, později jako vedoucí kulturního odboru Kanceláře prezidenta republiky, od roku 1950 externě vyučoval na FF UK, habilitoval se v roce 1955 prací \"Bezruč – Toman – Gellner –Šrámek\", profesorem novodobé české literatury byl jmenován roku 1961. Titul CSc. získal v roce 1957 monografií \"Petr Bezruč\", titul DrSc. v roce 1969 prací \"Generace buřičů\". Katedru české a slovenské literatury vedl v období 1956–1972, proděkanem byl v letech 1960–1963. Na počátku tzv. normalizace byl vyškrtnut z KSČ (1971), ale setrval jako profesor na katedře české a slovenské literatury a literární vědy FF UK. V roce 1981 odešel do důchodu.\n\nLiterární kritiky publikoval v různých novinách a časopisech, například v Rudém právu, v Tvorbě, v Literárních novinách, odborné práce pak zvláště v České literatuře, Českém jazyku a literatuře. Redigoval měsíčník Impuls(1966–1968). Jako editor se podílel na vydání několika knih, například \"Česká poesie\", 1951;\n\n\"J. Hora: Výbor z básní, 1954;\" \"F. Gellner: Má píseň ze sna budívá\", 1955; \"V. Dyk: Opustíš-li mne, nezahynu\", 1956; \"Patnáct májů (sb. z české a slovenské poezie 1945–1960\", 1960; \"Čítanka českého myšlení o literatuře\", 1976\n\nZabýval se českou literaturou 20. století, zvláštní pozornost věnoval české poezii konce 19. století a začátku 20. století (Stanislav Kostka Neumann, František Gellner, Karel Toman, Petr Bezruč, Fráňa Šrámek aj.), v sedmdesátých letech soustředil své bádání na tvorbu Karla Čapka. Zajímal se i o literární historii klatovského regionu (\"Literární Klatovy\", 1962; \"Z poetického Pošumaví\", 1987). V centru jeho pozornosti stála historie české literatury, je autorem několika monografií (\"Petr Bezruč\", 1952; \"Fráňa Šrámek\", 1961; \"Karel Toman\", 1963; \"Karel Čapek\", 1978; \"Jarmila Glazarová\", 1979; \"Kritik F. X. Šalda\", 1987 aj.) a syntetických příruček.\n\nVýběr\n\n"}
{"id": "1505368", "url": "https://cs.wikipedia.org/wiki?curid=1505368", "title": "Dělníci války", "text": "Dělníci války\n\nDělníci války (podtitul \"povídky z fronty\"; v originále ) je povídková kniha sovětského spisovatele Vadima Koževnikova. Jejím obsahem je šestnáct, resp. dvacet krátkých beletristických črt, jejichž děj se odvíjí na frontách Velké vlastenecké války i v zázemí; chronologicky je děj zarámován lety 1941 až 1944, tedy válečnou dobou. Hrdinové jsou sovětští lidé, muži i ženy, kteří svým důvtipem, vytrvalostí, odvahou a umem zápolí s nacistickými agresory.\n\n\"Dělníci války\" se v letech 1945 a 1954 dočkali tří vydání v češtině:\n\n"}
{"id": "1505373", "url": "https://cs.wikipedia.org/wiki?curid=1505373", "title": "Luigi Primo", "text": "Luigi Primo\n\nLouis Cousin, v Itálii známý jako Luigi Primo nebo Luigi Gentile (kolem 1605–1667), byl vlámský barokní malíř. Velkou část své kariéry prožil v Itálii. Pracoval ve stylu, který kombinoval jeho vlámské kořeny s intenzivním vlivem italského umění. Proslul portréty a oltářními obrazy.\n\nJeho rodištěm byla pravděpodobně vesnice Breivelde u Ninove v současné Belgii, ale je také možné, že se narodil v Bruselu. Za možné je považováno i narození před rokem 1606. V Bruselu se stal v roce 1617 žákem Gillise Claeissinse mladšího. Ještě v mládí opustil jižní Nizozemsko. Podle životopisce 17. století Joachima von Sandrart Cousina pokračoval ve studiích v Paříži.\nV Římě byl již v roce 1626 a zůstal zde po dalších třicet let. Připojil se k uměleckému spolku Bentvueghels, neformálnímu sdružení převážně vlámských a nizozemských malířů pracujících v Římě. V Bentvueghels dostal přezdívku \"Gentile\" nebo \"Gentiel\" pro jeho jemné způsoby. V Římě byl také znám pod přezdívkou \"Primo\". V Římě studoval díla velkých mistrů. První práce v Římě, která mu přinesla určitou slávu, byla freska na bočním oltáři kostela Santi Domenico e Sisto (kostel Svatého Dominika a Sixta). Zobrazuje zázrak připisovaný španělskému knězi Domingo de Guzmánovi - Svatému Dominikovi. Pak maloval jednu ze čtyř olejomaleb v kapli Svaté Kateřiny v bazilice Santa Maria Maggiore v Římě. Tato práce zvýšila jeho pověst a přinesla mu nové, dobře placené provize.\n\nV roce 1635 se připojil k bratrstvu při kostele San Giuliano dei Fiamminghi (Kostel sv. Juliana vlámského) a podepisoval se jako \"Ludovicus Cousin\", alias \"Primo\", alias \"Gentil\". V roce 1650 vstoupil do Accademia di San Luca a dokonce byl v letech 1651 a 1652 jejím ředitelem. Vstupní kritéria Akademie byla velmi přísná a posuzovala jak umělecké zásluhy, tak osobní kvality kandidáta. Výběrový proces se skládal ze dvou kol hlasování, aby se zajistilo, že budou vybráni pouze nejvýznamnější umělci a že bude zachována prestiž Akademie.\nItalský životopisec Giovanni Battista Passeri ze sedmnáctého století napsal, že Cousinova vášeň pro ženy ho přiměla k tomu, aby zanedbával svou práci a promarnil všechny své peníze. Cousin se rozhodl opustit Řím. Cestoval do Loreta, kde udělal obraz pro vysoký oltář kostela Santa Margherita a poté do Pesara, kde pracoval v katedrále. Nakonec se přestěhoval do Benátek, kde namaloval několik portrétů. Vrátil se do Říma krátce před smrtí papeže Inocenta X. v roce 1655. Byl první umělec, který namaloval portrét jeho nástupce Alexandra VII. po jeho volbě. Poté, co strávil více než třicet let v Římě, se vrátil do Bruselu. V roce 1661 se stal členem místního cechu sv. Lukáše. Pokračoval v malování portrétů, maloval obrazy s historickými tématy a také navrhoval design (kartony) pro tapisérie, které byly pak vyráběny místními tkalci. Pro jeho účast na tvorbě návrhů tapisérií byl osvobozený od daní.\n\nJeho dílo bylo oblíbené u habsburských knížat, od nichž obdržel řadu zakázek. Pro španělského krále vytvořil mnoho návrhů gobelínů a velký obraz \"Venuše bědující nad smrtí Adonise\" (kolem 1656-1557). Maloval řadu obrazů pro arcivévodu Leopolda I. Viléma Rakouského a pro rakouského císaře namaloval několik jeho portrétů. Měl řadu studentů, včetně Jana van Cleefa.\n\nPodle Passeriho Luigi Primo zanechal po své smrti jen málo peněz, protože měl rád zábavu a tak utratil většinu peněz, které vydělal.\n\nLouis Cousin maloval obrazy s mytologickými a náboženskými tématy a byl také velmi ceněn jako portrétista. Styl Cousina se nachází na půli cesty mezi italskou a vlámskou tradicí a je typickým příkladem vznešeného i když někdy poněkud nudného dekorativního stylu \"High Baroque\".\n\nNěkteré z oltářních obrazů Luigi Primo, které namaloval mezi lety 1633 a 1657 pro kostely v Římě jsou stále ještě na místě. Napříkladem je obraz z roku 1655 \"Virgin Presenting the Child to St Anthony of Padua\" (\"Panna ukazující dítě sv. Antonínu Paduánskému\"), stále v bazilice \"San Marco Evangelista al Campidoglio\" v Římě.\n\nPodle některých pramenů Cousin namaloval mezi 1646-1652 pro papeže Inocenta X. 27 malých obrázků na mědi s náboženskými náměty. Malé panely, které byly jeho obdivovateli velmi obdivovány, jsou však ztraceny. Spolupracoval na sérii dvaceti měděných panelů, které vyprávějí činy dvou sicilských vznešených bratrů španělského původu, Guillerma Ramóna Moncada a Antonia Moncada. Z dvanácti panelů jich Luigi Primo namaloval pět, Willem van Herp šest a Adam Frans van der Meulen jeden. Jan van Kessel starší, umělec specializující se na zátiší s květinami, hmyzem a zvířaty, maloval dekorativní okraje, které různé epizody rámují.\n"}
{"id": "1505377", "url": "https://cs.wikipedia.org/wiki?curid=1505377", "title": "Gunter Sachs", "text": "Gunter Sachs\n\nFritz Gunter Sachs (14. listopadu 1932 Mainberg – 7. května 2011 Gstaad) byl německý multimilionář.\n\nByl dědicem firem ZF Sachs a Opel, vyrůstal na bavorském zámku Mainberg a vystudoval ekonomii a matematiku na Univerzitě v Lausanne. Založil a provozoval síť módních obchodů Mic-Mac. Věnoval se také sportu, v roce 1959 se stal juniorským mistrem Evropy v jízdě na dvojbobu a v letech 1969 až 2011 byl předsedou St. Moritz Bobsleigh Clubu.\n\nV šedesátých letech byl přední světovou celebritou a typickým představitelem zámožného a kultivovaného „playboye“. Byl třikrát ženatý: poprvé s Anne Marie Faureovou, podruhé s Brigitte Bardotovou a potřetí s modelkou Mirjou Larssonovou. Měl tři syny, nejstarší Rolf Sachs je výtvarník.\n\nByl úspěšným amatérským filmařem a fotografem, svými snímky obeslal více než čtyřicet výstav a v roce 1974 získal čestnou cenu na veletrhu Photokina. Proslul také jako mecenáš a sběratel moderního umění, vlastnil díla Reného Magritta, Roye Lichtensteina nebo Roberta Rauschenberga. Byl také filantropem a členem správní rady Psychiatrického institutu Maxe Plancka. Založil ústav pro zkoumání astrologie vědeckými metodami a vydal bestseller \"Akta Astrologie\".\n\nV květnu 2011 se zastřelil ve své rezidenci ve švýcarském Gstaadu. V dopise na rozloučenou zdůvodnil své rozhodnutí zhoršujícím se zdravotním stavem (objevily se zprávy, že trpěl Alzheimerovou chorobou).\n\n"}
{"id": "1505380", "url": "https://cs.wikipedia.org/wiki?curid=1505380", "title": "Ctitelky Nejsvětějšího Srdce Ježíšova z Montmartre", "text": "Ctitelky Nejsvětějšího Srdce Ježíšova z Montmartre\n\nCtitelky Nejsvětějšího Srdce Ježíšova z Montmartre je ženská katolická řeholní kongregace, jejíž zkratkou je O.S.B.\n\nPo zasvěcení baziliky Nejsvětějšímu Srdci Ježíšovu v Paříži vznikla zde 21. června 1867 komunita žen pod vedením dominikánského kněze Francise Balmeho. Tato komunita byla zasvěcena věčnému ctění Nejsvětější svátosti. Dne 4. března 1898 schválil arcibiskup François-Marie-Benjamin Richard jejich stanovy a jmenoval první představenou, kterou se stala Adele Garnier. Ta získala řeholní jméno Marie od svatého Petra a je považována za zakladatelku tohoto společenství.\n\nRoku 1901 byly sestry nuceny odejít z náboženských důvodů z Francie a uchýlily se do Velké Británie pod ochranu westminsterského arcibiskupa Herberta Vaughana.\n\nDne 19. července 1930 získala kongregace papežské schválení a 24. ledna 1964 byla přiřazena ke společenství benediktinského řádu. \n\nRoku 1945 byla komunita sester v Louvigné-du-Désert oddělena od mateřského domu v Británii a francouzská část získala jméno \"Benediktinky od Nejsvětějšího Srdce Ježíšova z Montmartre\".\n\nSestry jsou kontemplativním společenstvím, proto se věnují eucharistickým a liturgickým úkonům.\n\nPůsobí v Austrálii, Irsku, na Novém Zélandu, v Peru a Velké Británii; hlavní sídlo se nachází v Londýně.\n\nK 31. prosinci 2005 měla kongregace 72 řeholnic v 9 domech.\n\nBenediktinky od Nejsvětějšího Srdce Ježíšova z Montmartre měly k roku 2005 celkem 105 sester v 10 domech; jejích hlavní sídlo je v Paříži.\n\n"}
{"id": "1505381", "url": "https://cs.wikipedia.org/wiki?curid=1505381", "title": "Otto Marseus van Schrieck", "text": "Otto Marseus van Schrieck\n\nOtto Marseus van Schrieck (kolem 1613 Nijmegen – 22. června 1678 Amsterdam) byl malíř takzvaného zlatého věku nizozemského malířství. Nejznámější byl jako malíř lesní flóry a fauny.\n\nMarseus van Schrieck strávil roky 1652-1657 v Římě a ve Florencii u malířů Matthiase Withoose a Willema van Aelsta. V Římě se připojil ke spolku Bentvueghels. Dostal zde přezdívku \"Snuffelaer\". Později pracoval u dvora velkovévody Toskánska. Procestoval Anglii, Francii, poté se usadil v Amsterdamu. Dne 25. dubna 1664 si vzal Margaritu Gyselsovou (dceru rytce Cornelia Gyselse). Arnold Houbraken uvádí ve své biografii \"Otto\", že se v Římě připojil ke spolku Bentvueghels a byl nazýván \"snuffelaer\" nebo \"ferreter\", protože byl vždy v zahradě zkoumat detaily. Houbraken cituje Ottovu ženu, která přežila nejen jej, ale i dva další manžely, a byla ještě naživu, když psal svou knihu; podle ní Marseus van Schrieck choval hady a ještěrky v kůlně v zadní části svého domu a také na pozemku mimo město na místě, které bylo za tímto účelem vyzděné.\n\nMnohé z jeho obrazů jsou temné studie rostlin, často s ještěrkami dole a hmyzem na listech a větvích. Podle Nizozemského institutu dějin umění byli jeho následovníky Willem van Aelst, Anthonie van Borssom, Elias van den Broeck, J. Falk, Carl Wilhelm de Hamilton, Trajan Hughes, Nicolaes Lachtropius, Jacob Marrel, Abraham Mignon, Rachel Ruysch, Christiaen Striep, Isac Vromans, Matthias Withoos a Pieter Withoos. Pozoruhodným opomenutím v tomto seznamu je dcera a sestra posledních dvou, Alida Withoos, která s ním spolupracovala na vytváření obrazů ze zahrady Vijverhof pro sbírku zahradních alb pro nizozemskou sběratelku umění Agnes Block.\n\n"}
{"id": "1505382", "url": "https://cs.wikipedia.org/wiki?curid=1505382", "title": "Rue du Marché-des-Blancs-Manteaux", "text": "Rue du Marché-des-Blancs-Manteaux\n\nRue du Marché-des-Blancs-Manteaux je ulice v Paříži v historické čtvrti Marais. Nachází se ve 4. obvodu. Nese název bývalé tržnice Blancs-Manteaux, která se v ulici nacházela.\n\nUlice vede od křižovatky s \"Rue des Hospitalières-Saint-Gervais\" a končí na křižovatce s \"Rue Vieille-du-Temple\".\n\nVe 13. století se v severní části ulice nacházela brána městských hradeb, které nechal vybudovat Filip II. August.\n\nV roce 1811 bylo rozhodnuto zřídit zde tržnici. Dne 21. března 1813 císař Napoleon podepsal dekret. Pro usnadnění provozu kolem tržnice vznikly nové ulice – \"Rue des Hospitalières-Saint-Gervais\" a \"Rue du Marché-des-Blancs-Manteaux\". Ulice vedly podél dvou bočních fasád tržnice. Ulice byla otevřena vyhláškou ze dne 23. července 1817.\n\n\n"}
{"id": "1505389", "url": "https://cs.wikipedia.org/wiki?curid=1505389", "title": "Rue du Parc-Royal", "text": "Rue du Parc-Royal\n\nRue du Parc-Royal je ulice v Paříži v historické čtvrti Marais. Nachází se ve 3. obvodu. Její název je odvozen od zahrad bývalého královského paláce Tournelles, který se rozkládal v jejím sousedství.\n\nUlice vede od křižovatky s \"Rue de Turenne\" a končí na náměstí \"Place de Thorigny\" u křižovatky s \"Rue Elzévir\".\n\nUlice byla otevřena v roce 1563, původně tvořila součást \"Rue de Thorigny\". Později byla oddělena a nazývala se \"Rue du Parc-du-Roi\" nebo \"Rue du Parc-des-Tournelles\", později \"Rue du Petit-Paradis\". Zhruba od roku 1605 nese své dnešní jméno.\n\n\n"}
{"id": "1505395", "url": "https://cs.wikipedia.org/wiki?curid=1505395", "title": "Planckova hustota", "text": "Planckova hustota\n\nPlanckova hustota je jedna z Planckových jednotek. Definuje se jako Planckova hmotnost v rozmezí planckového objemu, tedy stejnému objemu který má pravidelný hexahedron (\"kryhle)\" o straně délky planckovy délky.\n\nJejí hodnota je formula_1.\n"}
{"id": "1505402", "url": "https://cs.wikipedia.org/wiki?curid=1505402", "title": "Marie Pštrossová-Nosková", "text": "Marie Pštrossová-Nosková\n\nMarie Pštrossová, rozená Nosková, křtěná Marie Háta (8. prosince 1855 Lomnice nad Popelkou – 28. listopadu 1927 Praha), byla česká divadelní herečka.\n\nNarodila se v Lomnici do rodiny místního sládka Antonína Noska. Od mládí hrála divadlo a byla členkou \"Lomnického ochotnického divadelního spolku\". Během účinkování v tomto spolku a z části i zásluhou své školitelky Elišky Peškové se natolik zdokonalila, že získala angažmá ve smíchovských divadlech (Divadlo U Libuše a Aréna u Eggenberku) Pavla Švandy ze Semčic, kde hrála pod pseudonymem M. Táborská. Zprvu byla jen sboristkou, ale po čase z ní principál Švanda udělal sólistku a přiděloval jí úlohy naivek. V roce 1878 se v Jičíně provdala za hereckého kolegu Švandovy herecké společnosti Adolfa Pštrose a dále již vystupovala pod jménem Pštrossová. \n\nV roce 1883 se manželé Pštrossovi stali členy hereckého souboru Národního divadla a Marie Pštrossová zde poprvé vystoupila 4. září 1883 v roli Ludmily v Pippichově jednoaktovce \"Z české domácnosti\". Během svého působení se však nedočkala významnějších rolí a postupně ztratila trpělivost čekat, až na ní přijde řada při rozdělování závažnějších rolí. Podobně smýšlel i její choť a tak v roce 1888 opustila spolu s manželem Národní divadlo. Najali si statek nedaleko Lomnice nad Popelkou a věnovali se zemědělství. Po dvou letech marných pokusů hospodaření zanechali a vrátili se zpět do Prahy. V roce 1891 nastoupila do Národního divadla, kde účinkovala především v komických rolích. Často ztvárňovala postavy chův, lidumilných šlechtičen, venkovských stařenek a babiček\n\nV roce 1901 odešel její manžel Rudolf Pštros pro vážné duševní onemocnění z Národního divadla a v září roku 1903 zemřel. Marie Pštrossová hrála v ND až do počátku první světové války již jen sporadicky a následně se rozhodla ukončit působení u divadla.\n\nPo skončení války se v roce 1919 ještě vrátila na jeviště Národního divadla, avšak v roce 1925 zcela ukončila svou hereckou kariéru. V roce 1927 prodělala operaci ve Vinohradské nemocnici a krátce na to koncem listopadu zemřela. Pohřbena byla na Olšanských hřbitovech.\n\n\n"}
{"id": "1505404", "url": "https://cs.wikipedia.org/wiki?curid=1505404", "title": "Ulsterský loajalismus", "text": "Ulsterský loajalismus\n\nUlsterský loajalismus je politická ideologie rozšířená hlavně mezi dělnickou třídou ulsterských protestantů v Severním Irsku. Mnozí ulsterští protestanti jsou potomci kolonistů z Velké Británie. Stejně jako ulsterští unionisté i loayalisté podporují zachování Severního Irska jako součásti Spojeného království a jsou proti jednotnému Irsku. Ulsterský loajalismus je označován za druh etnického nacionalismu a variaci britského nacionalismu. Je silně propojen s ulsterskými loajalistickými polovojenskými skupinami.\n\nUlsterský loajalismus se objevil na konci 19. století v reakci na irské hnutí za nezávislost. Ačkoli většina Irů byli katolíci, v provincii Ulster tvořili většinu protestanti. Loajalisté začínali jako hnutí sebeurčení mezi ulsterskými protestanty, kteří nechtěli, aby se stali součástí autonomního Irska. Zatímco někteří irští katolíci byli zároveň unionisty, loajalisté kladli důraz na protestantské a britské dědictví. Tato hnutí vedla k rozdělení Irska v roce 1921. Většina Irska získala nezávislost, kdežto asi dvě třetiny Ulsteru zůstaly územím Spojeného království jako samosprávné území s názvem Severní Irsko.\n\nOd rozdělení většina loajalistů podporuje zachování postavení Severního Irska jako součásti Spojeného království (tj. unionismus). V dějinách byly pojmy \"unionisté\" a loajalisté\" často zaměňovány, avšak oživení loajalistických polovojenských skupin v 60. letech začalo tyto pojmy opět rozlišovat. Pojem \"loajalisté\" se v současnosti obvykle používá, mluví-li se o unionistech z dělnické třídy, kteří používají nebo mlčky podporují polovojenské násilí na obranu unie s Velkou Británií. Loajalisté jsou také popisováni jako lidé loajální vůči protestantské britské monarchii spíše než britské vládě a britským institucím. Garret Fitzgerald vyslovil názor, že loajalisté jsou loajální v prvé řadě k Ulsteru, až pak k Unii. Někteří loajalisté volají po vytvoření nezávislého ulsterského protestantského státu, protože podle jejich názoru se nemohou spoléhat na britskou vládu, že sjednocení Irska zabrání.\n\nV Severním Irsku existuje dlouhá tradice pochodů militantních loajalistických protestantských skupin. Každý rok se 11. července koná tzv. Jedenáctá noc (Eleventh Night), kdy se pálí vatry, a 12. července tzv. Dvanáctá (The Twelfth), kdy se konají pochody pevně spojené s loajalismem.\n"}
{"id": "1505406", "url": "https://cs.wikipedia.org/wiki?curid=1505406", "title": "Léčebná tělesná výchova", "text": "Léčebná tělesná výchova\n\nLéčebná tělesná výchova (LTV) je cvičení a práce s tělem pro napravení tělesných problémů. \n\nJde o metodu, kterou v českém prostředí prosazovala zejména Pražská rehabilitační škola. Opírala se přitom o víru v celoživotní bezbolestný pohyb díky správné postuře a funkci těla i o tradiční tělesnou kulturu české společnosti (např. Sokol, spartakiádní cvičení, rozhlasové a televizní relace aj.). Navzdory pokrokům v lékařské operativě i farmacii tak dál viděla léčebnou tělesnou výchovu jako jeden z hlavních prostředků vitality a tělesného komfortu.\n1) Udržení či obnovení pohyblivosti kloubů (automobilizační cviky), udržení síly svalů a elasticity měkkých tkání (šlach, plotének, kloubních pouzder, fascií atd.)\n\n2) Přecvičování chybných motorických a kineziologických stereotypů (svalové dysbalance, úprava polohocitu a pohybocitu)\n\n3) Korektiv vertebrogenních bolestí, artróz, nadváhy, hypertenze, aterosklerózy, neuropatie, cukrovky, aj.\n\nNa rozdíl od skupinových rozcviček např. ve školách či v zájmových skupinách, jde v LTV spíše o individuální cvičení zaměřené na specifický problém jedince. Rehabilitační lékař či fyzioterapeut provádí kineziologický rozbor, kterým stanoví cíl a intenzitu cvičení. Bez nich by LTV nebyla účinná. \n\nTerapeut by měl být schopen vysvětlit klientovi původ jeho problému, motivovat ho a vést při cvičení. Vede klienta fyzickým vedením či pouhým dohledem, koriguje jeho pohyby, vrací je a opakuje, čímž si klient osvojuje nové pohybové vzorce a ideomotoriku. Je prokázáno, že vlastní vjem pohybu bývá odlišný od správného pohybu sledovaného z odstupu.\n\nCviky začínají již představou pohybu, někdy jsou prováděny se zavřenýma očima, aby se pohyb ukládal do mozkových center hlouběji. \n\nRehabilitační tým průběžně posuzuje dosažené výsledky a přizpůsobuje jim další proces LTV. Spolupráce klienta a vlastní domácí cvičení je pro úspěch LTV klíčové.\n\nTerapeutický vztah může trvat měsíce, mohou při něm ustupovat či vznikat nové bolesti, takže LTV lze prokládat manuální terapií.\n\nLTV může návazně vystřídat i ergoterapeutické kompenzační či substituční nacvičování denních aktivit u hendikepovaných.\n\nNěkterá cvičení pro napravení tělesných problémů: cvičení pro pohybocit a polohocit, spinální cviky, tzv. škola zad, korekce svalové dysbalance, posilování ochablých svalů a protahování svalů ztuhlých, správné ohýbání a zvedání břemen, dechový stereotyp (hlubší brániční dech), nošení břemen, symetrie chůze - zatěžování a odvíjení chodidel, kardio-pulmonární kapacita a další.\n\nJako pomůcky při cvičení mohou být použity: zrcadlo, rehabilitační míče, gumový pružný tah, žebřiny, hrazdy, bazén aj.\n"}
{"id": "1505414", "url": "https://cs.wikipedia.org/wiki?curid=1505414", "title": "Rue du Perche", "text": "Rue du Perche\n\nRue du Perche je ulice v Paříži v historické čtvrti Marais. Nachází se ve 3. obvodu.\n\nUlice vede od křižovatky s \"Rue Vieille-du-Temple\" a končí na křižovatce s \"Rue Charlot\".\n\nUlice byla otevřena v roce 1626 na pozemcích náležejících k bývalému templářskému klášteru. Nese jméno bývalé francouzské provincie Perche. Francouzský král Jindřich IV. plánoval vybudovat ve čtvrti Marais rozsáhlé náměstí \"Place de France\", z jehož realizace po králově smrti sešlo. Na tomto náměstí mělo končit osm ulic a každá měla nést jméno jedné významné provincie.\n\n\n"}
{"id": "1505421", "url": "https://cs.wikipedia.org/wiki?curid=1505421", "title": "Juraj Horváth", "text": "Juraj Horváth\n\nJuraj Horváth je jméno více osobností: \n"}
{"id": "1505430", "url": "https://cs.wikipedia.org/wiki?curid=1505430", "title": "Vila Havlovic", "text": "Vila Havlovic\n\nVila Havlovic je zaniklá rodinná vila, která stála v Praze 5-Hlubočepích ve vilové čtvrti Barrandov na západním konci ulice Pod Habrovou. Na jejím místě byl roku 1994 postaven objemově větší bytový dům.\n\nVilu ve svažitém terénu postavenou v letech 1939-1940 navrhli architekti Jiří a Vlasta Štursovi. 10. října 1992 Obvodní úřad pro Prahu 5 vydal Rozhodnutí o odstranění stavby a do roku 1994 byl na jejím místě postaven objemově větší dům s dvanácti bytovými jednotkami. Nový dům má prosklené schodiště, v nižších podlažích si ponechal původní řešení s terasami a velikými prosklenými plochami.\n\n\n"}
{"id": "1505431", "url": "https://cs.wikipedia.org/wiki?curid=1505431", "title": "Rue de Bretagne", "text": "Rue de Bretagne\n\nRue de Bretagne je ulice v Paříži v historické čtvrti Marais. Nachází se ve 3. obvodu.\n\nUlice vede od křižovatky s \"Rue de Turenne\" a \"Rue Vieille-du-Temple\", kde navazuje na \"Rue Froissard\". Končí na křižovatce s \"Rue du Temple\", kde na ni navazuje \"Rue Réaumur\".\n\nNese jméno bývalé francouzské provincie Bretaně. Francouzský král Jindřich IV. plánoval vybudovat ve čtvrti Marais rozsáhlé náměstí \"Place de France\", z jehož realizace po králově smrti sešlo. Na tomto náměstí mělo končit osm ulic a každá měla nést jméno jedné významné provincie.\n\nUlice se skládá ze dvou částí, které byly spojeny ministerskou vyhláškou z 18. února 1851:\n\n\n"}
{"id": "1505437", "url": "https://cs.wikipedia.org/wiki?curid=1505437", "title": "Ritual: Sorcerer Angel", "text": "Ritual: Sorcerer Angel\n\nRitual: Sorcerer Angel je a videohra vytvořená českým studiem Hexage. Žánrově se jedná o akční RPG. Hra vyšla 28. května 2019 pro Android, IOS a 14. června 2019 pro Windows.\n\nRitual je netradiční akční hra v níž hráč ovládá Anděla zkázy. Za začátku hry svoji postavu hráč pošle jedním směrem a ta se následně sama pohybuje po obrazovce, odráží se od zdí a při kolizi s nepřítelem seká. Hráč může dění na obrazovce ovlivnit pouze používáním kouzel, které však též nemůže mířit. Cílem je přežít a pozabíjet co nejvíce nepřátel.\n\nHlavní postavou je Anděl zkázy, kterého na svět vyvolají kultisté, kteří jej chtěli obětovat svému bohovi. Ten jim však uteče a začne připravovat konec světa, v čemž se mu kultisté snaží zabránit.\n\n"}
{"id": "1505439", "url": "https://cs.wikipedia.org/wiki?curid=1505439", "title": "Beneš-Mráz Be-52 Beta-Major", "text": "Beneš-Mráz Be-52 Beta-Major\n\nBeneš-Mráz Be-52 Beta-Major byl československý sportovní a cvičný dvoumístný dolnoplošník z třicátých let 20. století, který byl vyroben ve firmě Beneš-Mráz v Chocni, která jej vyvinula v plodném roce 1936. Letoun byl určen pro výcvik ve vysoké akrobacii, popřípadě ke kondičním letům s instruktorem.\n\nJednalo se o další model do řady úspěšných předválečných letadel této firmy, která byla vyráběna pro sportovní a školní účely. Byl postaven pouze jeden prototyp.\n\nDolnokřídlý jednoplošník Beneš-Mráz Be-50 Beta-Minor se stal východiskem ke konstrukci dalších dvou typů akrobatických letadel, dvousedadlovky Be-52 a jednosedadlovky Be-56. Oba tyto letouny byly vybaveny invertními, čtyřválcovými motory Walter Major 4. Ke vzniku akrobatického typu Be-52 bylo blízko také proto, že akrobatická a stíhací letadla konstruovaná ing. Pavlem Benešem (Avia BH-21, Avia BH-22, Avia BH-33) vykazovala mimořádnou schopnost akrobacie. Namísto uvedených dvouplošníků ing. Beneš přišel s moderním dolnokřídlým jednoplošníkem.\nTato otevřená dvousedadlovka tvarově připomínala základní typ Beneš-Mráz Be-50 Beta-Minor, avšak byla vybavena pevnější kostrou trupu a křídly s poněkud menší plochou, avšak s bezpečnostním násobkem 13,5. Střední část křídel byla provedena v jednom celku s trupem s tím, že obě vnější části křídel byly zavěšeny na zesílených kováních pomocí speciálních čepů. Dýhovaná křídla se směrem ke konci rapidně zužovala. \n\nObdélníkový průřez trupu s klenutou horní částí odpovídal použitému řadovému motoru. Vpředu byl ukončen přepážkou s protipožární stěnou, na níž bylo uchyceno motorové lože.\n\nSedadla byla uspořádána za sebou, přičemž pilotní sedadlo bylo vzadu a žákovo vpředu, v těžišti letadla. Vstup do letounu byl usnadněn po obou stranách odklopnými dvířky. Samotný prostor sedadel počítal i s dostatečným místem pro umístění padáků. Kokpit byl vybaven všemi nezbytnými přístroji pro řízení letounu včetně přístrojů pro let v mlze.\n\nPodvozek byl dvoudílný se značným rozchodem kol a aerodynamickými kryty kol. Každá, samostatná část podvozku byla přichycena k přední stěně hlavního podélníku 4 šrouby.\n\nMotor Walter Major 4 byl pružně uložen na gumových podložkách. Motorové lože bylo svařeno z ocelových trubek. Snadno odklopitelné kryty dovolovaly z obou stran snadný přístup k motoru. Dvě benzínové nádrže byly umístěny v křídlových nástavcích před hlavním podélníkem.\n\nV březnu 1936 byl letoun vystaven na Výstavě sportovních letadel z Národní letecké sbírky v rámci Pražských vzorkových veletrhů společně s dalšími typy z choceňské továrny (Be-50 a Be-60 Bestiola). Do leteckého rejstříku byl tento prototyp zapsán 15.7.1936 pod imatrikulací OK-BED. Letoun byl úspěšně předveden v Belgii továrním šéfpilotem Josefem Koukalem, kde předvedl akrobatické schopnosti letounu vrcholící třemi otáčkami vývrtky v letu naznak a bezvadným vybráním. Přes tyto akrobatické vlastnosti zůstal prototyp bez sériových následovníků. Zprvu jeho vlastníkem bylo Ministerstvo veřejných prací, od roku 1937 byl v majetku choceňské továrny a v roce 1938 jej používala Ústřední letecká škola v Letňanech. Z československého rejstříku byl vymazán 23.9.1939. Za druhé světové války byl registrován na Slovensku a využívaly jej Slovenské vzdušné zbraně.\n\n\nÚdaje dle\n\n\n\n\n"}
{"id": "1505448", "url": "https://cs.wikipedia.org/wiki?curid=1505448", "title": "Jed (film, 1981)", "text": "Jed (film, 1981)\n\nJed (v anglickém originále Venom) je britský horror z roku 1981 režírovaný Piersem Haggardem podle scénáře Roberta Carringtona. V hlavních rolích hrají Klaus Kinski, Oliver Reed, Nicol Williamsonová a Sarah Milesová. Film je založen na románu Alana Scholefielda \"Venom\". \n\nMezinárodně hledaný zločinec zvaný Jacmel (Kinski) přesvědčí služku Ruth Hopkinsové Louisu (George) a šoféra Dava (Reed) k únosu astmatického desetiletého Philipa (Holcomb) kvůli výkupnému. Philip právě přinesl domů hada od místního dovozce a nedošlo mu, že nový domácí mazlíček byl omylem zaměněn za smrtící černou mambu určenou pro toxikologickou laboratoř. V laboratoři zjistili záměnu, avšak policejní důstojník, vyslaný do rezidence Hopkinsové, je zastřelen panikařícím šoférem. Dům v Londýně je obklíčen policií, uvnitř jsou uvězněni zločinci, Philip a jeho dědeček (Hayden) spolu s mambou, která teď volně prolézá ventilačním systémem.\n\nPůvodně měl film režírovat Tobe Hooper, ale kvůli „tvůrčím rozdílům“ odmítl a režii převzal Piers Haggard.\n\nKinski si vybral tento film namísto Dobyvatelů ztracené archy, neboť dostal vyšší plat. V autobiografii \"Kinski Uncut\" ještě dodává, že scénář Spielbergova filmu byl .\n"}
{"id": "1505450", "url": "https://cs.wikipedia.org/wiki?curid=1505450", "title": "Aschal Achmat-Chuža", "text": "Aschal Achmat-Chuža\n\nAschal Achmat-Chuža (bakširsky Әсхәл Әхмәт-Хужа, 24. června 1942, Amangildino – 8. listopadu 2018, Askarovo) byl baškirský básník a překladatel.\n\nVystudoval pedagogický institut v Sterlitamaku. Od roku 1965 pracoval v redakci časopisu \"Agiděl\" v kanceláři Svazu spisovatelů. Vystudoval Vyšší literární kurzy v Moskvě. Aktivně začal psát na počátku šedesátých let. V roce 1958 napsal první báseň \"Den radosti\". První sbírka básní mladého básníka \"Jezdec\" vyšla v roce 1968.\n\nDo baškirského jazyka přeložil díla básníků Šoty Rustaveliho, Eduardase Mieželaitise, Rasula Gamzatova a Davida Kugultinova. Psal také pro děti.\n\nJe autorem více než 30 sbírek a překladů poezie.\n"}
{"id": "1505452", "url": "https://cs.wikipedia.org/wiki?curid=1505452", "title": "Antonín Prchal", "text": "Antonín Prchal\n\nAntonín Prchal (7. května 1923 Jihlava – 20. května 1996 Praha) byl příslušník Státní bezpečnosti, v letech 1952–1953 náměstek ministra národní bezpečnosti, 1953–1956 první náměstek ministra vnitra. Podílel se na provokacích StB (akce Kámen) a vykonstruovaných procesech (proces se Slánským). V roce 1963 byl za svou účast na nezákonných praktikách StB odsouzen k šesti letům vězení, ale již následujícího roku propuštěn. Pod pseudonymem Ivan Gariš se v období normalizace prosadil jako autor špionážních a detektivních próz a filmových scénářů.\n\nAbsolvoval dvouletou obchodní školu v Jihlavě, studium pelhřimovské obchodní akademie v letech 1941–1944 nedokončil. Do dubna 1945 byl totálně nasazen v pobočce BMW ve Starých Horách. Koncem druhé světové války se stal členem odbojové skupiny vedené Milanem Moučkou, pozdějším vyšetřovatelem StB. Skupina začala být aktivní až v době květnového povstání. V květnu 1945 se stal Prchal velitelem Revolučních gard v Jihlavě, 21. května vstoupil do komunistické strany.\n\nPodle Josefa Frolíka byl Prchal „mladík s podezřelou minulostí a rozsáhlým kriminálním rejstříkem“, o kterém „staří příslušníci kriminální služby vyprávěli, že byl ve válce pasákem a že profesionálně tančil v Lucerna baru“ a který „měl prý úzké kontakty k SS-Obersturmbannführerovi Wilhelmu Leimerovi“. Frolíkova věrohodnost je však zpochybňována. Podle Petra Placáka nebyla Prchalova činnost za okupace „nikdy objasněna“ a „o Prchalově protektorátním působení by mohla svědčit i jeho služební horlivost a poválečná aktivita, včetně terorizování bezbranných civilních obyvatel německé národnosti – starců, žen a dětí“.\n\nOd 6. června 1945 byl příslušníkem jihlavské oblastní zpravodajské pobočky Zemského odboru bezpečnosti II. (ZOB II.) v Brně, který byl ovládán komunisty. Působil ve zvláštní skupině, která vytvářela agenturní sítě v nekomunistických stranách Národní fronty. Používal krycí jméno Ivan Gariš.\n\nPočátkem února 1948 byl převelen na pražské ústředí Státní bezpečnosti. Na komunistickém převratu se podílel jako stranický instruktor pro okres Třebíč, za což byl vyznamenán Řádem 25. února. Stal se členem skupiny, která měla za úkol školit a kontrolovat oblastní úřadovny a krajské pobočky StB. Získal tak vliv na personální složení a způsoby práce StB. Jeho kariéra pokračovala ve IV. sektoru, který se zabýval sledováním, později i speciálními operacemi, jako např. provokační akcí Kámen. Prchal se stal zástupcem velitele sektoru, fakticky ho ale řídil sám.\n\nJako velitel zvláštního útvaru „Modřín“, podřízeného přímo ministru národní bezpečnosti Ladislavu Kopřivovi, byl pověřen provedením čistky, při které bylo na konci ledna 1951 zatčeno prakticky celé dosavadní vedení Státní bezpečnosti: velitel Osvald Závodský, náměstek ministra národní bezpečnosti Josef Pavel a většina náčelníků sektorů. Novým velitelem StB se stal Jaroslav Hora. Prchal byl 5. února 1951 jmenován jeho I. zástupcem, na přelomu let 1951 a 1952 ho ve funkci nahradil. \n\nDne 12. února 1952 byl Prchal jmenován náměstkem ministra národní bezpečnosti. Státní bezpečnost zůstala dále pod jeho kontrolou. Podílel se na přípravě vykonstruovaných procesů s nejvyššími státními a stranickými představiteli. Osobně se zúčastnil zatýkání (např. Otto Šlinga a Rudolfa Slánského) a výslechů s použitím násilí. Za přípravu procesu se Slánským byl 24. dubna 1953 odměněn Řádem republiky.\n\nPo sloučení ministerstev národní bezpečnosti a vnitra se stal Prchal 14. září 1953 I. náměstkem nového ministra vnitra Rudolfa Baráka. Ačkoliv šlo o formální povýšení, jeho moc byla omezena a ztratil kontrolu nad některými částmi StB. Barák postupně posiloval na ministerstvu svou pozici, což způsobilo spory s Prchalem. Ty nakonec vedly k Prchalovu odvolání z funkce na začátku dubna 1956. Dalším důvodem pro odvolání byla jeho účast na čistkách mezi představiteli KSČ.\n\núdaje dle \"Securitas Imperii\"\n\n\nNa základě usnesení politbyra ÚV KSČ byl Prchal jmenován vedoucím bezpečnostního oddělení Spojených oceláren v Kladně. Roku 1962 byl zatčen a obviněn z trestných činů obecného ohrožení a porušování povinností veřejného činitele, kterých se měl v 50. letech dopustit při vyšetřování zatčených představitelů KSČ. Na zasedání ÚV KSČ, které se konalo ve dnech 3.–4. dubna 1963, byl z KSČ vyloučen, protože nesl „osobní odpovědnost za zavádění nezákonných metod do vyšetřovací a soudní praxe\". V červenci 1963 Nejvyšší soud odsoudil Prchala k šesti letům vězení, ale již v roce 1964 byl předčasně propuštěn.\n\nKrátce pracoval jako dělník, pak byl reklamním pracovníkem Československých cirkusů a v letech 1965–1969 vedoucím dopravy Drogerie Praha. Od roku 1969 byl vedoucím odboru podniku zahraničního obchodu Škodaexport. Do důchodu odešel v roce 1984.\n\nV předválečném období publikoval básně ve \"Studentském časopise\", po válce přispíval do deníků \"Svoboda\" a \"Práce\" a týdeníku \"Mladý svět\". V období normalizace se stal relativně úspěšným autorem špionážních a detektivních próz a filmových scénářů. Jako literární pseudonym používal své staré krycí jméno Ivan Gariš. \n\nNejvětší ohlas získala série pěti televizních komedií, natočená podle Prchalových scénářů režisérem Hynkem Bočanem v letech 1982–1989. Bývá stále zařazována do programu českých televizí a pod názvem \"Šéfové\" byla vydána na DVD.\núdaje dle \"Slovníku české literatury po roce 1945\"\n\n\núdaje dle \"Slovníku české literatury po roce 1945\"\n\n\n\nJeho bratr Karel Prchal byl v letech 1971–1976 předsedou městského národního výboru v Jihlavě. Nesl velký díl odpovědnosti za likvidaci Kreclu, bloku historických středověkých domů v centru Jihlavy. \n\nS manželkou Miladou rozenou Šebestovou (* 1924) měl syna Antonína Prchala mladšího (* 1949), který také sloužil ve Státní bezpečnosti. Dosáhl hodnosti majora, stejně jako jeho manželka Eva. V roce 1989 se podílel na zbití tehdejšího disidenta Petra Placáka, za což byl 24. února 2014 odsouzen k jednomu a půl roku vězení.\n"}
{"id": "1505459", "url": "https://cs.wikipedia.org/wiki?curid=1505459", "title": "Frank Kortan", "text": "Frank Kortan\n\nFrank Kortan (* 22. dubna 1964 v Praze jako František Kortán) je německý malíř českého původu. Žije a pracuje v bavorském Egloffsteinu.\nSvoji uměleckou dráhu začal jako profesionální hudebník. V roce 1984 emigroval z Československa do Švýcarska, po jednoročním pobytu ve švýcarském Ticinu se přestěhoval a trvale usadil v Německu. Zde se poprvé setkal s německou výtvarnou scénou, zabývající se malířským stylem „Le Trompe-l´oeil“ (matení očí). Jedná se o velmi precizní a detailní způsob malby, kde finální výsledek obrazu působí téměř trojrozměrně. Byl fascinován tímto stylem, jehož základy sahají až do středověku, a začal intenzivně studovat techniku malby starých mistrů.\n\nChtěl dosáhnout nejvyšší technické kvality, která mu umožní realizovat jeho umělecké představy bez jakéhokoliv omezení. Samotné Le Trompe-l´oeil, které znázorňuje převážně realistická zátiší, mu ale nestačila, a proto propojuje několik žánrových stylů dohromady (Le Trompe-l´oeil, fantastický realismus a surrealismus).\n\nV jeho nadčasových dílech najdeme současná a historická témata propojená jeho vizemi, sny a skrytým humorem. V jeho unikátním stylu se nechávají portrétovat také slavné osobnosti, jako např. spisovatel Ephraim Kishon nebo zpěvák Karel Gott.\n\nOd roku 2003 je Rytířem řádu Ordo Sancti Constantini Magni.\n\nFrank Kortan prezentoval své práce na mnoha samostatných i skupinových výstavách. Jeho obrazy jsou součástí veřejných i soukromých uměleckých sbírek.\n\n\n\n\n"}
{"id": "1505468", "url": "https://cs.wikipedia.org/wiki?curid=1505468", "title": "Skeče Simpsonových", "text": "Skeče Simpsonových\n\nSkeče \"Simpsonových (též krátké filmy \"Simpsonových) jsou série animovaných skečů, které v letech 1987–1989 vysílala americká televize Fox v pořadu \"The Tracey Ullman Show\". Celkem vzniklo ve třech řadách 48 dílů. V těchto skečích se poprvé objevila rodina Simpsonových: Homer, Marge, Bart, Líza a Maggie. Série byla vytvořena Mattem Groeningem, který rodinu Simpsonových navrhl. Skeče byly poprvé vysílány 19. dubna 1987 dílem „Good Night“. Poslední díl se jmenuje „TV Simpsons“ a byl vysílán 14. května 1989. Díky svému úspěchu získali Simpsonovi vlastní animovaný seriál, jehož první díl „Vánoce u Simpsonových“ měl premiéru 17. prosince 1989.\n\nSkeče se Simpsonovými nebyly v Česku nikdy vysílány.\n\n\n\n"}
{"id": "1505470", "url": "https://cs.wikipedia.org/wiki?curid=1505470", "title": "Michal Ambrož a Hudba Praha", "text": "Michal Ambrož a Hudba Praha\n\nMichal Ambrož a Hudba Praha je česká rocková skupina, která vznikla roku 2016 jako nástupní formace původní skupiny Hudba Praha, s níž je velmi často zaměňována. Roku 2019 nahrála album \"Hudba Praha & Michal Ambrož\", jehož křest proběhl dne 24. dubna 2019 v Paláci Akropolis. Poté skupina absolvovala turné koncertů po České republice.\n\n\n\n"}
{"id": "1505471", "url": "https://cs.wikipedia.org/wiki?curid=1505471", "title": "Paktolós", "text": "Paktolós\n\nPaktolós, turecky Sart Çayı, je řeka v Malé Asii. Pramení na hoře Bozdağ (Tmólos) v turecké provincii Manisa a vlévá se do řeky Gediz (Hermos), která ústí do Egejského moře. Je dlouhá 25 km, má maximální šířku tři metry a hloubku půl metru. Na jejích březích rostou vinice. \n\nNázev řeky pochází od stejnojmenného antického boha, Okeanova syna. Ležely na ní Sardy, hlavní město Lýdie. Plútarchos uvádí, že Paktolós je zlatonosný, což etiologická pověst vysvětluje tím, že se v jejích vodách král Midas očistil ze svého neprozřetelného přání, aby svým dotykem proměnil všechny věci na zlato. Ze zdejšího kovu elektrum razili Lýdové své proslulé mince, díky kterým se král Kroisos stal příslovečným symbolem boháče. \n"}
{"id": "1505475", "url": "https://cs.wikipedia.org/wiki?curid=1505475", "title": "Seznam cizinců v Medveščak Záhřeb", "text": "Seznam cizinců v Medveščak Záhřeb\n\nToto je seznam cizinců, kteří alespoň jednou nastoupili za hokejový tým Medveščak Záhřeb hrající v KHL. Cizinci jsou myšleni hráči nepocházející ze země, kde klub sídlí. \n"}
{"id": "1505478", "url": "https://cs.wikipedia.org/wiki?curid=1505478", "title": "Rybářská stráž", "text": "Rybářská stráž\n\nRybářská stráž je fyzická osoba, která v Česku dohlíží na zejména na dodržování zákona č. 99/2004 sb. a bližších podmínek výkonu rybářského práva. Osoba má služební odznak a průkaz rybářské stráže, ve kterém je zaznamenán obvod její působnosti. Při výkonu činnosti má status úřední osoby.\n\nRybářskou stráž ustanovuje, odvolává a zrušuje a rozsah její působnosti na návrh uživatele rybářského revíru či jiného oprávněného subjektu stanovuje obecní úřad obce s rozšířenou působností, příslušný podle místa trvalého bydliště navrhované osoby.\n\nRybářskou stráží může být ustanovena fyzická osoba, která je starší 21 let, nebyla pravomocně odsouzena pro úmyslný trestný čin, je zdravotně způsobilá, prokázala znalost práv a povinností rybářské stráže podle tohoto zákona a znalost souvisejících právních předpisů. Složila slib před ustanovujícím úřadem tohoto znění: \"Slibuji, že jako rybářská stráž budu s největší pečlivostí a svědomitostí plnit povinnosti při kontrole dodržování rybářského zákona a prováděcích právních předpisů k rybářskému zákonu, že budu při výkonu této činnosti dodržovat právní předpisy a nepřekročím oprávnění příslušející rybářské stráži.\"\n\nRybářská stráž je v rybářském revíru oprávněna:\n\n\n\n\nna pozemky, stavby, jezy rybí přechody a jiná zařízení v souvislosti s výkonem funkce rybářské stráže a to v rozsahu nezbytně nutném, a užívat k tomu v nezbytné míře existující přístupové cesty\n\npřestupky podle tohoto zákona příkazem na místě.\n\n§ 14-18 zákona č. 99/2004 Sb.\n"}
{"id": "1505480", "url": "https://cs.wikipedia.org/wiki?curid=1505480", "title": "Mount Elgon", "text": "Mount Elgon\n\nMount Elgon je vyhaslá štítová sopka ve východní Africe. Nachází se severně od Kisumu a prochází přes ni státní hranice mezi Ugandou a Keňou. Základna sopky měří 80 km ze severu na jih a 50 km ze západu na východ, průměr kráteru činí 8 km. Nejvyšší bod se nazývá Wagagai a má nadmořskou výšku 4321 m. Mount Elgon patří mezi ultraprominentní vrcholy.\n\nJde o nejstarší sopku východní Afriky, která pochází z období miocénu, poslední velká erupce nastala před dvanácti miliony lety. Četné morény svědčí o pleistocénním zalednění. Půda je tvořena lateritem. Nacházejí se zde jeskyně (nejznámější je jeskyně Kitum), které vyhledávají sloni a další zvířata díky zásobám soli. Na svazích sopky pramení řeky Nzoia a Turkwel.\n\nV nadmořské výšce od 1600 do 2000 metrů se pěstuje kávovník arabský. V roce 1968 byl na hoře vyhlášen národní park Mount Elgon o rozloze 1279 km², kde žije buvol africký, kočkodan diadémový a orlosup bradatý. Roste zde vzácná prvosenkovitá květina \"Ardisiandra wettsteinii\".\n\nHoru popsal jako první Joseph Thomson a prvovýstup uskutečnili 14. prosince 1911 Rudolf Kmunke a Robert Stigler. Název pochází od původních obyvatel z etnika Elgonyi.\n\nV letech 2005 až 2008 probíhalo v oblasti okolo Mount Elgon povstání kmene Sabaotů proti keňské vládě.\n\n"}
{"id": "1505482", "url": "https://cs.wikipedia.org/wiki?curid=1505482", "title": "Dům kultury (Bitola)", "text": "Dům kultury (Bitola)\n\nDům kultury (makedonsky Дом на култура) se nachází v severomakedonském městě Bitola, v ulici Širok Sokak v historickém centru města. Brutalistická budova, která byla budována v letech 1976–1980, byla prací architektů Aleksandra Smilevského a Marka Mišiće. Dům slouží jako divadlo, kino, koncertní sál i výstavní prostor.\n\nStavební práce na domu kultury trvaly celkem čtyři roky. Slavnostní otevření budovy se uskutečnilo dne 11. října 1980 na výročí vypuknutí partyzánského povstání v Makedonii.\n\nNápadným prvkem stavby je rozčlenění plochy čtvercového půdorysu a měděný obklad střechy a stropu. \n\nPalác má celkem dva sály; velký sál s kapacitou 1000 míst, který má multifunkční charakter, a malý sál, určený pro divadelní představení. V centru se konají i některá mezinárodní představení, jako jsou např. Ilindenské dny, Shakespearovské slavnosti nebo Braḱa Manaki. Po 36 letech od vzniku budovy se má uskutečnit i první rekonstrukce fasády (obnovy interiéru již proběhly), rekonstrukce nemá narušit původní vzhled a ztvárnění stavby.\n\nPřed budovou Domu kultury se nachází několik uměleckých děl (soch).\n"}
{"id": "1505483", "url": "https://cs.wikipedia.org/wiki?curid=1505483", "title": "Oklahoma!", "text": "Oklahoma!\n\nOklahoma! je divadelní muzikál. Jde o první společný tvůrčí projekt úspěšné autorské dvojice, skladatele Richarda Rodgerse a libretisty Oscara Hammersteina II. Libreto zpracovává divadelní hru Lynna Riggse \"Green Grow the Lilacs\" z roku 1931. Vypráví příběh farmářské dívky Laurey Williamsové, o níž usilují dva nápadníci - kovboj Curly McLain a zloduch Jud Fry, předák na farmě. Příběh se odehrává v roce 1906. Muzikál měl premiéru na Broadwayi, v St. James Theatre, 31. března 1943, načež se dočkal 2212 repríz (rekord do roku 1961) a stal se tak naprostou broadwayskou klasikou. Roku 1944 získali oba autoři za muzikál Pulitzerovu cenu. V roce 1947 měl premiéru na West Endu. Ústřední píseň muzikálu se v roce 1953 stala hymnou amerického státu Oklahoma. V roce 1955 byl muzikál zfilmován, režii měl Fred Zinnemann. V roce 1993, u příležitosti 50 let od premiéry, muzikál získal zvláštní cenu Tony. Je často označován za přelomový mezník ve svém žánru.\n"}
{"id": "1505484", "url": "https://cs.wikipedia.org/wiki?curid=1505484", "title": "RS-82", "text": "RS-82\n\nRS-82 a RS-132 ( \"Реактивный Снаряд\") byly jednoduché neřízené letecké rakety), které v době 2. světové války používalo sovětské letectvo.\n\nPráce na raketách RS-82 a RS-132 se počátkem 30. let 20. století ujal tým vedený Georgijem Langemakem (1898–1938). Volba ráží 82 a 132 mm byla ovlivněna skutečností, že v té době měly standardní náboje plněné bezdýmným střelným prachem průměr 24 mm a sedm těchto nábojů se vešlo do 82mm nábojnice. První zkoušky těchto raket proběhly v listopadu 1929. V roce 1937 pak byly pro tyto rakety vyvinuty aerodynamicky vhodné závěsy.\n\nNeřízené zápalné rakety typu vzduch–vzduch byly poprvé použity během 1. světové války na západní frontě. Šlo o rakety Le Prieur odpalované od roku 1916 z letadel proti pozorovacím balónům a vzducholodím. Ústřední mocnosti tuto zbraň poprvé použily \nv druhé polovině roku 1916 z dvouplošníku Halberstadt D.II patřícího vzdušným silám německé armády. \n\nK prvnímu známému použití neřízených protiletadlových raket sovětským letectvem došlo v srpnu 1939 během bitvy u řeky Chalchyn. Skupina stíhacích letounů Polikarpov I-16, jíž velel kapitán N. Zvonarev, použila rakety RS-82 proti japonským armádním letounům a sestřelila celkem 16 stíhaček a 3 bombardéry. Rakety RS-132 použilo během takzvané zimní války také šest bombardérů Tupolev SB-2 k útokům na pozemní cíle.\n\nRakety RS-82 byly oficiálně zařazeny do výzbroje sovětského letectva v roce 1937 a rakety RS-132 v roce 1938.\n\nStejně jako většina neřízených raket byly i rakety RS dost nepřesné. Počáteční testy ukázaly, že ze 186 odpálených RS-82 zasáhlo cíl, 500 m vzdálený jednotlivý tank, pouze 1,1 % raket. Kolonu tanků zasáhlo na stejnou vzdálenost jen 3,7 % odpálených raket. Přesnost RS-132 byla ještě horší, když ze 134 raket vypálených v testu nezasáhla cíl ani jediná. Přesnost při bojovém použití byla dokonce ještě horší, neboť rakety se běžně odpalovaly ze vzdáleností přes 500 m. Další problém představovala skutečnost, že k poškození slabšího německého pancéřování potřebovala RS-82 přímý zásah, zásah do těsné blízkosti nezpůsobil žádnou škodu. RS-132 dokázala při přímém zásahu poškodit středně silné pancéřování, ale zásah do těsné blízkosti nezpůsobil žádnou škodu nejen střednímu, ale ani slabšímu pancíři. Nejlepších výsledků rakety rodiny RS obvykle dosahovaly při salvách proti velkým pozemním cílům. Úspěšnost proti živé síle a motorovým vozidlům protivníka byla však dostatečná. Hlavními cíli raket ROFS-132 proto byly motomechanizované kolony, železniční soupravy, sklady a dělostřelecké baterie. \n\nV období 2. světové války byly raketami RS-82 a RS-132 vybaveny téměř všechny sovětské vojenské letouny. Některé upravené Iljušiny Il-2 nesly až 24 raket, avšak vzhledem ke zvýšené hmotnosti stroje a odporu vzduchu byla tato úprava poměrně nepraktická.\n\n\n\n"}
{"id": "1505487", "url": "https://cs.wikipedia.org/wiki?curid=1505487", "title": "Rajeckolesnianska dolina", "text": "Rajeckolesnianska dolina\n\nRajeckolesnianska dolina je údolí v Lúčanské Malé Fatře , nedaleko od obce Rajecká Lesná, přibližně 6 km jižně od Rajce. Protéká jí potok Lesnianka.\n\nÚdolí se táhne od obce Rajecká Lesná jihovýchodním směrem v délce asi 6 km až po hřeben Lúčanské Malé Fatry. Má několik odboček (Široká dolina, Vajnár) a pod horou Prípor (1076 m) se dělí na dvě větve. Jižní se táhne na úpatí hory Skalky (1 190,7 m n. m.) a severní pod Úplaz (1 085 m n. m.) na Sedlo pod Úplazom.\n\nV údolí se nachází lyžařské středisko Žiar a Frívaldský ledový gejzír, který v zimě zamrzá a stává se atrakcí okolí.\n\n"}
{"id": "1505488", "url": "https://cs.wikipedia.org/wiki?curid=1505488", "title": "Corrida Internacional de São Silvestre", "text": "Corrida Internacional de São Silvestre\n\nCorrida Internacional de São Silvestre je mezinárodní závod ve vytrvalostním běhu, který se koná v ulicích brazilského města São Paulo. Běží se každoročně 31. prosince a je pojmenován po Silvestru I.\n\nAkci založil v roce 1925 mediální magnát Cásper Líbero. Původně byla určena pouze závodníkům, kteří mají brazilské občanství nebo žijí v Brazílii trvale, od roku 1945 byl běh otevřen pro účastníky z dalších jihoamerických zemí a od roku 1947 může nastoupit kdokoli. První ročník měl šedesát účastníků, v současnosti se počet závodníků pohybuje okolo třiceti tisíc. V roce 1975 byla přidána také ženská kategorie. Původní délka byla 6,2 km, od roku 1991 trať měří 15 km.\n\nNejúspěšnějším startujícím je Paul Tergat z Keni, který vyhrál pětkrát a je také držitelem traťového rekordu 43:12 min.\n"}
{"id": "1505498", "url": "https://cs.wikipedia.org/wiki?curid=1505498", "title": "Radvaň nad Dunajom", "text": "Radvaň nad Dunajom\n\nRadvaň nad Dunajom ( ) je obec na Slovensku v okrese Komárno. První písemná zmínka této obce pochází z roku 1267. Žije zde obyvatel. Rozloha obce činí 15,76 km².\n\n"}
{"id": "1505499", "url": "https://cs.wikipedia.org/wiki?curid=1505499", "title": "Okoličná na Ostrove", "text": "Okoličná na Ostrove\n\nOkoličná na Ostrove ( ) je obec na Slovensku v okrese Komárno. První písemná zmínka pochází z roku 1229. Žije zde obyvatel. Rozloha obce činí 29,89 km².\n\n"}
{"id": "1505500", "url": "https://cs.wikipedia.org/wiki?curid=1505500", "title": "Chotín", "text": "Chotín\n\nChotín ( ) jsou obec na Slovensku v okrese Komárno. První písemná zmínka pochází z roku 1138. Žije zde obyvatel. Rozloha obce činí 20,43 km².\n\n"}
{"id": "1505502", "url": "https://cs.wikipedia.org/wiki?curid=1505502", "title": "Lucie Bílá (album, 1986)", "text": "Lucie Bílá (album, 1986)\n\nLucie Bílá je první studiové album Lucie Bílé nahrané v Čs. rozhlasu a Čs. televizi. Album vyšlo roku 1986.\n\nStrana A:\n\nStrana B:\n\n"}
{"id": "1505507", "url": "https://cs.wikipedia.org/wiki?curid=1505507", "title": "Lucie Bílá (album, 1994)", "text": "Lucie Bílá (album, 1994)\n\nLucie Bílá je třetí studiové album Lucie Bílé nahrané roku 1994. Autory všech písní jsou Ondřej Soukup a Gabriela Osvaldová.\n\n\n"}
{"id": "1505508", "url": "https://cs.wikipedia.org/wiki?curid=1505508", "title": "Inzulinová rezistence", "text": "Inzulinová rezistence\n\nInzulinová rezistence je stav, během kterého některé tělesné orgány (např. játra), tuková nebo svalová tkáň nereagují adekvátním způsobem na hormon inzulin, který reguluje hladinu glukózy v krvi. Inzulínová rezistence je dávána do souvislosti s obezitou a s cukrovkou druhého typu.\n"}
{"id": "1505512", "url": "https://cs.wikipedia.org/wiki?curid=1505512", "title": "Seznam dílů seriálu World of Winx", "text": "Seznam dílů seriálu World of Winx\n\nToto je \"'seznam dílů seriálu \"World of Winx\".\n"}
{"id": "1505524", "url": "https://cs.wikipedia.org/wiki?curid=1505524", "title": "Saint-Clément-sur-Durance", "text": "Saint-Clément-sur-Durance\n\nSaint-Clément-sur-Durance je francouzská obec v departementu Hautes-Alpes v regionu Provence-Alpes-Côte d'Azur. V roce 2016 zde žilo 304 obyvatel.\n\nObec nacházející se v arrondissementu Briançon se rozkládá na ploše 25,06 km. Nejvýše položený bod je ve výšce 2 836 m n. m. a nejnižší bod leží ve výšce 858 m n. m. Název lokality je doložen v latinském tvaru Sanctus Clemens z roku 1124. Dominantou obce je věž svatého Klementa, zvaná Saracénská.\n\n"}
{"id": "1505525", "url": "https://cs.wikipedia.org/wiki?curid=1505525", "title": "Lipnice (Vintířov)", "text": "Lipnice (Vintířov)\n\nLipnice () je zaniklá vesnice, část obce Vintířov v okrese Sokolov. Nacházela se v nadmořské výšce okolo 470 m v mělkém údolí Pstružného potoka asi 3 km severně od Královského Poříčí. Není zde evidována žádná adresa, v roce 1980 zde již nikdo nežil.\n\nO slovanském založení Lipnice panuje shoda mezi německými i českými historiky. V nejstarších pramenech se vyskytují tvary Lipniczer a Lypnicz, později Lipnitz a Litmitz. Poprvé se objevují v roce 1785 u topografa Schalera dva názvy vesnice, německý Litmitz a český Litmicze. České pojmenování obce Litmice bylo stanovené roku 1854. Úřední název Litmice byl ve dvacátých letech 20. století změněn na Lipnici.\n\nPrvní písemná zmínka o vesnici pochází z roku 1553, kdy je připomínán Heinrich de Lipniczer.\nOsada byla založena obyvateli slovanského původu při osídlování zdejší oblasti někdy v raném středověku. Patřila k nejsevernějším místům podél řeky Ohře ve zdejším kraji, osídlené slovanským obyvatelstvem. Pravděpodobně ve 13. století došlo během německé kolonizace k asimilačnímu procesu a původní slovanští obyvatelé podlehli početně silnějším německým osídlencům.\nV době šlikovského urbáře z roku 1525 vlastnili Lipnici manové loketského hradu Sebald a Merten Vorreiterové. Roku 1567 byla Lipnice vyjmuta z lén loketského hradu a jejím přímým držitelem se stal Christopf Vorreiter a kolem roku 1586 dva rytíři Fictumové. Lipnici získalo roku 1592 město Loket. Za účast na stavovském povstání postihly Loket pobělohorské konfiskace. Kromě řady dalších vesnic byla konfiskována i Lipnice, kterou získala Marie Magdalena Hertlová z Leitersdorfu. Od roku 1644 vlastnili Lipnici Nosticové, městu Loket se podařilo získat lipnické panství zpět až roku 1719. V roce 1815 získal Lipnici Johann David Starck a roku 1850 se stala Lipnice samostatnou obcí s katastrálním územím 564,2 ha. Jako část Lipnice byl připojen Alberov s územní rozlohou 241,3 ha, který se v roce 1907 oddělil jako samostatná obec.\nDůsledkem Velké hospodářské krize byl vznik Sudotoněmecké strany, která ve volbách ovládla obecní zastupitelstvo. Lipnici osvobodila americká armáda 7. května 1945, po jednáních se Sovětským svazem byla demarkační linie posunuta na západ a Lipnice se dostala pod vojenskou správu Rudé armády. Vysídlení německého obyvatelstva v roce 1946 bylo organizováno přes sběrné středisko v Novém Sedle. V první polovině 50. let 20.   století se začalo s přípravou těžby uhlí lomem Lipnice. Těžba uhlí postupně zmenšovala území obce, až se přiblížila k jejímu středu. Následně došlo k jejímu zrušení k 26. listopadu 1971 a připojení k obci Vintířov. \nAdministrativně zanikla Lipnice k 1. dubnu 1980.\n\nJeště před zánikem byla k obci připojena osada \"Dolní Rozmyšl\" (). Jednalo se dělnickou kolonii, která až do roku 1960 byla součástí obce Horní Rozmyšl. Český název Dolní Rozmyšl byl vytvořen uměle až v roce 1948.\n\nJediné, co zbylo z Lipnice, je hřbitov, který byl v 70. letech 20. století zdevastován, ale v roce 2005 obnoven. Od té doby se scházejí obyvatelé zaniklé obce Lipnice jak z Čech, tak i Německa.\n\nV okolí Lipnice se dobývala již ve středověku železná ruda. Zdejší ruda byla dobře tavitelná a obsahovala 18 až 25% železa. Okolo roku 1800 byla objevena ložiska hnědého uhlí a pyritu. Nedlouho po nálezu kyzů při hloubení studny lipnickým občanem byly poblíž postaveny dva minerální závody. Zakladatelem závodu \"Jan Nepomucký\" se stal loketský měšťan František Miessl. Od roku 1806 zde vyráběl síru a od roku 1807 želenou skalici. K vytápění hutí používal uhlí, těžené spolu s kyzy. Hlubinným způsobem se zde těžilo v dolech Antonín Paduánský, Florián a Jan Nepomuk. V roce 1809 založili starosedelští huťaři konkurenční závod \"Svaté Trojice\" se čtyřmi doly, kterými byly Anežka, Antonín, Svaté Trojice a Heřman. V roce 1818 získal provozy Johann David Starck. Oba závody vyráběly koncem čtyřicátých let 19. století 70% síry, 70% vitriolového kamene (bezvodého síranu železitého - suroviny pro výrobu kyseliny sírové), 40% zelené skalice a 30% kamence ze Starckových hutí na Loketsku. Výroba trvala až do roku 1903, kdy oba závody zanikly. Na mnohaletou těžbu uhlí u Lipnice navázal hlubinný uhelný důl Kateřina, otevřený v roce 1890. Nejvyšší roční těžba uhlí 166 548 tun uhlí byla dosažena v roce 1913. V roce 1905 byla u dolu postavena malá briketárna. Brikety vyráběla v letech 1905–1917 s průměrnou roční výrobou 28 000 tun. Důl Kateřina ukončil těžbu v roce 1937. V letech 1952–1976 byl v Lipnice v provozu povrchový uhelný lom Lipnice. Jednalo se o maloprovoz s nejvyšší roční těžbou uhlí 633 331 tun v roce 1970. Postup lomu si vyžádal několik přeložek silnic a potoků a demolic domů. Vytěžené uhlí se dopravovalo na nádraží v Novém Sedle. V letech 1968–1971 byla obec Lipnice postupně likvidována. Po ukončení těžby uhlí v lomu Lipnice v roce 1976 začala místo lomu a původní obce Lipnice překrývat výsypka povrchového lomu Jiří.\n\nObyvatelé Lipnice pracovali až do počátku hornických činností ve vesnici a okolí v zemědělství. Od přelomu 19. a 20. století již pracovala většina místních obyvatel v důlních provozech. Dlouhou tradici měla v Lipnici škola. Z původně vandrovní se v roce 1828 stala pomocnická škola, do které podle záznamů z roku 1834 chodilo 119 žáků z Lipnice a neznámý počet žáků z Alberova. Do školy uhodil roku 1834 blesk, ale nikomu se nic nestalo. Po této události nechal Johann David Starck postavit novou dvoutřídní školu, která byla později rozšířena na čtyřtřídní.\n\nPo druhé světové válce došlo k vysídlení německého obyvatelstva. V Lipnici byli z vysídlení vyjmuti horníci a dělníci zaměstnaní v okolních dolech a průmyslových závodech. Obec se podařilo částečně dosídlit, ale i poté tvořilo původní německé obyvatelstvo většinu.\n\nZ významnějších staveb stávala v Lipnici středověká tvrz, která patřila Vorreiterům, manům loketského hradu. Po roce 1586 tvrz přestavěli dva rytíř Fictumové, kteří v té době vesnici vlastnili. Během třicetileté války byla tvrz zničena a zbořena. Nosticové na místě zničené tvrze postavili menší zámek. Roku 1835 byl zchátralý zámek přestavěn na pivovar. Nedaleko zámku, panského sídla, stávala barokní kaple z 18. století, pravděpodobně zasvěcená Nejsvětější Trojici. Na místě kaple byl v roce 1937 postaven v novorománském slohu jednolodní kostel Nejsvětější Trojice. Spolu s celou vesnicí zanikly i honosné domy a venkovská stavení s chebským hrázděním ve štítech a nadzemních podlaží.\n\n"}
{"id": "1505528", "url": "https://cs.wikipedia.org/wiki?curid=1505528", "title": "Jarosit", "text": "Jarosit\n\nJarosit je sekundární minerál s chemickým složením <chem>KFe33+(SO4)2(OH)6</chem>.\n\nPojmenovaný byl podle lokality Jaroso v jižním Španělsku. Vyskytuje se v drobných krystalech, kůrách a povlacích. Často bývá zemitý, barvy okrově žlutohnědé až tmavohnědé. Je to druhotný minerál vznikající oxidací sulfidických minerálů železa.\n\nČasto se vyskytuje na rudních ložiscích.\n\nHromnice, Čížová, Korozluky, Kutná Hora, Stříbro, Smrkovice u Písku, Horní Slavkov, Stříbrné Hory, Zlaté Hory a mnoho dalších.\n\nFort Norman v Kanadě, Sierra Almagrena ve Španělsku, Capoliveri na Elbě, Tombstone v Arizoně, Lincoln v Nevadě, Custer v Idahu.\n\nJedná se také o minerál objevený roverem Opportunity na planetě Marsu. V době jeho objevení se jednalo o nejpřesvědčivější důkaz o existenci vody na jiné planetě než je Země.\n"}
{"id": "1505532", "url": "https://cs.wikipedia.org/wiki?curid=1505532", "title": "Lisztomania (album)", "text": "Lisztomania (album)\n\nLisztomania je soundtrackové album britského klávesisty Ricka Wakemana z roku 1975 pro film Kena Russella \"Lisztomania\", který byl biografií Franze Liszta. \n\nV některých skladbách napsal text a nazpíval sóĺo Roger Daltrey, zpěvák skupiny The Who. Protože Wakeman nebyl spokojen s původním vydáním, album bylo později Wakemanem vylepšeno a vydáno jako \"The Real Lisztomania\", .\n\n\n\n"}
{"id": "1505533", "url": "https://cs.wikipedia.org/wiki?curid=1505533", "title": "Oskar Gutwinski", "text": "Oskar Gutwinski\n\nOskar Gutwinski (17. června 1873 Osoblaha – 13. srpna 1932 Králický Sněžník) byl horal, německý průkopník lyžování a turistiky v Jeseníkách.\n\nNarodil se v Osoblaze v rodině polského lékárníka Stanislava Gutwinského pocházejícího z Tarnówa a jeho manželky Kamily (rozené Stankové) jako nejstarší syn. V roce 1876 se celá rodina včetně jeho dvou mladších bratrů stěhuje do Bílska. Jeho otec byl nucen převzít po svém tchánu lékárnu U Jelena v Bílsku. \n\nBěhem studia gymnázia podnikal pěší tury do přírody, pro kterou sdílel nadšení. Po maturitě studuje ve Vídni medicínu. Pro oživení všedního studenského života vstoupil do spolku katolických německých studentů jménem Markomannia. Spolek se zabýval krom studenských záležitostí i politikou. Jeho přáním bylo se stát venkovským lékařem na horách, s ohledem na slabé zdraví mu bylo doporučeno se stát se zubařem. Specializaci na zubaře si doplnil na univerzitě v Berlíně. \n\nV roce 1901 si vzal za manželku dívku Adelu Suchou, kterou již znal z dřívějška z tanečních. Následně se manželé stěhuji do Šumperka, kde si Oskar Gutwinski otevřel zubní ordinaci. Manželé měli spolu tři syny: Edgar, Erhard a Erwín. V krátké době se stal známým zubařem nejen díky své odbornosti, ale především měl veselou povahu, smysl pro humor a nezkazil žádný šprým. V jeho péči byly jak obyčejní lidé (tkalci, domkáři) tak i členové rodu Lichtenštejnů a Žerotínů. Odmítl být dvorním zubařem knížete Jana II. z Lichtenštejna a raději toto privilegium vyměnil za možnost volného pohybu po horách pro sebe a své spolupracovníky. \n\nV první světové válce sloužil jako lékař na italské frontě, později byl zajat na svazích italských Alp. Po válce se vrátil ze zajetí s podlomeným zdravím, již nebyl schopen nadále vykonávat práci zubaře. \n\nNikdy mu nebylo uděleno československé státní občanství.\n\nDíky svému postavení (byl zastupitelem i radním) a své houževnatosti začal podnikat výlety do nejbližších hor. Byl průkopníkem a iniciátorem lyžování na Moravě. Propagoval a učil na lyžích tzv. lilienfeldskou školu(jízda o jedné delší hůlce), kterou vymyslel Matyáš Ždárský. Pro jeho obratnost a rychlost na lyžích se mu říkalo přezdívkou „Rychlý Oskar\", sjížděl svahy, které byly nebezpečné a nikdo si je neodvážil sjet. Nejvíce času trávil lyžováním na Červenohorském sedle. \n\nNa jeho podnět vzniklo první značení zimních tras v Jeseníkách a na Kralickém Sněžníku. První značení bylo provedeno v roce 1908–1909 z Ramzové přes Červenohorské sedlo na Praděd, dále přes Ovčárnu a Vysokou Holu na průsmyk Skřítek, a také bylo provedeno značení ze Starého Města na Sněžník.\n\nV září 1913 byl jedním členů, kteří založili Severomoravský lyžařský klub (Skiklub Nordmähren). Členy klubu zdarma učil lyžovat.\n\nV roce 1922 vypsal kníže Jan II. z Lichtenštejna konkurs na nového nájemce chaty na Kralickém Sněžníku, kterými se poté stali manželé Gutwinští. Chata byla přestavěna a v roce 1924 zde fungovalo elektrické osvětlení, díky dieselovému agregátu. Největším lákadlem, který přilákal návštěvníky na samotnou chatu, byl Oskar Gutwinski. Ač byl Němec polského původu, choval se ke všem korektně včetně Čechů, kterými se domlouval směsicí češtiny a polštiny.\n\nOskar Gutwinski zde měl chovnou stanici bernardýnů. Obsluhoval zde meteorologickou stanici, hlášením o stavu počasí informoval samotné Klementinům. K jeho zájmům patřila místní botanika. Psal do odborných časopisů pod pseudonymem Der Alte vom Berge (Starý brach z hory).\n\nNa chatě se scházeli umělci, výtvarníci, literáti, kteří se sdružili do spolku Jesch. Název spolku byl odvozen od jejich oblíbené písně. Symbolem spolku se stal slon, protože slovo Jesch evokovalo sloní kýchání. K desátému výročí spolku Jesch roku 1932 byla v blízkosti chaty postavena socha slůněte.\n\nV roce 1932 ho postihl na Kralickém Sněžníku infarkt, na který bohužel zemřel. Jeho tělo bylo zpopelněno a jeho popel byl rozprášen na svazích jeho milované hory Sněžník.\n\nV následujícím roce 1933 byl jeho jménem pojmenován pramen pod Kladským sedlem.\n\n"}
{"id": "1505542", "url": "https://cs.wikipedia.org/wiki?curid=1505542", "title": "Planet Nomads", "text": "Planet Nomads\n\nPlanet Nomads je počítačová hra od českého studia Craneballs. Hra vyšla 3. května 2019. Hra byla od 26. května 2017 v Early accessu. Ve vývoji hra byla do roku 2015.\n\nHráč ovládá kosmonauta, který se ocitá na cizí planetě. Cílem je přežít a prozkoumávat planetu. Hráč musí své postavě zajistit potravu, spánek a teplo. Na planetě lze různé rostliny a živočichy, kteří mohou hráče napadnout. Na planetě lze nalézt i zfroje, které lze využít k tvorbě základny a vybavení jež hráči při průzkumu pomůže.\n\n"}
{"id": "1505545", "url": "https://cs.wikipedia.org/wiki?curid=1505545", "title": "Rue du Petit-Musc", "text": "Rue du Petit-Musc\n\nRue du Petit-Musc je ulice v Paříži v historické čtvrti Marais. Nachází se ve 4. obvodu.\n\nUlice vede od křižovatky s \"Quai des Célestins\", \"Rue de Sully\" a \"Boulevard Morland\" naproti \"Square Henri-Galli\" a končí na křižovatce s \"Rue Saint-Antoine\".\n\nPůvod názvu ulice není zcela zřejmý. \"Rue Pute-y-Muce\" mimo městské hradby se tak mohla nazývat „put“ (tj. děvka) a „muce“ (skrytá). Ulice existovala již v roce 1358 a úzká ulice sloužila po dlouhou dobu jako útočiště prostitutek. \"Rue de Pute-y-Muce\" je citována v \"Le Dit des rues de Paris\". Její název se v průběhu času zkomolil na \"Rue du Petit-Musse\", \"Rue du Petit-Muce\" až na \"Rue du Petit-Musc\". V 16. století se objevuje na plánech města pod názvem \"Rue des Célestins\" z důvodu nedalekého celestýnského kláštera.\n\nNa základě vyhlášky ministra Chaptala z 29. prosince 1800 byla nejmenší šířku této ulice stanovena na devět metrů. Šířka pak byla zvýšena na 12 metrů na základě královského nařízení z 5. prosince 1830.\n\nV 19. století byla ulice 333 metrů dlouhá, nacházela se v bývalém 9. obvodu.\n\n\n"}
{"id": "1505547", "url": "https://cs.wikipedia.org/wiki?curid=1505547", "title": "Dům U tonoucí hvězdy", "text": "Dům U tonoucí hvězdy\n\nDům U tonoucí hvězdy je novela českého novoromantického básníka a prozaika Julia Zeyera. Novela vyšla nejprve časopisecky roku 1894 v \"Květech\", knižně pak roku 1897 v nakladatelství Františka Šimáčka.\n\nNovelu s podtitulem \"Z pamětí neznámého\" lze považovat za romaneto. Obsahuje fantastické motivy, postavu s tajemstvím, tajemný dům, šílenství, zločin a projevují se v ní odkazy na gotický román. V novele se objevuje i mysticismus a určitou roli v ní hrají také okultní vědy. Kromě toho obsahuje novela značné autobiografické prvky týkající se Zeyerových názorů na víru a jeho hledání sebe sama související s nesvobodou českého národa, což je jeden z typických pocitů české dekadence. Rovněž motiv cestování jednoho z hrdinů novely vykazuje shody s autorovými cestami po Evropě.\n\nNovela se odehrává koncem 19. století a je vyprávěna v první osobě mladým českým studentem medicíny Severinem, který pracuje v jedné pařížské nemocnici. Na svých toulkách po Paříži narazí ve čtvrti kolem gotického kostela sv. Juliana na starý dům, který na první pohled upoutá jeho pozornost a jitří jeho fantazii. Severin je uchvácen jeho tajemnou atmosférou a je přesvědčen, že v domě žijí nadmíru zajímaví lidé. Podle starého rozpuklého znaku nade dveřmi, na kterém je hvězda ve vlnách, nazve Severin tento dům Domem U Tonoucí hvězdy.\n\nPozději se do nemocnice dostane po dopravní nehodě muž, který trpí halucinacemi a podle Severinových kolegů mluví podivnou řečí. Severin zjistí, že jde o Slováka jménem Rojko. Brzy se oba spřátelí a Severin zjistí, že Rojko bydlí v Domě U tonoucí hvězdy. Po vzájemném sblížení vypravuje Rojko Severinovi o svém životě, o svém dětství a o své nesvobodné vlasti. Rovněž vypravuje o svém otci, protestantském faráři. Když Rojko ztratil víru, jeho otec to tak velmi těžce nesl, že jej s kletbou vyhnal z domu. Rojko pak hodně cestoval (Německo, Anglie, Mexiko), až nakonec zakotvil jako úředník v Paříži. Trápí jej, že spáchal temný zločin, ale nechce o něm mluvit.\n\nPo čase je Severin pozván Rojkem do Domu U Tonoucí hvězdy a postupně se seznamuje s jeho obyvateli. Zjišťuje, že obyvatelé domu pojí tragické životní osudy, jako by byl dům prokletý. Žijí zde tři stařeny, Celestina, Honorina a Antonia, jejichž pokoji se říká „\"klec tří pomatených\"“, jakoby z něho nemohli odejít. Pozná také mladou prostitutku Virginii, která je zamilovaná do vojáka a opilce, který s ní jen manipuluje. Severín je zmaten svými pocity z návštěvy a bojí se, že Rojko má na něho neblahý vliv. Má strach o svůj duševní stav a rozhodne se, že Rojka již nebude navštěvovat. Po několika dnech se ale za ním znovu vydá.\n\nRojkova nemoc se postupně zhoršuje a jednoho dne Rojko Severinovi začne vyprávět konec svého životního příběhu. Za pobytu v Anglii, kde pracoval jako lokaj u šlechtice, kerý mu slíbil, že je zasvětí do okultních všd, se zamiloval do jeho mladé sestry Edity. Edita však milovala lorda Daltona, který byl vášnivým hráčem. Proto mu dala na výběr, buď ona nebo hra. V zápětí poslala Rojka za Daltonem s omluvným listem. Rojko si dopis cestou přečetl. Protože v něm stálo, že Edita se všeho vzdá a s Daltonem uprchne, list nedoručil. I Dalton mu dal pro Editu dopis, ve kterém jí slíbil, že již nikdy nebude hrát. Rojko ani tento list nedoručil. Edita se po roce provdala za muýe, kterého jí vybrala rodima, a lord Dalton se zastřelil. Rojko už nemohl unést tíhu svědomí a Editě oba nedoručené dopisy předal. Ta následně žalem zemřela. Od té doby Rojko žije s pocitem hrozné viny.\n\nRojkova otřesná zpověď Severínem otřásla tak, že musel odejít. K Rojkovi se vrátil až po dvou dnech a zjistí, že Rojko se zmítá na hranici šílenství. Požaduje, aby mu Sevrin přečetl příběh od Thomase de Quinceyho \"Levana a matky žalu\". Rojko vidí tyto matky žalu, Mater lacrimarum (Matku slz), Mater suspiriorum (Matku vzdechů) a Mater tenebrarum (Matku temnoty), ve svých blouznivých vidinách jako tři strašlivé sestry, které vládnou v domě. Severin dochází k názoru, že Rojko je blízko smrti a téměř jej neopouští.\n\nJednoho dne Severin zjistí, že Virgine, kterou opustil její voják, spáchala sebevraždu. Naplnila dvě velké pánve uhlím, které zapálila a udusila se kouřem. Když se otřesen vrátí k Rojkovi, ten prohlásí „\"Smrt vešla do domu\"“, později se začne šíleně smát a zemře. Severin prchne z domu a jako pomatený běhá po ulicích. Když konečně nabude opět rozvahy, vrátí se k domu U Tonoucí hvězdy a zjistí, že dům je celý v plamenech, které šlehají ze všech oken. Požár údajně vznikl od uhlíku z pánve, pomocí které se zabila Virginie, a zahynuly při něm i tři stařeny z „\"klece pomatených\"“. Severin nemůže odtrhnout oči od divokých plamenů, zdá se mu, že v Rojkově okně vidí „\"tři ohromné stíny, tajůplné, zastřené závojem černého dýmu, ty tři sudice, ty tři Matky žalu\"“ a nade všechen okolní hluk slyší “\"příšerný, desuplný. šílený, démonický smích\"“ umírajíciho Rojka..\n\n"}
{"id": "1505549", "url": "https://cs.wikipedia.org/wiki?curid=1505549", "title": "Rue de Sully", "text": "Rue de Sully\n\nRue de Sully je ulice v Paříži. Nachází se ve 4. obvodu. Ulice byla pojmenována na počest vojevůdce a ministra vévody ze Sully.\n\nUlice vede od křižovatky s \"Rue Mornay\" a \"Rue de Schomberg\" a končí na křižovatce s \"Boulevard Henri-IV\".\n\nUlice byla otevřena v roce 1807 pod názvem \"Rue Neuve de Sully\" na místě bývalého nádvoří Pařížské zbrojnice. Vyhláškou z 26. ledna 1906 byla severozápadní část \"Rue de Sully\" mezi \"Boulevardem Henri-IV\" a \"Rue du Petit-Musc\" připojena ke \"Quai des Célestins\".\n\n\n"}
{"id": "1505556", "url": "https://cs.wikipedia.org/wiki?curid=1505556", "title": "Třída Doha", "text": "Třída Doha\n\nTřída Doha je plánovaná třída korvet katarského námořnictva. Celkem byly objednány čtyři jednotky této třídy.\n\nKatar objednal v červnu 2016 u italské loděnice Fincantieri stavbu celkem sedmi nových válečných lodí, které umožní zásadní posílení jeho námořnictva. Kromě čtyř korvet této třídy byla objednána také vrtulníková výsadková loď (obdoba alžírské \"Kalaat Béni Abbès\") a dvě oceánské hlídkové lodě. Hodnota kontraktu dosahuje 4 miliardy euro. Stavbu všech objednaných plavidel zajistí loděnice Fincantieri. Slavnostní první řezání oceli na prototopovou korvetu \"Al Zubarah\" proběhlo 30. července 2018 v loděnici Muggiano v La Spezia. Na vodu byla spuštěna 27. února 2020.\n\nJednotky třídy \"Doha\":\nKorvety jsou vybaveny bojovým řídícím systémem Leonardo Athena, radarem Leonardo Kronosm, protitorpédovým systémem a sonarem Leonardo Thesan. Obranu posilují čtyři vrhače klamných cílů Lacroix Sylena Mk.2. Kromě 98 členů posádky budou na palubě ubikace pro dalších 14 osob.\n\nHlavňovou výzbroj tvoří jeden 76mm kanón v dělové věži na přídi a dva 30mm kanóny v dálkově ovládaných zbraňových stanicích Marlin. Hlavní údernou výzbroj představuje osm protilodních střel MM.40 Exocet Block III. Postorovou protivzdušnou obranu tvoří šestnáctinásobné vertikální vypouštěcí silo Sylver pro řízené střely Aster 30, přičemž plavidle nesou rovněž jeden obranný systém RIM-116 RAM. Jsou vybaveny rychlým člunem RHIB. Na zádi se nachází přistávací plocha a hangár pro jeden vrtulník NH90. Pohonný systém je koncepce CODAD. Nejvyšší rychlost dosahuje 28 uzlů.\n"}
{"id": "1505560", "url": "https://cs.wikipedia.org/wiki?curid=1505560", "title": "Třída Challenger (1902)", "text": "Třída Challenger (1902)\n\nTřída Challenger byla třída chráněných křižníků druhé třídy britského královského námořnictva. Byly to poslední křižníky jejichž konstrukce vycházela z třídy \"Apollo\". Oproti předcházející třídě \"Highflyer\" měly výkonnější pohonný systém. Celkem byly postaveny dvě jednotky této třídy. V prvoliniové službě byly v letech 1904–1919. \"Encounter\" od roku 1912 provozovalo australské královské námořnictvo. Účastnily se první světové války.\n\nCelkem byly v letech 1900–1905 postaveny dvě jednotky této třídy. První postavila loděnice Chatham Dockyard a druhý loděnice Devonport Dockyard.\n\nJednotky třídy \"Challenger\":\nPo dokončení plavidla nesla jedenáct 152mm kanónů, které doplňovalo devět 76mm kanónů, šest 47mm kanónů a dva 450mm torpédomety. Pohonný systém tvořilo 18 kotlů a dva parní stroje o výkonu 12 500 hp, pohánějící dva lodní šrouby. Nejvyšší rychlost dosahovala 21 uzlů. Dosah byl 9000 námořních mil při rychlosti 10 uzlů.\n\nOba křižníky zpočátku operovaly z Austrálie. Zatímco \"Encounter\" byl v roce 1912 předán australskému královskému námořnictvu, křižník \"Challenger\" byl převeden do rezervy. Za první světové války byl \"Encounter\" reaktivován. Nejprve operoval v Atlantiku. V roce 1914 se podílel na blokádě německého lehkého křižníku SMS \"Konigsberg\" v deltě africké řeky Rufiji. Následně až do konce války sloužil v západní Africe. Vyřazen byl roku 1919.\n\nHMAS \"Encounter\" do služby vstoupil 1. července 1912 jako vůbec první australský křižník. První dva roky sloužil především k výcviku. Za světové války operoval v Pacifiku. Dne 12. srpna 1914 zajal německý parník \"Zambezi\". Dne 24. dubna 1915 zajal německý škuner \"Elfrede\". Od ledna do září 1920 křižník opět sloužil jako cvičná loď. Od roku 1923 sloužil jako mateřská loď ponorek a plovoucí kasárna \"Penguin\". Definitivně byl vyřazen 15. srpna 1929. V roce 1932 byl potopen poblíž Sydney.\n\n"}
{"id": "1505561", "url": "https://cs.wikipedia.org/wiki?curid=1505561", "title": "Třída Topaze", "text": "Třída Topaze\n\nTřída Topaze (jinak též třída Gem) byla třída chráněných křižníků třetí třídy britského královského námořnictva. Celkem byly postaveny čtyři jednotky této třídy. Ve službě byly v letech 1904–1921. Účastnily se první světové války. Byly to poslední a zároveň největší postavené britské chráněné křižníky. \"Amethyst\" byl zároveň první křižník poháněný parními turbínami. Turbíny dostal experimentálně jako první válečná loď větší než torpédoborec, a to kvůli porovnání tohoto typu pohonu se svými sesterskymi plavidly, které poháněly obvyklé parní stroje.\n\nCelkem byly v letech 1902–1905 postaveny čtyři jednotky této třídy. Dva postavila loděnice Laird v Birkenheadu, dále po jednom loděnice Armstrong Whitworth v Elswicku a loděnice Palmer v Jarrow.\n\nJednotky třídy \"Topaze\":\nPo dokončení plavidla nesla dvanáct 102mm kanónů, které doplňovalo osm 47mm kanónů a dva 450mm torpédomety. Z hlediska použitého pohonného systému se třída dělila do dvou skupin. Pohonný systém křižníku \"Amethyst\" tvořilo 10 kotlů a tři skupiny parních turbín Parsons o výkonu 12 000 hp, pohánějící tři lodní šrouby. Nejvyšší rychlost dosahovala 22,5 uzlu. Dosah byl 5500 námořních mil při rychlosti 10 uzlů. Zbývající tři křižníky měly 10 kotlů a pouze dva parní stroje o výkonu 9800 hp, pohánějící dva lodní šrouby. Nejvyšší rychlost dosahovala 21,7 uzlu. Dosah byl 7000 námořních mil při rychlosti 10 uzlů.\n\nKřižník \"Diamond\" byl roku 1918 upraven pro nesení šesti motorových torpédových člunů.\n\nVšechny křižníky se účastnily první světové války. Například \"Amethyst\" se 28. srpna 1914 účestnil první bitvy u Helgolandské zátoky. V letech 1921–1922 byly prodány do šrotu.\n\n"}
{"id": "1505564", "url": "https://cs.wikipedia.org/wiki?curid=1505564", "title": "Oscar Gottlieb", "text": "Oscar Gottlieb\n\nOscar Pavel Gottlieb (9. února 1942 Praha – 6. srpna 2018) byl český hudební publicista, herec, konferenciér a dabér.\n\nGottlieb neměl vlastní děti, ale více než 44 let žil se svou životní družkou Milenou, s níž vychoval nevlastního syna Tomáše. Zemřel v létě 2018 po dlouhé vážné nemoci.\n\nGottlieb byl 1. český diskžokej, v 60. letech minulého století patřily jeho diskotéky k nejvyhledávanějším nejen v Praze. Působil ve slavných klubech, jako byly Dynacord nebo Reduta. Ve druhé polovině 60. let působil jako DJ a hudební publicista v Českém rozhlase. Jeho nejznámějším pořadem byl \"JUNIOR 30\", který uváděl slovy, která zlidověla: \"Je právě tolik hodin, kolik právě je. Máte-li na svých hodinkách více nebo méně, není to naše chyba, neboť my začínáme vždycky včas!\" Z rozhlasu byl donucen po roce 1969 odejít. Rozhlas byl podle jeho slov jeho život, a jeho ztráta tak pro něj byla velmi bolestná.\n\nV mezidobí využil Gottlieb širokého rozsahu svého talentu, a působil na mnoha uměleckých frontách. Jako moderátor (tehdy se říkalo konferenciér), dlouhá léta uváděl zájezdové programy Country Beatu Jiřího Brabce, kde doprovázel tehdejší velké hvězdy Naďu Urbánkovou a Karla Černocha, posléze na téže pozici pracoval s Michalem Tučným a jeho Tučňáky. Následně spolupracoval s TOČRem pod vedením Felixe Slováčka. Pořady těchto kapel nejen uváděl, ale vytvářel je i autorsky. Když nemohl v 80. letech Praze vystupovat, přijal nabídku Kulturního střediska v Českých Budějovicích, a vytvořil tam koncipovaný pořad \"TANDEM\", od slov Tanec - Debata - Muzika. Byl vlastně průkopníkem \"night show\" u nás, protože v každém pořadu s měsíční frekvencí zpovídal významné hosty. Druhou polovinu tvořila jeho diskotéka. Pořady byly po dlouhé roky vždy vyprodány.\n\nDo rozhlasu se mohl vrátit až na konci 80. let, mj. jeden ze zakládajících moderátorů Nočního proudu. V 90. letech pak opět dostal šanci vytvořit vlastní hudební pořady na stanicích Regina a posléze Dvojka. Jeho pořady opět patřily k nejposlouchanějším.\n\nGottlieb byl i příležitostným hercem, jeho bezpochyby nejslavnější rolí byl Béda, kapelník z diskotékového baru, který žhavil drát ve filmu Jak básníci přicházejí o iluze režiséra Dušana Kleina. Gottlieb byl také dlouholetým dabérem, např. ve filmech E.T. Mimozemšťan, Přelet nad kukaččím hnízdem, seriálu Akta X a mnoha dalších filmech i seriálech.\n\n"}
{"id": "1505568", "url": "https://cs.wikipedia.org/wiki?curid=1505568", "title": "Suga (rapper)", "text": "Suga (rapper)\n\nSuga (* 9. března 1993 Tegu, Jižní Korea), vlastním jménem Min Jun-ki ( , anglický přepis: \"Min Yoon-gi\"), známý též jako Agust D, je jihokorejský rapper, textař a producent. V roce 2013 debutoval jako člen jihokorejské skupiny BTS. V roce 2016 vydal svou první mixtape \"Agust D.\"\n\nJako člen Korea Music Copyright Association má kredit u více než 70 singlů. V roce 2017 vyhrál cenu pro nejlepšího producenta za singl \"Wine\" na Melon Music Awards.\n\nMin Yoon-Gi se narodil 9. března 1993 v Tegu v Jižní Koreji. Je mladším ze dvou synů. K rozhodnutí stát se rapperem došel po poslechu skupiny Epik High.\n\nUž ve 13 letech začal s psaním textů a učením se prací s MIDI. V 17 letech již komponoval, produkoval, rappoval a vystupoval. Než podepsal smlouvu s Big Hit Entertainment, vystupoval pod jménem Gloss v undergroundové rappové scéně. \n\nPůvodně přijatý jako producent, trénoval Suga tři roky pod vedením Big Hit Entertainment společně s dalšími členy BTS, jimiž jsou J-Hope a RM. Debutoval jako člen BTS v programu M Countdown na stanici Mnet s písní \"No More Dream\" z jejich debutového alba 2 Cool 4 Skool. Účastnil se jak produkce, tak psaní textu pro množství písní na všech BTS albech.\n\nV roce 2018 byl společně s ostatními členy BTS oceněn prezidentem Jižní Koreje Hwangwan Order of Cultural Merit páté třídy.\n\n15. srpna 2016 vydal svou první mixtape s názvem Agust D. V jednotlivých singlech probírá problémy, které jsou mu blízké, jako byl jeho boj s depresí a sociální fóbií. Pro dva singly, Agust D a Give It To Me, byla zveřejněna music videa na YouTube.\n\nV roce 2017 složil singl \"Wine\" pro zpěvačku Suran, která s ním dříve spolupracovala na písni z jeho mixtape. Když byla u něj ve studiu, uslyšela hrubou verzi, o niž pak následně požádala. Píseň se v Jižní Koreji stala hitem a vyhrála nejlepší Soul/R&B píseň roku na Melon Music Awards 2. prosince 2017.\n\n22. ledna 2019 mu vyšel rap feature na písni \"Song Request\" zpěvačky Lee So-ra. Píseň byla napsána Yoon-gim a Tablem, který ji také produkoval. Suga také produkoval píseň na albu Epik High, Sleepless in extended play nazvanou \"Eternal Sunshine\".\n\nUmělecké jméno Suga (슈가) je odvozeno od prvních slabik pojmenování pozice v basketbale, na které hrál jako student, \"shooting guard\". Pro vydání své mixtape využil jméno Agust D, ve kterém písmena DT označují jeho rodné město, Daegu Town, a \"Agus\" je \"Suga\" napsáno obráceně.\n\nMomentálně (2019) žije v Hannam-dong v Soulu.\n\nYoon-gi veřejně podporuje LGBTQ+ komunitu a otevřeně mluví o problémech týkajících se duševního zdraví. \n\nOpakovaně daruje peníze sirotčincům a charitám, jako je Korea Pediatric Cancer Foundation. Společně s ostatními členy BTS jsou ambasadory kampaně Love Yourself pořádané organizací UNICEF.\n\n"}
{"id": "1505569", "url": "https://cs.wikipedia.org/wiki?curid=1505569", "title": "Věnec (hradiště)", "text": "Věnec (hradiště)\n\nHradiště Věnec jsou pozůstatky pozdně halštatského až časně laténského hradiště, které se rozkládají na stejnojmenném vrcholu (765 m) asi 2 km jihozápadně od Zálezel, v katastru této obce.\n\n"}
{"id": "1505570", "url": "https://cs.wikipedia.org/wiki?curid=1505570", "title": "Romantická orientace", "text": "Romantická orientace\n\nRomantická orientace je souhrnné označení všech známých romantických orientací, které jsou vzájemně rozlišeny podle zaměření romantické přitažlivosti jedinců.Nazývá se také romantickým zaměřením či preferencí. Romantická orientace jedince je definována tím, ke komu pociťuje romantickou přitažlivost s ohledem na pohlaví/gender obou potencionálních partnerů. Spolu se sexuální přitažlivostí obvykle – zejména v běžné mluvě – odkazuje také na romantické chování, které jí nejčastěji odpovídá. Obvykle bývá totožná se sexuální orientaci, ale může se od ní lišit.\n\nExistují 4 základní kategorie romantických orientací:\n\n\nRomantická i sexuální orientace se obvykle vyskytují v souladu – heterosexuální jedinci jsou zároveň heteroromantičtí, homosexuální homoromantičtí, pansexuální panromantičtí atd.\n\nStav, kdy se tyto dva aspekty sexuality liší se nazývá zkřížená nebo také zkřížená/smíšená orientace (anglicky cross/mixed orientation).\n\nSe zkříženou orientací se lze setkat ve všech skupinách sexuálních a romantických orientací. Asi nejvíce se však v současnosti o tomto jevu hovoří v případě asexuálů či aromantiků, kde je ze své podstaty viditelnější a ve snaze šířit povědomí o těchto opomíjených orientacích také hojně probíraný. Již v minulosti byl však zkoumán v rámci ostatních sexualit pod anglickým označením Split attraction model (SAM).\n\n"}
{"id": "1505574", "url": "https://cs.wikipedia.org/wiki?curid=1505574", "title": "Rikuzentakata", "text": "Rikuzentakata\n\nRikuzentakata () je město v prefektuře Iwate v Japonsku. K roku 2018 v něm žilo přes osmnáct tisíc obyvatel.\n\nRikuzentakata leží na východním pobřeží největšího japonského ostrova Honšú na břehu Tichého oceánu. Patří do prefektury Iwate a leží na jejím jižním okraji – na jihu sousední s Kesennumou v sousední prefektuře Mijagi. Zbylá sousedící města jsou v rámci prefektury Iwate – na západě Ičinoseki, na severu Sumita a na severovýchodě Ófunato.\n\nV roce 2011 při zemětřesení a cunami zahynulo na území Rikuzentakaty 1763 lidí a zcela zničeno bylo 3159 domů.\n"}
{"id": "1505575", "url": "https://cs.wikipedia.org/wiki?curid=1505575", "title": "Jaremče", "text": "Jaremče\n\nJaremče (, – \"Jaremča\", ) je město v Ivanofrankivské oblasti na Ukrajině. K roku 2004 v něm žilo přes sedm tisíc obyvatel.\n\nJaremče leží na severovýchodním úbočí Karpat na horním toku Prutu, přítoku Dunaje v úmoří Černého moře. Od Ivano-Frankivska, správního střediska oblasti, je vzdáleno přibližně čtyřiapadesát kilometrů jižně.\n\nPrvní zmínka o obci je z roku 1787, kdy bylo součástí Haliče v habsburském impériu. Po první světové válce připadlo Jaremče druhé Polské republice. V roce 1939 jej obsadila Rudá armáda, následně nacistické Německo a v roce 1945 znovu Sovětský svaz, kde patřilo do Ukrajinské SSR. Od roku 1991 je součástí samostatné Ukrajiny. Od roku 1963 má status města.\n\n"}
{"id": "1505580", "url": "https://cs.wikipedia.org/wiki?curid=1505580", "title": "Interleukin 23", "text": "Interleukin 23\n\nInterleukin-23 (IL-23) je heterodimerní cytokin, jenž se skládá z podjednotek IL-12B (IL-12p40), kterou sdílí s IL-12 a IL-23A (IL-23p19). Byl identifikován i funkční receptor pro IL-23 (receptor IL-23). Tento receptor je složen z podjednotek IL-12Rβ1 a IL-23R.\n\nIL-23 poprvé popsal Robert Kastelein a jeho kolegové ve výzkumném ústavu DNAX za použití kombinace výpočetních, biochemických a buněčných imunologických přístupů.\n\nPřed objevem IL-23 se mělo za to, že IL-12 představuje klíčový mediátor zánětu v myších modelech. Mnohé studie zaměřené na posouzení této zánětlivé úlohy IL-12 však blokovaly aktivitu receptorové podjednotky IL-12p40 a odpovědi nebyly takové, jak se předpokládalo. Studie, které blokovaly funkci druhé receptorové podjednotky IL-12, tedy podjednotky IL-12p35, nevytvářely stejné výsledky jako ty, které cílily na IL-12p40, jak by se očekávalo, kdyby obě podjednotky tvořily pouze IL-12.\n\nObjev dalšího potenciálního vazebného partnera pro IL-12p40 vedl k přehodnocení této role IL-12. Klíčové studie experimentální autoimunitní encefalomyelitidy, myšího modelu roztroušené sklerózy, ukázaly, že za pozorovaný zánět byl zodpovědný IL-23 a nikoli IL-12, jak se předpokládalo dříve. Následně bylo prokázáno, že IL-23 usnadňuje rozvoj zánětu v mnoha dalších modelech imunitních patologií, kde se za to dříve dávala vina IL-12. Jde například o model artritidy, střevního zánětu, a psoriázy. Monoklonální protilátka namířená proti tomuto cytokinu, ustekinumab, se klinicky používá k léčbě určitých autoimunitních onemocnění.\n"}
{"id": "1505583", "url": "https://cs.wikipedia.org/wiki?curid=1505583", "title": "Fluorid chlorečný", "text": "Fluorid chlorečný\n\nFluorid chlorečný je interhalogen se vzorcem ClF. Je to bezbarvý plyn se silnými oxidačními účinky. Molekula má tvar čtvercové pyramidy se symetrií C, což bylo potvrzeno pomocí F NMR spektroskopie.\n\nLze jej připravit fluorací chloru nebo některého nižšího interhalogenu:\n\nNěkteré tetrafluorochloritany alkalických kovů reagují s fluorem za vzniku fluoridu chlorečného, tato reakce je katalyzovaná fluoridem nikelnatým:\n\nS vodou reaguje velmi exotermně, vzniká fluorovodík a fluorid chlorylu:\n\nJe to velmi silné fluorační činidlo, za laboratorní teploty fluoruje všechny prvky, kromě vzácných plynů, dusíku, kyslíku a fluoru.\n\nS AsF a SbF tvoří adukty v poměru 1:1, které mají iontové složení [ClF][MF].\n"}
{"id": "1505588", "url": "https://cs.wikipedia.org/wiki?curid=1505588", "title": "Miloš Tarant", "text": "Miloš Tarant\n\nMiloš Tarant (* 13. května 1953, Žatec) je bývalý český hokejový útočník. Po skončení aktivní kariéry působil jako trenér mládeže.\n\nV československé lize hrál za CHZ Litvínov. Za 13 ligových sezón nastoupil v 513 ligových utkáních, dal 180 gólů a měl 146 asistencí. Za reprezentaci Československa nastoupil v letech 1975 a 1977 ve 2 utkáních. V nižší soutěži hrál během vojenské služby za Duklu Jihlava B. Kariéru končil ve 2. finské lize v JoKP, ve 4. francouzské lize v týmu Croix a v Maďarsku v týmu Ferencvárosi TC.\n\n"}
{"id": "1505595", "url": "https://cs.wikipedia.org/wiki?curid=1505595", "title": "Interleukin 24", "text": "Interleukin 24\n\nInterleukin 24 (IL-24) je protein, který je u lidí kódován genem \"IL24. G\"en pro IL-24 se u lidí nachází na chromozomu 1.\n\nIL-24 je sekretovaný protein, který je vysoce konzervovaný během evoluce. Sekvenční homologii najdeme mezi různými druhy včetně kvasinek, psů, koček, opic a krav. U lidí je lokalizován na chromozomu 1q32-33 spolu s několika dalšími členy genové rodiny cytokinů IL-10. IL-24 zahrnuje sedm exonů a šest intronů. cDNA IL-24 má délku 1718 párů bází a kóduje protein o 206 aminokyselinách s předpokládanou molekulovou velikostí 24 kDa. IL-24 také obsahuje motiv, který je společný pro rodinu IL-10, na aminokyselinách 101–121. IL-24 může tvořit funkčně aktivní dimery díky potenciální možnosti vytvoření disulfidových vazeb. Vědci identifikovali řadu sestřihových variant IL-24 postrádajících jeden nebo více exonů.\n\nIL-24 je cytokin patřící do rodiny cytokinů IL-10. Tento cytokin signalizuje prostřednictvím dvou heterodimerních receptorů: IL-20R1 / IL-20R2 a IL-22R1 / IL-20R2. IL-24 je také známý jako mda-7 (z ang. melanoma differentiation-associated 7), byl totiž objeven jako protein potlačující nádor. Zdá se, že IL-24 reguluje přežití a proliferaci buněk indukcí rychlé aktivace určitých transkripčních faktorů zvaných STAT1 a STAT3. Tento cytokin je převážně uvolňován aktivovanými monocyty, makrofágy a Th2 buňkami. Působí na nehematopoetické tkáně, jako jsou kůže, plíce a reprodukční tkáně. IL-24 hraje důležitou roli při hojení ran, artritidě, lupénce a rakovině. Několik studií ukázalo, že buněčná smrt se vyskytuje v rakovinových buňkách / buněčných liniích po expozici IL-24.\n\nV normálních kožních buňkách potlačuje proliferaci keratinocytů během hojení ran.\n\nKromě normální fyziologické úlohy, kterou hraje IL-24 v imunitním systému, byl IL-24 podrobně studován v souvislosti s rakovinou.\n\nIL-24 je cytokin, který patří do cytokinové rodiny IL-10. Dále do této rodiny patří interleukiny IL-10, IL-20, IL-22, IL-24, IL-26 a další viry kódované cytokiny, jako je IL-28 a IL-29.\n\nIL-24 je imunomodulační cytokin, u kterého můžeme také sledovat specifické potlačování rakoviny. Mezi protinádorové supresorové aktivity IL-24 patří inhibice angiogeneze, senzibilizace na chemoterapii a indukce apoptózy specificky u rakoviny. Vzhledem ke všudypřítomnému apoptotickému účinku na maligní buňky, malému účinku na normální buňky a absenci významných vedlejších účinků je IL-24 důležitým kandidátem pro léčbu rakoviny.\n\nIL-24 je schopen indukovat apoptózu prostřednictvím intracelulárních i extracelulárních signálních mechanismů. Sekretovaný protein IL-24 indukuje robustní expresi endogenního IL-24 a následně indukuje specifické zabíjení nádoru cestou ER stresem zprostředkované dráhy a také produkcí ROS (z ang. Reactive oxygen species). ER stres je počáteční cestou u apoptózy indukované IL-24.\n\nDůležitou otázkou, která zůstala nevyřešena, je důvod, proč má IL-24 schopnost selektivně indukovat apoptózu v širokém spektru buněčných linií získaných z lidských nádorů, aniž by došlo k poškození normálních buněk. Jedním možným důvodem tohoto selektivního zabíjení jsou biochemické rozdíly mezi normálními a rakovinnými buňkami (stres ER, produkce ROS a ceramid), další možnost je, že IL-24 je schopen zacílit na molekulu, která vyvolává apoptózu pouze v rakovinných buňkách. Třetí možností tohoto selektivního zabíjení je, že obě výše uvedené hypotézy jsou správné.\n"}
{"id": "1505598", "url": "https://cs.wikipedia.org/wiki?curid=1505598", "title": "Nurija Pozderac", "text": "Nurija Pozderac\n\nNurija Pozderac (15. ledna 1892 Cazin, Bosna a Hercegovina – 12. června 1943 poblíž Tjentište při bitvě na Sutjesce, Nezávislý stát Chorvatsko) byl bosenskohercegovský a jugoslávský politik bosňáckého původu.\n\nV rodném městě navštěvoval základní školu. V Bihaći krátce navštěvoval gymnázium a v Sarajevu dokončil učitelskou školu. Pozavršení studia roku 1915 byl povolán do armády. Bojoval na východní frontě na Haliči. Roku 1916 zběhl, nato byl raněn a do bojů se již nezapojil. Do vlasti se vrátil společně se srbskou armádou, které se podařilo prolomit Soluňskou frontu. Od poloviny roku 1919 opětovně pobýval v Cazinu.\n\nKrátce po první světové válce vstoupil do Jugoslávské muslimské organizace (JMO), vůdčího politického hnutí muslimů v Bosně a Hercegovině. Za tuto stranu byl roku 1920 zvolen do Ústavodárného shromáždění Království Srbů, Chorvatů a Slovinců. Roku 1922, kdy se JMO rozštěpila, podpořil Mehmeda Spaha. Za JMO byl znovu volen poslancem roku 1925 a 1927. Za vyhlášení královské diktatury (1929) se stáhl do ústraní. Do politiky se znovu zapojil roku 1935, kdy JMO znovu kandidovala jako součást opoziční, Mačekovy kandidátky v parlamentních volbách a následně vstoupila do vlády. Mandát obhájil i roku 1938. Dne 12. listopadu 1939 byl zvolen do Senátu Jugoslávie za Vrbaskou bánovinu.\n\nPo německé invazi v dubnu 1941 se Jugoslávie rozpadla a k moci se dostali pravicoví extremisté. Na území Chorvatska a Bosny a Hercegoviny byl vyhlášen fašistický Nezávislý stát Chorvatsko. Pozderac se na podzim 1941 připojil ke komunistickým partyzánům. Účastnil se prvního zasedání Aantifašistické rady národního osvobození Jugoslávie (AVNOJ), pořádaného v Bihaći v listopadu 1942. Sám byl zvolen místopředsedou Výkonného výboru AVNOJ.\n\nV první polovině roku 1943 bojoval v bitvě na řece Neretvě. Účastnil se i bitvy na řece Sutjesce v polovině roku, během níž byl 8. nebo 9. června těžce zraněn. O několik dní později zraněním podlehl v místě Dragoš Sedlo, které je dnes součástí památníku Údolí hrdinů v Tjentište. Dne 25. září 1944 mu bylo posmrtně uděleno vyznamenání Řád národního osvobození.\n\nRoku 2012 byl Nurijovi a jeho manželce Devletě udělen titul Spravedlivý mezi národy, a to za záchranu skupinky Židů, kterým se podařilo uprchnout z Koncentračního tábora Jasenovac. Nurija se oženil s Devletou, s níž přivedl na svět osm dětí, čtyři syna a čtyři dcery. Jeho syn Sed byl lékařem a působil v partyzánském hnutí. Jeho synovci Hamdija a Hakija Pozdercové byli významnými komunistickými politiky.\n"}
{"id": "1505609", "url": "https://cs.wikipedia.org/wiki?curid=1505609", "title": "Irská národně osvobozenecká armáda", "text": "Irská národně osvobozenecká armáda\n\nIrska národní osvobozenecká armáda (, , zkr. inlay) je irská republikánská socialistická polovojenská skupina. Vznikla v prosinci 1974 během \"Problémů\". Jejím cílem bylo ukončit kontrolu britského státu na severu Irska a vytvořit socialistickou republiku zahrnující celý irský ostrov.\n\nInlay byla vytvořena bývalými členy Oficiální IRA, kteří nesouhlasili s příměřím, které OiRA uzavřela. Zpočátku byla známá jako Lidová osvobozenecká armáda (PLA) a byla spojena s Irskou republikánskou socialistickou stranou (IRSP). Inlay vedla ozbrojenou kampaň proti britské armádě a Královské ulsterské policii (RUC) v Severním Irsku. V menší míře byla také aktivní v Irsku a v Spojeném království. Mezi nejznámější útoky inlay patří Bombový útok v Ballykelly a vraždy Aireyho Neave a Billyho Wrighta. Nicméně byla menší a méně aktivní než hlavní republikánská polovojenská skupina Dočasná IRA. Také byla oslabena spory a vnitřním napětím.\n\nPo 24 roční ozbrojené kampani inlay vyhlásila příměří 22. srpna 1998. V srpnu 1999 uvedla, že \"Neexistuje žádný politický nebo morální argument k obnovení ozbrojené kampaně\". V říjnu 2009 inlay formálně slíbila, že své cíle bude řešit mírovými politickými prostředky a začala vyřazovat své zbraně.\n\nInlay je klasifikována jako teroristická organizace ve Spojeném království a jako nelegální organizace v Irsku.\n\n"}
{"id": "1505610", "url": "https://cs.wikipedia.org/wiki?curid=1505610", "title": "Irská lidově osvobozenecká organizace", "text": "Irská lidově osvobozenecká organizace\n\nIrská lidová osvobozenecká organizace ( zkr. IPLO) byla malá republikánská polovojenská organizace, která byla založena v roce 1986 neloajálními a vyhnanými členy Irské národní osvobozenecké armády (inlay). Získala si pověst násilné a zločinné organizace ještě předtím, než ji v roce 1992 násilně rozpustila Dočasná irská republikánská armáda (PIRA).\n\nIPLO vznikla z rozkolu uvnitř inlay. Po irské hladovce v roce 1981, ve které tři z jejích členů zemřeli, se inlay začala rozpadat. Frakce spojené s Belfastem a Dublinem se navzájem dostaly do sporu. Když se člen inlay stal informátorem britské vlády, udal své bývalé spolubojovníky a mnozí z nich byli na základě jeho výpovědi odsouzeni.\n\nDalo by se říci, že inlay a podobné politické skupiny Irské republikánské socialistické strany již existovaly jako vzájemně propojené národní organizace. Jako výsledek toho se uvěznění členové inlay odtrhli od této organizace a založili IPLO. Některé klíčové osobnosti, které se podíleli na založení IPLO byli Tom McAllister, Gerard Steenson, Jimmy Brown a Martin 'Rook' O'Prey. Jimmy Brown vytvořil menší politickou skupinu známou jako Republikánský socialistický kolektiv, který měl působit jako politické křídlo IPLO.\n\nPočátečním hlavním cílem IPLO bylo násilně rozpustit Irské republikánské socialistické hnutí, od kterého se oddělili a jejich počáteční útoky směřovaly spíše na členy tohoto hnutí jako na bezpečnostní složky v Severním Irsku. Mělo to destruktivní dopad na to, že konflikt byl viděn jako bratovražnedná válka mezi republikány. Společnost jim také vyčítala, že je IPLO příliš násilná.\n\nInlay v březnu 1987 zastřelila vůdce IPLO a po odvetném zabíjeni ze strany IPLO organizace souhlasily, že každá si půjde vlastní cestou.\n"}
{"id": "1505612", "url": "https://cs.wikipedia.org/wiki?curid=1505612", "title": "George Monbiot", "text": "George Monbiot\n\nGeorge Joshua Richard Monbiot (* 27. ledna 1963 Londýn) je britský ekolog a politolog. Vystudoval zoologii na Oxfordské univerzitě, pracoval v BBC a jako investigativní novinář se zabýval drancováním přírodních zdrojů ve Třetím světě. Za své texty o situaci původních obyvatel Západního Irianu byl v Indonésii odsouzen v nepřítomnosti k doživotnímu vězení. Píše pravidelně komentáře pro deník \"The Guardian\". V roce 1995 založil organizaci The Land is Ours, usilující o volný vstup na soukromé pozemky. V roce 2010 vznesl požadavek, aby byl Tony Blair souzen jako válečný zločinec. Byl zakladatelem radikálně levicové strany RESPECT Party – zastává názor, že globální oteplování může být zastaveno pouze v případě, že bude odstraněn kapitalismus. Je držitelem ceny Global 500 Roll of Honour.\n\n\n"}
{"id": "1505615", "url": "https://cs.wikipedia.org/wiki?curid=1505615", "title": "Kavkazský front (militantní skupina)", "text": "Kavkazský front (militantní skupina)\n\nKavkazský front () také nazýván Kavkazský front kavkazských mudžahedínů byla islámská jednotka ozbrojených sil čečenské republiky Ičkerie založená v květnu 2005 separatistickým prezidentem Čečenska Abdulem-Chalimem Sajdullajevem během Druhé války v Čečensku.\n\nOrganizace sjednotila různé povstalecké skupiny napříč Severním Kavkazem k boji s ruskou vládou nejen v Čečensku, ale i ve zbytku ruského Kavkazu. Organizaci až do smrti v červenci 2006 vedl Šamil Basajev. Od té doby ji vedl etnický Inguš Ali Musajevič Tazijev. Ten byl živý zajat v červenci 2010. V říjnu 2007 byl Kavkazský front připojen do Kavkazského emirátu a vyhlásil Islámský stát na území Kavkazu v Rusku.\n"}
{"id": "1505619", "url": "https://cs.wikipedia.org/wiki?curid=1505619", "title": "Nokia 6610i", "text": "Nokia 6610i\n\nNokia 6610i je mobilní telefon klasické konstrukce s tlačítky, s elegantním designem vyráběný firmou Nokia, který používá platformu Series 40 a J2ME (Java). Jedná se o inovovanou verzi předchozího modelu stejného vzhledu Nokia 6610, který přišel na trh na podzim roku 2002. Nokia 6610i přišla na trh na jaře roku 2004 a oproti předchůdci doznala několika vylepšení. Hlavní změnou je digitální fotoaparát na zadní straně s rozlišením 0,1 Mpx. Paměť přístroje byla rozšířena na 4 MB a zvýšena velikost pro odesílané MMS zprávy.\n"}
{"id": "1505621", "url": "https://cs.wikipedia.org/wiki?curid=1505621", "title": "Magnolia (film)", "text": "Magnolia (film)\n\nMagnolia je americký dramatický film, který napsal, spolu-produkoval a režíroval Paul Thomas Anderson. Ve filmu hrají: Jeremy Blackman, Tom Cruise, Melinda Dillon, Philip Baker Hall, Philip Seymour Hoffman, Ricky Jay, William H. Macy, Alfred Molina, Julianne Moore, John C. Reilly, Jason Robards a Melora Walters.\n\nFilm je mozaikou devíti vzájemně propojených postav a jejich příběhů. Třeba jako umírajícího otce, televizního producenta a jeho ženy, která je závislá na lécích. Jeho slavného syna, který učí muže, jak svádět ženy a lámat jejich srdce „\"Seduce and Destroy\"\". Chlapec s neuvěřitelnou pamětí. Ohleduplný ošetřovatel. Policista toužící po lásce. Muž, který byl v dětství považován za génia a nyní se těžce smiřuje se svou upadající existencí. Smrtelně nemocného moderátora televizní soutěže a jeho ztracené dcery. Tyto postavy a jejich blízcí se dostávají, dílem absurdních náhod do nečekaných situací, které mění jejich životy a vedou je skrze pekelný očistec k naději na nový a lepší život. Postavy hledají štěstí, odpuštění a smysl života.\n\nFilm Magnolia byl pozitivně přijat recenzenty. Kritici ocenili jeho děj, směr, vyprávění, ambice, stejně jako soundtrack, který někteří shledávali jako příliš dlouhý a melodramatický. Tom Cruise byl nominován na za nejlepší mužský herecký výkon ve vedlejší roli při udílení 72. ročníků cen Oscar, získal cenu Zlatý glóbus v roce 2000. Film získal cenu Zlatý medvěd na filmovém festivalu v Berlíně. Tento film byl poslední, ve kterém si zahrál herec Jason Robards.\n\nV úvodu filmu režisér a scenárista Paul Thomas Anderson odvypráví tři příběhy. V jednom poskládá příjmení známých zločinců do názvu ulice, v níž spáchali vraždu. Ve druhém příběhu vypráví o mrtvém potápěči, kterého našli na stromě. V posledním vypráví o neúspěšný pokusu o sebevraždu, která je překlasifikována na spoluvinu v případě vlastní vraždy. Všechny příběhy mají být demonstrací toho, že některé věci, ať už jsou sebevíc bizarní a nepravděpodobné, se někdy prostě stávají. Cílem režiséra je přímět diváka, aby se stal více otevřený k nečekaným událostem. Současně chce diváka přimět k tomu, aby přistoupil na jeho pravidla hry a nechal se vtáhnout do děje a unášet sledem události, které mají jen malou šanci, že by se skutečně staly, a když už by se staly, tak pouze ve filmu.\n\nPolicejní důstojník \"Jim Kurring\" vyšetřuje nahlášený zločin a ve skříni najde tělo mrtvé ženy. \"Dixon\", chlapec ze sousedního bytu, se mu snaží říct, kdo tu ženu zavraždil, ale \"Jim\" jej odmítne vyslyšet. \"Jim\" jde do bytu \"Claudie Wilsonové\". \"Claudini\" sousedi volali policii poté, co ona měla potyčku s jejím otcem. V televizní dětské soutěži je hostem \"Jimmy Gator\", hraje hlasitá hudba a \"Claudie\" šňupe kokain. \"Jim\" nevěděl o její závislosti, ona jej přesto přitahuje. Ptá se jí, zda by šla na schůzku, ona odpoví, že ano.\n\n\"Jimmy,\" host v nekonečném kvízu s názvem \"Co děti vědí?\" (anglicky \"What Do Kids Know?\"), má rakovinu a před sebou jen pár měsíců života. Ten večer se poprvé v show představí nové zázračné, jde o \"Stanleye Spectora\". Jeho otec jej pronásleduje, protože chce získat peníze z jeho výher, současně je \"Stanley\" ponižován okolními dospělými, když jej odmítají během komerční přestávky pustit do koupelny. Když show opět začne, pomočí se, ztuhne, cítí se ponížen, protože si uvědomí co se stalo. \"Jimmy\", přestože je nemocný, se opije, vstoupí na scénu, kde se zhroutí, přesto požaduje, aby show pokrčovala dále. \"Stanley\" se odmítá vrátit do posledního kola.\n\n\"Donnie Smith\", bývalý šampion \"Co děti vědí?\" (anglicky \"What Do Kids Know?\"), sleduje show z baru. \"Donnieho\" rodiče utratili všechny peníze, které vyhráli jako dítě. Při zásahu blesku došlo k poškození jeho psychiky. Právě byl propuštěn z práce u firmy Solomon & Solomon, což je obchod s elektronikou, protože neustále přicházel pozdě a jeho prodeje byly nízké. Je posedlý tím, že chce mít krásné rovné zuby, ale nemá peníze na rovnátka. Vymýšlí plán, jak se dostat do firmy, aby mohl ukrást nějaké peníze svým bývalým šéfům.\nBývalý producent show, \"Earl Partridge\", má také rakovinu. \"Earlova\" sexy manželka \"Linda\" mu krade recepty, na které má předepsané morfium, když je ošetřován \"Philem Parmou\". \"Earl\" požádá \"Phila\", aby našel jeho odcizeného syna, \"Franka Mackeyho\", který je nyní motivační řečník, a který vyučuje kurz svádění. \"Frank\" s pomocí televize a teleshoppingu vybudoval impérium. \"Frank\" je právě uprostřed rozhovoru s novinářem, který mu odhaluje, že ví, že jeho otec umírá na rakovinu a že on se bude muset postarat o svou matku. \"Frank\" vybouchne vzteky právě v okamžiku, kdy se k němu dostane \"Phil\".\n\n\"Linda\" jde za \"Earlovým\" právníkem a prosí jej, aby přiměl \"Earla\" změnit poslední vůli. Připouští, že se provdala za \"Earla\" pro peníze, ale že ho teď miluje. Advokát jí navrhuje, aby se vzdala nároku na dědictví a odmítla \"Earlovy\" peníze, které by pak dostal \"Frank\". \"Linda\" odmítá jeho radu a odchází naštvaná. \"Linda\" nadává \"Philovi\", že hledá \"Franka\", ale později se mu omlouvá. Jde na parkoviště, kde zapije hrst léků na předpis alkoholem. \"Dixon\" najde \"Lindu\" v jejím autě, je téměř bez známek života, zavolá sanitku a vezme ji peníze z kabelky.\n\n\"Jim\" před schůzkou s \"Claudií\" pronásleduje zločince, několikrát vystřelí a při pronásledování ztratí zbraň. Když se setká s \"Claudií\", domluví se, že k sobě budou upřímní, a přizná se jí, že je policista, a že nebyl na rande od doby, co se před třemi lety rozvedl. \"Claudia\" mu říká, že ji bude asi kvůli jejím problémům nenávidět, ale \"Jim\" ji ujišťuje, že na její minulosti nezáleží. Políbí ji, ale ona uteče.\n\n\"Jimmy Gator\" jde domů ke své ženě \"Rose\" a přiznává se jí, že ji podváděl. \"Jimmy\" se ptá se, proč s ním \"Claudia\" nemluví, \"Rose\" \"Jimmymu\" přiznává, že \"Claudia\" věří, že ji jako malou sexuálně zneužíval a týral. \"Rose\" chce vědět, zda je to to pravda, ale \"Jimmy\" říká, že si nepamatuje, zda \"Claudii\" někdy zneužíval a týral. \"Rose\" řekne \"Jimymu\", že si zaslouží, aby zemřel sám, a odchází od něj. \"Jimy\" se rozhodne zabít.\n\n\"Donnie\" ukradne peníze z sejfu firmy Solomon & Solomon. Když se později rozhodne, že peníze vrátí, již nemůže, protože se mu zasekl klíč v zámku a on nemůže odemknout. Leze po požárním schodišti, aby se dostal na střechu, kde vidí \"Jima\". Náhle z nebe začnou padat žáby, stane se něco, co má dalekosáhlé důsledky: když se \"Jimy\" chystá zabít, propadne několik žab světlíkem, jedna mu spadne na ruku zrovna ve chvíli, kdy chce zmáčknout spoušť, výstřel zasáhne televizi, která způsobí zkrat a požár v domě; \"Rose\" havaruje se svým autem, když jede za \"Claudii\", jde k ní a obě se smíří, na střechu auta padají další žáby; \"Stanley\" se schoval ve školní knihovně a v úžasu sleduje padající žáby; na \"Donnieho\" spadne žába v okamžiku, kdy se snaží dostat zpět do obchodu, uklouzne, přičemž si vybije všechny zuby, jde se schovat pod střechu čerpací stanice, kde je \"Jim\"; \"Frank\" vyčítá \"Earlovi\", že byl mizerný otec, \"Earl\", omámený morfiem umírá, \"Frank\" sleduje padající žáby; sanitka, která veze \"Lindu\", dostane na cestě plné žab smyk a havaruje.\n\n\"Jim\" poradí \"Donniemu\" jak dál, a pomůže mu vrátit peníze; jeho ztracená zbraň náhle spadne z nebe. Když jde \"Stanley\" spát, řekne otci, že k němu musí být lepší, ale jeho otec jej ignoruje a řekne mu, aby šel do postele. \"Jim\" chce vidět \"Claudii\", říká jí, že chce urovnat věci mezi nimi, ona se místo odpovědi jen usměje. \"Frank\" jde do nemocnice za \"Lindou\", která se zotavuje z pokusu o sebevraždu. Je slyšet jak \"Stanley\" stále opakuje: „Opravdu se to všechno děje. Opravdu se to všechno děje. \" \nCelý film se točí kolem devíti hlavních postav filmu a vztazích mezi nimi, v průběhu jednoho dne. Jmenovitě se jedná o: \"Earla Partridge\" (Jason Robards), \"Lindu Partridgeovou\" (Julianne Moore), \"Phila Parmu\" (Philip Seymour Hoffman), \"Franka T.J. Mackeye\" (Tom Cruise), \"Jimmyho Gatora\" (Philip Baker Hall), \"Claudii Wilsonovou\" (Melora Walters), \"Stanleye Spectora\" (Jeremy Blackman), \"\"Quiz Kid\" Donnieho Smitha\" (William H. Macy), \"Jima Kurringa\" (John C. Reilly).\n\nPráce na tomto filmu začala při dokončování filmu Hříšné noci (anglicky \"Boogie Nights\", 1997). Po kladné kritice a finančním úspěchu filmu Hříšné noci, který byl distribuován New Line Cinema, bylo Andersonovi naznačeno, že může dělat filmy, jaké chce a on si uvědomil, že: „Byl jsem v pozici, ve které již zřejmě nikdy nebudu.\" Michael De Luca, vedoucí výroby v New Line Cinema, udělal s Andersonem dohodu na natáčení filmu \"Magnolia\", šlo o právo veta pro finální verzi, aniž by De Luca věděl více o filmu. Původně chtěl Anderson natočit film, který byl „komorní a malometrážní\", něco, co by mohl natočit za 30 dní. Nápad na název \"Magnolia\" měl dřív, než začal psát scénář.\n\nPři psáni scénáře s pracovním názvem „kept blossoming\" si uvědomil, že je zde mnoho herců, které by chtěl obsadit a rozhodl se napsat scénář „pro natáčení s epickou rotací, kde nutně nemusí být epické sebezpytování\". Chtěl „udělat epický, nadčasový film, který by se odehrával v údolí San Fernando\". Anderson začal seznamem obrazů, slov a myšlenek, které pak „začne skládat do sekvencí a záběrů a dialogů“., včetně herců a hudby. První obraz, který měl pro film, byl usměvavý obličej herečky Melory Waltersové. Další obraz, který jej napadl byl Philip Baker Hall jako její otec. Anderson si představoval, jak Hall jde po schodech do jejího bytu, kde dojde k vzájemné slovní konfrontaci. Anderson také provedl vlastní výzkum na téma magnolie a našel spojitost, mezi konzumací stromové kůry a léčbou rakoviny.\n\nPředtím, než se Anderson stal filmařem, nějaký čas pracoval jako asistent televizní show \"Co děti vědí?\" (anglicky \"What Do Kids Know?\"). Tato zkušenost jej ovlivnila natolik, že ji zařadil do scénáře. V rozhovorech později přiznal, že film byl strukturovaný jako např. klip Beatles „A Day in the Life\". Producenti zhlédli několik filmů s barevnými paletami, tyto filmy byly emočně příjemné, analyzovali, jak se to dříve natáčelo a pak to použili ve filmu. Chtěli také evokovat barvy květu magnólie: zelenou, hnědou a bílou. Pro část prologu Anderson použil klasickou kameru z roku 1911, jakou požíval např. Pathé. Někteří herci byli nervózní z toho, když zpívali text písně „\"Wise Up\"\", takže Anderson začal zpívat jako první a nastavil tempo, ke kterému se ostatní přidali.\n\nAnderson a New Line údajně měli intenzivní diskuzi na to, jak by se měl film propagovat. Anderson se domníval, že studio neodvedlo svou práci, jako v případě Hříšné noci (anglicky \"Boogie Nights\", 1997), rovněž se mu nelíbil plakát a trailer. Navrhl vlastní plakát a rovněž sestříhal trailer. Podílel se na sestavení skladeb pro zvukový podtext filmu a tlačil na New Line, aby předešel exponování Cruise nad práci ostatní herců. Nakonec dosáhl úspěchu, ale jak později řekl: „Musel jsem se naučit bojovat, aniž bych byl blbec. Byl jsem trochu jako miminko. V okamžiku konfliktu jsem se choval jako malý. Hned jsem začal brečet\"\n\nAnderson je známý tím, že ve svých filmech pracuje s délkou, pohybuje se ve značných vzdálenostech s komplexními pohyby a přechody herců a pozadí. Tyto dlouhé záběry byly také v \"Magnolii\", nejpozoruhodnější je, kdy \"Stanley Spector\" přijde do studia, kde se nahrává show, tento záběr trvá 12 minut a 15 vteřin, kamera plynule prochází několika místnostmi a chodbami, vč. přechodu k různým postavám filmu.\n\nNež Anderson začal psát scénář poslouchal písně Aimee Mann. Použil její dvě sólová alba a několik demo skladeb z alba, na kterém pracovala, pro základ a inspiraci. Zvláště její píseň „\"Deathly\"\" z alba \"Bachelor No. 2 or, the Last Remains of the Dodo\", jej inspirovala k vytvoření charakteristiky postavy \"Claudie\". V jedné scéně \"Claudia\" použije část lyrického textu písně pro dialog ve filmu: „\"Now that I've met you. Would you object to. Never seeing each other again\"\".\n\nPostava \"Jima Kurringa\" vznikla v létě 1998, kdy herci Johnu C. Reillymu dorostl knír, a začal vypadat jako klasický policista. On a Anderson udělali také několik parodií na televizní seriál \"Policie v akci USA\" (anglicky \"Cops\", 1989), kdy s režisérem naháněli na ulicích J. C. Reillyho a natáčeli jej videokamerou. Herečka Jennifer Jason Leigh se objevila v jednom z těchto videí. Některé z replik postavy \"Jima Kurringa\" vznikly právě v této době. Tentokrát chtěl Reilly dělat něco jiného a řekl Andersonovi, že: „Vždy jsem byl obsazen do rolí dutých, nebo polo-retardované dětinských mužů. Nemůžete mi dát do role něco, abych mohl vytvářet i vztah, např. zamilovat se do dívky?\" Anderson také chtěl, aby byl Reilly v romantické poloze, protože to bylo něco, co doposud jako herec nedělal.\n\nPro Philipa Seymoura Hoffmana Anderson připravil postavu, tedy aby hrál „opravdu jednoduchou, nekomplikovanou, pečující postavu\". Herec popsal svou postavu jako někoho, kdo: „je pyšný na to, že se každý den zabývá životem a smrtí“. Pro Julianne Mooreovou napsal roli, aby mohla hrát ženu, co má divoký charakter, podpořený závislostí na lécích. Podle herečky: „\"Linda\" neví, kdo je, nebo co cítí, ale když už, tak to může pojmenovat jen těmi nejvulgárnějšími slovy, které existují.\" V případě Williama H. Macyho, Anderson vycítil, že se tento herec bojí velkých, emocionálních částí a napsal pro něj „velkou, dojemnou, emotivní roli\".\n\nPřesvědčivé bylo, když v rozhovoru k filmu, herec Philip Baker Hall vysvětloval, že zažil podobnou scénu s deštěm žab, když byl v Itálii, v horách a tam jej zastihlo špatné počasí, kdy z nebe mimo deště a sněhu, padaly také malé žabky. Hall musel odbočit ze silnice, dokud se bouře nezklidnila, později v rozhovoru uvedl, že postavu \"Jimmyho Gatora\" založil na osobnostech televizního života, které znal v reálném životě, jako byl třeba Bob Barker a Arthur Godfrey. Déšť žab byl inspirován pracemi Charlese Forta a Anderson prohlašuje, že on nevěděl, že se o tomto píše také v Bibli, když psal první verzi scénáře. V době, kdy přišel na představu o dešti žab, řekl, že: „byl jsem ve zvláštním období\" a začal jsem chápat, „proč se lidé obracejí k náboženství v časech potíží, a možná to je má forma nalezení náboženství, když jsem četl o deštích žab, tk jsem si uvědomoval, že mi to nějak dává smysl.“\n\nTom Cruise byl fanouškem předchozího Andersonova filmu, Hříšné noci, kontaktoval filmaře v době kdy natáčel film Spalující touha (anglicky \"Eyes Wide Shut\", 1999) se Stanleyem Kubrickem. Anderson se setkal s Cruise při natáčení tohoto filmu, Cruise mu řekl, aby na něj myslel s dalším filmem. Poté, co Anderson dokončil scénář, poslal Cruisovi kopii, druhý den mu herec zavolal. Cruise role zajímala, ale byl z ní nervózní. Anderson se sešel společně s Cruisem a De Luca, který pomohl přesvědčit herce, aby ve filmu hrál. Postava \"Franka T.J. Mackeye\", kterou hraje ve filmu, byla zčásti založena na zvukové nahrávce, která byla zaznamenána v prostředí učňovské třídy, kde učil přítel Andersona. Na nahrávce byl rozhovor dvou mužů, kteří hovořili o ženách jako o „obsahu odpadkového koše\" (anglicky \"talking all this trash\") a citovali muže jménem Ross Jeffries, který vyučoval novou verzi kurzu Erica Webera \"Jak sbalit ženu\" (anglicky \"How to Pick Up Women\"), s využitím hypnózy, podprahových řečnických technik a NLP. Anderson přepsal pásku a četl ji spolu s Johnem C. Reillym a Chrisem Pennem (10. říjen 1965 – 24. leden 2006). Režisér pak tento dialog, spolu se svým výzkumem o Jeffriesovi a dalších guruech, zakomponoval do role \"Franka T.J. Mackeye\" a jeho semináře na téma sexu a žen. Anderson cítil, že role Cruise zajímá, protože v dokončovaném filmu Spalující touha, kde hrál roli s potlačeným charakterem, a byl schopen pak hrát postavu, která byla „bizarní a větší než sám život\" (anglicky \"outlandish and bigger-than-life\").\n\nAnderson napsal roli \"Earl Partridge\" pro Jasona Robarda, ale ten nebyl zpočátku schopný hrát, protože prodělal těžkou infekci. Anderson nabídl roli George C. Scottovi, který jej odmítl. Nakonec byl Robards schopný natáčení. Robards řekl o charakteru postavy: „Bylo to doslova prorocké, když jsem byl požádán, abych hrál chlapa, který odchází ze života. Bylo to tak správné, že jsem to udělal a přinesl do role to, co o tom vím.\" Podle Philipa Bakera Halla, bylo mnoho z role \"Earla Partridge\", založena na osobní zkušenosti Andersona, když na rakovinu umíral jeho otec.\n\nAnderson chtěl, aby ve filmu hrál Burt Reynolds, ale ten to odmítl.\n\n\"Hlavní článek:\" Magnolia (soundtrack) \"a\" Magnolia (hodnocení)\n\nAnderson a Aimee Mann se poprvé setkali v roce 1996, v době, kdy Anderson požádal jejího manžela, Michaela Penna, aby napsal písně pro jeho film Gambler - Tvrdá osma (anglicky \"Hard Eight\"). Aimee Mann měla písně, které by se daly použít jako filmové soundtracky, jak řekla v rozhovoru: „že nikdy nebyly použity tímto způsobem\". Aimee Mann poskytla Andersonovi seznam písní a on shledal, že se mají podobný vkus. Poslal ji scénář filmu, čímž ji povzbudil k napsaní hudby pro tento film.\n\nPřímo pro film byly napsány dvě skladby „\"You Do\"\", která byla založena na ději filmu a „\"Save Me\"\", která byla závěrečnou skladbou filmu, a která byla nominována na cenu Oscar, Zlatý globus a také na Grammy. Většina ze zbývajících sedmi skladeb byly dema a rozpracované věci. Skladba „\"Wise Up\"\", která je ve střední části filmu, byla původně napsána již v roce 1996 pro film Jerry Maguire. V té době nahrávací společnost odmítla vydat tuto skladbu. Píseň „\"One\"\", která zazní na začátku filmu, byla vytvořena spolu s Harry Nilssonem. Track „\"Momentum\"\" byl použit jako hlasitá hudba, když je \"Claudia\" sama v bytě a navštíví ji důstojník \"Jim Gator\".\n\nAlbum se soundtrackem, které v prosinci 1999 vydalo Reprise Records, obsahuje písně Aimee Mann, stejně jako skladby Jona Briona, skupiny Supertramp a zpěvačky Louisy Gabrielle Bobb. V roce 2000 vydalo Reprise Records kompletní album.\n\nFilm \"Magnolia\" byl uveden 17. prosince 1999, v sedmi kinech, tržby byly 193.604 USD. Masové promítání bylo zahájeno 7. ledna 2000, v 1 034 kinech s tržbami 5.7 miliónu USD během prvního týdne. Finální tržby byly 22.455.976 v Severní Americe a 25.995.827 USD ve zbytku světa, celkem tedy 48.451.803 USD, při rozpočtu filmu 37 milionu USD.\n\nFilm měl hodnocení 83% na Rotten Tomatoes, kde bylo 144 recenzí, s průměrným hodnocením 7.5 / 10. Konsenzus recenzentů byl: „Kritici říkají, že \"Magnolia\" je ambiciózní film, který nakonec uspěje díky zajímavým příběhům a vynikajícímu obsazení.\" Na Metacritic získal film průměrné skóre 77 z 100, které bylo založeno na 34 kritikách, čímž ukázal na ukazovat „obecně příznivé recenze”. USA Today hodnotily film tři a půl hvězdičky ze čtyř, a označil jej za „nedokonalejší z nejlepších filmů roku\". Roger Ebert řekl pro Chicago Sun-Times, že: „\"Magnolia\" je typ filmu, na který lidé reagují instinktivně. Nechte logiku u dveří. Nečekejte utlumený vkus a zdrženlivost, ale místo čekejte toho skutečnou extázi“. Entertainment Weekly ohodnotil film známkou „B+\" a ocenil výkon Toma Cruise: „Cruise jako \"Frank T.J. Mackey\" je úhledný televizní kapitalista s mocí ve svém penisu, jeho obsazením si režisér zajistil velký úspěch, hrál stejně dobře jako ve filmu Spalující touha ... Stejně dobře jako třeba John Travolta v \"\", tato delikátně zabalená filmová hvězda byla osvobozena od všech riskantních filmů.\" The Independent napsal, že film je „Neomezený. A přesto se některé věci cítí neúplné, kartáčované, tangenciální. \"Magnolia\" nemá v ničem poslední slovo. Ale je to vynikající\" Kenneth Turan ve své recenzi pro Los Angeles Times ocenil výkon Toma Cruise: „\"\"Mackey\" dává Cruise šanci, aby se uvolnil tak, že si ze své charismatické super hvězdné osobnosti udělá nějaké vtípky.\" V rozhovoru pro The New York Observer Andrew Sarris uvedl: „V případě \"Magnolie\" si myslím, že pan Anderson nás vzal na okraj velké vodní plochy, aniž by se do ní vrhl. Obdivuji jeho ambice a jeho velmi výmluvné pohyby kamer, ale musím zopakovat něco, co kdysi řekl Lenin: „Nemůžete udělat omeletu, aniž byste nerozbili nějaká vejce\".\n\nJanet Maslinová ve své recenzi The New York Times napsala: „Ale když přijde ta nesprávná skupina herců, \"Magnolia\" se začne efektivně ničit. ale v později se bude říkat, že film byl zachráněn od nejhoršího, díky redukci nápadů na intimitu představení.\"\n\nPhilip French ve své recenzi na The Observer napsal: „Ale je to bezradný vesmír, ve kterém on (Anderson) představuje přesvědčivější optimismus pollyannaismu, než v tradičních situačních komediích? Všechny tyto životy jsou nějakým způsobem ochromené a ubohé, aby později dosáhly úrovně tragédie\". Richard Schickel z časopisu Time napsal: „Výsledkem je tvrdý, spletitý film, který se nikdy nestane hladce vratným motorem, který Anderson udělal, jen aby byl (narážka na Boogie Nights)\". \"\n\nIngmar Bergman se v rozhovoru vyjádřil o filmu, jako o příkladu „síly amerického filmu”. Roger Ebert zahrnul tento film v listopadu 2008 na seznam „velkých filmů” a řekl, „Ten film je jako akt, přitahuje Vás, nemůžete z něj odtrhnout oči.\" Total Film Magazín jej umístil na 4 místo v seznamu 50 nejlepších filmů. V roce 2008 byl film uveden magazínem Empire, v The 500 Greatest Movies of All Time, jako 89. film. Film získal osm hlasů (pět od kritiků, tři od režisérů) v anketě Britského filmového institutu v 2012.Anderson po uvedení filmu řekl: „Opravdu to tak cítím ... že \"Magnolia\" je nejlepší, nebo nejhorší film, který jsem kdy udělal.\" Později však film považoval za příliš dlouhý. Když se jej zeptali z Reddit, co by nyní o filmu řekl, kdyby se mohl vrátit do doby, kdy tento film natáčel, jeho byla „Zkrátil bych to o dvacet minut.\" (anglicky \"Chill The Fuck Out and Cut Twenty Minutes\").\n\nFilm byl v roce 2000 nominována na dvě ceny Zlatý glóbus: Tom Cruise na nejlepší mužský herecký výkon ve vedlejší roli a Aimee Mann se skladbou „\"Save Me\"\" na nejlepší filmovou píseň. Tom Cruise získal Zlatý glóbus. Film byl také nominován na tři ceny akademie Oscar, včetně Toma Cruise za nejlepší mužský herecký výkon ve vedlejší roli, Paula Thomase Andersona za nejlepší původní scénář a Aimee Mann se skladnou „Save Me\" na nejlepší originální píseň. Film nevyhrál v žádné kategorii, na kterou byl nominována. Andersonův film získal Zlatého medvěda na 50. Mezinárodním filmovém festivalu v Berlíně.\n\nAsociace Toronto Film Critics Association Awards udělila cenu za nejlepší film roku 1999 a Paul Thomas Anderson získal ocenění ocenění Nejlepší ředitel (anglicky \"Best Director\"). Jeho scénářem byl spolu se scénáři k filmům V kůži Johna Malkoviche a Americká krása ohodnocen nejlepší roku 1999. Philip Seymour Hoffman a Julianne Moore získali cenu od National Board of Review za vedlejší role herce a herečky.\n\n\nNominace, 2000: Tom Cruise (Nejlepší herec ve vedlejší roli)\n\nNominace, 2000: Nejlepší originální píseň\n\nNominace, 2000: Paul Thomas Anderson (Zlatý Medvěd za nejlepší film)\n\n\n\n\n\n\n\n\n\nEseje, které byly napsány o filmu \"Magnolia,\" jsou na téma lítost; osamělost, výčitky rodičům za zpackané vztahy, zejména ze strany otců, kteří „zničili\" své děti. týrání dětí a jeho trvalé následky. Ve filmu jde o sexuální napadení \"Claudie\" \"Jimmym\".\n\n\"Další informace:\" Déšť žab\n\nNa konci filmu padají z oblohy žáby. V celém filmu jsou odkazy Bibli, knihu Exodus, kapitola 8:2:\n\n\nNámětem filmu byly nevysvětlitelné událostí, které pocházejí z 20. a 30. let 20. století, z díla Charles Fort. Ním byl inspirován Loren L. Coleman (12. červenec 1947) v roce 2001, když napsal dílo \"Mysterious America: The Revised Edition\" (česky \"Tajemná Amerika: Revidované vydání\"), které obsahuje kapitolu nazvanou „Teleporting Animals and Magnolia\" (česky Teleportace zvířat a Magnolie). Ve filmu je záběr na jednu Fortovu kniha na stole v knihovně, a v závěrečných titulcích je věnováno poděkování Charlesi Fortovi.\n\nV celém filmu je jediná postava, která není překvapena deštěm žab, tou je \"Stanley\". Klidně sleduje událost a říká: „\"To se stává. To je něco, co se stává.\"\" (anglicky \"\"This happens. This is something that happens.\"\"). To vedlo často ke spekulacím, že \"Stanley\" je prorokem, alegorie k Mojžíšovi, a že „otroctví\", na které film naráží, je vykořisťování, zneužívání dětí dospělými. Téma „problémových otců\" se prolíná celým filmem, zejména v postavách \"Claudie\", \"Franka\", \"Donnie\", \"Stanleyho\" a \"Dixona\", které jsou postaveny do role dětí zneužívaných a zanedbaných ve výchově.\n\nDVD vydání obsahuje dokumentární film složený ze záběrů ze zákulisí a z průběhu natáčení. Dokument byl nazván \"That Moment\". Využívá přístup typu fly-on-the-wall, který pokrývá téměř všechny aspekty výroby, od řízení výroby a plánování až po hudbu a speciální efekty. Dokumentární film za zákulisí je hloubkovým pohledem práci Andersona. Před-promítání bylo využito již u filmu Televizní společnost (anglicky \"Network\", 1976) a Obyčejní lidé (anglicky \"Ordinary People\", 1980). Několik scén ukázalo, že Anderson byl v rozporu s dětskými herci a pracovními zákony, které omezují jejich pracovní dobu. Charakter \"Dixona\" v již natočených scénách neodpovídal dle Andersonových reakcí jeho představě. Tyto scény byly z filmu zcela vystřiženy a nikdy nebyly uvedeny ani na DVD.\n\n\n\n\n\n"}
{"id": "1505629", "url": "https://cs.wikipedia.org/wiki?curid=1505629", "title": "Barvy Framar", "text": "Barvy Framar\n\nBarvy Framar s. r. o. je firma specializující se na distribuci barev, laků a malířských potřeb. Od roku 1935 sídlí v pražských Modřanech, ale její založení se datuje už od roku 1905, neoficiálně však již od roku 1892. Framar (spojení jmen zakladatele Františka Martínka) vlastní pražská rodina Martínků již pátou generaci (k roku 2019). Během první republiky si Framar své produkty, nátěrové hmoty, taktéž vyráběl a následně distribuoval. Framarskými barvami malovali své obrazy i Josef Lada, Tichý, Rada, Zikmund nebo Hofman, kteří se aktivně podíleli na složení receptury olejových barev pro umělce.\n\nFramar byl oficiálně založen roku 1905 jako živnost lakýrnická v pražské Liliové ulici v Domě ,U Vořechovských\". Otec zakladatel František Martínek starší byl vyučen ,lakýrnický dělník-kočárník\". Své znalosti a dovednosti zdokonaloval během odborného vandru po Evropě – Rakousko, Německo, Maďarsko.\n\nZ počátku Framar, tenkrát zván FRANTIŠEK MARTÍNEK, zaměstnával 3-5 lidí personálu v letním období. V zimě pracoval František Martínek starší sám. S rozvojem živnosti však stoupal rozsah prací a potřeba fermežových barev. Proto František Martínek starší zakoupil nálevkový třecí stroj o obsahu 50 litrů poháněný elektromotorem. Barvy si třel jen pro potřebu vlastní živnosti, fermež, laky i pigmenty kupoval. Celoročně vyráběl asi pět tun barev.\n\nV roce 1919 do firmy nastupuje syn, František Martínek mladší (narozen r.1903), jakožto učeň. Framar se stěhuje do nových prostor v ulici U Staré školy. Celoroční výroba barev se zvýšila na víc než deset tun, dílna byla vybavena tříválcem 80 cm, míchačkou na 100 litrů, postupně k nim přibyly i dva duplikátorové kotle, pod nimiž se topilo plynem.\n\nVe 20. letech 19. století si František Martínek ml. nechal patentovat ,lakýrnický věšák”. Věnoval se i zdokonalování výroby barev. Pro svou tehdejší hlavní výrobní činnost – výrobu emailů na šperky – kupoval francouzskou pryskyřici a americkou tmavší k výrobě laku do tmele. Začal ve volném čase pracovat na prvních pokusech ve výrobě a vaření laků a emailů, ale navíc v průběhu dovolené podnikal s manželkou studijní cesty do ciziny. V roce 1929 na motocyklu cestoval po Švýcarsku, Francii a Itálii, o rok později autem Aero zavítal do Skandinávie a pobaltských zemí Estonska, Lotyšska a Litvy.\n\n„Ze všech těchto států se nám v jakosti a čistotě práce mohou rovnati jen Rakousko a Švýcarsko. Francie uhýbá spíše do kumštu a řemeslně se nám nevyrovná. Naše sériové práce lakýrnické, bělost emailů, jejich lesk a odborné vypracování, to vše daleko předčí okolní státy.“ Tyto poznatky si zapsal do svého deníku.\n\nV roce 1930 se František Martínek starší stal společníkem firmy Lakovar-chemická továrna, spol. s r.o. v Hradci Králové, s druhým největším podílem.\n\nV roce 1932 odkoupil František Martínek ml. firmu od svého otce v době nejhlubší hospodářské krize. Lakýrnické práce prováděl za použití vlastních barev, laků a emailů. Zprvu zaměstnával dva pracovníky, později se jejich počet dle potřeby zvyšoval. Dokázal předvídat vývoj na trhu a dle toho rychle usměrňovat vlastní činnost. Zúčastňoval se pravidelně veřejných soutěží svého oboru a v konkurenci 30-40 firem z celé Československé republiky končil vždy mezi pěti nejlepšími.\n\n,Konkurence nemohla pochopit můj způsob práce. Nemohla pochopit ani v té době dosti neobvyklý postoj k zaměstnancům. V čem spočíval? Šlo o to, že zaměstnanci se stali spolupodnikateli. Dohlíželi na mé kalkulace, k nim jsem si chodil pro kontrolu obtížných situací, viděli do mého účtování a znali přesně ceny, za které jsem zboží nabízel. A když toto všechno znali a viděli můj malý zisk, tím větší byla jejich snaha. Sami se totiž podíleli 15 procenty z mého zisku. Toto otevřené jednání se zaměstnanci vyloučilo z našeho středu nepoctivce. V té době jsem měl 40 zaměstnanců, což bylo v oboru rekordní množství. Po dvou letech se z nich vytvořil základní kádr 15 dělníků, na něž jsem se mohl nejenom spolehnout, ale z nichž mnozí mne ještě v agilnosti předčili. Dával jsem jim v jistém rámci naprostou volnost v jednání. Nikdy jsme nedělali víc jak 48 hodin týdně. Já sám jsem dělal manažera, šoféra, šéfa, chemika, nákupčího, vše muselo v mém případě jít rychle, musel jsem jít příkladem…“  - Deník Františka Martínka ml..\n\nV třicátých letech se firma rychle rozrostla. V roce 1935 dostavěl Martínek ml. výrobní objekt v Modřanech pod označením „František Martínek, výroba barev a laků Framar.“ Varna s hliníkovým kotlem o obsahu 800 litrů a dvěma kotli o obsahu 200 litrů. Třecí zařízení pak sestávalo ze čtyř stojatých „třívalců“ a tří míchaček, vyráběly se zhuštěné oleje, fermeže a laky.\n\nRoku 1938 získal Framar smlouvu na nátěry sloupů elektrického vedení po celé Praze. Stalo se tak díky nízkým cenám, které konkurence nebyla schopna nabídnout. Důkazem kvality výrobků bylo i to, že nátěry vydržely celých deset let.\n\nV roce 1939 byl zakoupen vedlejší pozemek v Modřanech a postavena továrna – nová větší varna a zapuštěný zásobník na ředidla o obsahu 10 000 litrů. Počet zaměstnanců se rozrostl na 18 dělníků a jednu až dvě administrativní pracovnice.\n\nJiž předtím v roce 1938 Framar opostil původní krám U Staré školy, pronajala si nový, podstatně větší, v Pařížské ulici 38. Nájem byl sice vyšší, ale výhodná poloha na očích mnoha kupujících investici plně vrátila. Výloha obchodu dostávala každé dva týdny novou podobu (obrazy, sochy, keramika, vše spojeno s firemními tubami barev pro umělce). Do obchodu mířilo stále více odběratelů zvučných jmen v československém malířství, např. Lada, Tichý, Hofman, Rada, Zikmund. Právě při výrobě olejových barev pro umělce firma úzce spolupracovala s významnými výtvarníky. Ti dávali své posudky na jasnost barevných tónů, konsistenci, světlostálost, atd. Kvalita výrobků se tak neustále zvyšovala. Řada z nich docházela do výrobny v Modřanech a zúčastňovala se míchání i tření, konečné fáze a plnění tub.\n\nVýroba Framaru byla citelně omezena nízkými příděly olejů a pryskyřic. A v roce 1941 byla výroba nátěrových hmot úředně zastavena. V té době se výroba orientovala na nedostatkové zboží (akvarely pro školy, barvy pro umělce, pasty a leštidla).\n\nV roce 1942 přišla další omezení a František Martínek ml. zatčen kriminální policií. Rozsudek dvouletého trestu byl odůvodněn „nedovoleným zpracováním surovin pro válku důležitých.“ Osm měsíců byl vězněn v Praze na Pankráci, dalších osm měsíců v bavorském Bernau. Před Vánoci 1943 se z Františka Martínka ml. stala pomocná síla u potápěčů. Později byl přemístěn do továrny poblíž Bayreuthu.\n\nV září 1944 byl František Martínek ml. propuštěn a s podlomeným zdravým se vrátil se ke své firmě, kterou v jeho nepřítomnosti vedla jeho manželka. Framar se potýkal s půlmilionovou ztrátou, kterou představovalo vyhoření krámu a skladu v Pařížské ulici při květnovém povstání. Modřanská továrna však vyšla bez újmy a výroba se v ní rozběhla již 15. května 1945.\n\nPo válce se František Martínek ml. opět vrátil do čela firmy.\n\n„Opět jsem pomáhal na nejhrubších pracích, abych pozvedl morálku. Ráno jsem zatápěl hodinu před příchodem zaměstnanců a již v 7,05 h pracovali všichni pilně a v teple. Zprvu nás bylo šest, 9 postupně stoupl počet na 18.“ – Deník Františka Martínka ml..\n\nLakýrnická činnost byla zastavena a Framar se soustředil pouze na výrobu nátěrových hmot.  Podstatně se rozšířil její sortiment, téměř třetinu produkce tvořily umělecké barvy-vodové, anilinové, temperové a olejové. Úspěšný rozvoj firmy byl však přerušen v březnu 1949, kdy byla na firmu uvalena národní správa.\n\n27.prosince 1949 byl nucen František Martínek předat výrobu včetně osazenstva národnímu podniku Spojené továrny na barvy a laky.\n\n„Byla k nám dosazena národní správa a mě bylo slíbeno, že výroba zůstane pohromadě s celým kolektivem, podnik půjde dále a já budu pracovat jako mistr. Dopadlo to však vše jinak. Během krátké doby bylo všechno zařízení sešrotováno a firma přestala na dlouhou dobu existovat. Její prostory převzala továrna Chirana, v níž jsem mohl pracovat jako šofér a závozník.“ – Deník Františka Martínka ml..\n\nFrantišek Martínek ml. byl následně poslán do komunistického lágru v Jáchymově. V roce 1953 se vrátil ke svému lakýrnickému řemeslu v Barrandovských ateliérech. V důchodovém věku, do svých 75 let, dělal lakýrníka pod tehdejším Národním výborem. Ve volném čase se věnoval cyklistice a trampingu. Pomáhal zakládat osadu Ztracenka.\n\nV roce 1991 byla Ing. Jiřímu Martínkovi, syn Františka Matínka ml., vrácana na základě restitučního zákona část dílen. Jednalo se hlavně o prázdné budovy bez jakéhokoliv zařízení, které povětšinou rozkradlo. Další majetek zabavený státní správou dostal J. Martínek až po osmi letech soudní se.\n\nPomocí dvoumiliónové půjčky byl Modřanech v roce 1992 otevřen velkoobchod s nátěrovými hmotami. Framar se snažil zaměřit svůj prodej do oblasti především malých a středních firem se zaměřením na stavebnictví, malířské a natěračské práce, kovovýrobu, zpracování a úpravu dřeva a na specializované prodejny.\n\nV období 1991-2002 firma nesla název ,Ing. Jiří Martínek – Framar”. Sám Ing. Jiří Martínek vystudoval Vysokou školu chemicko technickou (1966). Posléze dokončil i studie zaměřené na ekonomiku na Vysoké škole lesnické a dřevařské ve Zvolenu.\n\nV roce 1994 byl zakoupen z Finska tónovací automat plně řízený počítačem-systém Monicolor, v roce 1997 pak další od stejné firmy-systém Temacolor.\n\nNa začátku nového tisíciletí do Framaru vstoupila i dcera Ing. Jiřího Martínka, Monika Bílková Martínková. Vystudována grafičkou. \n\nV současnosti má Framar přes 7 000 registrovaných klientů.  Pravidelné školení zaměstnanců, znamenající velký posun v jejich odborném růstu. Navíc pak BARVY FRAMAR s.r.o. rozšiřuje svůj sortiment v oblasti tónování i v ostatních směrech. Velký důraz je kladen na výběr prodávaného sortimentu, který musí splňovat vysoké kvalitativní parametry a zároveň musí být cenově výhodný. Rozšiřována je také specializace v průmyslových odvětvích jako je například antikorozní ochrana a odvětví dřevozpracujícího průmyslu.\n\nMomentálně má firma devět tónovacích automatů řízených počítači, jejichž pomocí je možno namíchat tisíce různých odstínů barev v množství od jednoho litru. Hlavní oblasti tónování jsou fasádní a malířské barvy, krycí barvy na kov a dřevo a minerální podklady, lazurovací laky, dekorativní omítky a mnoho speciálních a průmyslových barev.\n\nVelký důraz je kladen na prosazování vodou ředitelných nátěrových hmot, vzhledem k jejich příznivějšímu vlivu na životní prostředí proti klasickým rozpouštědlovým.\n\nDo firmy nastoupila i pátá generace v podobě pra-pravnučky otce zakladatele. Framar se tak začal více orientovat i na potencionální klienty na internetu, lajky, domácí kutily. \n\n\"Komplexní zásobování zákazníků nejen kvalitními produkty, ale také profesionální poradenskou službou, kdy provázíme zákazníka od povrchových úprav až po hotové dílo\".\n\nV roce 1938 František Martínek založil tradici nového cyklistického závodu nesoucího jméno Framar. Stal se z něj nejstarší sprintérský závod na dráze (po Velké ceně Paříže). Velká cena Framaru je pořádána každoročně s výjimkou tří let.\n\nSám zakladatel závodu byl velkým sportovcem, pěstoval atletiku a cyklistiku. Prvním byl atletický běh na 800 m, dvakrát na této trati dokonce oblékl reprezentační trikot. Po absolvování vojenské základní službě vyměnil atletickou dráhu za cyklistiku. Pětkrát vyhrál domácí šampionát na dráze i silnici, při světovém šampionátu skončil dvakrát na čtvrtém místě. V pozdějších letech se uplatnil jako trenér a masér předních československých cyklistů.\n\nOd roku 1941 se Velká cena Framaru jezdí na velodromu v Praze Strašnicích. Na start se za dobu pořádání závodu postavilo a do listiny vítězů Framaru zapsalo mnoho předních závodníků z 22 zemí, včetně mistra světa a olympijského vítěze Antona Tkáče a mistra Evropy Pavla Buráně. V Od roku 2000 je závod zapsán mezi 10 Velkých cen sprinterů světového kalendáře mezinárodní cyklistické unie. Díky sponzorství firmy Framar a dalších cyklistických nadšenců a sponzorů je zachována tradice toho závodu a tedy i odkaz jejího zakladatele.\n\n„Jsme hrdí na to, že naší soutěží přispíváme k tomu, aby čeští cyklisté-sprinteři vyrůstali a zlepšovali svoje výkony. Framar zůstane i do budoucna symbolem dlouhodobého snažení, mající za úkol přivést naší závodní cyklistiku na mezinárodní úroveň. Ctíme v tomto směru záměry mého otce“ říká Jiří Martínek, syn zakladatele Velké ceny Framaru.\n"}
{"id": "1505630", "url": "https://cs.wikipedia.org/wiki?curid=1505630", "title": "Beneš-Mráz Be-500 Bibi", "text": "Beneš-Mráz Be-500 Bibi\n\nBeneš-Mráz Be-500 Bibi, Be-501 a Be-502 byly československé sportovní jednomístné dolnoplošníky z druhé poloviny třicátých let 20. století, které byly vyráběny ve firmě Inž. P. Beneš a inž. J. Mráz, továrna na letadla Choceň a která je vyvinula v plodném roce 1936. Letouny byly určeny pro sportovní létání.\n\nJednalo se o další modely do řady úspěšných předválečných letadel této firmy, která byla vyráběna pro sportovní účely. \n\nByla to jednosedadlová letadla malých rozměrů s malou spotřebou pohonných hmot. V rozměrech se lišila minimálně, byla však osazena různými motory Walter. Na prototypu Be-500 měl být zkoušen motor Walter Atom(avšak prototyp nebyl dokončen), o 20 cm delší verze Be-501 měla motor Walter Mikron II (upravený tak, aby se vešel do objemu válců 2 l) a konečně verze Be-502 stejné délky, jakou měl mít prototyp Be-500, byla osazena nejsilnějším motorem Walter Minor 4. Oba letouny byly speciálně postaveny pro účast v závodu 12 hodin města Angers.\n\nJiž krátce po hektickém dokončení se \"bibiny\" Be-501 a Be-502 úspěšně zúčastnily závodu \"12 heures d´Angers\" ve Francii, když Josef Kalla a Karel Mareš zvítězili ve svých kategoriích.\nLetadla byla řešena jako dolnokřídlý jednoplošník s krytou kabinou. Samonosná, dřevěná křídla byla v celku a byla vsazena do spodní části trupu. V dřevěném, dýhovaném trupu byl kokpit umístěn před hlavním podélníkem křídla. Kabina byla přístupná otevřením větší části horního krytu a za ní byl i prostor pro menší zavazadla. Kormidla byla ovládána lany, křidélka tuhým systémem táhel. Široké svislé ocasní plochy byly samonosné, jejichž kormidlo bylo poněkud vykrojeno nad průběžnou eliptickou vodorovnou ocasní plochu. Směrové kormidlo s kýlovou plochou bylo posunuto vpřed k dosažení příznivých vlastností ve vývrtce.\n\nZe dvou samostatných částí složený podvozek s \"kalhotovými\" kryty byl upevněn na hlavním podélníku křídla a odpérován gumovými provazci. Ostruha byla vyrobena z ocelových, listových pružin. V motorovém loži z ocelových trubek mohly být instalovány různé motory o výkonu 20-95 k (15-70 kW).\n\nK 1.7.1936 byla letounu Be-501 Bibi přidělena imatrikulační značka OK-BEI a letounu Be-502 Bibi značka OK-BEL. V obou případech se jednalo o výrobní čísla 1. Oba stroje zakoupené Aeroklubem RČs. se úspěšně zúčastnily závodu \"12 hodin města Angers\" (12 heures d´Angers) v rychlosti a spolehlivosti, který uspořádal západofrancouzský aeroklub počátkem července 1936. Stroje i jejich piloti, major Kalla a podplukovník Mareš, ze sebe vydali vše, co mohli, a ve svých kategoriích zvítězili. Major gen. št. Josef Kalla na Be-502 Bibi zvítězil v kategorii objemu motoru do 4 litrů, když uletěl 1229,04 km v průměrné rychlosti 204,04 km/h, a v kategorii do 2 litrů se speciálním Mikronem II zvítězil pplk. Karel Mareš na Be-501 Bibi, když uletěl 1001,968 v průměrné rychlosti 166,968 km/h. V celkové klasifikaci bez rozdílu objemu motorů J. Kalla skončil na 2. místě a K. Mareš na 6. místě.\n\nV květnu 1937 absolvovaly tyto letouny rychlostní lety na 100 a 1000 km. Pilot štkp. Štěpán s Be-501 na kratší trati dosáhl rychlosti 179,229 km/h a na delší 170,809 km/h, na Be-502 bylo dosaženo rychlosti 220,94 km/h (ing. Šimůnek na 100 km) a 214,174 km/h (škpt. Žáček na 1000 km). V prosinci 1937 byl vytvořen škpt. Červinkou na Be-501 mezinárodní výškový rekord 4658 m.\n\nDalší vývoj těchto úspěšných letounů nepokračoval, protože se vývojáři zaměřili na pokročilejší typ Beneš-Mráz Be-550 Bibi, který byl dokončen koncem roku 1936. Po obsazení Československa nacistickým Německem byla letadla používána v leteckých školách Luftwaffe.\n\n\nÚdaje podle\n\n\n\n\n"}
{"id": "1505642", "url": "https://cs.wikipedia.org/wiki?curid=1505642", "title": "Cvrček lesní", "text": "Cvrček lesní\n\nCrvček lesní (latinsky \"Nemobius sylvestris\") je nelétavý druh z čeledi cvrčkovití. Původně se vyskytoval v západní Evropě a severní Africe, nyní se vyskytuje také ve střední Evropě (včetně Česka).\n\nTento cvrček je malý, tmavě hnědý a žije v podzemí, měří okolo 1 cm. Ani samci, ani samice nemají zadní křídla; u samců se přední křídla rozprostírají do poloviny břicha, zatímco u samic jsou přední křídla redukována na zaoblené pahýly. Samice mají také dlouhé kladélko.\n"}
{"id": "1505647", "url": "https://cs.wikipedia.org/wiki?curid=1505647", "title": "Robert B. Stone", "text": "Robert B. Stone\n\nRobert B. Stone (26. února 1916, New York USA – 8. ledna 1999 Thajsko) byl autorem a spoluautorem více než 80 knih na téma osobnostního rozvoje a myšlení, byl mezinárodně známým lektorem pro rozvoj lidského potenciálu. Mnoho let vyučoval na Havajské univerzitě, kde vedl přednášky téma práce s pravou hemisférou. \n\nSe svou budoucí manželkou Lolou (26. březen 1917, New York – 6. prosinec 2015, Federal Way, Washington) se potkal jako teenager na pláži na Long Island. Vzali se o dvacet let později, v roce 1953. V roce 1955 se jim narodil syn Dennis Stone. Přestěhovali se do Huntington, na Long Island, kde si postavili dům u lesa. V roce 1969 se přestěhovali do Honolulu, Havaj, kde žili 28 let. V roce 1997 se Robert a Lola přestěhovali do Bangkoku, Thajsko. \n\nDr. Stone svou pracovní kariéru začal jako tiskový mluvčí na Long Islandu, pro správní rady v rámci školství, podniků a neziskových organizací. Později byl redaktorem Huntington Times. V roce 1937 absolvoval MIT s bakalářským titulem General Engineering. Za druhé světové války sloužil u spojovacích jednotek (anglicky \"Signal Corps\"). \n\nPo válce působil jako poradce v rámci společnosti SCORE, při U.S. Small Business Administration, byl prezidentem Honolulu Lodge of the Theosophical Society a členem poradního sboru Good Samaritan Advisory Board. Byl také členem Mensa International, členem New York Academy of Science. \n\nPo dobu více než 20 let byl lektorem Silvovy metody kontroly mysli. Propagoval ji především na Havaji, v Japonsku, na Novém Zélandě a Thajsku. V rámci této metody pomohl stovkám jednotlivců po celém světě v léčbě, v lidských vztazích a při řešení problémů. \n\nV roce 1982 získal čestný titul Ph.D. na University of the Trees. \n\nJeho nejpopulárnější kniha byla \"Martinis and Whipped Cream: The New Carbo-Cal Way to Lose Weight and Stay Slim,\" která byla vydána v roce 1966, se spoluautorem a expertem na hypnózu, Sidneyem Petriem (* 1926). Tato kniha byla přelomová v historii dietních programů. Dr. Stone a S. Petrie spolupracovali více než deset let na mnoha knihách osobnostního rozvoje. \n\n\n\n\n\n\n"}
{"id": "1505655", "url": "https://cs.wikipedia.org/wiki?curid=1505655", "title": "Muhamed Hifzi Muftić", "text": "Muhamed Hifzi Muftić\n\nMuhamed Hifzi-efendija (event. jen Hifzi) Muftić (1872 Banja Luka, osmanská říše – 1920 nejspíše Sarajevo, Království Srbů, Chorvatů a Slovinců) byl bosenskohercegovský islámský duchovní a soudce bosňáckého původu.\n\nV Sarajevu navštěvoval Šarí‘atskou soudní školu (absolvoval 1896). Po delší pauze získal místo justičního čekatele na místo šarí‘atského soudce ve Fojnici (později získal definitivu) a nato od 1910 v Bosenském Novém. V květnu 1914 byl jmenován členem ulema-medžlisu, nejvyšší rady duchovních Islámského společenství v Bosně a Hercegovině. Zemřel roku 1920 nejspíše v Sarajevu.\n\nČasto bývá zaměňován s učitelem Hifzi-efendijou Muftićem.\n"}
{"id": "1505657", "url": "https://cs.wikipedia.org/wiki?curid=1505657", "title": "Maří list balšámový", "text": "Maří list balšámový\n\nMaří list balšámový (\"Tanacetum balsamita\", syn. \"Balsamita major\") je stará léčivá rostlina z čeledi hvězdnicovitých. Její nadzemní části vydávají silnou vůni po mentolu a kafru. Je známa pod řadou lidových názvů, jako zahradní balšám, bylina Matky Boží, ženská máta, řecká máta nebo biblový list (z anglického \"Bible leaf\" – lisované listy dříve často sloužily jako záložka do Bible).\n\nJe to vytrvalá, silně aromatická bylina s větvenými oddenky, dorůstající výšky 40–100 cm. Přímé, větvené nebo jednoduché lodyhy jsou silně pavučinatě chlupaté, na bázích dřevnatějí. Listy jsou měkké, jednoduché, eliptického tvaru, nepravidelně zubaté či téměř celokrajné; v přízemní růžici jsou dlouze řapíkaté, střední a horní lodyžní listy naopak přisedlé, střídavě postavené. Květy jsou v drobných, 4–7 mm širokých, dlouze stopkatých úborech, které skládají bohatá chocholičnatá květenství v počtu 10 až někdy více než 100. Trubkovité květy terče úboru jsou žluté, oboupohlavné; jazykovité květy paprsků bílé, samičí, 3–7 mm dlouhé, často však chybějí nebo jsou pouze rudimentárně vyvinuty. Kvetou v červenci a v srpnu, opylovány jsou hmyzem. Plody jsou drobné žebernaté nažky s úzkým, jemně zubatým lemem.\n\nPloidie druhu je 2n = 18. Rostlina obsahuje řadu aromatických silic a dalších účinných látek, především kafr, karvon a thujon, dále třísloviny a hořčiny.\n\nMaří list pravděpodobně pochází z oblastí jihozápadní Asie (Turecko, Afghánistán, Írán) a z Kavkazu, později zdomácněl ve Středomoří a pěstováním byl rozšířen i do mnoha dalších oblastí světa. V České republice je v současnosti pěstován spíše vzácně. Příležitostně zde zplaňuje, jeho výskyt ve volné přírodě je však ojedinělý, obvykle na synantropních teplomilných stanovištích ruderálního charakteru.\n\nV průběhu doby byl tento druh řazen do mnoha různých rodů: krom samostatného monotypického rodu \"Balsamita\" též do rodů \"Matricaria\" (heřmánek), \"Chamaemelum\" (rmenec), \"Leucanthemum\" (kopretina), \"Chrysanthemum\" (chryzantéma, listopadka) a \"Pyrethrum\" (řimbaba). V rámci čeledi hvězdnicovitých patří s ostatními zástupci rodu vratič do podčeledi \"Asteroideae\", tribu \"Anthemideae\" a subtribu \"Anthemidineae\", společně s rody rmen, heřmánkovec nebo marunek. Bývají rozlišovány dva poddruhy, jejichž taxonomická hodnota je však sporná.\n\nMaří list je starou léčivou rostlinou, využívanou proti střevním parazitům či k ulehčení menstruačních bolestí. Aromatické listy lze použít jako chuťově výrazné koření k masovým pokrmům, v minulosti se jimi dochucovalo též pivo. Silná vůně mařího listu odpuzuje hmyz, proto může být součástí přírodních repelentů, pot-pourri a vonných pytlíčků vkládaných do prádla nebo do šatních skříní. Potírání kůže čerstvými listy zmírňuje bolest při poštípání od včel nebo ovádů. Sbírají se listy před rozkvětem rostliny, lze je použít čerstvé i k sušení. Nesmí ho užívat těhotné ženy.\n\nV minulosti byla tato bylina často pěstována v klášterních i venkovských zahradách, v posledních letech však v Evropě téměř vymizela; široce užívána je stále v jihozápadní Asii. Dobře prospívá v lehčích, úživných, hlinitopísčitých půdách. Vyžaduje plně osluněné stanoviště, ve stínu špatně kvete. Na zálivku je zcela nenáročná a ve středoevropských podmínkách je mrazuvzdorná. Množí se dělením trsů na jaře nebo na podzim.\n"}
{"id": "1505663", "url": "https://cs.wikipedia.org/wiki?curid=1505663", "title": "Hifzi Muftić", "text": "Hifzi Muftić\n\nHifzi-efendija Muftić (1864/1865 Žepče, osmanská říše – 10. dubna 1903 Sarajevo, Bosna a Hercegovina) byl bosenskohercegovský učitel bosňáckého původu.\n\nZákladní vzdělání získal v rodném městě. V Sarajevu studoval v Gazi Husrev-begově medrese a na to v Šarí‘atské soudní škole (absolvoval 1892). Roku 1892 se stal justičním čekatelem na místo šarí‘atského soudce u chotárského (okresního) soudu v Sarajevu, nicméně po několika měsících přijal lukrativní místo zastupujícího (od 1897 definitivního) učitele staroarabského jazyka a ředitele muslimského konviktu na Vyšším gymnáziu v Sarajevu. Roku 1897 na Vídeňské univerzitě složil zkoušku z arabštiny, na jejíž základě získal titul středoškolského profesora.\n\nPohřben byl den po svém skonu na sarajevském hřbitově Grličića brdo.\n\nČasto bývá zaměňován s duchovním a soudcem Muhamedem Hifzi-efendijou Muftićem.\n"}
{"id": "1505685", "url": "https://cs.wikipedia.org/wiki?curid=1505685", "title": "Hvězdy jako hvězdy", "text": "Hvězdy jako hvězdy\n\nHvězdy jako hvězdy je čtvrté studiové album Lucie Bílé, nahrané roku 1998. Jedná se o české coververze zahraničních hitů. Všechny české texty napsala Gabriela Osvaldová.\n\n\n\n"}
{"id": "1505686", "url": "https://cs.wikipedia.org/wiki?curid=1505686", "title": "Interleukin 3", "text": "Interleukin 3\n\nLidský protein interkulin 3 (IL-3) je kódován IL3 genem, který se nachází na chromosomu 15q31.1.\n\nProtein je tvořen 152 aminokyselinami a jeho molekulová hmotnost je 17 kDa.\n\nIL-3 je v podobě monomeru produkován aktivovanými T buňkami, monocyty/makrofágy a stromálními buňkami.\n\nIL-3 je cytokin, který reguluje krvetvorbu buněk tím, že řídí proliferaci, diferenciaci a funkci granulocytů a makrofágů.\n\nNa začátku 60. let Ginsberg a Sachs dokázali, že IL-3 je silným růstovým faktorem pro žírné buňky, produkovaný aktivovanými T buňkami.\n\nIL-3 je pluripotentní hematopoetický faktor nutný pro přežití a proliferaci hematopoetických progenitorových buněk. Přenos signálu je zajištěn vysoko afinitním buněčným interleukin-3 receptorem.\n\nIL-3R komplex zahajuje JAK2/STAT5 buněčnou signalizační dráhu. To může vést ke stimulaci transkripčního faktoru c-myc (aktivuje genovou expresi) a Ras dráze (potlačuje apoptosu).\n\nProdukce IL-3 aktivovanými T buňkami je zahájena pouze po stimulaci antigenem nebo jiným specifickým impulsem.\n\nNicméně bylo pozorováno, že IL-3 je nepřetržitě přítomen u myelomonocytické leukémie WEHI-3B buněčného linie. Má se za to, že tato genetická změna je klíčová při rozvoji leukémie tohoto typu.\n\nLidský IL-3 byl poprvé klonován v roce 1986 a od té doby probíhá jeho klinické testování. Podání IL-3 při chemoterapii zrychluje její nástup a podporuje proliferaci granulocytů a trombocytů. Nicméně aplikace pouze IL-3 léčby onemocnění kostní dřeně, jako je Myelodyplastický syndrom (MDS) a Aplastická anémie (AA), nebyla uspokojivá.\n\nBylo potvrzeno, že při vysokých dávkách chemoterapie kombinace IL-3, GM-CSF a faktoru pro kmenové buňky zlepšuje kmenové buňky v periferní krvi.\n\nDalší studie ukázaly, že IL-3 by do budoucna mohlo býti dobrým terapeutikem při solidních nádorech a lymfo-hematopoetických poruchách.\n"}
{"id": "1505687", "url": "https://cs.wikipedia.org/wiki?curid=1505687", "title": "CTLA-4", "text": "CTLA-4\n\nCTLA-4 (Cytotoxic T-lymphocyte antigen 4, CD152) je receptor, který se řadí mezi tzv. kontrolní body (checkpoints) imunitního systému.\n\nTento receptor je exprimovaný jak na CD4 tak na CD8 T lymfocytech. Po navázání na své ligandy, molekuly CD80 a CD86 exprimované na antigen prezentujících buňkách (APC), inhibuje T buněčnou imunitní odpověď. Nepřetržitě je exprimován regulačními T lymfocyty a zvýšená exprese u konvenčních T buněk nastává po jejich aktivaci.\n\nCTLA-4 je homologní s receptorem CD28, jehož je antagonistou. Oba dva sdílí stejné ligandy, ale CTLA-4 je váže s vyšší afinitou než CD28. Tyto interakce s ligandy probíhají v tzv. imunologické synapsi mezi T buňkou a APC, kde CTLA-4 váže své ligandy a tím omezuje jejich vazbu na CD28.\n\nCTLA-4 je u myší kódovaný genem \"Ctla4\" a u lidí genem \"CTLA4.\"\n\nNa rozdíl od CD28 se CTLA-4 nachází především ve váčcích uvnitř FoxP3 regulačních T buněk nebo aktivovaných T buněk (uvnitř buněk až 90 % CTLA-4). To z toho důvodu, že dochází k neustálé endocytóze CTLA-4 z povrchu plazmatické membrány dovnitř buňky. Tato endocytóza je velmi rychlá, 80 % povrchového CTLA-4 je internalizováno během 5 minut. CTLA-4 se poté buďto recykluje zpět na plazmatickou membránu nebo se degraduje v lyzozomu.\n\nExprese CTLA-4 na T buňkách stoupá okamžitě po obdržení 1. signálu přes TCR a je na vrcholu po dvou až třech dnech po aktivaci.\n\nJedním z mechanismů působení CTLA-4 je jeho kompetice s CD28 o vazbu ligandu. Vazba CTLA-4 ale na rozdíl od CD28 nevede ke kostimulačnímu signálu. Relativní množství navázaného CTLA-4 a CD28 na svoje ligandy pak určuje, jestli bude T buňka aktivována (převaha navázaného CD28) nebo vstoupí do anergie (převaha navázaného CTLA-4).\n\nDalší molekulární mechanismus je tzv. transendocytóza. CTLA-4 naváže svůj ligand CD80 nebo CD86 a odstraní ho z povrchu APC. Transendocytóza vyžaduje rozpoznání peptidu T buňkou, jedná se o antigenně specifický mechanismus, kterým se redukuje množství CD80 a CD86 na povrchu APC. Tímto mechanismem CTLA-4 snižuje možnost APC stimulovat T buňky přes receptor CD28.\n"}
{"id": "1505688", "url": "https://cs.wikipedia.org/wiki?curid=1505688", "title": "Formální vzdělávání", "text": "Formální vzdělávání\n\nFormální vzdělávání je vzdělání, které probíhá v institucích (zpravidla ve školách) a tudíž je vymezeno právními předpisy. Má tedy svůj vlastní řád, který přesně stanovuje, co se má učit a jaké znalosti by student měl získat (osnova). U formálního vzdělávání je tedy zisk nových zkušeností a informací hlavním cílem. Po splnění určitého stupně formálního vzdělávání by měl student získat určité osvědčení, které dokazuje jeho schopnosti na dané úrovni. \n\nJedná se o jeden ze tří druhů vzdělávání, které jsou uznány OECD. Dalším druhem je neformální vzdělávání, které probíhá mimo instituční systém a je poskytováno nevycvičenými aktéry vzdělávacího systému (například sportovní instruktor). Poslední je pak informální učení, které na rozdíl od zbylých dvou, není systematické, často bývá dokonce považováno za nezáměrné a bezděčné.\n\nV České republice existuje několik institucí, které zabezpečují různé stupně formálního vzdělání. Patří mezi ně:\n\n\nJednotlivé stupně na sebe také navzájem navazují a při přesunu na vyšší stupeň je potřeba dokončit předchozí vzdělání (např. je tedy potřeba ukončit základní vzdělání, aby člověk mohl nastoupit na střední školu).\n\nVzdělávání lze na určitých úrovních podstupovat různými způsoby, jejichž výběr záleží na studentech, jestliže splňují určité podmínky.\n\nPro studenty základních škol existuje pouze denní studium.\n\nPro studenty středních a vyšších odborných škol:\n\n1. Denní studium - Víceleté studium, kdy student každý všední den dochází do školy v průběhu školního roku, zejména v dopoledních hodinách\n\n2. Večerní studium - Výuka, která probíhá v odpoledních a večerních hodinách několik dní v týdnu, zpravidla ale v menším rozsahu než při denním studiu\n\n3. Dálkové studium - Samostatná výuka, která je propojená s konzultačními hodinami s vyučujícími\n\n4. Distanční studium - Samostatná výuka, probíhající zejména nebo naprosto pomocí informačních technologií, opět propojeno s konzultacemi\n\nVšechny formy studia jsou si ve výsledku rovny, ať už student zvolí jakoukoliv formu bude získané ověření stejné. To samé platí i o způsobu dokončení studia, který se také nemění.\n\nPro studenty vysokých škol také existují různé formy studia, konkrétněji se jedná o prezenční, distanční a kombinované studium. Jejich přesné vymezení ale závisí na jednotlivých školách. Obecně probíhá denní studium ve všední dny v rámci povinných či nepovinných seminářů a přednášek a zkoušek na konci semestru. Distanční forma je pak samostatné studium s pomocí informačních technologií a kombinované studium je kombinací obou předchozích variant.\n"}
{"id": "1505691", "url": "https://cs.wikipedia.org/wiki?curid=1505691", "title": "Ludvík Sukup", "text": "Ludvík Sukup\n\nLudvík Sukup (30. června 1931 Moravská Nová Ves – 27. července 2009 Brno) byl český fotbalový záložník.\n\nV československé lize hrál za ZSJ MEZ Židenice (dobový název ČAFC Židenice) v 5 zápasech, aniž by skóroval.\n\n"}
{"id": "1505697", "url": "https://cs.wikipedia.org/wiki?curid=1505697", "title": "Sanžština", "text": "Sanžština\n\nSanžština nebo sango je kreolský jazyk ve Středoafrické republice a hlavní jazyk, kterým se zde mluví. Je to úřední jazyk Středoafrické republiky, což ji dělá jednou z mála afrických zemí, která má domorodý jazyk jako úřední. Je používána jako lingua franca po celé zemi a v roce 1998 měla 450.000 rodilých mluvčí. Současně ji využívá 1.6 miliónu lidí.\n\nKreolština pramení z jazyku Ngbandi. Kdysi byla využívána jako tržní jazyk kolem řeky Ubangi ještě před francouzskou kolonizací v letech 1880. V hovorovém jazyce tvoří 90% slova sangošská, zatímco pro modernější názvy se používá francouzština.\n\nNázev organizace SIRIRI, která pomáhá ve Středoafrické republice (například sbírka brýlí pro Afriku aj.) není – navzdory psaní velkými písmeny – zkratka, ale „normální“ slovo, které v sangu znamená „mír, pokoj“.\n"}
{"id": "1505707", "url": "https://cs.wikipedia.org/wiki?curid=1505707", "title": "Byron Moreno", "text": "Byron Moreno\n\nByron Aldemar Moreno Ruales (23. listopadu 1969 Quito) je bývalý ekvádorský fotbalový rozhodčí a odsouzený pašerák drog.\n\nDne 21. září roku 2010 byl zatčen na letišti JFK v New York City, když se snažil pašovat přes šest kilogramů heroinu který měl schován ve svém spodním prádle. V lednu 2011 se k pašování přiznal a čelil hrozbě trestu odnětí svobody až na deset let. Dne 23. září 2011 byl Moreno odsouzen na dva a půl roku vězení za pašování heroinu. O 26 měsíců později byl propuštěn z vězení a vrátil se do Ekvádoru.\n\nProfil na stránkách Mistrovství světa ve fotbale 2002 (archiv)\n"}
{"id": "1505714", "url": "https://cs.wikipedia.org/wiki?curid=1505714", "title": "Hronovce", "text": "Hronovce\n\nHronovce ( ) jsou obec na Slovensku v okrese Levice. První písemná zmínka pochází z roku 1256. Žije zde obyvatel. Rozloha obce činí 30,96 km².\n\n"}
{"id": "1505720", "url": "https://cs.wikipedia.org/wiki?curid=1505720", "title": "Farmakologické metody tišení bolesti", "text": "Farmakologické metody tišení bolesti\n\nKdyž hovoříme o bolesti, hovoříme o komplexním vjemu, který se skládá z několika částí. Na aferentních nervech, jejichž perikarya leží ve spinálních gangliích, se aktivují receptory. Vzniká impuls, jenž je veden do zadních rohů míšních, zde se přepojí a dráhou postranních míšních provazců (její přední část) je veden do thalamu, limbického systému a senzitivní části kůry mozkové, kde přichází do vědomí. Uvědomování si těchto impulzů je značně individuální a závisí nejen na psychickém stavu pacienta, ale také na zevní situaci (stavu prostředí) a situaci vnitřní. Ta zahrnuje funkci neuronů antinociceptivního systému a přítomnost neurotransmiterů. Bolest tedy můžeme farmakologicky ovlivnit na třech úrovních:\n\n1.Vznik impulsu - snížení vnímavosti receptorů pro bolest snížením syntézy prostaglandinů (aplikace inhibitorů enzymu cyklooxygenázy) nebo snížení podráždění nervových zakončení pomocí lokálních anestetik\n\n2. Vedení impulsu - lokální anestetika + opioidy\n\n3. Uvědomování si bolesti - opiody + psychoaktivní látky (neuroleptika, etanol, antidepresiva)\n\nZhodnocení algického stavu pacienta vyžaduje objektivní a racionální přístup. Musíme se také zamyslet nad přidruženými chorobami (které by mohly ovlivnit výběr správné analgezie) a způsobem vzniku bolesti. Bolest dělíme na dvě obecné kategorie:\n\n1. Akutní - náhlá ostrá bolest, vzniká následkem říznutí, spálení, zlomeniny, výronu, bolesti zubů, chřipky\n\n2. Chronická - definovaná trváním 3-6 měsíců, nevymizí při běžné léčbě, nemá ochrannou funkci, přechází z akutní bolesti, sledujeme charakter (vystřelující, bodavá, pálivá, škubavá, tlaková, křečovitá)\n\nDalší faktor, který hodnotíme, je lokalizace a intenzita. Intenzita se rozlišuje dle stupnice VAS - vizuální analogové škály. Tu dělíme, dle WHO, na tři kategorie - mírná bolest (0-3) léčba neopioidní analgetikum, středně silná bolest (4-6) neopioidní analgetikum + slabé opioidy a silná bolest (7-10) silné opioidy. Cílem terapie je úleva nebo snížení bolesti na přijatelnou úroveň (VAS 2-4) a zlepšení kvality a komfortu pacienta.\n\nLokální anestetika fungují na základě inhibice natriových kanálů, čímž zamezí přenos akčního potenciálu. Tento princip je však žádoucí pouze u nociceptivních nervů. Nežádoucím účinkům (srdce - A-V blokáda, srdeční zástava, mozek - křeče, zástava dechu) předcházíme lokální aplikací, přítomností vazokonstrikčních látek nebo chemicky labilními LA. \nPod termínem lokální anestezie mluvíme o reverzibilním, místně ohraničeném vyřazení receptorů pro bolest či aferentních nervových vláken. Z určité oblasti tak vyřadíme nejen kožní senzitivitu, ale také senzitivitu periferních orgánů. Pro přenos vzruchu je velmi důležitý vstup natria do napěťově řízených natriových kanálů. Anestetika však tento vstup blokují a impuls tak nemůže být veden dále, k vyšším nervovým celkům. Nejedná se ale jen o nervy senzitivní. Blokace impulsů může nastat i na motorických vláknech, ovšem senzitivita na LA platí nepřímo úměrně. Čím menší je nerv na průřezu, tím dříve na něm bude přenos vzruchu inhibován. Z toho vyplývá, že vlákna motorických nervů jsou vyřazena až sekundárně. \n\nDále je také dobré zmínit vazodilatační účinky, které jsou s podáním LA spojeny. V reakci na určité látky mohou v organismu vzniknout produkty, které značně rozšiřují cévy a zvyšují průtok krve (hydrolýzou prokainu vzniká dietylaminoetanol), proto se kombinují s vazokonstrikty. Jednak se celkový chirurgický výkon usnadní, jednak se zmenší tkáňová toxicita, neboť LA mizí pomaleji a prodlužuje se doba jeho účinku.\n\nJsou to amfifilní látky, které jsou složeny z aromatické složky a postranního řetězce s protonizovatelným dusíkem. Za fyziologického pH pak v organismu existují dvě formy molekul - ionizovaná a neionizovaná. Neionizovaná forma je velmi důležitá pro průnik perineurální pochvou a buněčnou membránou do nitra neuritu, kde je místo jejího účinku. Čím hydrofobnější je její aromatické jádro, tím snadněji dojde k penetraci a tím vyšší je síla účinku. Ionizovaná forma pak inhibuje již zmíněný natriový kanál, přičemž sama o sobě je neúčinná, neboť není schopna dosáhnout místa svého působení.\n\n• Prokain - perorální geriatrikum, nepoužívá se k povrchové anestezii, protože již na sliznici se hydrolyticky štěpí \n\n• Lidokain - působení rychlé, dekompozice pomalá - metabolizuje se v játrech, tzn. že působí déle než prokain použitelný i na povrchovou anestezii, významné antiarytmikum, 0,25 - 1% roztok \n\n• Prilokain - podobné účinky jako u lidokainu, jenom pomalejší působení, 0,5 - 2% roztok, při vyšších dávkách vzniká riziko abnormálně vysokého množství methemoglobinu v krvi\n• Mepivakain - také podobný lidokainu, delší doba působení svodná + infiltrační anestezie bez nutnosti vazokonstrikčních látek \n\n• Bupivakain - anestezie nervus pudendus v porodnictví\n\n• Ropivakain - svodná + epidurální anestezie, menší kardiotoxicita \n\n• Artikain - rychlý nástup účinku (2 minuty), dlouhá výdrž (2 hodiny), infiltrační + svodná anestezie (1-2% roztok), lumbální anestezie - (5% roztok)\n\nV určitých orgánech a mozku se nacházejí specifické opioidní receptory, na které se vážou opioidní peptidy, látky tělu přirozené a vyvolávají stav shodný s účinky morfinu. Co se týče chemické složky, rozlišujeme C terminální část, která zajišťuje různou afinitu k receptorům a tím obsáhlost působení dané látky a N terminální část, kde se nachází AMK sekvence (tyr-gly-gly-phe-met). Tyto peptidy vznikají štěpením větších polypeptidů, které jsou vlastně prekurzory pro endogenní opioidy. Jedná se o pro-enkefalin, který dává za vznik met-enkefalinu a leu-enkefalinu, pro-dynorfin, z něhož vzniká dynorfin a opiomelanokortin, který je prekurzorem pro beta endorfin. Pokud bychom však chtěly tyto látky podat i.v., dojde v krvi k destrukci rychleji, než se stihne projevit účinek (s výjimkou beta endorfinu). Látky se aplikují přímo do likvoru. \n\n• Morfin\n\nPři porovnání struktury morfinu se strukturou enkefalinů můžeme vidět značnou podobnost. Právě proto je v těle umožněna vazba morfinu na receptory pro opioidy endogenní. Způsobuje inhibici vedeného impulsu a jeho zpracování CNS. Podáním morfinu epidurálně zamezíme vytrvalé tupé bolesti, rychlá a ostrá bolest však zůstává. Velmi nebezpečná může být intoxikace a také závislost. Mezi hlavní známky intoxikace patří kóma, deprese dechu, hypoxie. Závislost je u každého jedince značně individuální, ale mezi hnací faktory patří euforizující účinky a abstinenční příznaky. Aby morfin plnil svou funkci, při dlouhodobém užívání je nutné stále navyšovat dávky. \n\n• Kodein\n\nKodein je alkaloid opia. Analgetický účinek je značně menší, avšak při podání p.o. dochází k dobré resorbci a částečně k demetylaci na morfin. Účinkuje přibližně 6 hodin a používá se k tlumení slabších bolestí, také jako antitusikum. Nevyvolává tak velkou závislost.\n\n• Petidin - nevyvolává zvýšení tonu hladkého svalstva jak morfin, využíván při kolikovitých bolestech jednotlivých orgánů, nevhodný při porodu (asfyxie novorzence)\n\n• Levometadon - dlouhá doba působení, používán při terapii odvykání si na opiátech, nevyvolává euforické účinky, pouze potlačuje abstinenční příznaky\n\n• Fentanyl - analgeticky nejsilnější z této skupiny, transdermální aplikace formou náplasti, po injekčním podání účinkuje 30 minut, i.v. vyvolává depresi dechu - nutná umělá ventilace pacienta při anestezii\n\n• Tramadol - metabolit má opoidní účinky, je to racemát, inhibuje reuptake serotoninu, druhý enantiomer pak noradrenalinu - dochází k podpoře působení antinociceptivního systému\nLátky, které blokují vznik eikosanoidů (deriváty kyseliny arachidonové). Ty dělíme na 4 skupiny - prostacykliny, prostaglandiny, troboxany a leukotrieny. Účinkují na receptory pro bolest, jejichž senzitivitu snižují, dále snižují patologicky zvýšenou tělesnou teplotu. Na druhou stranu mají i nežádoucí účinky, jako je deformace žaludeční a střevní sliznice, retence vody a snížení kontraktility uteru. V klinice je doporučováno používat monopreparáty, ovšem v určitých kombinacích (paracetamol, kys. acetylsalicylová, kodein) se analgetické účinky sčítají a nežádoucí účinky potlačují. \n• Paracetamol - analgetikum, antipyretikum, dobrá resorbce, biotransformace v játrech, vyloučení přes ledviny, při metabolické přeměně vznikají sloučeniny, jež musí být transformovány SH-skupinami, pokud je jejich absence, toxický metabolit ireverzibilně poškodí hepatocyty \n\n• Metamizol - silné analgetikum, antipyretikum, i.v. i při viscerálních bolestech (spazmolytikum), riziko alergické reakce a hypotenze\n\n• Kyselina acetylsalicylová - analgetikum, vyšší dávky antiflogistické, velké riziko nežádoucích účinků (dráždění sliznice GITu, petechie, závratě, ovlivnění renální funkce, astma), kontraindikace u dětí - riziko Reyova syndromu\nAntirevmatika se používají při léčbě revmatických onemocnění za účelem zpomalení postupu choroby. Je však nutné dlouhodobé užívání, v řádech měsíců, než se dostaví výsledky. Je tedy nutné zahájit léčbu co nejdříve po stanovení diagnózy, a to jen v případě, že se nejedná o agresivní formu nemoci. Mechanismus funkce těchto látek není ještě zcela objasněn. Hlavní chemickou složkou jsou organické sloučeniny zlata. \n• Auranofin - který můžeme aplikovat v nižších hladinách, a eliminovat tak nežádoucí účinky, přípravky podáváme p.o., a pokud po 5 měsících nepozorujeme žádné změny ve stavu pacienta, je nutné terapii ukončit. \n\n• Sulfasalazin - původně vyvinut k léčbě artritidy, dnes se však používá při léčbě zánětů střeva\n\n• Metotrexát - nejvyšší možnost remise, imunosupresivní podklad účinků\n\n• Etanercept, Infliximab - inhibují faktor Tumor necrosis factor, který vyvolává zánět\n"}
{"id": "1505721", "url": "https://cs.wikipedia.org/wiki?curid=1505721", "title": "Pavlopetri", "text": "Pavlopetri\n\nPavlopetri ( Παυλοπέτρι) je podmořská archeologická lokalita v Řecku. Nachází se u jižního pobřeží Peloponésu nedaleko mysu Malea a náleží k obci Elafonisos. V roce 1967 zde britský vědec Nicholas Flemming objevil pod mořskou hladinou pozůstatky staveb, které o rok později prozkoumal tým archeologů z Univerzity v Cambridgi. V hloubce tří až čtyř metrů se nacházejí obytné budovy a hroby, patřící zaniklému přístavnímu městu. Z celkové zastavěné plochy okolo 100 000 m² bylo zatím prozkoumáno 9 000 m².\n\nPůvodně byly ruiny v Pavlopetri přičítány mykénské civilizaci, v roce 2009 zde však byla nalezena neolitická keramika dokazující, že město vzniklo mnohem dříve, asi před pěti až šesti tisíci lety. Odhaduje se, že lokalita byla zaplavena při zemětřesení v 1. tisíciletí př. n. l.\n\nNa Pavlopetri se vztahuje mezinárodní Dohoda o ochraně podvodního kulturního dědictví. \n\n"}
{"id": "1505726", "url": "https://cs.wikipedia.org/wiki?curid=1505726", "title": "Rue du Roi-Doré", "text": "Rue du Roi-Doré\n\nRue du Roi-Doré je ulice v Paříži v historické čtvrti Marais. Nachází se ve 3. obvodu.\n\nUlice vede od křižovatky s \"Rue de Thorigny\" a končí na křižovatce s \"Rue de Turenne\" poblíž kostela Saint-Denis-du-Saint-Sacrement.\n\nNázev ulice (U Zlatého krále) vychází z domovního znamení ve formě pozlacené busty krále Ludvíka XIII.\n\nUlice byla otevřena v roce 1620. Měla různé názvy jako \"Rue Saint-François\", \"Rue Sainte-Françoise\", \"Rue Française\", během Francouzské revoluce se nazývala \"Rue Dorée\".\n\n\n"}
{"id": "1505729", "url": "https://cs.wikipedia.org/wiki?curid=1505729", "title": "Marjorie Reevesová", "text": "Marjorie Reevesová\n\nMarjorie Ethel Reevesová, CBE , FBA (17. července 1905 - 27. listopadu 2003) byla britská historička a pedagožka. Působila v národních výborech a významně se podílela na vývoji vzdělávání historie v Británii. Pomáhala se založením St Anne's College která je od roku 1952 součástí Oxfordské univerzity. Mimo jiné je i obnovitelkou zájmu o dílo Jáchyma z Fiore. \n\nMarjorie Ethel Reevesová se narodila v roce 1905 v Brattonu ve Wiltshire, kde její otec vyráběl zemědělské stroje. Rodina byla baptisté a její matka prý pocházela z rodiny známé pro nezávislost jejích žen Ke studiu historie na Oxfordské univerzitě ji inspirovala její učitelka na střední dívčí škole v Trowbridge. Poté, co s prvotřídním prospěchem získala titul (na St Hugh's College ) pokračovala ve studiu pro získání učitelského diplomu. Reevesová učila dva roky v Greenwich na dívčí škole Roan jako asistentka a poté se v roce 1929 stala výzkumnou pracovnicí na Westfield College v Londýně. Ve Westfieldu se rozhodla pro zcela neobvyklé téma Jáchyma z Fiore, jehož práce našla v knihovně Corpus Christi . Tento středověký mystik se poté stal nejen tématem jejího doktorátu (1932), ale následně i její knihy, \"The Influence of Prophecy in the Later Middle Ages: a Study in Joachimism\" (\"Vliv proroctví v pozdním středověku: Studie Jáchymismu)\" (1969). Její zájem o opata Jáchyma inspiroval ostatní akademiky ke studiu jeho symbolických vyobrazení a rozluštění jeho psaní; tento zájem vedl k pravidelným kongresům a publikacím na toto téma. Reevesová upozornila na Leona Tondelliho, který v roce 1937 rozluštil Jáchymovi záhadné diagramy. V 70. letech minulého století bylo v San Giovanni in Fiore vytvořeno mezinárodní studijní centrum pro Jáchyma z Fiore a místní komunita se zde také zasloužila o obnovu Jáchymova kostela. Marjorie Reevesové bylo uděleno čestné občanství obce San Giovanni. \n\n"}
{"id": "1505730", "url": "https://cs.wikipedia.org/wiki?curid=1505730", "title": "Maličkosti", "text": "Maličkosti\n\nMaličkosti (v anglickém originále Trinkets) je americký dramatický webový televizní seriál streamovací televize Netflix, jehož první řada byla vydána 14. června 2019. Seriál je inspirovaný stejnojmenným románem Kirsten Smith. Tvůrci seriálu jsou Smith, Amy Andelson a Emily Meyer. Hlavní role hrají Brianna Hildebrand, Kiana Madeira a Quintessa Swindell. \n\n\n\nDne 15. října 2018 streamovací televize Netflix oznámil objednávku produkce první řady. \n\n"}
{"id": "1505732", "url": "https://cs.wikipedia.org/wiki?curid=1505732", "title": "Josef Kavka (1922)", "text": "Josef Kavka (1922)\n\nJosef Kavka (25. dubna 1922 Hořovice – 14. června 2019 Praha) byl český geolog a petrolog, autor učebnice o geologii, také dlouholetý redaktor esperantských časopisů \"Scienca Revuo\" a \"Geologio Internacia\".\n\nStudoval na pedagogické a geologicko-geografické fakultě Karlovy univerzity, jako petrolog vyučoval na hornických středních školách v Duchcově, Praze a Kladně, později jako vedoucí geologického výzkumu státního podniku Geoindustria. Kandidátem věd se stal na Vysoké škole chemicko-technologické.\n\nEsperanto se naučil od svého otce, který byl ředitelem školy, ale intenzivně se začal esperantem zabývat až v roce 1948, když v Duchcově založil kroužek esperanta mezi žáky.\n\nV roce 1961 se stal zástupcem Mezinárodního vědeckého esperantského svazu (ISAE) v Československu, mezi léty 1978–1987 redigoval časopis Scienca Revuo, orgán ISAE. V roce 1965 založil geologickou sekci a v letech 1967–2001 redigoval 9 jejich almanachů pod názvem Geologio Internacia.\n\n\nDále zpracoval kolem 300 článků, z toho polovinu v češtině o geologických výzkumech v Československu (jsou v Archívu Geofondu), druhá polovina je v esperantu v různých esperantských časopisech (hlavně Scienca Revuo, Geologio Internacia, Kemio Internacia, Starto).\n\n\n"}
{"id": "1505735", "url": "https://cs.wikipedia.org/wiki?curid=1505735", "title": "Brianna Hildebrandová", "text": "Brianna Hildebrandová\n\nBrianna Caitlin Hildebrandová (* 14. srpna 1996, College Station, Texas, USA) je americká herečka. Proslavila se účinkováním v internetovém seriálu \"Annie\" \"Undocumented\" a ve filmech \"Deadpool\" (2016) a \"Deadpool 2\" (2018).\n\nHildebrandová se narodila v College Station v Texasu a vystudovala střední školu A<nowiki>&</nowiki>M Consolidated High School v College Station v Texasu.\n\nHildebrandová se objevila ve webovém seriálu \"Annie Undocumented,\" který byl jmenován nejlepším webovým seriálem na televizním festivalu New York TV Festival v roce 2014.\n\nV roce 2015 byla obsazena do role superhrdinky Negasonic Teenage Warhead ve filmu \"Deadpool\". Film se natáčel ve Vancouveru a premiéru měl dne 12. února 2016. Ve stejném roce se také objevila v roli Sashy ve filmu \"First Girl I Loved\". \n\nV červenci 2017 se připojila k obsazení druhé řady seriálu \"Exorcista\". V roce 2018 si zopakovala roli Negasonic Teenage Warhead v pokračování filmu \"Deadpool, Deadpool 2.\" \n\nV roce 2019 získala roli Lizzie v seriálu \"Love Daily\" a roli Elodie Davis v seriálu \"Trinkets\".\n\nV březnu 2017 v souvislosti se svojí sexualitou prohlásila: „Docela brzy jsem zjistila, že se mi líbí kluci i holky […] Naštěstí teď můžu říct, že když bydlím v LA, nijak mě neděsí být homosexuální. Nebála jsem se, ani když jsem byla v Texasu. Už na střední škole jsem v podstatě provedla coming out. Jen jsem se nikdy nerozhodla pro jednu škatulku. Jsem ráda, že je to venku, a myslím, že by to tak mělo být.“\n\n"}
{"id": "1505736", "url": "https://cs.wikipedia.org/wiki?curid=1505736", "title": "Vila Viléma Stanovského", "text": "Vila Viléma Stanovského\n\nVila Viléma Stanovského je rodinný dům, který stojí v Praze 5-Hlubočepích ve vilové čtvrti Barrandov, ve svahu mezi ulicemi Barrandovská a Skalní v jejich severovýchodní části.\n\nRoku 1930 navrhl architekt Vladimír Grégr vilu pro pplk. Viléma Stanovského a jeho ženu Ludmilu; postavena byla do roku 1932. V Pražském adresáři z roku 1937-1938 je zde bytem a spoluvlastnictvím uvedena Marie Čelakovská, vdova. \n\nVilém Stanovský (1896-1972) byl divizní generál letectva. V první světové válce sloužil v rotě Nazdar, poté ve francouzském letectvu jako stíhací pilot u letky SPA 158. Jako plukovník byl v letech 1937-1939 velitelem 6. leteckého pluku. Na začátku 2. světové války plánoval útěk do Francie, ale byl zatčen gestapem na Barrandově při pokusu o únik zahradou své vily. Vila mu byla posléze zabavena. Vězněn byl na Pankráci, Špilberku a v koncentračním táboře Dachau. Po skočení války byl povýšen na brigádního generála, roku 1951 z armády propuštěn a o rok později zatčen a odsouzen na 17 let vězení. Po zatčení byl majetek rodině zabaven podruhé.\n\nAkademická malířka Ludmila Stanovská, rozená Čelakovská (1904-1948), byla dcerou publicistky Marie Čelakovské, rozené Fáčkové (1876-1951), a Jaromíra Čelakovského, ředitele Zemské banky (1871-1930). Jejím bratrem byl JUDr. Vladimír Čelakovský (1900-1981), dědem botanik profesor Ladislav Josef Čelakovský (1834-1902) a pradědem básník František Ladislav Čelakovský (1799-1852).\n\nVe svahu postavená funkcionalistická vila s plochou střechou má půdorys obdélníka. Z kratší vchodové strany podsklepeného dvojpodlaží vybíhá v obou podlažích nevýrazný rizalit se schodištěm. V přízemí na protější straně je prosklená zimní zahrada, jejíž střecha je v prvním patře využita jako terasa horního bytu. Na terasu navazuje balkon, který vede po celé delší straně domu.\n\nMajetek rodině navrácen nebyl, žaloba dcery Evy Jonášové na vydání barrandovské vily byla po roce 1989 zamítnuta.\n\n\n\n"}
{"id": "1505738", "url": "https://cs.wikipedia.org/wiki?curid=1505738", "title": "Dagmara Wozniaková", "text": "Dagmara Wozniaková\n\nDagmara Wozniaková (* 1. července 1988 Vratislav) je americká šermířka polského původu. Specializuje se na šerm šavlí.\n\nVe věku jednoho roku přesídlila s rodiči do USA, od deseti let se věnuje šermu. Působí v Manhattan Fencing Center, kde ji trénuje Yury Gelman. Vystudovala biologii na newyorské katolické St. John's University.\n\nV roce 2006 byla členkou vítězného družstva na mistrovství světa juniorů v šermu. V roce 2008 jela na olympijské hry jako náhradnice. Na LOH 2012 obsadila v individuální soutěži osmé místo a na LOH 2016 získala bronzovou medaili s družstvem a mezi jednotlivkyněmi byla čtyřiadvacátá. Reprezentovala na deseti světových šampionátech, v roce 2014 získala s americkým družstvem mistrovský titul a v letech 2011, 2013 a 2015 byla třetí. Je trojnásobnou vítězkou Panamerických her (2011 a 2015 družstva, 2015 jednotlivkyně).\n\n"}
{"id": "1505740", "url": "https://cs.wikipedia.org/wiki?curid=1505740", "title": "Ejub Mujezinović", "text": "Ejub Mujezinović\n\nEjub (ev. Ejjub) Mujezinović (8. července 1882 Ljubuški, Bosna a Hercegovina – 9. března 1934 Banja Luka, Království Jugoslávie) byl bosenskohercegovský lékař a politik bosňáckého původu.\n\nNarodil se do obchodnické rodiny. Jeho otcem byl hadži Mahmut-aga (?–1901), absolvent mostarské medresy, a Plema-Emina. Ve svazku se jim narodili tři synové, Ejub, Mustafa (1898 absolvoval Šarí‘atskou soudní školu) a Kasim.\n\nZákladní školu dokončil v rodném městě. Gymnázium navštěvoval v Mostaru. Po maturitě, kterou vykonal roku 1903, se zapsal na studia lékařství na Vídeňské univerzitě. Dne 29. března 1909 byl promován na doktora medicíny. Později získal specializaci v oboru chirurgie.\n\nZa pobytu v rakouské metropoli byl činný v muslimském studentském spolku \"Zvijezda\" (Hvězda), který mezi muslimy šířil srbskou nacionální myšlenku, později přešel do spolku \"Svijest\" (Uvědomění), který naopak inklinoval k chorvatské národní ideji. Později byl aktivní v Muslimské samostatné straně, v níž se angažovali podporovatelé rakousko-uherské okupace Bosny a Hercegoviny.\n\nOd dubna 1909 pracoval v Bosenské Gradišce. Lékařskou praxi absolvoval v Zemské nemocnici v Sarajevu, kde pracoval jako asistent do roku 1912. Poté odešel do Banja Luky, kde se o něco později stal ředitelem městské, později bánské nemocnice.\n\nPo vzniku jihoslovanského státu na podzim 1918 se zapojil do politiky. Hlavní odbor Národní rady S. Ch. S. pro Bosnu a Hercegovinu jej jmenoval za delegáta Bosny a Hercegoviny v Prozatímním národním zastupitelstvu (\"Privremeno narodno predstavništvo\"), dočasném parlamentu. Tento post zastával až do vyhlášení voleb do Ústavodárného shromáždění roku 1920. Roku 1926 se podílel na vzniku místní pobočky spolku \"Gajret\" (Úsilí), jíž byl od roku 1929 předsedou.\n\nZemřel roku 1934 na srdeční zástavu, stejně jako jeho děd a otec. \n\nEjub Mujezinović se oženil se Subhijou, s níž přivedl na svět syna Envera.\n"}
{"id": "1505746", "url": "https://cs.wikipedia.org/wiki?curid=1505746", "title": "Zlín Z-XIII", "text": "Zlín Z-XIII\n\nZlín Z-XIII byl československý celodřevěný jednomístný dolnoplošník z druhé poloviny 30. let 20. století. Jeho vývoj byl předčasně ukončen a vyroben byl pouze jeden prototyp. Ten nyní vlastní Národní technické muzeum v Praze.\n\nNejúspěšnějším letadlem Baťovy zlínské letecké továrny byl sériově vyráběný model Z-XII. Po něm měl být vyráběn rychlý kurýrní letoun Z-XIII. Jeho konstrukcí byl opět pověřen konstruktér Jaroslav Lonek. Byl vyvinut jednak jako rychlý cestovní pro soutěže a také jako kurýrní letoun pro rychlé spojení manažerů a přepravu zásilek společnosti Baťa. Prototyp létal s imatrikulací OK-TBZ od 9.8.1937. \n\nLetoun s motorem Walter Major 4 o výkonu 88/96 kW (120/130 k) a francouzskou stavitelnou vrtulí Ratier byl zalétán na jaře 1937 šéfpilotem Švábem a později s ním létal zkušební pilot mjr. Ján Ambruš. Základní model byl jednomístný, kde pilotní prostor byl posunut za těžiště letounu a v těžišti letadla nad křídlem byl prostor pro přepravovaný náklad. Tato konstrukce mohla být později alternativně měněna, kdy jednoduchou výměnou krytů šlo letoun upravit na dvousedadlový.\n\nLetoun měl celodřevěnou konstrukci včetně kormidel. Křídla s lichoběžníkovým půdorysem a se zakulaceným okrajem byla dřevěná, dvoupodélníková a dýhovaná. Jako první civilní letadlo v Československu dostal Zlín XIII vztlakové klapky. Dřevěný trup byl eliptického tvaru o značné hloubce s klenutím pro výhled pilota z kokpitu. Pevný podvozek s aerodynamickými kryty vidlic a brzděných kol byl odpérován spirálovou pružinou. Stabilní ostruha byla zachycena na posledních dvou přepážkách trupu. \n\nNa první přepážce s protipožární stěnou odpředu bylo kloubově uchyceno motorové lože z Mannesmannových trubek. Motor Walter Major 4 byl uložen ve čtyřech gumových závěsech. Olejová nádrž byla umístěna pod motorem, benzínové nádrže v trupu letadla. \n\nLetoun vyžadoval dobré letiště s dostatečně dlouhou rozjezdovou dráhou pro tehdy vysokou přistávací rychlost 140 km/h a pro vysoké plošné zatížení na něm mohli létat jen velmi zkušení piloti. \nLetoun překvapoval vysokými výkony i svým moderním vzhledem. Prototyp pilotovaný mjr. Jánem Ambrušem se měl v srpnu 1937 zúčastnit závodu Circuit de l'Est, který uspořádaly tři francouzské aerokluby jako Grand prix de l'Aero-club de France. Propozice závodu byly pro tento letoun příznivé, a proto se Zlínská letecká společnost rozhodla závod tímto letounem obeslat. Letoun dosahoval rychlosti až 350 km/h, což dávalo dobré předpoklady pro úspěch v závodě. Pro technické potíže a povětrnostní překážky však přiletěl J. Ambruš na místo určení, letiště Vittel u Épinalu, po stanovené době (12. srpna do 12 hodin) a k vlastnímu závodu nebyl připuštěn. Předvedl alespoň tento letoun nejenom v místě konání závodu, ale i v Paříži (Aero-club Rolland Garros) a ve Štrasburku.\n\nPo německé okupaci byl s letounem Zlín Z-XIII plánován úlet do Království Jugoslávie a pilotem měl být později úspěšný stíhací pilot Alois Šiška. Těsně před plánovaným startem letounu z akce pro podezření z vyzrazení sešlo. Podle jiné verze byl v den akce gestapem zatknut hangármistr, a proto z celého plánu sešlo.\n\nDruhou světovou válku prototyp přečkal ukrytý v hangáru, kde jej zamaskovali Baťovi technici. Přitom na něj pro jistotu namalovali i hákové kříže. Po válce byl tento jediný prototyp předán do sbírek Národního technického muzea v Praze. V letech 1989–1990 byl renovován a umístěn v stálé expozici v dopravní hale.\n\nV roce 2007 zahájila společnost „Historická letka republiky Československé“ stavbu věrné repliky letounu Zlín-XIII. Replika by měla být věnována památce tří lidí: konstruktéru Jaroslavu Lonkovi, donátorovi projektu Janu Antonínu Baťovi a pilotu Jánu Ambrušovi. Realizace projektu však nebyla dokončena.\n\nÚdaje dle \n\n\n"}
{"id": "1505750", "url": "https://cs.wikipedia.org/wiki?curid=1505750", "title": "Vzdělávací systém Japonska", "text": "Vzdělávací systém Japonska\n\nVzdělávací systém v Japonsku sestává z dobrovolného předškolního vzdělávání, povinného základního vzdělávání klasifikovaného mezi primární (6 let) a nižší sekundární stupeň (3 roky), a dále opět dobrovolného vzdělávání na vyšších úrovních (3 roky vyšší sekundární, 4 roky vysokoškolské – bakalářský stupeň). Tento systém byl do určité míry nastaven podle amerického modelu. Školní rok je rozdělen do třech semestrů se začátkem v dubnu a koncem v březnu, kdy jsou před začátkem dalšího ročníku krátké prázdniny. Další prázdniny bývají ještě v srpnu a na přelomu prosince a ledna.\n\nVzdělání na všech úrovních je zajišťováno jak veřejnými, tak soukromými institucemi. Na všech úrovních vzdělávání se platí školné jak na veřejných, tak na soukromých školách. Jedinou výjimkou jsou veřejné školy poskytující povinné základní vzdělávání (6 + 3 roky), které jsou financovány zcela z veřejných zdrojů. Soukromé vzdělávací instituce se těší značné oblibě především na vyšší sekundární (středoškolské) a terciární (vysokoškolské) úrovni, přičemž kvalita i popularita některých soukromých vysokých škol dosahuje takové úrovně, že je řadí mezi nejlepší vysoké školy v Japonsku i v Asii. Vzdělání je v Japonsku přisuzována vysoká společenská vážnost a jeho kvalita obecně dosahuje vysoké úrovně. I přes to, že školné na japonských školách je jedno z nejvyšších na světě a dlouhodobě stále roste, zájem o vzdělání zůstává vysoký. V roce 2017 mělo Japonsko s 51% podílem osob s terciárním vzděláním na populaci ve věku 25–64 let po Kanadě 2. nejvzdělanější pracovní sílu mezi zeměmi OECD. Celkové výdaje na vzdělávání vyjádřené jako podíl na HDP jsou zcela pod průměrem zemí OECD (4,1 % oproti 5 %), nicméně výdaje na jednoho žáka jsou naopak nadprůměrné. V mezinárodních srovnávacích testech PISA pro oblasti čtenářské gramotnosti, matematiky a přírodních věd japonští studenti pravidelně zaujímají přední příčky mezi zeměmi OECD.\n\nPočátek institucionálního vzdělávání v Japonsku se datuje od období Jamato v šestém století, kdy do Japonska začaly pronikat vlivy čínského učení nesoucího s sebou kromě buddhismu a konfuciánství právě čínské literární zvyklosti a znakový způsob zápisu. Nejdůležitějšími místy formálního vzdělávání byly až do 15. století zenové buddhistické kláštery. V 16. století začaly do Japonska pronikat i evropské vlivy, především šlo o křesťanské misionáře z Portugalska. Díky nim začaly vznikat první jezuitské školy, na kterých byla vyučována i latina a latinské písmo.\n\nV období následného japonského izolacionismu pod vládou rodu Tokugawa (1603–1867), tzv. období Edo, došlo k výraznému nucenému útlumu západních vlivů, ale zároveň k rozkvětu japonské tradiční kultury. Během období Tokugawa došlo k nárůstu chrámových škol, které sice vycházely z buddhistické vzdělávací tradice, ale nebyly již považovány za náboženské instituce. Mezi hlavní vyučované dovednosti patřilo čtení, písmo a aritmetika. V důsledku zvýšeného důrazu na kaligrafii se rapidně zlepšila gramotnost obyvatel. Na veřejné vzdělání měli nárok především samurajové, jejichž tradiční role válečníka se postupně měnila ve vládní úředníky. Běžní obyvatelé vzdělávali své děti sami, rozšířené bylo i kolektivní vyučování mimo domov za pomoci soukromých učitelů.\n\nPo pádu šógunátu a návratu k císařskému vládnutí v roce 1868 se během období vlády císaře Meidži Japonsko opět otevřelo světu, aby urychlilo proces modernizace společnosti. Díky zásadním reformám po vzoru zemí Západu byl vytvořen veřejný vzdělávací systém a došlo k rapidnímu zvýšení průměrného dosaženého vzdělání. Národní koncept vzdělávání se rychle formoval do západní podoby zhruba do roku 1890, kdy byl Imperiálním reskriptem o vzdělávání opět nastolen spíše centralizovaný, autoritářský přístup a návrat k tradičním odkazům konfuciánství a šintoismu. Na počátku 20. století bylo japonské vzdělávání rovnostářské pouze na základní úrovni, vyšší vzdělání bylo omezené, velmi selektivní a elitářské. To opět vytvořilo prostor pro zakládání vzdělávacích institucí křesťanskými misionáři, především byly zakládány vysoké školy s cílem zvýšit možnosti vzdělávání pro ženy.\n\nPo porážce ve druhé světové válce bylo Japonsko okupováno Spojenými státy, což vedlo k výrazným společenským i politickým změnám, přijetí nové pacifistické ústavy, liberalizaci a demokratizaci vzdělávání. Velká vzdělávací reforma vytvořila nový systém inspirovaný americkým vzděláváním a vedla k růstu počtu vzdělávacích institucí. Bylo ustanoveno povinné devítileté základní vzdělávání sestávající z šesti let základní a třech let nižší sekundární školy. Po ukončení povinného vzdělávání se systém štěpí ve více možností, většina studentů však pokračuje v tříletých školách vyššího sekundárního stupně (středoškolská úroveň) a následně ve čtyřletých bakalářských programech terciárního stupně (vysokoškolská úroveň).\n\nPo roce 1952, kdy Japonsko získalo opět státní suverenitu, došlo znovu k růstu nacionalismu ve vzdělávání a zvýšení důrazu na vyučování tradiční morálky a rozvoj osobnosti. Během 80. let byl však systém shledán příliš rigidním a objevovaly se obavy z jeho schopnosti přizpůsobovat se novým podmínkám i do budoucna. To vedlo k přijetí nové politiky na podporu internacionalizace, individuality a diverzity. V dnešní době za podobu vzdělávání v Japonsku zodpovídá Ministerstvo školství, kultury, sportu, vědy a technologií (Monbukagakušó – MEXT).\n\nZákladní vzdělávání sestává z primárního (šógakkó) a nižšího sekundárního (čúgakkó) stupně školství. Primární vzdělání, které trvá 6 let, je povinné nastoupit od šesti let věku, nižší sekundární vzdělání v délce 3 let pak bývá zvykem nastoupit ve dvanácti letech. I přes to, že oba tyto stupně jsou podle ústavy poskytovány veřejnou formou bezplatně, na soukromých školách se platí školné. Soukromé školy nabírají na významu především od nižšího sekundárního stupně, na který mnohdy přímo navazuje vyšší sekundární stupeň, který může v případě přidružených škol vést následně i k automatickému přijetí na konkrétní vysokou školu. Proto jsou už od nižšího sekundárního stupně školy velmi selektivní a studenti jsou vedeni k pečlivé a zodpovědné přípravě na přijímací zkoušky, které mohou významně ovlivnit jejich studijní budoucnost. Někteří studenti využívají tzv. džuku, tedy soukromých doplňkových vzdělávacích institucí, které studenty připravují přímo na přijímací zkoušky. Kromě toho tráví většina studentů volný odpolední čas klubovými aktivitami, které bývají dostupné přímo v areálu školy. Jedná se o běžné volnočasové aktivity zahrnující různé druhy sportu, hudební, literární či dramatické kroužky, ale např. i debatní kluby, kroužky kaligrafie, skládání origami nebo mediální tvorby. Z toho důvodu je běžné, že se studenti vrací ze školy až ve večerních hodinách.\n\nVeřejné školy mají relativně málo autonomie, rozhodují pouze o 21 % veškerých souvisejících rozhodnutí. V otázce svého plánování a struktury rozhodují pouze v polovině případů, např. o náplni vyučovaných kurzů rozhodují pouze v rámci Národních osnovových standardů a o najímání a počtu zaměstnanců se rozhoduje na regionální úrovni.\n\nNa veřejných školách probíhá vyučování od pondělí do pátku, na soukromých školách se však běžně vyučuje i v sobotu.\n\nVyšší sekundární školství (kótó-gakkó, zkr. kókó) navazuje na devítileté povinné vzdělání. Pro přijetí je zpravidla nutno uspět u přijímacích zkoušek. Úspěšné ukončení studia pak vede k získání certifikátu o vyšším sekundárním vzdělání. Většina škol na této úrovni je obecného charakteru (přibližná obdoba českých gymnázií) a standardní délka studia jsou tři roky. Některé školy nabízejí specializované kurzy zaměřené např. na zemědělství, průmysl, obchod, rybolov, ošetřovatelství, vědu, hudbu, umění apod.\n\nOd roku 1999 existují i tzv. Sekundární školy, které kombinují nižší i vyšší stupeň sekundárního školství se specializovaným vzděláním v celkové délce šesti let.\n\nPro děti s relativně silným stupněm postižení existují tzv. školy se speciálním vzděláváním. Zajišťují jak předškolní, tak primární a sekundární vzdělání. Od roku 2007 se speciální vzdělávání objevuje i v rámci standardních škol formou speciálních tříd, případně pouze speciálních poraden.\n\nNa vysokoškolské vzdělání je v Japonsku kladen vysoký důraz. V roce 2017 dosáhlo terciárního vzdělání 59 % mužů a 62 % žen, což je více než 1.5, respektive 1.2krát více než průměrně v zemích OECD. Kromě univerzit existují i specializované školy, které jsou dostupné hned po ukončení nižšího sekundárního stupně jako tzv. technické školy a nabízejí studium v délce pěti let. Druhou možností jsou po ukončení vyššího sekundárního stupně vyšší odborné školy, které nabízejí dvou až tříleté studium a vedou k získání titulu džun-gakuši (obdoba českého DiS.). Dále existují ještě odborná učiliště a smíšené školy, které jsou v drtivé většině provozovány soukromě. I přes to, že některé z těchto škol přesahují standardní délku studia pro sekundární vzdělání, do terciárního vzdělání se řadí pouze univerzity a vyšší odborné školy.\n\nVětšina univerzit poskytuje především čtyřleté bakalářské vzdělání (titul gakuši). Některé poskytují i pětileté postgraduální studium sestávající z dvouletého magisterského (titul šuši) a následného tříletého doktorského programu (titul hakuši). Japonské vysoké školy jsou charakteristické relativně vysokým školným (na veřejných i soukromých školách) a vysokou mírou selektivity. Na přijímací zkoušky se intenzivně připravuje většina studentů v posledním ročníku sekundárních škol, někteří dokonce k přípravě využívají soukromých doplňkových institucí „džuku“.\n\nJaponské univerzity se podle několika žebříčků řadí mezi nejlepší světové univerzity. Nejlepšími univerzitami v Japonsku jsou dlouhodobě Tokijská univerzita a Kjótská univerzita. Mezi nejlepší soukromé univerzity se dlouhodobě řadí tokijští „rivalové“ Univerzita Waseda a Univerzita Keio.\n"}
{"id": "1505752", "url": "https://cs.wikipedia.org/wiki?curid=1505752", "title": "L. W. F. Model V Tractor", "text": "L. W. F. Model V Tractor\n\nL. W. F. Model V Tractor je americký dvoumístný cvičný a pozorovací dvouplošník. Prototyp vznikl v roce 1916 a od následujícího roku byl vyráběn sériově pro armádu USA. Letoun sloužil v době 1. světové války ve výzbroji československých legionářů. Jeden kus je od roku 1939 součástí sbírek Národního technického muzea, kde je trvale vystaven ve stálé expozici.\n\n"}
{"id": "1505772", "url": "https://cs.wikipedia.org/wiki?curid=1505772", "title": "Pečky (nádraží)", "text": "Pečky (nádraží)\n\nPečky je železniční stanice v jižní části města Pečky na v ulici J. A. Komenského. Nachází se ve východní části středních Čech v Středočeském kraji, v okrese Kolín. Leží na tratích 011 a 012. Stanice je elektrifikovaná (3 kV ss).\n\nNádraží vzniklo jakožto trojkolejná stanice IV. třídy na nově budované trati společnosti Severní státní dráha z Olomouce do Prahy v Pečkách v letech 1843-1845. Slavnostní vlak tudy projel 20. srpna 1845 za osobního řízení inženýra Jana Pernera, který trať navrhl. Návrh původně empírové budovy je připisován, stejně jako u všech stanic na této trase, architektu Antonu Jünglingovi. Stanice zpočátku sloužila zejména pro obyvatelé z přibližně 9 kilometrů vzdálených Poděbrad a návštěvníky místních lázní pod sloučeným názvem \"Pečky-Poděbrady\".\n\nV roce 1871 byl u Poděbrad dokončen úsek Rakouské severozápadní dráhy spojující Vídeň do Berlín a došlo k výstavbě poděbradského nádraží, a stanice změnila název. Ačkoliv poté stanice ztratila na dopravním významu, pro město ovšem napojení na páteřní trať Rakouské monarchie přinesla ekonomický, stavební i populační rozvoj, už v roce 1847 vyrostl poblíž železnice cukrovar. 15. února 1882 byla zprovozněna trať vedoucí z Peček přes Zásmuky do Kouřimi. Po zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nRoku 1957 byla do stanice dovedena elektrická trakční soustava.\n\nStanicí prochází První a Třetí železniční koridor, leží na trase 4. Panevropského železničního koridoru. Po roce 2000 byla dokončena rekonstrukce stanice a úpravy parametrů nádraží na koridorovou stanici: nachází se zde ostrovní nástupiště s podchodem, byl instalován elektronický informační systém pro cestující a výpravní budova prošla opravou. Expresní spoje mohou stanicí projíždět rychlostí až 160 km/h, nádražní provoz je řízen dálkově z Centrálního dispečerské pracoviště Praha díky traťovému zabezpečovacímu zařízení, elektronického stavědla ESA 11.\n\n"}
{"id": "1505773", "url": "https://cs.wikipedia.org/wiki?curid=1505773", "title": "Velim (nádraží)", "text": "Velim (nádraží)\n\nVelim je železniční stanice v obci Velim v ulici Nádražní. Nachází se ve východní části středních Čech v Středočeském kraji, v okrese Kolín. Leží na železniční trati 011.\n\nVelimí procházela nově budovaná trati společnosti Severní státní dráha z Olomouce do Prahy, nádraží zde nicméně zbudováno nebylo. O vznik železniční zastávky roku 1867 se přičinil zejména potomek maďarské evangelické šlechty, evangelický farář a superintendent české církve helvetské Justus Emanuel Szalatnay. Ten využil zpřístupnění železnice k podnikání v oblasti cukrovarnictví: vznikl zde cukrovar a továrna na čokoládu, cukrovinky a kávové náhražky.\n\nRoku 1957 byla do stanice dovedena elektrická trakční soustava 3 kV stejnosměrného proudu. V letech 1960–1963 byl nedaleko stanice vybudován Železniční zkušební okruh Cerhenice, který je kolejově zaústěn připojovací vlečkou do 4. staniční koleje na pečeckém zhlaví.\n\nStanicí prochází První železniční koridor, leží na trase 4. Panevropského železničního koridoru. Po roce 2000 byla dokončena rekonstrukce stanice a úpravy parametrů nádraží na koridorovou stanici: nachází se zde ostrovní nástupiště s podchodem, byl instalován elektronický informační systém pro cestující a výpravní budova prošla opravou. Expresní spoje mohou stanicí projíždět rychlostí až 160 km/h, nádražní provoz je řízen dálkově z Centrálního dispečerské pracoviště Praha díky traťovému zabezpečovacímu zařízení, elektronického stavědla ESA 11.\n\n"}
{"id": "1505775", "url": "https://cs.wikipedia.org/wiki?curid=1505775", "title": "Holiare", "text": "Holiare\n\nHoliare ( , do roku 1948 \"Gelert\") jsouobec na Slovensku v okrese Komárno. První písemná zmínka pochází z roku 1257. Žije zde obyvatel. Rozloha obce činí 9,88 km².\n\n"}
{"id": "1505777", "url": "https://cs.wikipedia.org/wiki?curid=1505777", "title": "Přelouč (nádraží)", "text": "Přelouč (nádraží)\n\nPřelouč je železniční stanice ve stejnojmenném městě na adrese Dukelské náměstí 306, 535 01 Přelouč. Nachází se na východě Čech v Pardubickém kraji, v okrese Pardubice na levém břehu nedaleké řeky Labe. Leží na železničních tratích 010 a 015.\n\nPrvní staniční budova byla vystavěna jakožto trojkolejná stanice III. třídy, jež byla součást železnice z Olomouce do Prahy. Slavnostní vlak tudy projel 20. srpna 1845 za osobního řízení spoluautora návrhu trati inženýra Jana Pernera. Návrh původně empírové budovy je připisován, stejně jako u všech stanic na této trase, architektu Antonu Jünglingovi (později byla nahrazena budovou novou). Železnice dopomohla městu k dalšímu hospodářskému rozvoji, spolu s výstavbou císařské silnice. 15. února 1882 zprovoznila železniční společnost Rakouská společnost státní dráhy trať vedoucí z Přelouče přes Heřmanův Městec do Prachovic.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nRoku 1957 byla do stanice dovedena elektrická trakční soustava 3 kV stejnosměrného proudu.\n\nStanicí prochází První železniční koridor, leží na trase 4. panevropského železničního koridoru. Nachází se zde ostrovní nástupiště s podchodem. Expresní spoje mohou stanicí projíždět rychlostí až 160 km/h, nádražní provoz je řízen dálkově z Centrálního dispečerské pracoviště Praha díky traťovému zabezpečovacímu zařízení elektronického stavědla ESA 11.\n\n\n"}
{"id": "1505781", "url": "https://cs.wikipedia.org/wiki?curid=1505781", "title": "Ústí nad Orlicí město (nádraží)", "text": "Ústí nad Orlicí město (nádraží)\n\nÚstí nad Orlicí město je starší ze dvou železničních stanic ve stejnojmenném okresním městě na adrese Svatopluka Čecha 435, 562 01 Ústí nad Orlicí. Nachází se na východě Čech v Pardubickém kraji, v okrese Ústí nad Orlicí, v jižní části města nedaleko řeky Třebovky. Leží na železniční trati 011.\n\nPrvní staniční budova byla vystavěna jakožto trojkolejná stanice IV. třídy, součást železnice z Olomouce do Prahy. Slavnostní vlak tudy projel 20. srpna 1845 za osobního řízení inženýra Jana Pernera, projektanta trati. Autorem návrhu empírové výpravní budovy je vrchní architekt inženýr Anton Jüngling.\n\nStavba je dvoupatrová, aby mohla vyrovnat rozdíl mezi uliční úrovní a tratí vystavěnou na náspu. V době svého dokončení měřilo kolejiště stanice na 600 sáhů, tedy asi 1100 metrů. Dále se v areálu nádraží nacházelo na jižní straně také skladiště a na opačné straně od výpravní budovy lokomotivní výtopna. Unikátně je v případě této stanice řešena vodárenská věž, která je zabudovaná přímo do těla stanice. Uvnitř se nacházelo mimo jiné zařízení pro předehřev vody do kotlů parních lokomotiv, aby nedocházelo k tepelným nerovnostem, věž je proto zakončena krátkým komínem. Ústrojí vodárny bylo demontováno v 70. letech 20. století. Roku 1875 vybudovala Rakouská severozápadní dráha vlastní železniční stanici západně od města pro obsluhu trati do Letohradu. Dřevěná prosklená přístavba k východnímu křídlu budovy pochází z roku 1905.\n\nRoku 1957 byla do stanice dovedena elektrická trakční soustava 3 kV stejnosměrného proudu.\n\n3. 5. 1958 byla budova zaevidována jako Národní kulturní památka.\n\nStanicí prochází První železniční koridor, leží na trase 4. Panevropského železničního koridoru. V roce 2013 byla zahájena stavba projektu Průjezd železničním uzlem Ústí nad Orlicí, v rámci kterého došlo úpravám parametrů nádraží na koridorovou stanici: nachází se zde hranová nástupiště s podchody, byl instalován elektronický informační systém pro cestující a výpravní budova prošla opravou. Expresní spoje mohou stanicí projíždět rychlostí až 160 km/h, nádražní provoz je řízen dálkově z Centrálního dispečerské pracoviště Praha díky traťovému zabezpečovacímu zařízení elektronického stavědla ESA 11. Oproti předchozímu stavu dnes stanicí vedou pouze dvoje koleje.\n\n"}
{"id": "1505799", "url": "https://cs.wikipedia.org/wiki?curid=1505799", "title": "Rue du Roi-de-Sicile", "text": "Rue du Roi-de-Sicile\n\nRue du Roi-de-Sicile je ulice v Paříži v historické čtvrti Marais. Nachází se ve 4. obvodu.\n\nUlice vede od křižovatky s \"Rue Malher\" a končí na křižovatce s \"Rue du Bourg-Tibourg\", kde na ni navazuje \"Rue de la Verrerie\".\n\nNázev ulice (Sicilského krále) odkazuje na palác Karla I. z Anjou, mladšího bratra Ludvíka IX. a od roku 1266 vládce Sicilského království, který si jej nechal postavit v prostoru domů č. 2–4 a č. 14 až 22 na \"Rue Pavée\". Palác přiléhal k městským hradbám Filipa II. Augusta a během staletí měnil majitele a byl přestavován na hôtel de la Force a na hôtel de Chavigny, až se z něj stala požární stanice, jejíž vchod je na 7 \"Rue de Sévigné\".\n\nUlice byla osídlena již v roce 1261, ale název z té doby není znám. Pod jménem \"Rue Roy-de-Sezille\" se objevuje v soupisu ulic \"Le Dit des rues de Paris\" na konci 13. století. Během Francouzské revoluce se ulice v letech 1792–1806 jmenovala \"Rue des Droits-de-l'Homme\" (ulice Lidských práv).\n\nMinisterská vyhláška ze dne 11. června 1799 stanovila minimální šířku ulice na osm metrů. Tato šířka byla na základě královského dekretu z 15. října 1830 zvětšena na 12 metrů. V 19. století se ulice nacházela v bývalém 7. obvodu a měřila 329 metrů.\n\nV roce 1868 byly k \"Rue du Roi-de-Sicile\" připojeny ulice \"Rue de Bercy-Saint-Jean\" a \"Rue de la Croix-Blanche\".\n\n\n"}
{"id": "1505818", "url": "https://cs.wikipedia.org/wiki?curid=1505818", "title": "Lesní pobožnost", "text": "Lesní pobožnost\n\nLesní pobožnost (něm. Waldandacht) je stylizovaný oltář v podobě kamenné mohyly nacházející se v lázeňských lesích západně od centra města Karlovy Vary. Oltář nechal v roce 1910 na místě stávajícího svatého obrázku vystavět karlovarský patriot, radní Hugo Anger.\n\nV lázeňských lesích v údolí pod Russelovou skálou (něm. \"Russelsitze\") jednou kdosi zavěsil na strom jednoduchý svatý obrázek Panny Marie, pravděpodobně jako poděkování za úspěšné vyléčení. Během dalších let bylo místo postupně doplňováno obrázky svatých a byl zde postaven jednoduchý malý dřevěný oltář s klekátkem.\n\nV roce 1910 bylo místo upraveno do dnešní podoby zásluhou velkého karlovarského patriota, radního Huga Angera. Na oltář byl přenesen původní obraz Panny Marie, okolí bylo upraveno a byl zde vystavěn nový dřevěný altán. Časem přibyly desky s děkovnými nápisy v mnoha jazycích. Z tohoto vybavení se však do dnešní doby téměř nic nedochovalo.\n\nNa jaře roku 1990 byly karlovarské lesy poničeny silnou vichřicí a zasažena byla i Lesní pobožnost. Poškozené stromy u příchodu k oltáři musely být vyřezány. V dalším období byl oltář zdevastován neznámým vandalem, který poničil nejen historicky cenný obraz Panny Marie, ale i vrcholový dřevěný kříž. S pomocí karlovarských občanů a institucí bylo v roce 1995 místo Lesní pobožnosti obnoveno. Původní poničený obraz Panny Marie byl zaměněn za obraz srdce Ježíšova; ten byl časem nahrazen novým obrazem Panny Marie. V roce 2004, díky podpoře vydavatelství časopisu \"Promedáda\", byl nově vystavěn zničený altán.\n\nV červnu a červenci roku 1892 se v Karlových Varech léčila rakouská císařovna Alžběta, zvaná Sissi. Je známo, že během svého pobytu často stoupala \"Russelovou cestou\" na Lesní pobožnost k tehdy původnímu svatému obrázku Panny Marie.\n\nOltář má podobu mohyly seskládané z velkých balvanů. Ve středu oltáře je obraz Panny Marie. Je doplněn plastikami a deskami s děkovnými nápisy v mnoha jazycích. Na vrcholu je umístěn dřevěný kříž s ukřižovaným Kristem. Před oltářem jsou kamenná klekátka a po stranách stojí lavičky. Je zde i malé jezírko s umělým vodopádem.\n\nLesní pobožnost je stále hojně navštěvovaným místem, a to nejen v létě. Lidé sem pravidelně chodí i během vánočních procházek o Štědrém dnu, na Boží hod vánoční nebo svátek svatého Štěpána. Často sem přinášejí potravu pro lesní zvěř.\n\n"}
{"id": "1505834", "url": "https://cs.wikipedia.org/wiki?curid=1505834", "title": "Kamila Zlatušková", "text": "Kamila Zlatušková\n\nKamila Zlatušková (* 26. února 1981 Brno) je česká podnikatelka, producentka, scenáristka, dramaturgyně a režisérka. Jejím otcem je vysokoškolský pedagog a politik Jiří Zlatuška. Založila a vede brněnský festival seriálové tvorby Serial Killer. Festivalový tým se zformoval v roce 2016, první ročník se konal v roce 2018. \n\nPůsobí také jako pedagožka na FAMU.Zastávala tam funkci proděkanky. \n\nPůsobila jako dramaturgyně a později jako kreativní producentka v České televizi, kde se podílela například na dvou sériích TV dokumentárního cyklu Ptáčata (2010, 2013) i na dalších mezinárodně oceňovaných pořadech.\n\nVýběr filmografie Kamily Zlatuškové jako producentky:\n\n\nVýběr filmografie Kamily Zlatuškové jako producentky:\n\n"}
{"id": "1505851", "url": "https://cs.wikipedia.org/wiki?curid=1505851", "title": "Löwenstamm &amp; Spitz", "text": "Löwenstamm &amp; Spitz\n\nLöwenstamm & Spitz byla kamenická dílna v Brně a Třebíči. \n\nŽidovská kamenická dílna Löwenstamm & Spitz vznikla spojením dvou kamenických dílen, dílny bratrů Julia (1864–1939) a Salomona (1868–1933) Löwenstammových a dílny Jakoba Spitze (1860–1933). \n\nBratři Löwenstammovi původně pracovali v rodné Třebíči a později založili i dílnu v Brně, kde koupili pobočku dílny Friedenthal na ulici Křenova čp. 73. \n\nJakob Spitz z Ivanovic na Hané původně vlastnil v Brně dílnu, která se nacházela na ulici Křenova čp. 55. \n\nSpolečnost vzniklá fúzí v roce 1912 se stala jednou z největších kamenických dílen na Moravě. Společnost vytesala náhrobky pro mnoho židovských hřbitovů v regionu, pracovali například na náhrobcích na židovském hřbitově v Boskovicích . \n\nSpolečnost existovala až do roku 1939. Její činnost byla ukončena zabavením majetků německou říší ve spojitosti s pronásledováním a diskriminací židovských občanů. \n\nNa židovském hřbitově v Brně lze na mnoha náhrobcích nalézt podpisy Jakoba Spitze a bratrů Löwenstammových. Po sloučení byly náhrobky podepisovány „Löwenstamm & Spitz“. \n\nStejně jako Jacob Spitz, i Julius a Salomon Löwensteinovi byli pohřbeni na židovském hřbitově v Brně. \n\nJe zde pochován i Emmerich Spitz, který ve společnosti působil po smrti Jakoba Spitze. \n\n"}
{"id": "1505860", "url": "https://cs.wikipedia.org/wiki?curid=1505860", "title": "Jaroslav Žák (esperantista)", "text": "Jaroslav Žák (esperantista)\n\nJaroslav Žák (8. dubna 1931, Rokytnici nad Rokytnou – 2. srpna 2002) byl český esperantista. \n\nPřeložil do češtiny brožuru \"Kion donis al mi la ĉeĥa literaturo\" od Kurisu Kei, její název v češtině byl \"Co mi dala česká literatura.\" Působil primárně v Opavě.\n"}
{"id": "1505861", "url": "https://cs.wikipedia.org/wiki?curid=1505861", "title": "Marie Gärtnerová", "text": "Marie Gärtnerová\n\nMarie Gärtnerová, křtěná Marie Antonie (16. října 1877 Zdice – 22. února 1965 Kařez), byla česká operní pěvkyně, tanečnice, hudební pedagožka a profesorka.\n\nNarodila se ve Zdicích v rodině řidiče vlaků Emanuela Gärtnera. Dětství trávila ve Zdicích a v rodišti své matky, v Městečku u Křivoklátu, rané mládí pak v Jihlavě, kde se spřátelila se svým bratrancem Jiřím Heroldem, pozdějším violistou Českého kvarteta. Po ukončení základního vzdělání, které absolvovala patrně ve svém rodišti, se věnovala studiu hry na klavír. Školila se u Karla Slavkovského a Josefa Jiránka, hudební teorii studovala u Vítězslava Nováka a zpěv na Pivodově pěvecké škole. Studium zakončila státní zkouškou ze zpěvu a hry na klavír. Jako operní pěvkyně v začátcích zpívala pod jménem Marie Romanova.\nV roce 1901-1902 začala uměleckou dráhu jako altistka v Zemském divadle v Lublani, kde vytvořila celou řadu titulních postav. Obdivována byla za roli Carmen ve stejnojmenné opeře, což ve verších oslavil slovinský básník Anton Aškerc. Následně dva roky působila v novém českém divadle v Plzni, kde se však příliš neuplatnila. Počala se zdokonalovat v herectví v pražské dramatické škole režiséra J. Šmahy a vystoupila v Národním divadle v představení jeho elévů (1902/03). V letech 1902-1906 se přeškolila ve francouzsko–italské škole Marchesi u Betty Frank–Rückertové na dramatický soprán a později se zdokonalila v bel cantu u Carla Emmericha. V roce 1905 hostovala v pražském německém divadle (G. Bizet: Carmen, dirigoval L. Blech) a získala tak první zkušenost na velkém jevišti. Brzy vyspěla ve znamenitou pěvkyni, především Straussových dramatických děl.\n\nV letech 1906-1907 působila v alsaské opeře v Kolmaru a na podzim roku 1907 přijala angažmá v městském divadle v Barmenu (dnes Wuppertal), kde dostávala titulní role a rozšířila svůj repertoár o italská operní díla. Další angažmá bylo v letech 1910-1919 ve Štrasburku, kde excelovala mimo jiné v dílech R. Wagnera a Richarda Strausse. Ve Štrasburku vystupovala též koncertně a podílela se zde také na režii Smetanovy \"Prodané nevěsty\". V letech 1907-1918 vystupovala též pohostinsky na operních pódiích v Německu, Rakousku, Holandsku, Švýcarsku a rovněž i v Národním divadle v Praze a dalších českých městech. Její pěvecké vystoupení oceňoval sám Richard Strauss, v jehož operách Elektra, Salome a Růžový kavalír dosáhla velkých úspěchů. V repertoáru měla téměř čtyřicet velkých úloh a vedle pěveckých rolí v úlohách také skvěle tančila. Byla rovněž výtečnou klavíristkou, schopnou doprovodit se i ve velmi obtížných partech.\n\nV roce 1920 ukončila operní dráhu, vrátila se natrvalo do Čech, kde přijala pozvání hraběnky Berty Colloredo–Mansfeldové a přistěhovala se do zbirožského zámku, kde Alfons Mucha právě dokončoval Slovanskou epopej. Koncertovala, působila jako profesorka zpěvu, zprvu na městské hudební škole v Plzni a následně téměř 23 let na plzeňské Hudební škole B. Smetany. V letech 1951-1954 působila jako hlasová a dramatická poradkyně nově budovaného divadla v Prešově. Od roku 1960 žila Marie Gärtnerová v Pětidomí nedaleko Kařezu, kde koncem února 1965 zemřela. Pochována byla do rodinného hrobu na novém hřbitově ve Zbiroze.\n\nUpřímné celoživotní přátelství udržovala Marie Gärtnerová s Jindřichem Jindřichem a také s pěvcem P. Ludikarem.\n\nK velkému počtu jejích žáků patřili koncertní pěvci Božena Hezká, Jaromír Horák, sólistka milánské La Scaly Libuše Pavlíková-Paserová a mnoho dalších.\n\n\n"}
{"id": "1505872", "url": "https://cs.wikipedia.org/wiki?curid=1505872", "title": "Imeľ", "text": "Imeľ\n\nImeľ ( ) je obec na Slovensku v okrese Komárno. První písemná zmínka pochází z roku 1312. Žije zde obyvatel. Rozloha obce činí 21,96 km².\nV obci se nachází římskokatolický kostel sv. Jana Křtitele z roku 1800. \n\n\n"}
{"id": "1505873", "url": "https://cs.wikipedia.org/wiki?curid=1505873", "title": "Beneš-Mráz Be-550 Bibi", "text": "Beneš-Mráz Be-550 Bibi\n\nBeneš-Mráz Be-550 Bibi byly československé sportovní dvoumístné dolnoplošníky z druhé poloviny třicátých let 20. století, které byly vyrobeny ve firmě Beneš-Mráz v Chocni, která je vyvinula v plodném roce 1936. Letouny byly určeny pro sportovní a turistické létání.\nJednalo se o další model do řady úspěšných předválečných letadel této firmy, která byla vyráběna pro sportovní účely. Světovou premiéru si prototyp Be-555 odbyl od 13. listopadu 1936 na XV. mezinárodním aerosalónu v Paříži, kde vzbudil značnou pozornost. Představení neimatrikulovaného prototypu v Paříži se ukázalo jako předčasné, neboť záhy se objevili vážní zájemci a ty bylo nutno odkázat s možnými dodávkami na pozdější dobu. První let se uskutečnil až 28. prosince 1936. První sériové stroje byly k dispozici až v polovině roku 1937 (OK-BEP, OK-BET).\nLetoun se sedadly vedle sebe zkonstruovaný ing. Pavlem Benešem byl v roce 1936 svého druhu ojedinělou konstrukcí v celém světovém letectví. Lehká turistická letadla této kategorie s motory o výkonu 40-60 k (29-44 kW) dosahovala v té době maximální rychlosti 140-155 km/h (např. RWD-16, Koolhoven F.K.53 Junior, Rogožarski SIM-VI, Zlín Z-XII), zatímco Be-550 dosahovala maximální rychlosti 180 km/h a cestovní rychlosti 155 km/h.\n\nCelkem bylo v letech 1937-8 rozpracováno 19, z nichž některé se dostaly nebo byly prodány do Velké Británie, Francie a Egypta. Značná část rozpracovaných draků vzhledem k napjaté politické situaci před II. světovou válkou však zůstala nedokončena. Podle letounů Be-550 bylo vyrobeno 25. V československém leteckém rejstříku jich bylo zaneseno jen pět.\n\nLetoun Be-550 byl dolnokřídlý jednoplošník, jehož křídlo bylo složeno ze tří částí. Střední část byla vcelku s trupem a obě krajní, odnímatelné části byly upevněny na závěsech. Křídlo bylo dřevěné s dýhovaným potahem. Dřevěný, dýhovaný, šestihranný trup byl vyroben v jednom celku s nástavky křídla, stabilizační a kýlovou plochou. Dvoumístný kokpit byl umístěn téměř v těžišti letadla. Kryt kabiny měl na obou stranách vpřed odklopitelná dvířka se zasouvatelnými postranními okénky. Za sedadly byl prostor pro zavazadla. Řízení bylo dvojité s jedinou, rozvidlenou pákou a zdvojenými nožními pedály. \n\nPodvozek byl složen ze dvou samostatných částí upevněných na hlavním nosníku křídla. Odpérováním byl gumovými prstenci s třecím tlumičem. Každá z polovin podvozku byla opatřena aerodynamickými kryty. \"Kalhotové\" kryty byla u pozdějších strojů nahrazeny profilováním podvozkové vzpěry a kapkovitým krytem kola. Ostruha byla vyrobena z listových pružin.\n\nMotorové lože bylo svařeno z ocelových trubek a neslo pružně uložený invertní čtyřválcový vzduchem chlazený motor Walter Mikron II o výkonu 44-48 kW/60-65 k. Dvě benzínové nádrže (2x30 l) byly umístěny v nástavcích křídel trupu, z nichž palivo dopravovalo čerpadlo ke karburátoru. Olejová nádrž s objemem 10 l byla umístěna pod motorem u protipožární stěny.\nOd poloviny roku 1937 byla letadla dodávána jednotlivým aeroklubům Aeroklubu RČs., Ministerstvu veřejných prací, některá zůstala v majetku továrny Beneš-Mráz. Byly to např. letouny s imatrikulací OK-MAE, OK-BEU, OK-BET, OK-BES, OK-BEP atd. \n\nVe dnech 24.-26. září 1937 se letoun Be-550 (OK-BET, výr. č. 2, imatrikulován 22. září 1937) za pilotáže Vladislava Krejčího a Karla Divíška z Moravskoslezského aeroklubu zúčastnil 3. ročníku Národního letu RČs. V celkovém pořadí zvítězil rychlostí 186,8 km/h a při závodu spotřeby dosáhl spotřeby 6,5 kg na 100 km. Dne 12. května 1938 byl vytvořen škpt. Jaroslavem Polmou a kpt. Františkem Zeleným s tímto letounem Be-550 (OK-BES, výr. č. 4) na trati 100 km mezinárodní rychlostní rekord 174,064 km/h. Rekord byl proveden na rychlostním trojúhelníku Praha - Benátky - Říp - Praha. Bylo použito pohonné směsi Biboli, kterou dodala Společnost pro zpeněžení lihu. \n\nLetoun s imatrikulací OK-BET (výr. č. 2) přeletěl v roce 1939 do Velké Británie. Z československého leteckého rejstříku byl vymazán 10. ledna 1940. Zachoval se tam po celou válku a po generální opravě v roce 1947 byl využíván k dopravním účelům s imatrikulací G-AGSR. Kariéra tohoto letadla, prodaného později soukromému majiteli, skončila 25. října 1951 po nehodě u městečka White Waltham v hrabství Berkshire. \n\nJeden letoun byl v roce 1939 prodán do Egypta (výr. č. 9, SU-ACD). Měl tovární krémovou barvu s červenými a černými pruhy. Svoji kariéru ukončil v roce 1947 v Palestině s registrací VQ-PAQ. V roce 1939 bylo několik letadel po okupaci Československa zabaveno fašistickým Německem a následně byly použity v leteckých školách Luftwaffe. Společnost Décauville z Francie zakoupila v roce 1937 na tento letoun výrobní a prodejní práva. Za přispění techniků z továrny Beneš-Mráz byl postaven ve Francii jeden letoun, ale následně se firma dostala do hospodářských potíží a ve výrobě nepokračovala.\n\n\nÚdaje podle\n\n\n\n\n"}
{"id": "1505876", "url": "https://cs.wikipedia.org/wiki?curid=1505876", "title": "Mnohonárodnostní stát", "text": "Mnohonárodnostní stát\n\nMnohonárodnostní stát je označení zpravidla pro historické státy, jejichž území či kulturní a jazykových oblastech zahrnovaly vícero národů anebo národností (etnik). Mnohonárodnostní stát je tudíž etnicky nehomogenní, na rozdíl od národního státu, který je tvořen (převážně) jedním národem (národností).\n\nObyvatelstvo mnohonárodnostního státu tvoří kromě společného státního občanství také právní společenství, a to i v případě, že je tento stát tvořen různými národnostními skupinami.\n"}
{"id": "1505880", "url": "https://cs.wikipedia.org/wiki?curid=1505880", "title": "Rue du Temple", "text": "Rue du Temple\n\nRue du Temple je ulice v Paříži v historické čtvrti Marais. Nachází se ve 3. a 4. obvod.\n\nUlice vede od jihu na sever od křižovatky s \"Rue de Rivoli\" a končí na \"Place de la République\".\n\nNázev ulice (Chrámu čili Templu) je odvozena od řádu templářů, kteří se v polovině 13. století usídlili za městskými hradbami, kde vybudovali rozsáhlý komplex.\n\nVe své současné podobě vznikla \"Rue du Temple\" ministerskou vyhláškou z 18. února 1851 spojením následujících ulic:\n\n\n"}
{"id": "1505891", "url": "https://cs.wikipedia.org/wiki?curid=1505891", "title": "HC Dukla Praha", "text": "HC Dukla Praha\n\nHC Dukla Praha je český házenkářský klub Dukla vyhrála tři tituly EHF Champions League a dosáhla dalších dvou finále. Klub také vyhrál 30 národních šampionátů.\n\nPůvodně se jednalo o součást československého sportovního klubu podporujícího několik různých sportovních týmů, včetně fotbalu, který byl založen v roce 1948 jako ATK Praha a později přejmenován na Duklu Praha. Házenkářský tým Dukly Praha byl nejúspěšnějším československým házenkářským týmem. Československou házenkářskou ligu zvítězili 28krát a po rozpuštění Československa dvakrát česká házená liga. V letech 1956, 1963 a 1984 vyhráli pohár mistrů Evropy (nyní EHF Liga mistrů ) a v roce 1967 a 1968 skončili ve finále. V roce 1982 dosáhli finále Poháru vítězů pohárů EHF . V roce 1963 jim byla udělena týmová trofej československého sportovce roku.\n\nOd roku 2006 hrál klub mimo Prahu v Lounech.\n"}
{"id": "1505893", "url": "https://cs.wikipedia.org/wiki?curid=1505893", "title": "Seznam dílů seriálu Dalziel a Pascoe", "text": "Seznam dílů seriálu Dalziel a Pascoe\n\nToto je seznam dílů seriálu \"Dalziel a Pascoe\".\n\n<onlyinclude></onlyinclude>\n\n"}
{"id": "1505899", "url": "https://cs.wikipedia.org/wiki?curid=1505899", "title": "Mustafa Denišlić", "text": "Mustafa Denišlić\n\nMustafa Denišlić (pravděpodobně 1. května 1878 Sarajevo, Osmanská říše – 8. září 1941 Sarajevo, Nezávislý stát Chorvatsko) byl bosenskohercegovský lékař bosňáckého původu.\n\nV rodném městě navštěvoval mekteb a ruždii, islámské základní školy, nato absolvoval vyšší gymnázium (maturoval 1899). Na Vídeňské univerzitě roku 1905 dokončil studium lékařství. Byl prvním muslimem z Bosny a Hercegoviny, který získal titul doktora lékařství.\n\nMezi lety 1905 a 1908 pracoval v Zemské nemocnici v Sarajevu, od 1. srpna 1908 byl sarajevským obecním lékařem a poté i fyzikem (hygienikem). Od 26. března 1938 byl vedoucím sarajevského městského odboru zdravotnictví. Vedle toho byl internátním lékařem Šarí‘atské soudní školy, Vakufského sirotčince a Šarí‘atského gymnázia.\n\nDenišlić byl rovněž aktivní v muslimském spolkovém životě. V akademickém roce 1903/1904 byl předsedou nově založeného muslimského akademického spolku \"Zvijezda\" (Hvězda). Dále byl členem sdružení \"Gajret\" (Úsilí) a později \"Narodna uzdanica\" (Lidová opora). Hlavní odbor \"Gajretu\" opustil roku 1908 pro neshody s jeho místopředsedou Hasanem Hodžićem. Roku 1910 kandidoval v prvních volbách do bosenského zemského sněmu, saboru, za Muslimskou samostatnou stranu, ale jeho protikadidát z řad Muslimské národní organizace získal drtivou převahu.\n\nMustafa Denišlić se oženil se Zulejhou, dcerou sarajevského obchodníka Ismet-agy Merhemiće. Manželka a jeho dcery Hajrija a Adila zemřely během německého bombardování Sarajeva 13. dubna 1941. Neštěstí přežila nejstarší dcera Emira, která na Vídeňské univerzitě završila studium lékařství. O několik měsíců později sám podlehl angině pectoris.\n"}
{"id": "1505901", "url": "https://cs.wikipedia.org/wiki?curid=1505901", "title": "Rue de la Verrerie", "text": "Rue de la Verrerie\n\nRue de la Verrerie je ulice v Paříži v historické čtvrti Marais. Nachází se ve 4. obvodu.\n\nUlice vede od křižovatky s \"Rue du Bourg-Tibourg\" (kde navazuje na \"Rue du Roi-de-Sicile\") a končí na křižovatce s \"Rue Saint-Martin\", odkud dále pokračuje \"Rue des Lombards\".\n\nPůvod názvu ulice (Sklářská) není zcela zřejmý. Pod tímto názvem je známa již od 12. století, nicméně část ulice se v roce 1380 též nazývala Rue Saint-Merri z důvodu blízkosti kostela Saint-Merri. Ulice je v seznamu pařížských ulic Le Dit des rues de Paris jmenována pod názvem Rue de la Verrerie. Název se v čase různě upravoval jako Rue de la Voirerie, Rue de la Varerie, Rue de la Voirie apod.\n\nVyhlášky z 20. listopadu 1671 a 20. února 1672 nařizovaly rozšíření ulice. Ministerská vyhláška z 9. října 1797 stanovovala šířku ulice na 10 metrů. Tato šířka byla zvětšena na 12 metrů na základě královského výnosu z 16. května 1834.\n\nV 19. století byla ulice dlouhá 452 metrů a nacházela se v bývalém 7. obvodu.\n\n\n"}
{"id": "1505906", "url": "https://cs.wikipedia.org/wiki?curid=1505906", "title": "Iňa (okres Levice)", "text": "Iňa (okres Levice)\n\nIňa je obec na Slovensku v okrese Levice. První písemná zmínka pochází z roku 1156. Žije zde obyvatel. Rozloha obce činí 5,68 km².\n\n"}
{"id": "1505908", "url": "https://cs.wikipedia.org/wiki?curid=1505908", "title": "Interleukin 8", "text": "Interleukin 8\n\nInterleukin 8 (zkráceně IL-8, nebo také neutrofily aktivující peptid 1) je protein o velikosti 11 kDa řadící se do skupiny neutrofily-aktivujících cytokinů s chemotaktickým účinkem. Byl objeven v roce 1987 a je kódován genem CXCL8 nacházejícím se u člověka na dlouhém raménku čtvrtého chromozomu.\nStrukturně se jedná o homodimerní protein, ale může se vyskytovat i ve formě monomeru. Je produkován makrofágy, lymfocyty, hepatocyty, epiteliálními buňkami a buňkami endothelia jako 99 aminokyselin dlouhý prekurzor s charakteristickou leader sekvencí o 22 aminokyselinách v odpovědi na prostředí s vysokou hladinou prozánětlivých cytokinů. Štěpením prekurzoru vzniká několik aktivních izoforem. Hlavní izoforma je štěpením zkrácena na 72 aminokyselin a je produkována především makrofágy. Exprese interleukinu 8 se velmi liší ve zdravých a infikovaných buňkách. Zatímco ve zdravých buňkách je jeho hladina téměř nedetekovatelná, tak v odpovědi na zvýšení hladiny prozánětlivých cytokinů (jako IL-1, TNF a další) se jeho exprese desetkrát až stokrát zvyšuje .\n\nU interleukinu 8 bylo popsáno několik funkcí. Působí především chemotakticky na neutrofily, bazofily a T-lymfocyty, kterým signalizuje, kde se nachází místo poškození či infekce a kam tedy mají migrovat. V signalizaci nutné pro migraci neutrofilů hraje interleukin 8 klíčovou roli. Po stimulaci migrace buněk se podílí i na následné stimulaci fagocytózy a degraulaci. Kromě funkce v buněčné signalizaci bylo popsáno i jeho zapojení v angiogenezi, tumorogenezi, mitóze a v přestavbě tkání. Interleukin 8 může být sekretován jakoukoliv bunňkou, která nese toll-like receptory (TLR) podílející se na signalizaci v přirozeném imunitním systému. Obvykle jako první je tento chemokin sekretován makrofágy a tato sekrece indukuje spuštění sekrece i u dalších buněk. U monomerní i homodimerní formy interleukinu 8 byla popsána jejich role v signalizaci přes CXCR1 a CXCR2 chemokinové receptory.\n"}
{"id": "1505909", "url": "https://cs.wikipedia.org/wiki?curid=1505909", "title": "Fluorid bromičný", "text": "Fluorid bromičný\n\nFluorid bromičný je interhalogen se vzorcem BrF. Je to nažloutlá kapalina a silné fluorační činidlo.\n\nPoprvé byl připraven roku 1931 přímou reakcí bromu s fluorem. Tato reakce je vhodná i pro přípravu větších množství, probíhá při teplotě 150 °C v nadbytku fluoru.\n\nMalá množství je možné připravit reakcí fluoru s bromidem draselným:\n\nTakto je možné připravit velice čistý BrF, téměř beze stop BrF a dalších nečistot.\n\nS vodou reaguje explozivně, ale v přítomnosti acetonitrilu probíhá hydrolýza pomaleji a vzniká kyselina bromičná a fluorovodíková:\nMá velmi silné fluorační účinky, za laboratorní teploty převádí většinu sloučenin uranu na fluorid uranový.\n\nMůže vystupovat i jako akceptor fluoridů, např. v reakci s CsF:\n\nVyužívá se v izotopové analýze kyslíku, laserovou ablací pevných silikátů se v přítomnosti BrF uvolňuje kyslík, který je možné následně analyzovat. Byl také testován jako oxidovadlo pro raketová paliva a využívá se jako fluorační činidlo při zpracování uranu.\n\nSilně leptá kůži, jeho výpary dráždí oči, kůži a sliznice. Expozice 100 ppm po dobu několika minut je smrtelná pro většinu experimentálních zvířat. Chronická expozice může způsobit poškození ledvin a selhání jater.\n\nKontakt s organickými sloučeninami nebo kovovým prachem může vést k vzplanutí nebo explozi.\n"}
{"id": "1505913", "url": "https://cs.wikipedia.org/wiki?curid=1505913", "title": "Monika Nebeská", "text": "Monika Nebeská\n\nMonika Nebeská (* 16. ledna 1969) je česká manažerka v zemědělství, předsedkyně představenstva společnosti Zemědělské družstvo Všestary. Dále je členkou výkonných orgánů řady dalších profesních organizací zemědělského odvětví. Její jméno je nejvíce spojováno s úspěchem Všestarské cibule, která je od roku 2008 v bruselském rejstříku chráněných zeměpisných označení původu .\n\nVyrůstala a žije v Hradci Králové. V roce 1992 získala inženýrský diplom na Vysoké škole ekonomické. Je mimo jiné i absolventkou Ústavu jazykové a odborné přípravy Univerzity Karlovy (2000) či jazykové školy v Londýně (2015). Je vdaná, má syna.  \n\nV roce 1996 se stala ekonomem v Zemědělském družstvu Všestary. Od roku 2003 působí na pozici finanční ředitelky a místopředsedkyně představenstva. V roce 2009 byla jmenována do funkce ředitelky družstva a zároveň zvolena předsedkyní představenstva. Stala se tak historicky první předsedkyní představenstva zemědělského družstva v ČR.\n\nZaložila dceřiné společnosti Vital Czech s.r.o., Vital komodity s.r.o., Vital odbytové družstvo a FytAgro s.r.o. a FytEko s.r.o., kde je i jednatelkou. Od roku 2016 je také jednatelkou ve firmě AGROCHOV spol s r.o., ve které Zemědělské družstvo Všestary nákupem získalo absolutní většinu.\n\nOd roku 2007 je členka představenstva Okresní agrární komory v Hradci Králové, od roku 2008 - členka představenstva Svazu pěstitelů cukrovky Čech, od roku 2017 předsedkyně kontrolní komise Spolku vlastníků, provozovatelů a uživatelů závlahových zařízení ČR, z.s. a od roku 2019 členka dozorčí rady Zelinářské Unie Čech a Moravy (ZUČR).\n\n\n\nSvými aktivitami se podílí na živém příběhu kulturního dědictví venkova a jeho krajiny. Mimo jiné je mentorkou neziskových organizací – Komitét pro udržování památek z války roku 1866, stacionář Daneta v Hradci Králové, hasičská a myslivecká sdružení v celém mikroregionu.\n\nPod záštitou ministra zemědělství České republiky a záštitou Královéhradeckého kraje pořádá tradiční zemědělské dny s názvem Oslava Všestarské cibule a mléka . Jde o slavnost - projev úcty k tradici našich předků, zemědělské půdě a úrodě. Je určena pro všechny přátele a příznivce zemědělství ať už z řad profesionálů či laické veřejnosti. Akce má regionální přesah s návštěvností až 4 tis. lidí.\n\nPravidelně je zvána jako odbornice pro oblast zemědělské výroby a manažerka k diskusím a prezentacím na rozličných fórech určených nejen pro odbornou veřejnost.\n\n\n"}
{"id": "1505915", "url": "https://cs.wikipedia.org/wiki?curid=1505915", "title": "Kevin Krawietz", "text": "Kevin Krawietz\n\nKevin Krawietz (* 24. ledna 1992 Coburg) je německý profesionální tenista. Ve své dosavadní kariéře na okruhu ATP Tour vyhrál tři deblové turnaje včetně grandslamu French Open 2019. Na challengerech ATP a okruhu Futures získal čtyři tituly ve dvouhře a čtyřicet čtyři ve čtyřhře. Stabilním spoluhráčem se v roce 2018 stal krajan Andreas Mies. \n\nNa žebříčku ATP byl ve dvouhře nejvýše klasifikován v prosinci 2018 na 211. místě a ve čtyřhře pak v listoadu 2019 na 7. místě. Trénuje ho Klaus Langenbach.\n\nV juniorské kategorii vyhrál s Francouzem Pierrem-Huguesem Herbertem čtyřhru ve Wimbledonu 2009.\n\nNa okruhu ATP World Tour debutoval červencovým International German Open 2009 v Hamburku. Do singlové soutěže obdržel divokou kartu. V úvodním kole vypadl s Čechem Janem Hernychem po třísetovém průběhu. Ani s Hilsem Langerem nepřešli první kolo čtyřhry. Poté získal divokou kartu do mnichovského BMW Open 2010, kde dohrál na raketě Tomáše Berdycha. Premiérový kariérní vyhraný zápas v této úrovni tenisu dosáhl v deblu BMW Open 2018. V páru s krajanem Maxmilianem Martererem v prvním kole vyřadili rakousko-německou dvojici Jürgen Melzer a Philipp Petzschner. Ve čtvrtfinále však skončili na raketách Mektiće s Peyou.\n\nDo prvního finále na okruhu ATP Tour postoupil s Andreasem Miesem ve čtyřhře halového New York Open 2019 v Uniondale. V boji o titul zdolali mexicko-pákistánskou dvojici Santiago González a Ajsám Kúreší po dvousetovém průběhu. Jako pár oba Němci odehráli čtvrtou hlavní soutěž na túře ATP. Spolupráci navázali ve Wimbledonu 2018, kde prošli z kvalifikace do třetího kola čtyřhry. V něm nestačili na pozdější šampiony Mika Bryana s Jackem Sockem, ačkoli měli dva mečboly.\n\nDebut v hlavní soutěži nejvyšší grandslamové kategorie zaznamenal v mužském deblu Wimbledonu 2017 po boku Slováka Igora Zelenaye. V úvodní fázi však nenašli recept na Olivera Maracha s Matem Pavićem.\n\nGrandslamovou trofej vybojoval s Miesem na antukovém French Open 2019. Ve třetím kole deblové soutěže oplatili porážku čtvrtým nasazeným Marachovi s Pavićem a ani v semifinále je nezastavil argentinský pár Guido Pella a Diego Schwartzman. Ve finálovém duelu za 85 minut přehráli Francouze Jérémyho Chardyho s Fabricem Martinem ve dvou setech. V otevřené éře se stali vůbec první ryze německou dvojicí, která vyhrála grandslamovou trofej ve čtyřhře mužů, a první od Gottfrieda von Cramma a Hennera Henkela z roku 1937. Jednalo se přitom o jejich devátý společný start na turnajích okruhu ATP Tour a teprve druhý grandslamový. V open éře French Open zvítězili, po Jimu Grabbovi a Patricku McEnroeovi z roku 1989, jako druhý pár již při své debutové účasti. Na pařížské antuce před nimi triumfovalo pět deblistů při své premiéře. Po Michaelu Stichovi a Philippu Petzschnerovi se stali třetím a čtvrtým němckým tenistou, který ovládl mužskou grandslamovou čtyřhru. Na deblovém žebříčku ATP se Krawietz posunul na nová kariérní maximum, 21. příčku.\n\n"}
{"id": "1505927", "url": "https://cs.wikipedia.org/wiki?curid=1505927", "title": "Barry Jackson", "text": "Barry Jackson\n\nBarry Jackson (29. března 1938 Birmingham – 5. prosince 2013 Londýn) byl britský herec.\n\nBarry Jackson se narodil 29. března 1938 v Birminghamu. Prvním filmem, v němž účinkoval, byl \"Primitives, The\" z roku 1962. Dále se objevil například ve filmech \"Bunker, The\" (1981), \"Čtvrtý anděl\" (2001), \"Čtvrtek dvanáctého\" (2003), \"Wimbledon\" (2004) či \"Hra s nevěřou\" (2005).\n\nV anglickém seriálu \"Vraždy v Midsomeru\" ztvárnil v letech 1997–2011 postavu doktora George Bullarda.\n\nBarry Jackson zemřel 5. prosince 2013 v Londýně na cévní mozkovou příhodu.\n\n"}
{"id": "1505931", "url": "https://cs.wikipedia.org/wiki?curid=1505931", "title": "Simona Molinariová", "text": "Simona Molinariová\n\nSimona Molinariová (* 23. února 1983 Neapol) je italská zpěvačka a skladatelka. Hudbě se věnuje od osmi let, vystudovala klasický zpěv na Conservatorio Alfredo Casella v L'Aquile. Její žánrový záběr sahá od pop music a electro swingu po jazz a bossa novu. Jejím prvním úspěchem byla Premio 25 aprile pro nejlepší zpěvačku v roce 2006. Účinkovala v muzikálech \"Jekyll & Hyde\" a \"Jesus Christ Superstar\". Ve prospěch obětí zemětřesení v L’Aquile nahrála Brahmsovu \"Ukolébavku\" s doprovodem klavíristy Nazzareno Carusiho. Spolupracovala s Ornellou Vanoniovou a Michelem Placidem. Vystoupila na Festivalu Sanremo v roce 2009 s písní „Egocentrica“ a v roce 2013 spolu s Peterem Cincottim se skladbou „La Felicità“, která získala zlatou desku Federazione Industria Musicale Italiana. Zúčastnila se také Ubria Jazz Festivalu a newyorského Blue Note Jazz Festivalu. V letech 2009 a 2011 obdržela Premio Lunezia.\n\n\n"}
{"id": "1505936", "url": "https://cs.wikipedia.org/wiki?curid=1505936", "title": "Šen I-kuan", "text": "Šen I-kuan\n\nŠen I-kuan (; 1531–1615) byl čínský politik mingského období. Císař Wan-li ho roku 1594 jmenoval velkým sekretářem, roku 1601 povýšil na prvního velkého sekretáře a neformálně tak stanul v čele mingské vlády. Roku 1606 odešel z úřadu.\n\nŠen I-kuan používal zdvořilostní jména Ťien-wu (), Pu-i () a C’-wej () a pseudonymy Lung-ťiang () a Ťiao-men (). Za zásluhy o stát byl poctěn posmrtným jménem Wen-kung ().\n\nŠen I-kuan se narodil roku 1531, pocházel z okresu Jin v Če-ťiangu. Studoval konfuciánské klasiky a skládal úřednické zkoušky: roku 1561 prošel provinčními zkouškami a získal titul ťü-žen a roku 1568 složil i nejvyšší stupeň zkoušek, palácové, a získal hodnost \"ťin-š’\". Poté nastoupil do akademie Chan-lin jako bakalář, později povýšil na korektora. K jeho povinnostem patřila i výuka mladého císaře Wan-liho (vládl 1572–1620). Po úmrtí velkého sekretáře Čang Ťü-čenga roku 1582 (který stál v cestě jeho kariéře) byl opakovaně povýšen a roku 1584 jmenován náměstkem ministra státní správy. Roku 1594 se stal nankingským ministrem obřadů, ale téhož roku byl přeložen do Pekingu na místo velkého sekretáře (společně s Čchen Jü-pim). Jako velký sekretář se snažil udržovat dobré vztahy s císařem, což mu vyneslo nepřízeň opozice ve vládě.\n\nAngažoval se v otázce jmenování následníka trůnu; roku 1599, u příležitosti osmnáctin císařova nejstaršího syna přišla vlna žádostí o jeho jmenování korunním princem, císař Wan-li reagoval požadavkem na ministerstvo financí, aby shromáždilo 24 milionů \"liangů\" (téměř 900 tun) stříbra k úhradě nákladů ceremonií spojených s jmenováním následníka (a ostatních synů knížaty). Od císaře to byla jasná obstrukce (požadavek několikanásobně převyšoval roční příjmy ministerstva ve stříbře a odpovídal ročnímu příjmu státu ve stříbře i naturáliích dohromady). Šen I-kuan v té souvislosti protestoval proti novým daním vypsaným k shromáždění dotyčných financí. I v následujících letech připomínal císaři nutnost jmenování následníka, panovník souhlasil až roku 1601 a velký sekretariát připravil edikt. Císař se na poslední chvíli pokusil vyhlášení ediktu odložit, ale Šen tvrdě stál na svém a neustoupil, takže v listopadu 1601 císař konečně jmenoval nejstaršího syna následníkem a čtyři mladší syny knížaty.\n\nRoku 1600 byl (formálně) jmenován ministrem státní správy a v říjnu 1601, po smrti prvního velkého sekretáře Čao Č’-kaoa, zaujal jeho místo v čele velkého sekretariátu. Už během Čao Č’-kaovy nemoci žádal panovníka o jmenování dalších sekretářů k němu a Čaovi. Císař nevěřil úředníkům metropole soustřeďujícím se na frakční střety místo zájmu o prospěch státu, Šen proto do sekretariátu navrhl Šen Liho a Ču Kenga, bývalé úředníky žijící mimo Peking, s čímž panovník souhlasil a v říjnu 1601 je jmenoval.\n\nV březnu 1602 císař vážně onemocněl, v předtuše smrti k sobě povolal velké sekratáře a ministry, Šenovi přikázal sestavit edikt o zrušení důlní daně, zrušení zakázek pro státní textilní manufaktury v Su-čou a Chang-čou a porcelánky v Ťiang-si, odvolání na ně dozírajících eunuchů a propuštění úředníků uvězněných za kritiku císaře. Následující den se však císaři ulevilo a k Šenovi se dostavili eunuši žádající o vydání již napsaného ediktu. Šen nějakou dobu odolával, nakonec jim však edikt vydal. Od mnoha úředníků se na něj zato snesla vlna kritiky, že měl edikt oficiálně vyhlásit bez ohledu na císařovu změnu názoru. Vysocí úředníci žádali pak císaře o provedení zmíněných opatření, avšak neúspěšně.\n\nSpolupráce s Šen Liem byla obtížná a vztahy napjaté, dotyčný totiž věřil, že za svůj úřad vděčí toliko císaři a nebyl vůči Šen I-kuanovi nijak poddajný; do konfliktů se Šen I-kuan dostal i dalšími významnými hodnostáři, náměstkem ministra státní správy Jang Š’-čchiaoem, náměstkem ministra obřadů Kuo Čeng-jüem a vedoucím kontrolního úřadu Wen Čchunem. Jang Š’-čchiao a Wen Čchun zorganizovali hodnocení úředníků roku 1604, nicméně výsledky se soupisem návrhů na odvolání ležely v císařském paláci několik měsíců, než v lednu 1605 císař rozhodl, že všichni cenzoři a sekretáři úřadů dohledu navržení k odvolání zůstanou, ale Wen Čchun má svolení k rezignaci. Proti tomu se zvedla vlna protestů s tím, že za dvě staletí nikdy císař neignoroval výsledky hodnocení; Wan-li nakonec v srpnu 1605 svolil s vyhlášením výsledků a odchodem postižených hodnostářů.\n\nŠen I-kuan byl terčem rostoucí kritiky za chyby v rozhodování a hamižnost, pod jejím tlakem požádal o uvolnění a v srpnu 1606 mu císař vyhověl; současně odvolal i Šen Liho. I na odpočinku byl objektem útoků a jeho straníci v Pekingu také. Zemřel roku 1616, císař jeho práci pro stát ocenil udělením posmrtného jména.\n"}
{"id": "1505937", "url": "https://cs.wikipedia.org/wiki?curid=1505937", "title": "Petrova vyhlídka", "text": "Petrova vyhlídka\n\nPetrova vyhlídka, známá též jako vyhlídka Petra Velikého, se nachází na tzv. Petrově výšině v nadmořské výšce 489 m západně nad centrem města Karlovy Vary. V těsné blízkosti vyhlídky je kamenná busta Petra I. Velikého, která byla osazena v roce 1877 a připomíná návštěvu ruského cara v Karlových Varech.\n\nPravděpodobně již od 16. století stával na místě dnešní vyhlídky dřevěný kříž. Ruský car Petr I. Veliký se během svého druhého léčebného pobytu v Karlových Varech v roce 1712 vsadil, že k tomuto kříži vyjede na neosedlaném koni. V té době v lesích nevedly stezky a car musel stoupat nepřístupným skalnatým terénem. Výstup se mu dne 11. listopadu zdařil a jako důkaz své přítomnosti vyryl do onoho dřevěného kříže iniciály MSPI (\"manu sua Petrus Imperator\" – \"vlastní rukou vladař Petr\").\n\nNěkdy poté bylo místo u kříže nazváno \"Petrova výšina\", bylo upraveno na vyhlídku a zpřístupněno schodištěm. V roce 1877 byla na skále pod křížem osazena busta Petra Velikého od pražského sochaře Tomáše Seidana. V roce 1991 byl krucifix nahrazen prostým jednoduchým dřevěným křížem. V roce 2011, u příležitosti 300. výročí prvního příjezdu Petra Velikého do lázní, opravil bustu ruský investor. Lázeňské lesy Karlovy Vary obnovily kříž, zrekonstruovaly vyhlídkové ochozy a přístupové schodiště. Kříž byl dne 24. září 2011 v rámci slavností Petra I. vysvěcen duchovním Janem Křivkou.\n\nPetrova vyhlídka s křížem se nachází v lese ve stráni západně nad centrem města v blízkosti restaurace \"Myslivna\", nedaleko od Jeleního skoku a nad Mayerovým glorietem. Vyhlídka spolu s křížem, vyhlídkovým rondelem, bustou ruského cara Petra I. Velikého a Mayerovým glorietem tvoří tzv. \"Petrovu výšinu\".\n\nV těsné blízkosti vyhlídky je nově upravený památník vnučky Marie Terezie Marie Terezie Burbonské.\n\n"}
{"id": "1505938", "url": "https://cs.wikipedia.org/wiki?curid=1505938", "title": "R'hllor", "text": "R'hllor\n\nR'hllor, také znám jako \"Pán světla\" (ve vznešené valyrijštině \"Āeksios Ōño\") je jeden z mnoha božstev ve světě Písně ledu a ohně. Je široce uctíván především na kontinentě Essos. Pán světla byl popsán jako „Ohnivý bůh“ a jeho duchovenstvo jsou „ohniví kněží“, protože jeho uctívání se zaměřuje na oheň a světlo. Víra v Pána světla je většinou náboženství v několika svobodných městech (viz Essos) a sahá až k Asshaii na vzdáleném východě. V Západozemí se téměř neuctívá.\n\nNáboženství Pána světla je založeno na víře v existenci dvou božstev: Bůh světla, lásky a radosti a Bůh temnoty, zla a strachu, kteří spolu neustále vedou válku. R'hllor tedy zastupuje světlo, teplo a život a bojuje proti temnotě, zimě a smrti zastoupené Velkým Jiným. Tímto dvojím pohledem tohoto náboženství na svět je způsobeno to, že jeho fanatičtí stoupenci věří, že Pán světla je jediný pravý bůh a ostatní božstva musí být svržena a spálena. \n\nUctívání Pána světla zahrnuje idolizaci ohně a světla. Stíny jsou též důležité, neboť jsou „vytvořeny světlem“. Celkově se náboženství zaměřuje na proroctví a vize, která jsou obdržována skrze komunikaci s plameny. Současně je podle něj současný svět, ve kterém všichni žijí považován za peklo, ale své věrné služebníky Pán světla od této temnoty osvobodí.\n\nStoupenci též věří v příchod vyvoleného válečníka, který se utká s přicházející temnotou - Zaslíbený vladař, nebo vladařka.\n\nVětšina uctívacích praktik zahrnuje oheň. To může vést od jednoduchých hranic až po extrémy s lidskými obětmi nevěřících. Symbol Pána svetla je ohnivé srdce. Všechny tyto obřady jsou vedeny rudými knězi nebo knežkami. Oblíbené rčení věřících zní: „Noc je temná a plná hrůz.“\n"}
{"id": "1505943", "url": "https://cs.wikipedia.org/wiki?curid=1505943", "title": "PowerJet SaM146", "text": "PowerJet SaM146\n\nPowerJet SaM146 je dvouproudový motor vyráběný firmou PowerJet - joint venture mezi společností Snecma (Safran) z Francie a NPO Saturn z Ruska. Poskytuje tah 68–80 kN (15 000–18 000 lbf) a pohání stroje Suchoj Superjet 100.\n\nSnecma má na starosti jádro motoru, řídicí systém (FADEC), převodovky, celkovou integraci motoru a letové zkoušky. NPO Saturn je zodpovědná za nízkotlakou sekci, instalaci motoru na letoun Suchoj Superjet 100 a pozemní zkoušky.\n\nKonstrukce motoru SaM146 je založena na motoru CFM56. Jádro bylo vyvinuto firmou Snecma a vycházelo ze zkušeností s vojenským motorem M88 a demonstračního pokusného jádra DEM21 - se šestistupňovým kompresorem a jednostupňovou vysokotlakou turbínou s aktivním ovládáním lopatek. \n\n\n\n"}
{"id": "1505946", "url": "https://cs.wikipedia.org/wiki?curid=1505946", "title": "Obuasi", "text": "Obuasi\n\nObuasi je město v Ghaně. Nachází se v Ašantském regionu 60 km jižně od jeho hlavního města Kumasi. Obuasi má obyvatel, leží v nadmořské výšce 101 metrů a panuje zde tropické savanové podnebí s průměrnými teplotami okolo 25 °C. V okolí města se pěstují citrusy, maniok a kakaovník. \n\nZdejší zásoby zlata byly využívány již v 17. století, v roce 1897 začali Angličané těžbu ve velkém. Místní zlatý důl společnosti AngloGold Ashanti patří mezi deset největších na světě. Dostatek pracovních příležitostí vedl ke vzrůstu počtu obyvatel ze 30 000 v roce 1970 na 140 000 v roce 2010. Těžba však vede také k vážnému poškození životního prostředí v regionu. Obuasi je sídlem římskokatolického biskupa a prochází jím železniční trať ze Sekondi-Takoradi do Kumasi. \nMístní fotbalový klub Ashanti Gold SC je čtyřnásobným mistrem Ghany.\n\n"}
{"id": "1505949", "url": "https://cs.wikipedia.org/wiki?curid=1505949", "title": "Rue du Trésor", "text": "Rue du Trésor\n\nRue du Trésor je malá slepá ulice v Paříži v historické čtvrti Marais. Nachází se ve 4. obvodu.\n\nUlice začíná u domu č. 28 v \"Rue Vieille-du-Temple\" a končí mezi domy u fontaine du Trésor z 19. století.\n\nUlice, která měla spojit \"Rue Vieille-du-Temple\" s \"Rue des Écouffes\", byla proražena v místě paláce maršála d'Effiat, otce markýze de Cinq-Mars.\n\nV roce 1882 byla v troskách paláce nalezena měděná váza obsahující zlaté mince v celkové výši 7882 livrů. Tento poklad byl nabídnut k prodeji. Musée Carnavalet koupilo vázu a některé mince. Nová ulice byla jmenována \"Rue du Trésor\" (ulice Pokladu) na paměť nálezu. Projekt na propojení obou ulic byl ale změněn a na konci průchodu byla umístěna fontána. Poslední budova postavená v haussmanovském stylu typickém pro pozdní 19. století měla úzkou vnitřní chodbu, nyní zavřenou, která umožnila průchod do \"Rue des Écouffes\".\n\n\n"}
{"id": "1505953", "url": "https://cs.wikipedia.org/wiki?curid=1505953", "title": "RGM-6 Regulus", "text": "RGM-6 Regulus\n\nRGM-6 Regulus (SSM-N-8) byla americká podzvuková střela s plochou dráhou letu vyvinutá společností Vought. Byla to první strategická řízená střela s jadernou hlavicí ve výzbroji amerického námořnictva. Ve službě byla v letech 1955-1964. Nahradila ji výkonnější nadzvuková střela RGM-15 Regulus II. Letounové střely řady Regulus I/II byly později zcela nahrazeny balistickými raketami UGM-27 Polaris.\n\nAmerické námořnictvo pracovalo od roku 1946 na získání řízené střely typu země-země. Původně plánovalo využít letounovou střelu JB-2, což byla kopie německé V-1, ta však nakonec sloužila jen k získání potřebných zkušeností. Kontrakt na vývoj zcela nové řízené střely SSM-8 (později SSM-N-8) získala roku 1946 americká společnost Vought.\n\nStřela vybavená proudovým motorem Allison J33 měla unést hlavici o hmotnosti 3000 liber (jadernou hlavici) rychlostí 0,85 M na vzdálenost 500 námořních mil. Svou koncepcí a výkony byla střela Regulus velmi podobná armádní střele MGM-1 Matador. Ministerstvo obrany dokonce chtělo, aby námořnictvo přerušilo vývoj Regulusů a převzalo typ Matador, to si však svůj vývoj uhájilo.\n\nPrvní zkušební let střely XSSM-N-8 proběhl v březnu 1951, první vypuštění z hladinové lodě USS \"Princeton\" (CV-37) třídy \"Essex\" proběhlo v listopadu 1952 a v červenci 1953 proběhl také první start z ponorky třídy \"Gato\" USS \"Tunny\" (SS-282). V té době byla střela přejmenována na Regulus I, aby se odlišila od výkonnější RGM-15 Regulus II. Do služby byla střela přijata roku 1955. Jejím prvním nosičem v operační službě se stal těžký křižník USS \"Los Angeles\" (CA-135). Sériová výroba střel Regulus probíhala do ledna 1959. Vyrobeno jich bylo celkem 514 kusů.\n\nAmerické námořnictvo pro nesení střel Regulus upravilo 10 letadlových lodí, čtyři těžké křižníky a pět ponorek. Prvními americkými ponorkovými nosiči jaderných zbraní se staly dvě přestavěné konvenční ponorky (\"Tunny\" a \"Barbero\"). Jako nosiče střel Regulus byly od počátku postaveny dvě ponorky třídy \"Grayback\" a konečně ponorka s jaderným pononem USS \"Halibut\" (SSGN-587). Střelay Regulus byly ze služby vyřazeny v srpnu 1964. Ponorky s nimi do té doby vykonaly celkem 41 hlídkových plaveb.\n\nStřela Regulus měla řadu nedostatků. Mimo jiné se ponorka kvůli jejímu vypuštění musela vynořit, navádění bylo zranitelné rušením a podzvukovou rychlostí letící střela byla poměrně zranitelná.\n\nRegulus byl malý konvenčně řešený letounek. Postrádal pilotní kabinu a vodorovné ocasní plochy. Startoval pomocí dvou odhazovatelných raketových motorů (boosterů) Aerojet General, přičemž za letu jej poháněl proudový motor Allison J33. Pro střelu byly určeny dvě jaderné hlavice: štěpná W-5 o síle 40-50 kt a termojaderná W-27 o síle 2 Mt. Navádění bylo radio-povelové.\n\n\n\n\n\n\n\n\n\n"}
{"id": "1505954", "url": "https://cs.wikipedia.org/wiki?curid=1505954", "title": "Třída Delfinen", "text": "Třída Delfinen\n\nTřída Delfinen byla třída ponorek švédského námořnictva. Celkem byly postaveny tři jednotky této třídy. Jejich hlavním posláním bylo kladení min. Ve službě byly v letech 1936–1953. Neprošly žádnou modernizací a 24. února 1953 byly vyřazeny.\n\nPonorky konstrukčně navazovaly na třídu \"Valen\". Švédská loděnice Kockums v Malmö postavila v letech 1933–1937 celkem tři jednotky této třídy.\n\nJednotky třídy \"Delfinen\":\nPonorky byly vyzbrojeny jedním 57mm kanónem, jedním 25mm kanónem, třemi příďovými a jedním záďovým 533mm torpédometem s celkovou zásobou osmi torpéd. Pojmuly až 20 námořních min. Pohonný systém tvořily dva diesely MAN o výkonu 1200 hp a dva elektromotory o výkonu 800 hp, pohánějící dva lodní šrouby. Nejvyšší rychlost dosahovala 15 uzlů na hladině a 9 uzlů pod hladinou.\n"}
{"id": "1505955", "url": "https://cs.wikipedia.org/wiki?curid=1505955", "title": "Nádherní z Borutína", "text": "Nádherní z Borutína\n\nNádherní z Borutína patří mezi takzvanou novou šlechtu. Z původně mlynářské rodiny vznikly dvě rodové linie, jejichž příslušníci dokázali přeměnit své schopnosti a získaný majetek i ve společenský a politický vliv. Obě linie byly během 19. století povýšeny do šlechtického stavu.\n\nMlynář z Narysova u Příbrami Martin Nádherný (1672–1746) měl syny Bartoloměje (1727–1805) a Františka (1734–1804). Bartolomějův potomek Jan (1772–1860) nejprve podnikal v hutnictví a železářství a později se stal velkostatkářem. Jeho syn Ludvík Karel (1800–1867) získal roku 1865 rytířský titul s predikátem „Borutin\". Příslušníkům této „starší\" větve patřila koncem 19. století řada statků v Čechách, například v Chotovinách, Horním Adršpachu, Měšicích a Vrchotových Janovicích. Jejich potomci se už věnovali spíše společenské a kulturní oblasti: Ervín Nádherný (1876–1944) psal básně a např. přeložil do němčiny Hálkovy \"Večerní písně\". Jan Nádherný (1884–1913) byl známý jako sběratel uměleckých předmětů. Výraznou společenskou osobností 1. poloviny 20. století byla Sidonie Nádherná (1885–1950), poslední šlechtická majitelka zámku Vrchotovy Janovice.\n\nDo této větve Nádherných z Borutína patřil i Oskar Nádherný (1871–1952), který s bratrem Ervínem (1876–1944) a jeho synem Ervínem ml. (1909–1985) byli v září 1939 signatáři Národnostního prohlášení české a moravské šlechty.\n\nPředkem větve rodu Nádherných označované jako „mladší\" byl František (1734–1804). Tato větev byla více zaměřená na činnosti spojené se službou státu. Ignác (1789–1867) byl vynikající lékař, stal se prezidentem lékařské fakulty, rektorem Karlo-Ferdinandovy univerzity a c. k. ministerským radou. Potomci této větve, v roce 1882 povýšené rovněž do stavu svobodných pánů, žili potom převážně v Rakousku a užívali jméno „von Nadherny\".\n\n\n\nModročerveně čtvrcený štít, v prvním modrém poli je stříbrné trojvrší, jehož prostřední zašpičatělý vrch sahá k hlavě štítu a je provázený dvěma hvězdami. Druhé a třetí pole červené, s třikrát lomeným stříbrným břevnem ve tvaru širokého písmena M. Čtvrté pole modré, v něm stříbrný dvojocasý lev s červeným jazykem. Heslo rodu: SEMPER IDEM („Vždy stejný“).\n\n\n"}
{"id": "1505962", "url": "https://cs.wikipedia.org/wiki?curid=1505962", "title": "Andreas Mies", "text": "Andreas Mies\n\nAndreas Mies (* 21. srpna 1990 Kolín nad Rýnem) je německý profesionální tenista. Ve své dosavadní kariéře na okruhu ATP Tour vyhrál tři deblové turnaje včetně grandslamu French Open 2019. Na challengerech ATP a okruhu Futures získal dvacet osm titulů ve čtyřhře. Stabilním spoluhráčem se v roce 2018 stal krajan Kevin Krawietz. \n\nNa žebříčku ATP byl ve dvouhře nejvýše klasifikován v červenci 2014 na 781. místě a ve čtyřhře pak v listopadu 2019 na 8. místě. Trénuje ho Dirk Hortian.\n\nNa Auburnské univerzitě v Alabamě vystudoval v letech 2010–2013 bakalářský obor mezinárodní obchod. Během studií hrál tenis za univerzitní klub Auburn Tigers.\n\nV rámci hlavních soutěží událostí okruhu Futures debutoval v červenci 2008, když v německém Erftstadtu vypadl s Nikolasem Overkempingem v úvodním kole deblové soutěže. Premiérový titul na challengerech si odvezl z římského Garden Open 2017, kde vyhrál s krajanem Oscarem Ottem čtyřhru . \n\nDebut v hlavní soutěži nejvyšší grandslamové kategorie zaznamenal v mužském deblu Wimbledonu 2018 po boku krajana Kevina Krawietze. Turnajem navázali dlouhodobější partnerství. Jednalo se zároveň o jeho první utkání na okruhu ATP World Tour. Z wimbledonské kvalifikace prošli do třetího kola čtyřhry. V něm nestačili na pozdější šampiony Mika Bryana s Jackem Sockem, když nevyužili dva mečboly.\n\nDo prvního finále na okruhu ATP Tour postoupil s Krawietzem ve čtyřhře halového New York Open 2019 v Uniondale. V boji o titul zdolali mexicko-pákistánskou dvojici Santiago González a Ajsám Kúreší po dvousetovém průběhu. Jako pár oba Němci odehráli čtvrtou hlavní soutěž na túře ATP.\n\nGrandslamovou trofej vybojoval s Krawietzem na antukovém French Open 2019. Ve třetím kole deblové soutěže oplatili porážku čtvrtým nasazeným Marachovi s Pavićem a ani v semifinále je nezastavil argentinský pár Guido Pella a Diego Schwartzman. Ve finálovém duelu za 85 minut přehráli Francouze Jérémyho Chardyho s Fabricem Martinem ve dvou setech. V otevřené éře se stali vůbec první ryze německou dvojicí, která vyhrála grandslamovou trofej ve čtyřhře mužů, a první od Gottfrieda von Cramma a Hennera Henkela z roku 1937. Jednalo se přitom o jejich devátý společný start na turnajích okruhu ATP Tour a teprve druhý grandslamový. V open éře French Open zvítězili, po Jimu Grabbovi a Patricku McEnroeovi z roku 1989, jako druhý pár již při své debutové účasti. Na pařížské antuce před nimi triumfovalo pět deblistů při své premiéře. Po Michaelu Stichovi a Philippu Petzschnerovi se stali třetím a čtvrtým němckým tenistou, který ovládl mužskou grandslamovou čtyřhru. Na deblovém žebříčku ATP se Mies posunul na nové kariérní maximum, 22. příčku.\n\n"}
{"id": "1505967", "url": "https://cs.wikipedia.org/wiki?curid=1505967", "title": "Gusinoozjorsk", "text": "Gusinoozjorsk\n\nGusinoozjorsk () je město v Burjatsku v Ruské federaci. Při sčítání lidu v roce 2010 mělo přes čtyřiadvacet tisíc obyvatel a bylo tak třetím nejlidnatějším burjatským městem po Ulan-Ude a Severobajkalsku.\n\nGusinoozjorsk leží v oblasti Zabajkalska západně od Chamar-Dabanu na severovýchodním břehu Husího jezera (\"Gusinoje ozero\", odtud jméno města). Od Ulan-Ude, hlavního města Burjatska, je vzdálen přibližně 110 kilometrů jihozápadně.\n\nPřes město prochází silnice A165 z Ulan-Ude k mongolsko-ruské hranici a město je pět kilometrů vzdáleno od železniční stanice \"Zagustaj\" na Transmongolské magistrále Ulan-Ude – Nauški – Ulánbátar.\n\nGusinoozjorsk byl založen v roce 1939 pod jménem \"Šachty\" () u ložisek hnědého uhlí. V roce 1953 byla obec povýšena na město a přejmenována na Gusinoozjorsk.\n"}
{"id": "1505974", "url": "https://cs.wikipedia.org/wiki?curid=1505974", "title": "Antonín Waldhauser", "text": "Antonín Waldhauser\n\nAntonín Waldhauser (* 20. prosince 1948) je bývalý český hokejový útočník. \n\nV československé lize hrál za CHZ Litvínov. Odehrál osm prvoligových sezón, nastoupil v 213 ligových utkáních, dal 32 gólů a měl 18 asistencí. S reprezentací Československa získal bronzovou medaili za 3. místo na Mistrovství Evropy juniorů v ledním hokeji 1969. V nižších soutěži hrál i za Duklu Jihlava B, Moravia DS Olomouc a HC Slovan Louny.\n\n\n"}
{"id": "1505975", "url": "https://cs.wikipedia.org/wiki?curid=1505975", "title": "Rue Dupetit-Thouars", "text": "Rue Dupetit-Thouars\n\nRue Dupetit-Thouars je ulice v Paříži v historické čtvrti Marais. Nachází se ve 3. obvodu.\n\nUlice vede od křižovatky s \"Rue de Picardie\", \"Rue de la Corderie\" a \"Rue de Franche-Comté\" a končí u křižovatky s \"Rue du Temple\".\n\nUlice byla otevřena v roce 1809 na pozemku, který patřil k bývalému templářskému klášteru. Není jisté, po kom byla ulice pojmenována. Je jím buď mořeplavec Aristide Aubert Dupetit-Thouars nebo botanik Louis-Marie Aubert du Petit-Thouars (1758–1831).\n\n\n"}
{"id": "1505978", "url": "https://cs.wikipedia.org/wiki?curid=1505978", "title": "Castlevania (seriál)", "text": "Castlevania (seriál)\n\nCastlevania je americký animovaný televizní seriál na motivy stejnojmenné herní série od společnosti Konami. První dvě řady jsou adaptací hry \"\" z roku 1989. Příběh je zaměřen na postavu Trevora Belmonta. Ten za pomoci svých spojenců chrání Valašsko před Drákulou a jeho poskoky.\n\nSeriál byl původně zamýšlen jako film vytvořený pod producentem Kevinem Koldem a jeho firmou Project 51. Kolde měl kontrakt pro scénář se spisovatelem Warrenem Ellisem v roce 2007, projekt se dostal do tzv. produkčního pekla, které trvalo až do roku 2015, kdy se do projektu přidal Adi Shankar a ujal se ho online poskytovatel filmů Netflix. Powerhouse Animation Studios se přidali do týmu a produkce začala. Styl animace je silně ovlivněn japonským anime a prací Ayamiho Kojimi ve hře , s produkčním týmem, jehož personál už pracoval v japonském anime průmyslu.\n\nSeriál měl premiéru na Netflixu 7. července 2017, následně byla potvrzena objednávka rozšířené druhé řady o osmi epizodách vydaných zároveň v jeden den. Druhá řada měla premiéru 26. října 2018 a krátce poté objednal Netflix i třetí sérii.\n\nKdyž byla jeho žena obviněna a upálena za čarodějnictví, prohlásil upír Hrabě Drákula, že lidé Valašska zaplatí svými životy. Vyvolal armádu démonů, která obsadila zem a donutila žít lidi život ve strachu a nedůvěře. Proti silám Hraběte Drákuly se postaví vyvržený lovec monster Trevor Belmont. Při boji mu pomáhají kouzelnice Sypha Belnades a Drákulův křížený syn Alucard.\n"}
{"id": "1505982", "url": "https://cs.wikipedia.org/wiki?curid=1505982", "title": "Muharem Midžić", "text": "Muharem Midžić\n\nMuharem Midžić (1879 Donje Prekounje, okres Bihać, Bosna a Hercegovina – zřejmě popraven na podzim 1945 Banja Luka, Federativní lidová republika) byl bosenskohercegovský lékař bosňáckého původu.\n\nV Sarajevu navštěvoval vyšší gymnázium (maturoval 1902), nato se zapsal na studium lékařství na Vídeňské univerzitě. Promoval roku 1908. Praktickou stáž absolvoval v Zemské nemocnici v Sarajevu (1908–1909). V témže lékařském zařízení působil jako sekundární lékař (1909–1910) a asistent (1910–1912). Nato byl jmenován chotárským (okresním) lékařem v Kotor-Varoši a jeden čas i ředitelem nemocnice v Kotor-Varoši (1912–1919).\n\nNa osobní žádost byl propuštěn ze státních služeb, nato odešel do Banja Luky, kde si zřídil soukromou lékařskou praxi (1919–1924). Dne 31. března 1924 byl znovu přijat do státních služeb a působil jako sekundární lékař v banjalucké nemocnici. Znovu si otevřel soukromou praxi 26. října 1932, načež od 11. května 1933 opětovně pracoval v okresní nemocnici, nyní na pozici primáře. Dne 21. července 1934 se stal přednostou jednoho z jejích oddělení (kliniky).\n\nZa druhé světové války byl přednostou infekčního oddělení (kliniky) a dočasně působil i jako ředitel nemocnice. Dne 6. listopadu 1943 získal specializaci v oboru infekčního lékařství. Po ustavení komunistické Jugoslávie jistý pracoval v banjalucké vojenské nemocnici (do 24. července 1945).\n"}
{"id": "1505984", "url": "https://cs.wikipedia.org/wiki?curid=1505984", "title": "Klement Ptačovský", "text": "Klement Ptačovský\n\nKlement Ptačovský (* 21. listopadu 1886, Golčův Jeníkov – 18. června 1963, Bratislava) byl slovenský botanik českého původu a filatelista.\n\nStřední školu vystudoval v Praze na Vyšší průmyslové škole v 1905. V letech 1905 až 1909 působil ve firmě Kolben-Daněk v Praze jako elektrotechnik. Od roku 1909 žil v Prešporku (dnes Bratislava) a stal se ředitelem elektrárny v podniku Dynamit – Nobel (později od 1951 přejmenován na Chemické závody Jurija Dimitrova), kde pracoval přes 43 let do roku 1952. Věnoval se ochraně přírody, popularizaci biologie, turistice a filatelii. Ve svých odborních pracích se zabívá květenou v okolí Bratislavy, zejména přírodní rezervací Devínska Kobyla, národní přírodní rezervací Šúr při měste Svätý Jur a na Záhoří. Právě Ptačovský má největší zásluhu na záchraně v roce 1952 vyhlášené přírodní rezervace Šúr, jejíž hrozil zánik. Úzce spolupracoval se známým českým botanikem prof. Karlem Dominem, s kazatelem, botanikem a národopiscem Jozefem Ľ. Holubym, a také s botanikem Alexandrem Zahlbrucknerem. Botanik Karel Domin po něm pojmenoval druh jasanu právě ze Šúru – \"Fraxinus ptacovskyi\". Přesto, že byl Ptačovský botanik – amatér a samouk, získal uznání v odborních kruzích. Mnoho let byl funkcionářem botanické sekce Slovenského vlastivědného muzea v Bratislavě. Jeho vzácný herbář se zachoval na Botanickém ústavu SAV.\n\n\n\nV Ústředním archivu SAV je uložen jeho osobní archivní fond, obsahující jeho vědeckou činnost z oblasti botaniky a ochrany přírody, především dokumenty k rezervaci Jurský Šúr.\n"}
{"id": "1505986", "url": "https://cs.wikipedia.org/wiki?curid=1505986", "title": "Sponheimské hrabství", "text": "Sponheimské hrabství\n\nSponheimské hrabství (německy \"Grafschaft Sponheim\") byl drobný státní útvar na území dnešního Německa, stát Svaté říše římské, kterému vládli hrabata ze Sponheimu. Název hrabství pochází od jména obce Sponheim, kde měly sponheimská hrabata své původní sídlo. Hrabství vzniklo již v době středověku v 11. století a trvalo až do raného 19. století. Kolem roku 1225 došlo k rozdělení hrabství v důsledku dělení mezi větvemi Sponheimské dynastie. Sponheimsko-Starkenburští vládli Hornímu Sponheimu a jako sídelní-hlavní město se stal Starkenburg, tak Sponheimsko-Kreuznachští se ujali Dolního Sponheimu s hlavním městem Kreuznach.\nPozději vláda nad oběma částmi hrabství připadla Bádensku a Falckému kurfiřtství. V době třicetileté války se hrabství stalo baštou německé reformace. Navzdory stálé hrozbě ze strany okolních katolických států, bylo hrabství překvapivě ušetřeno po celý čas tohoto ničivého celoevropského konfliktu. K zániku Sponheimského hrabství došlo až po Napoleonských válkách, kdy velká část připadla Pruskému království.\n"}
{"id": "1505998", "url": "https://cs.wikipedia.org/wiki?curid=1505998", "title": "Gaslighting", "text": "Gaslighting\n\nGaslighting [vysl. \"gas-lajtink\"] je forma psychické manipulace a citového zneužívání, ve které se pachatel snaží zasít pochybnosti v cílovém jednotlivci nebo v členech cílové skupiny, čímž pak manipulované osoby zpochybňují vlastní paměť, vnímání reality a svůj zdravý rozum. Skrze využití metod jako opakované popírání, zmatení, protiřečení, lhaní, znehodnocení a snižování oběti – gaslighting zahrnuje pokusy o destabilizaci oběti a delegitimizaci víry, názoru a postoje oběti. Cílem gaslighterů je dosáhnout toho, aby oběť byla na nich závislá a tím pádem využitelná k dosažení osobních potřeb či cílů pachatele. Gaslighting je často zažíván v partnerských vztazích, rodině, ale i na pracovišti a v jiných mezilidských či společenských situacích.\n\nGaslighting vede u manipulované osoby k újmě na duševním zdraví, k psychickým traumatům, depresi, snížení sebevědomí a sebedůvěry a je tím pádem formou citového týrání, čímž se řadí (pokud je gaslighting manipulátorem aplikován na osobu blízkou) pod psychické domácí násilí.\n\nPůvod anglického termínu „\"gaslighting\"“ je motiv převzatý z divadelní hry britského scenáristy Patricka Hamiltona z roku 1938 zvané \"Gaslight\" a následné filmové adaptace z roku 1944 s Ingrid Bergmanovou a Charlesem Boyerem. Bergmanová v něm hraje citlivou a důvěřivou ženu, kterou se její manžel (Boyer) snaží přesvědčit, že je psychicky nemocná. Boyer mění intenzitu plynových světel (anglicky \"gas light\") v domě a přesvědčí svoji ženu, že si tyto změny ona pouze představuje – přesvědčí ji manipulací o tom, že její zdravý rozum a pravdivé vnímání jsou nesprávné a že jeho lži jsou pravdivé – osoba s empatií nečeká, že jí osoba blízká vůči ní bude mít sobecké úmysly. Na konci filmu však Bergmannová uvěří vlastnímu rozumu, prokoukne Boyerovy manipulační triky a zabrání jeho plánu nechat ji zavřít do blázince.\n\nOsoba manipulující skrze gaslighting se nazývá „gaslighter“ a jako sloveso lze využít výraz „někým být gaslightován“ nebo „někoho gaslightovat“.\n\nKonečným cílem psychického násilníka či manipulátora je způsobit, aby si jejich oběť nebyla jistá svými vlastními rozhodnutími; a dále zpochybnit jejich zdravý rozum, což je ve výsledku činí více závislými na zneuživateli. Taktika, která dále degraduje sebeúctu cíle, je pro zneuživatele prvně ignorovat oběť, pak se o ni postarat, pak oběť znovu ignorovat, aby oběť snížila svoji osobní příčku toho, co považuje za náklonnost a vnímala se jako méně hodná náklonnosti a méněcenná oproti manipulátorovi.\n\nExistují dvě charakteristiky gaslightingu: pachatel chce plnou kontrolu nad pocity, myšlenkami nebo činy oběti; a pachatel diskrétně zneužívá oběť nepřátelskými, urážlivými nebo donucovacími způsoby. Dále gasligter typicky úmyslně vytváří vztahy, ve kterých jsou jeho oběti na něm závislé (finančně, společensky, citově apod.), typicky svou oběť obviňuje za svoje manipulativní chování a typicky vytváří ve své oběti falešnou naději oscilováním mezi laskavostí a zneužíváním.\n\nPodle psycholožky Kate Abramsonové gaslightování není specificky spojené se sexismem, ačkoli ženy inklinují být častější cíle gaslightingu ve srovnání s muži, kteří více často někoho gaslightují než ženy. Abramsonová to vysvětluje jako výsledek společenských podmínek a říká, že je to součást struktury sexismu, ve které ženy mají být méně sebevědomé, pochybovat o svých názorech, přesvědčeních, reakcích a vnímáních, více než muži. A gaslighting je zaměřen na podrývání názorů, přesvědčení, reakcí a vnímání člověka. Sexistická norma sebepochybování ve všech jejích formách připravuje ženy na to, aby byly někým gaslightovány. Abramsonová říká, že poslední stadium gaslightingu je závažná klinická deprese cílené osoby.\n\nMezi varovné signály gaslightingu patří:\n\n\nU gaslightingu a narcismu existují společné vzorce chování (ne každý gaslighter a narcis má všechny tyhle charakteristiky, ale alespoň několik z nich):\n\nOsoby, které manipulují druhé skrze gaslighting jsou často jedinci s poruchou osobnosti jako egocentristé, narcisové, a psychopati – nebo osoby, které nesplňují všechna kritéria pro patologickou poruchu osobnosti, ale k chování podobnému těmto poruchám mají tendence či sklony – kteří chtějí aby jejich názory, postoje, požadavky a výsledky jejich činů byly okolím uznány jako pravdivé, správné či dobré za každou cenu nezávisle na tom, jaká je skutečnost, aby si udrželi idealizovaný sebeobraz vůči ostatním (tzv. \"narcistické potvrzení\"). Když jejich činy a postoje mají negativní výsledky, ohlasy či dopady na druhé, tak příčinu a následek událostí „překroutí“ a shazují vinu na druhé nebo na okolnosti; nebo znehodnotí zdroje kritiky.\n\nKdyž oběť uvěří ve svou méněcennost (jako následek ponižování gaslighterem), považuje pak svoje potřeby a svoje štěstí za méně důležité a snaží se vyhovět a přizpůsobit se gaslighterovi. Tohle ponižování gaslighterem, vede u oběti k postupnému zborcení sebevědomí a sebedůvěry; a systematické potlačování vlastních potřeb u oběti vede k depresi.\n\nSociopati soustavně překračují a porušují sociální normy a společenské mravy, využívají ostatní, ale obvykle jsou také přesvědčiví a „okouzlující“ lháři, kteří důsledně popírají svá provinění. Oběti sociopatů a jiných gaslighterů mohou pochybovat o svém vlastním vnímání. Mezi vzorce chování a obranné mechanismy narcistických gaslighterů patří také obviňování oběti, vyvolávání pocitu viny v oběti a prezentování sebe sama jako oběť cílené osoby.\n\nGaslighteři mohou být zdánlivě úspěšní, povrchně charismatičtí, přitažliví a ve svém okolí i oblíbení lidé – v případě narcistů a egocentristů – kteří si jako cíl manipulace typicky vybírají osoby s vysokou schopností empatie a citlivé, starostlivé osoby nebo lidi se zdánlivě nižším sebevědomím než jsou oni sami (\"zdánlivě\" protože egocentristé a narcisové ve skutečnosti mají nízké sebevědomí, které skrývají a kompenzují přehnaným a nestoudným sebezveličováním, megalománií a snižováním druhých, což zvenčí může působit jako vysoké sebevědomí). Gaslighteři mohou při manipulaci použít jako váhu i finanční nebo mocenské argumenty k destabilizaci oběti: tj. (ve firmě) „já jsem tady (ve skupině) šéf, takže mám pravdu a tvůj návrh je hloupost“, nebo (v rodině) „já vydělávám peníze, takže mám pravdu a ty nebudeš mluvit do toho co si kupuji za svoje peníze“ – i když to protiřečí dobrému vedení podniku a dobrým mravům a vztahům v rodině. Uznání omylu je u psychicky zdravé osoby mechanismus, který umožňuje učit se ze svých chyb a možnost osobního růstu a zlepšování se. Gaslighteři se nechtějí napravit či poučit se za účelem osobního růstu, nýbrž chtějí aby se jejich okolí podrobilo jim a jejich svévolným názorům a osobním přáním.\n\nGaslighting je často zažíván v partnerských vztazích. Psychologická manipulace může zahrnovat to, že oběť je donucena/zmanipulována zpochybňovat vlastní paměť, vnímání a zdravý rozum. Zneužívající znehodnocuje situaci a pohled oběti s použitím odmítavého a pohrdavého jazyka: „Jsi blázen. Nebuď tak citlivý/přecitlivělá. Nebuď paranoidní. Jen jsem si dělal/dělala srandu! ... Bojím se, že nejsi v pořádku ...Mám obavu, že jsi nemocný/nemocná. Ty mluvíš úplné nesmysly! Ty si vymýšlíš! Ty se pořád hádáš! Ty opravdu patříš do blázince! Neotravuj mě svými nesmysly!“\n\nTaková manipulace má negativní dopad na stav duševního zdraví cílené osoby. Psychologové Rogers a Follingstand popisují psychické zneužívání jako „řadu averzivních chování, která jsou určena k ublížení jednotlivci skrze donucování, kontrolu, verbální zneužívání, monitorování, izolaci, ohrožení, žárlivost, ponížení, manipulaci, zacházení s člověkem jako podřadného, vytváření nepřátelského prostředí, zranění osoby v oblasti jejich sexuality anebo věrnosti, ignorování a vyhýbání se partnerovi emocionálně anebo fyzicky.\n\nGaslighting na pracovišti je, když osoba způsobuje, že kolegové sami sebe a své činy zpochybňují způsobem, který má za následek újmu na jejich kariéře. Oběť může být vyloučena, být předmětem drbů, opakovaně zdiskreditována nebo zpochybněna, aby bylo zničeno jejich sebevědomí. Pachatel může přesměrovávat rozhovory na vnímané chyby nebo omyly.\n\nFrida Ghitis používá termín gaslighting k popisu mezinárodních vztahů Ruska. Zatímco ruští agenti působili na Krymu, ruští představitelé jejich přítomnost neustále popírali a manipulovali nedůvěru vůči politickým skupinám ve svůj prospěch.\n\nPoužití metod gaslightingu v prezidentské kampani Donalda Trumpa vůči jeho oponentům bylo popsáno několika médii jako New York Times nebo BBC. Politická poradkyně Amanda Carpenter popisuje v knize \"Gaslighting America\" z roku 2018 metody gaslightingu, které používá Donald Trump k manipulaci americké veřejnosti ve svůj osobní prospěch.\n\n\n"}
{"id": "1505999", "url": "https://cs.wikipedia.org/wiki?curid=1505999", "title": "Pralesnička drobná", "text": "Pralesnička drobná\n\nPralesnička drobná (\"Dendrobates pumilio\") je žába z čeledi pralesničkovitých (Dendrobatidae).\n\nJe to vzácná, oranžově zbarvená, jedovatá žába. Její jed využívali indiáni na hroty šípů. Obývá mangrovové porosty ve Střední a Jižní Americe.\n\nV roce 1857 pralesničku drobnou popsal německý zoolog a fykolog Eduard Oscar Schmidt.\n\n"}
{"id": "1506005", "url": "https://cs.wikipedia.org/wiki?curid=1506005", "title": "Freesat", "text": "Freesat\n\nFreesat (stylizovaně psáno jako freeSAT) je obchodní značka lucemburské společnosti UPC DTH provozující televizní satelitní vysílání pro Českou a Slovenskou republiku. \n\nFreesat je v Česku nejnovější značkou satelitní placené televize, přestože v České republice funguje nejdéle. Provozována byla společností UPC, která se v roce 2010 rozhodla od sebe oddělit služby kabelové a satelitní televize. Provozovatelem kabelové televize nadále zůstala společnost UPC Česká republika, ale pro potřeby té satelitní byla založena nová společnost UPC DTH.\n\nSatelitní službu Freesat zakoupila společnost M7 Group, která v Česku a na Slovensku poskytuje také satelitní televizi Skylink. Kabelové služby odkoupila společnost Vodafone\n\nUPC Direct se změnil na Freesat od počátku září 2011.\n\nNa konci roku 2018 měl Freesat 90 000 zákazníků.\n\nSatelitní televize Freesat umožňuje svým zákazníkům přijímat stovky televizních programů. Dekódovací karta služby Freesat slouží ke zpřístupnění kódovaných programů ze satelitů Thor 5 a 6 (0,8° W) na území ČR a SR.\n\nTyto dva satelity byly spuštěné v letech 2008 a 2009. Pokrývají téměř všechny evropské země a poskytují digitální signál do každé domácnosti. Umožňují přístup k výběru volně dostupných programů FTA (Free to air), které jsou vysílané těmito satelity.\n\nKódované programy jsou seskupeny do programových balíčků. Na každé kartě jsou základní české a slovenské televizní programy a rozhlasové stanice.\n\nZákazníci si mohou vybrat službu se smlouvou s vázaností na 24 měsíců. Výhodou je získání veškerého vybavení pro příjem a garance ceny. \n\n\nKompletní nabídka Freesat obsahuje 124 programů všech žánrů, z toho 32 v HD kvalitě. Programy jsou seskupeny do jednoho základního balíku Medium, a tří nadstavbových balíčků\n\n\nZákazníci si mohou vybrat mezi originální přijímačem, Kaon, nebo CA modulem. Zařízení zákazníkovi zůstává i po skončení smlouvy.\n\nCaon box je vybaven funkcí FASTSCAN, která umožňuje automatické ladění a seřazení programové nabídky.\n\nVarianta je pro uživatele s vlastním funkčním satelitním přijímačem a parabolou.\n\nKarta se nekupuje, je zdarma, neplatí se žádné servisní ani jiné skryté servisní poplatky, a karta zůstává po celou dobu služby stejná - není potřeba jí měnit\n\n Varianta je pro ty, kteří přijímají pozemní vysílání ve standardu DVB-T a nechtějí řešit přechod na DVB-T2\n\nSatelitní komplet obsahuje satelitní HD přijímač, kartu, parabolu  a kompletní kabeláž - zprovoznění je zajišťováno montážními techniky po celé ČR.\n\nPro příjem satelitní televize pro více přijímačů v rámci jedné domácnosti si zákazníci mohou pořídit další dekódovací karty za í měsíční poplatek, na kterých je zkopírována kompletní programová nabídka hlavní karty. \n\nZákaznická zóna mojefreesat poskytuje zákazníkům přehled všech aktivovaných služeb a jejich administraci. Zároveň je zde možné online objednávat nebo nakupovat další služby a produkty. Do zákaznické zóny se lze přihlásit pomocí e-mailové adresy a hesla.\n\nSatelitní platforma Freesat své programy kóduje. Používá kódovací systém Irdeto.\n\n"}
{"id": "1506008", "url": "https://cs.wikipedia.org/wiki?curid=1506008", "title": "Williamsburg (Virginie)", "text": "Williamsburg (Virginie)\n\nWilliamsburg je město ve Spojených státech amerických, ve státě Virginie. Během amerického sčítání lidu z roku 2010 v něm žilo 14 068 obyvatel. Nachází se na poloostrově Virginia, v severní části metropolitní oblasti Hampton Roads. Město bylo založeno v roce 1632 pod názvem Middle Plantation, jakožto opevněná osada na vyvýšeném místě mezi řekami James a York. Roku 1699 bylo přejmenováno na Williamsburg a toto datum je také ve znaku města. Bylo hlavním městem koloniální jednotky Virginie v letech 1699-1780. Během americké revoluce se v něm odehrálo několik podstatných událostí (mj. ve zdejších novinách \"The Virginia Gazette\" se prvně veřejně objevil název budoucího státu: Spojené státy americké). College of William & Mary, založená roku 1693, je druhá nejstarší vysoká škola ve Spojených státech. Jejími absolventy byli tři prezidenti USA (Thomas Jefferson, James Monroe a John Tyler) a řada dalších významných osobností, zejména z raných dějin Spojených států. Škola funguje dodnes a dává městečku univerzitní charakter. Spolu s blízkým Jamestownem a Yorktownem vytváří Williamsburg trojúhelník, který pro svou spjatost s americkými dějinami láká každý rok více než čtyři milióny turistů (tzv. The Virginia Historic Triangle). \n"}
{"id": "1506012", "url": "https://cs.wikipedia.org/wiki?curid=1506012", "title": "Josef Kavka", "text": "Josef Kavka\n\nJméno a příjmení Josef Kavka má více známých nositelů:\n\n"}
{"id": "1506019", "url": "https://cs.wikipedia.org/wiki?curid=1506019", "title": "Gotó", "text": "Gotó\n\nGotó (五島列) je souostroví patřící Japonsku. Leží 100 km západně od pobřeží Kjúšú a je součástí prefektury Nagasaki. Skládá se ze 140 ostrovů, pětice největších (Fukue, Hisaka, Naru, Wakamacu a Nakadori) mu dala název, který znamená „Pět ostrovů“. \n\nSouostroví má celkovou rozlohu 690 km² a žije na něm okolo 75 000 obyvatel. Nejvyšší bod má nadmořskou výšku 460 metrů. \n\nHlavními odvětvími ekonomiky jsou rybolov, sběr ježovek, výroba kaméliového oleje a cestovní ruch. Nacházejí se zde památky Světového dědictví UNESCO, řazené mezi Skrytá křesťanská místa regionu Nagasaki. Ostrovy jsou dosažitelné lodí nebo letadlem.\n"}
{"id": "1506021", "url": "https://cs.wikipedia.org/wiki?curid=1506021", "title": "Seznam dílů seriálu Revoluce", "text": "Seznam dílů seriálu Revoluce\n\nToto je seznam dílů seriálu \"Revoluce\".\n\n<onlyinclude></onlyinclude>\n\n"}
{"id": "1506023", "url": "https://cs.wikipedia.org/wiki?curid=1506023", "title": "Toyota KZ", "text": "Toyota KZ\n\nToyota KZ je typ motoru od firmy Toyota.\n\n1KZ-T je raná verze motoru řady KZ a používá plně mechanické vstřikovací čerpadlo, 3.0 L (2989 ccm), 4 válce, SOHC, 2 ventily na válec turbo-vznětového motoru. Maximální výkon je při 3600 otáčkách a maximální točivý moment je 287 Nm při 2000 ot. / min. \n\n\n1KZ-TE je 3.0L (2982 ccm), 4 válcový, SOHC, 2 ventily na jeden válec turbo vznětový motor s nepřímým vstřikováním. Vrtání a zdvih je 96 mm × 103 mm, s kompresním poměrem 21,2:1. Maximální výkon je při 3600 otáčkách s maximálním točivým momentem 287 Nm při 2000 ot./min. Maximální otáčky jsou 4400 ot./min. V roce 1993 se poprvé vyrábí v nových modelech vozidel. 1KZ-TE také používá elektronicky řízené vstřikování paliva, ETCS-i (elektronický systém řízení škrticí klapky – inteligentní) technologie, která je v základní konstrukci podobná modernímu vstřikovači benzínu, ačkoli při použití podstatně vyšších vstřikovacích tlaků je to nepřímý vstřikovací motor, který dává významnou účinnost spotřeby paliva. Ve většině trhů byl nahrazen motorem 1KD-FTV, který používá přímé vstřikování common rail. \n\nPoužívá se v modelech KZJ71W, KZJ78W, KZN160 a KZN165R. \n\nVerze motoru s mezichladičem zvyšuje výkon motoru na 145 koňských sil (108 kW) při 3600 ot./min a točivý moment na 343 Nm při 2000 ot./min. \n\n"}
{"id": "1506031", "url": "https://cs.wikipedia.org/wiki?curid=1506031", "title": "Condercum", "text": "Condercum\n\nCondercum byla římská pevnost, která ležela tam, kde se nachází Benwell, předměstí anglického města Newcastle. Byla jednou ze třinácti trvale obsazených pevností Hadriánova valu, v pořadí třetí na Hadriánově valu, po nejvýchodněji ležících pevnostech Segedunum (Wallsend) a Pons Aelius (Newcastle).\n\nStála na návrší tři kilometry na západ od města Newcastle. Severní část tohoto místa v moderní době pokrývá vodní plocha z viktoriánské doby a na jihu stojí obydlená čtvrť ze 30. let 20. století, proťatá silnicí A186 z Newcastlu do Carlisle, která sleduje linii starověkého Hadriánova valu.\n\nV blízkosti pevnosti se mimo jiné dochovaly pozůstatky malého chrámu zasvěceného Antenociticovi.\nPevnost měřila 170 metrů v severojižním směru a 120 metrů od východu k západu. Její opevnění uzavíralo plochu o rozloze 2 hektary. Byly v něm tři brány vedoucí na sever, dále dvě boční brány (na východ a na západ), kterými procházela skrz pevnost římská vojenská silnice podél jižní strany Hadriánova valu. Poslední brána v opevnění poskytovala přístup k jihu.\n\nV pevnosti sídlilo jezdectvo. Pevnost měla dům velitele, budovu velitelství, dvě sýpky, dílny, kasárny, stáje a nemocnici.\nZ několika nápisů na zdech je známo, že opevnění této pevnosti postavili vojáci z druhé Augustovy legie (Legio II Augusta), pravděpodobně mezi lety 122 a 124. Vojáci z dvacáté legie (Legio XX Valeria Victrix) tam zřejmě na konci 2. století provedli další přístavby nebo opravy. Dvě sýpky však postavil oddíl odjinud, snad z nedaleké pevnosti Arbeia (dnes South Shields).\n\nV 2. století pevnost Condercum hájila první kohorta Vangionum Milliaria Equitata, což byl smíšený pěší a jezdecký oddíl z Horní Germánie. Mohl mít až jeden tisíc mužů, ale v pevnosti jich pravděpodobně byla jen polovina tohoto počtu. Dále se předpokládá, že v letech 205 až 367 byla v pevnosti usazena pětisetčlenná pomocná jednotka kavalérie (Ala I Hispanorum Asturum), z kmene Asturů ze severního Španělska.\nVykopávky, které probíhaly ve 20. a 30. letech 20. století, ukázaly, že pevnost pravděpodobně vybudovali v roce 122. Nalezená keramika z 2. století napovídá, že pevnost byla v té době přestavována. K dalším nálezům z této lokality patří oltáře zasvěcené bohům, brože či stříbrná lžíce. \nV blízkosti pevnosti byly nalezeny pozůstatky dalších tří starověkých římských staveb: jde o Antenociticův chrám, lázně a mansio. U Hadriánova valu je jedinečně dochovaný také přechod přes opevnění.\nExistují důkazy, že u pevnosti ve starověku vyrostla civilní osada (vicus), směrem na sever a na jih.\nNecelých sto metrů na východ od pevnosti lze spatřit pozůstatky Antenociticova chrámu. Byly objeveny v roce 1862, měří 4,6 m od východu na západ a 6,1 m od severu k jihu. Na jižním konci má prodlouženou apsidu, v níž pravděpodobně stála socha tohoto boha v životní velikosti, soudě podle nalezené hlavy a částí paže a nohy s odpovídajícími rozměry. Jde o nejslavnější nález z tohoto chrámu. Socha mladého boha s keltským ozdobným nákrčníkem je syntézou klasických a jiných stylových prvků.\n\nBylo nalezeno několik oltářních kamenů; tři oltáře věnované Antenociticovi, další byly zasvěceny místním keltským bohům (\"tři lamiae\"). Protože Antenociticus není zmiňován nikde jinde na území Římské říše, jedná se jistě o místní, keltské božstvo.\nV chrámu byly také vykopány mince, ta nejmladší pochází z doby vlády císaře Marca Aurelia (161-180). Stavbu zřejmě zbořili nepřátelé ke konci 2. století. Bylo v ní nalezeno jen pět čitelných mincí, proto datum zničení není jisté.\n\nTři sta metrů na jihozápad od pevnosti byly v roce 1751 objeveny lázně. Budova měla několik místností, pravděpodobně s nádržemi s teplou a studenou vodou a šatnami, jaké se v podobných lázních obvykle nacházejí.\nJižně od hradeb byla nalezena třetí stavba. Jednalo se o velkou obytnou budovu, pravděpodobně mansio, která sloužila při služebních cestách jako ubytovací hostinec.\nJižně od pevnosti je jediné místo po celé délce Hadriánova valu, kde lze vidět pozůstatky přechodu přes vallum, mohutný a hluboký příkop vybudovaný s cílem chránit tamní vojenskou zónu z jižní strany. Přechod měl původně měl ozdobný oblouk.\n"}
{"id": "1506038", "url": "https://cs.wikipedia.org/wiki?curid=1506038", "title": "SK Slavia Praha 2019/2020", "text": "SK Slavia Praha 2019/2020\n\nTento článek se podrobně zabývá událostmi ve fotbalovém klubu SK Slavia Praha v období sezony 2019/20 a jeho působení v 1. lize, ligovém poháru a evropských pohárech. Slavii se v předcházejícím ročníku podařilo získat mistrovský titul a zajistit si tak start ve čtvrtém předkole Ligy Mistrů UEFA, do kterého vstoupila jako nenasazený tým. Slavia postoupila ze čtvrého předkola do do základní skupiny Ligy Mistrů UEFA. Stalo se tak poprvé od roku 2007. Zároveň Slavia obhájila triumf v české pohárové soutěži – MOL Cup – a zajistila si tím účast na utkání Česko-Slovenského superpoháru proti vítězi slovenského ligového poháru a i toto utkání Slavia vyhrála.\n\nKlub vstoupil do nového ročníku ve stejné majetkové struktuře.\nVe složení realizačního týmu nedošlo oproti předchozímu ročníku ke změnám. Hlavním trenérem zůstal Jindřich Trpišovský, jeho asistenty Jaroslav Köstl , Zdeněk Houštecký a Pavel Řehák. Tým brankářských trenérů působí ve složení Štěpán Kolář a Radek Černý. Sportovním ředitelem je Jan Nezmar.\n\nPoznámky:  —   = nezveřejněno (dohoda mezi kluby),   †   = odhadovaná cena,   +   = opce na prodloužení smlouvy,   ‡   = hráč působil pouze v  juniorském týmu\n\nPoslední úprava: 15. prosince 2019\n\nPoslední úprava: 10. prosince 2019\nVysvětlivky: Z = Zápasy; V = Výhry; R = Remízy; P = Prohry; VG = Vstřelené góly; OG = Obdržené góly; B = Body.\n\n"}
{"id": "1506050", "url": "https://cs.wikipedia.org/wiki?curid=1506050", "title": "Kostel Jména Panny Marie (Sepekov)", "text": "Kostel Jména Panny Marie (Sepekov)\n\nPoutní kostel Jména Panny Marie je římskokatolický farní kostel v jihočeské obci Sepekov. Barokní kostel postavený v letech 1730–1733 spadá pod správu římskokatolické farnosti v Sepekově, píseckého vikariátu českobudějovické diecéze.\n\nPůvodní gotický farní kostel svatého Mikuláše v Sepekově byl postaven okolo roku 1321 z iniciativy pražského biskupa Jana IV. z Dražic. Do roku 1384 patřil k bechyňskému děkanství. \n\nV 16. století a 17. století byli katoličtí kněží nahrazeni evangelickými. Místní katoličtí věřící konali pobožnosti v kapličce Panny Marie, která se nacházela nedaleko kostela. Podle pověstí prý tuto kapli založil sám opat Jarloch. Po bitvě na Bílé Hoře se kostel svatého Mikuláše stal opět katolickým. \n\nV roce 1733, kdy byl kostel Panny Marie postaven, měl Sepekov dva kostely. Při regulaci far v rámci reforem císaře Josefa II. byl kostel svatého Mikuláše uzavřen jako nadbytečný. Zvony a vnitřní zařízení kostela byly darovány. Starý obraz svatého Mikuláše byl opraven a přenesen do nového kostela. V roce 1788 byl kostel s věží i přilehlým hřbitovem prodán ve veřejné dražbě. Pro sepekovskou obec jej zakoupili rychtář a čtyři místní obyvatelé. V roce 1789 byl kostel přestavěn na obytný dům se sedmi byty, kostelní věž byla zbourána, zůstaly pouze obvodové zdi. Veliký požár 16. prosince 1912, kdy vyhořelo 40 domů, přestály pouze kostelní zdi. Probíhala jednání s památkovým ústavem, avšak dříve než byla jednání dokončena, došlo ke zřícení klenby. Na místě pak byly postaveny nové domy. Gotické kružby byly odvezeny do Milevska, kde měly být uloženy v sále Hospodářské záložny a později vystaveny v muzeu. Ale během první světové války byly tyto prostory využívány pro vojenské účely a kružby byly vyneseny na dvůr. Některé byly použity při opravě místní kanalizace a jen část jich byla později umístěna u novějšího chrámu.\n\nPoutní barokní kostel Jména Panny Marie z let 1730–1733 s deskovým obrazem Panny Marie Sepekovské stojí na místě kapličky, kterou měl údajně založit opat Jarloch. V kapli se nacházela socha Panny Marie a obraz Bohorodičky, ke které putovaly zástupy věřících. Kaplička brzy kapacitně nepostačovala. V 16. století byla kaple rozšířena na kostelík. Za pánů z Hodějova kaple pustla. V roce 1654 byla kaple opravena a roku 1658 vysvěcena. Znovu sem byl přenesen obraz Bohorodičky. Ale prostory pro velké množství poutníků stále nebyly vyhovující. Roku 1730 byl položen základní kámen pod kaplí svatého Linharta. V roce 1733 byl chrám postaven a vysvěcen.\n\nV roce 1760 se začalo na popud Gabriela Václava Kaspara se stavbou ambitů. O dokončení ambitů se v roce 1767 zasloužil opat František Michael Daller. Kostel připomíná chrám na Svaté Hoře v Příbrami. Někdy se mu také říká jihočeská Svatá Hora. Centrální stavba je oválná, s pravoúhlým presbytářem a hranolovou věží na západní straně. Vnitřní prostor chrámové lodi je ve tvaru elipsy, delší strana měří 14,5 metru a kratší osa měří 12 metrů. Kostel Panny Marie má tři vchody. Nad hlavním vchodem je třípatrová věž. První věžní hodiny z roku 1749 byly prací milevského hodináře. Další hodiny byly pořízeny roku 1877.\n\nMalby v interiéru chrámu na kopulovité klenbě jsou od premonstrátského barokního malíře Siarda Noseckého (kolem roku 1733, Kytka chybně uvádí 1772).. Fresky zobrazují ve čtyřech skupinách přímluvy Panny Marie. Fresky byly opraveny v roce 1938. Na oltáři je deskový obraz Panny Marie ve zlatém rouchu, která drží Ježíška a stojí na srpku měsíce. Obraz z počátku 16. století je malovaný na jilmové nebo javorové desce. Obraz měří na výšku 1,19 m, na šíři má 30 cm. Ve spodní části oltáře se pod obrazem nachází vpravo socha svatého Václava a po levé straně socha svaté Ludmily. Oltář po pravé straně je zasvěcený Čtrnácti pomocníkům. Postranní oltář vlevo byl zasvěcený svaté Ludmile. Vlevo se také nachází barokní kazatelna zdobená řezbami. Vyřezávané kostelní lavice jsou darem plukovníka Dessewfyho a zdobené jeho erbem. Ambity jsou zdobené křížovou cestou z roku 1805. Rohová kaple ambitů vlevo od hlavního vchodu je zasvěcená svatému Janu Nepomuckému. Kaple vpravo od hlavního vchodu je zasvěcená svatému Augustinovi. Kaple na jihovýchodní straně je zasvěcená svatému Linhartu a na severovýchodní straně je to kaple svatého Norberta.\n\nBudova fary byla postavená roku 1736. Schody vedoucí od fary do vesnice byly postaveny 1773. Fara je uvedena na Seznamu kulturních památek v okrese Písek.\n\nSprávu poutního místa vykonávají strahovští premonstráti, kteří mají jednu ze svých komunit v nedalekém klášteře v Milevsku.\n"}
{"id": "1506053", "url": "https://cs.wikipedia.org/wiki?curid=1506053", "title": "Federico Borromeo", "text": "Federico Borromeo\n\nFederico Borromeo nebo Federico Boromejský (18. srpna 1564, Milán – 21. září 1631, Milán) byl italský kardinál a arcibiskup v Miláně. Pochází z italské šlechtické rodiny Boromejských.\n\nFederico Borromeo se narodil v Miláně jako druhý syn Giulia Cesare Borromea, hraběte z Arony, a Margherity Trivulzio. Rodina byla vlivná jak ve sféře světské, tak i církevní. Federico byl bratranec svatého Karla Boromejského, předchozího milánského arcibiskupa. \n\nStudoval v Bologni s kardinálem Gabrielem Paleottim. V roce 1580, ve věku šestnácti let požádal o přijetí do řádu jezuitů. Jeho bratranec Karel Boromejský jej od tohoto kroku odrazoval a poslal jej na univerzitu do Pavie, na Collegio Borromeo. Federico zde studoval pět let a v květnu 1585 získal doktorát v teologii. Po smrti bratrance Karla byl poslán do Říma pokračovat ve studiu. V Římě byl silně ovlivněn Filipem Neri, Caesarem Baroniem a Robertem Bellarminem. Federico Borromeo byl jmenován kardinálem papežem Sixtem V. dne 18. prosince 1587, ve věku pouhých 23 let. Jako kardinál se zúčastnil papežských konkláve v letech 1590, 1591, 1592, 1605 a 1623 (nebyl přítomen ve volbách roku 1621). Konkláve v roce 1590 se zúčastnil ve věku 26 let, tedy jako jeden z nejmladších kardinálů podílejících se na volbě papeže. V Římě se Federico nezajímal o politické otázky, ale zaměřil se na studium a modlitbu. Spolupracoval na vydání Vulgaty Sixto-klementinské a na zveřejnění závěrů z Tridentského koncilu.\n\nDne 24. dubna 1595 papež Klement VIII. jmenoval Federica arcibiskupem v Miláně a vysvětil jej 11. června 1595 v Římě biskupem. Následoval tak svého bratrance Karla na cestě v podpoře kázně v kléru. Zakládal kostely a vysoké školy na své vlastní náklady a dohlížel na aplikování reformovaných principů stanovených Tridentským koncilem. \n\nV roce 1609 založil Borromeo v Miláně Ambrosiánskou knihovnu (Biblioteca Ambrosiana), v Oxfordu Bodleyovu knihovnu (Bodleian Library), první skutečně veřejnou knihovnu v Evropě. V Aroně dal svému bratranci postavit slavnou sochu \"Svatý Karel Boromejský\". Podporoval stavby Sacri Monti v Piemontu a Lombardii, dnes na seznamu Světového dědictví UNESCO. Podílel se na výzdobě milánské katedrály \"Duomo di Milano\", kde je pohřben. Federico Borromeo zemřel v Miláně dne 21. září 1631 ve věku 67 let.\n"}
{"id": "1506056", "url": "https://cs.wikipedia.org/wiki?curid=1506056", "title": "Rue Elzévir", "text": "Rue Elzévir\n\nRue Elzévir je ulice v Paříži v historické čtvrti Marais. Nachází se ve 3. obvodu.\n\nUlice vede od \"Place de Thorigny\" u křižovatky s \"Rue du Parc-Royal\" a končí na křižovatce s \"Rue des Francs-Bourgeois\".\n\nUlice měla během let různé názvy: \"Rue de la Culture-Sainte-Catherine\" (1545), \"Rue de Diane\" (1598) a \"Rue des Trois-Pavillons\". Název Elzévir pochází od holandské tiskařské rodiny ze 16. století. V ulici bydlela v roce 1668 madame de Maintenon.\n\n\n"}
{"id": "1506074", "url": "https://cs.wikipedia.org/wiki?curid=1506074", "title": "Salih Svrzo", "text": "Salih Svrzo\n\nSalih-efendija Svrzo (1873 Sarajevo, osmanská říše – 27. února 1944 Sarajevo, Nezávislý stát Chorvatsko) byl bosenskohercegovský islámský duchovní bosňáckého původu.\n\nPocházel z bohaté obchodnické rodiny v Sarajevu. Jeho otcem byl Ahmet-ef. Svrzo (v místních volbách roku 1884, 1890, 1892 a 1896 náhradník do městského zastupitelstva), jeho matka pocházela z další významné sarajevské obchodnické rodiny Glođo.\n\nV Sarajevu navštěvoval Merhemićovu medresu, ve studiu nato pokračoval v Istanbulu. Kvůli matčině nemoci se vrátil do vlasti a po její smrti se do osmanské metropole již nevrátil. Dne 1. září 1915 byl jmenován imámem v sarajevské Jahja-pašově mešitě. Jistý čas přednášel v sarajevské ruždii, islámské chlapecké základní škole. Politicky měl blízko k sarajevskému politikovi a propagátorovi srbské národní myšlenky mezi muslimy Mustaj-begovi Halilbašićovi.\n\nPo vyhlášení královské diktatury v Jugoslávii (1929) se stal loajálním podporovatelem nového režimu. Roku 1930, kdy byla v zemi zřízena jednotná islámská obec s centrem v Bělehradě a Islámské společenství v Bosně a Hercegovině ztratilo autonomii, byl jmenován sarajevským muftím. Když byla roku 1936 obnovena samospráva bosenskohercegovského islámského společenství, Svrzo byl 30. března 1936 penzionován.\n"}
{"id": "1506076", "url": "https://cs.wikipedia.org/wiki?curid=1506076", "title": "Radnice Prahy 13", "text": "Radnice Prahy 13\n\nRadnice Prahy 13 je oválná šestipodlažní budova, ve které sídlí ÚMČ Prahy 13. Nachází se na Slunečním náměstí v Nových Butovicích, v těsné blízkosti stanice metra Hůrka. Podobu budovy navrhl projektant Ing. Arch. Miloš Haase ze společnosti Spojprojekt s týmem spolupracovníků. Na výstavbě radnice měla největší podíl firma Skanska CZ. Budova radnice byla nominována do soutěže „Stavba roku 2003“.\n\nPřed otevřením radnice bylo pracoviště úřadu rozděleno do tří detašovaných pracovišť v panelových domech – Ovčí hájek, Hostinského a Běhounkova.    \n\nZákladní kámen byl položen 1. června 2001. Radnice se stavěla dva roky a slavnostně byla otevřená v pondělí 2. června 2003. Po dokončení budovy byl základní kámen zavěšen na Foucaultovo kyvadlo a je k vidění v přízemí radnice.\n\nRadnice má oválný půdorys s atriem. V přízemí se nachází recepce a obřadní síň. V pátém patře je směrem na Sluneční náměstí vyhlídkový ochoz, který je veřejně přístupný pouze při zvláštních příležitostech. Třípatrová radniční skleněná věž s hodinami dosahuje do výšky okolo 43 metrů. V podzemních podlažích radnice se nachází restaurace, parkoviště a technické zázemí. Celá budova radnice je bezbariérová.\n\nBudova radnice je založena na pilotách. Nosnou konstrukci tvoří železobetonový monolitický skelet. Vnější plášť je obložen ocelovými kazetami. Před okny radnice jsou umístěny pevné protisluneční hliníkové žaluzie. Konstrukce zastřešení atria je zavěšena na úrovni 3. nadzemního podlaží ve výšce 12 metrů.\n\nV atriu radnice se pořádají různé koncerty, představení, výstavy nebo jiná setkání. Obyvatelé Prahy 13 nazývají budovu kvůli jejímu tvaru „Laskonka“.\n"}
{"id": "1506077", "url": "https://cs.wikipedia.org/wiki?curid=1506077", "title": "Otto Klein", "text": "Otto Klein\n\nOtto Klein byl český, německy mluvící architekt.\n\nOtto Klein žil v Praze, kde absolvoval německou techniku. Pravděpodobně byl synem düsseldorfského architekta téhož jména.\n\nOtto Klein se mj. věnoval tzv. aerodynamickým studiím architektury. Navrhl například vilu ve tvaru aeroplánu, tento návrh však nebyl nikdy realizován.\n\nV Praze byl realizován návrh jeho vily ve Strašnicích, U Krbu 4. Vila má mírně konvexní fasádu a nápadnou korunní římsu, stylově zapadá do směru dynamického expresionismu.\n"}
{"id": "1506088", "url": "https://cs.wikipedia.org/wiki?curid=1506088", "title": "Shine a Light (album, The Rolling Stones)", "text": "Shine a Light (album, The Rolling Stones)\n\nShine a Light je koncertní album britské rockové skupiny The Rolling Stones, které vyšlo v roce 2008. Album bylo nahráváno jako soundtrack k dokumentu/koncertu režírovaný Martinem Scorsesem. Nahráváno bylo v newyorském divadle Beacon Theater ve dnech 29. října a 1. listopadu 2006 v rámci světového turné A Bigger Bang Tour. Album vycházelo v jednodiskové i dvoudiskové verzi. \n\nThe Rolling Stones\n\n\nDoprovodní hudebníci\n\n\nHosté\n\n"}
{"id": "1506089", "url": "https://cs.wikipedia.org/wiki?curid=1506089", "title": "Bangladéšské námořnictvo", "text": "Bangladéšské námořnictvo\n\nBangladéšské námořnictvo je jednou ze složek ozbrojených sil Bangladéše. Patří mezi menší námořnictva, přičemž jeho rozvoj limituje zejména dlouhodobý nedostatek financí. Tvoří jej cca 90 plavidel a 17 000 osob. Válečné lodě nesou před jménem zkratku BNS. Mezi jeho hlavní úkoly patří ochrana řek a 600 km dlouhého pobřeží, dále ochrana námořního obchodu a rybolovu, mise SAR nebo ochrana výlučné ekonomické zóny země o rozloze 111 000 km. Země se mimo jiné potýká s kriminalitou a pirátstvím v Bengálském zálivu. Regionálními rivaly bangladéšského námořnictva jsou indické a myanmarské námořnictvo.\n\nV letech 1947-1971 byla Bangladéš součástí Pákistánu. Roku 1971 se země osamostatnila, přičemž její námořnictvo bylo založeno 7. dubna 1972. Na počátku jej tvořilo pouze 12 důstojníků, 1000 námořníků a šest malých člunů, vše odštěpené od pákistánského námořnictva. V 70. letech námořnictvo zásadně posílily tři původně britské fregaty: \"Abu Bakr\" a \"Ali Haider\" typu 41 Leopard a \"Umar Farooq\" typu 61 Salisbury. V první polovině 80. let námořnictvo získalo sérii čínských raketových, torpédových a hlídkových člunů několika tříd: typu 024 (\"Hegu\") (4 ks), třídy \"P4\" (4 ks), typu 037 (\"Hainan\") (8 ks) a typu 062 (\"Shanghai II\") (8 ks), které se staly jádrem jeho hlídkových sil. Nadto země provozovala mnoho dalších malých plavidel různého původu (Jugoslávie, ČLR, Indie apod.).\n\nDo roku 1988 se námořnictvo rozrostlo na 7500 osob, přičemž zůstávalo menší silou operující na řekách a při pobřeží. Roku 2010 byly získány dvě starší oceánské hlídkové lodě třídy \"Castle\". Největším dodavatelem výzbroje je Čínská lidová republika. Z ČLR země po roce 2010 získala dvě starší fregaty typu 053H2, dvě nové korvety třídy \"C13B\", raketové čluny třídy \"Durjoy\", hlídkové čluny třídy \"Padma\" a dokonce své první ponorky čínského typu 035G (Ming). ČLR dodává také protilodní střely a další vybavení.\n\nPrávě o získání ponorek bangladéšské námořnictvo usilovalo od roku 2003. Schopnost operací na moři, pod hladinou a ve vzduchu vláda potvrdila až roku 2010. Jde o součást soupeření s regionálními rivaly Myanmarem a Indií. Kvůli nedostatku financí Bangladéš koupila starší ponorky typu 035G (\"Ming\") a nikoliv mnohem modernější typu 039 (\"Yuan\"). Spory o vyznačení námořní hranice vedla Bangladéš s Indií do roku 2014 a s Myanmarem do roku 2012. Po rozhodnutí arbitráže získala přes 111 tisíc kilometrů čtverčních výlučné námořní ekonomické zóny, jejichž ochrana vyžaduje dostatek plavidel. Podílí se na ní také plavidla bangladéšské pobřežní stráže.\n\nBangladéšské námořnictvo se od roku 1993 zapojuje do misí Organizace spojených národů. Od té doby se více než 4300 osob podílelo na 29 mírových misích. První byla mise UNIKOM na Irácko-kuvajtské hranici v Perském zálivu. Dále naříklad v letech 2005-2012 v Súdánu, v letech 2005-2016 v Pobřeží slonoviny, Libanonu, Libérii, nebo Mali. Do mise UNIFIL v Libanonu se roku 2010 zapojila fregata \"Osman\" doprovázená oceánskou hlídkovou lodí.\n\n\n\n\n\n\n\n\n\n\n\n\n"}
{"id": "1506090", "url": "https://cs.wikipedia.org/wiki?curid=1506090", "title": "Unidas Podemos", "text": "Unidas Podemos\n\nUnidas Podemos (česky \"Společně můžeme\") je levicová volební aliance stran Podemos, Izquierda Unida a Equo. Koalice kandidovala v parlamentních volbách v roce 2016 i v dubnu 2019 a ve volbách do Evropského parlamentu v roce 2019.\n"}
{"id": "1506094", "url": "https://cs.wikipedia.org/wiki?curid=1506094", "title": "Hilmi Hatibović", "text": "Hilmi Hatibović\n\nHilmi-efendija (ev. Hilmija) Hatibović (1870 Jezero, okres Jajce, Osmanská říše – 17. března 1944 Sarajevo, Nezávislý stát Chorvatsko) byl bosenskohercegovský šarí‘atský soudce bosňáckého původu.\n\nZákaldy v islámských vědách získal v Glamoči, roku 1889 dokončil medresu v Istanbulu. Po návratu do vlasti absolvoval sarajevskou Šarí‘atskou soudní školu (1889–1894). Nato působil jako justiční čekatel na místo šarí‘atského soudce v Mostaru (od 1897 jako řádný soudce). Roku 1901 působil u soudu v Sarajevu.\n\nSoudce byl rovněž aktivní v muslimské vzdělávacím spolku \"Gajret\" (Úsilí). Mezi lety 1910 a 1911 byl jeho předsedou.\n\nRoku 1928 byl zvolen soudcem Vrchního šarí‘atského soudu. Na tomto místě byl potvrzen i roku 1930, kdy došlo k reorganizaci Islámského společenství v Bosně a Hercegovině, resp. zrušení jeho autonomie a vnziku jednotné jugoslávské islámské obce s centrem v Bělehradě. Roku 1936, kdy došlo k obnovení samosprávy bosenskohercegovského islámského společenství, byl penzionován.\n\nZádušní mše za zemřelého, uspořádaná v sarajevské Gazi Husrev-begově mešitě, a uložení tělesných ostatků na hřbitově Grličića brdo se uskutečnily 18. března 1944.\n"}
{"id": "1506095", "url": "https://cs.wikipedia.org/wiki?curid=1506095", "title": "Africký pohár národů 2017", "text": "Africký pohár národů 2017\n\nAfrický pohár národů 2017 (také označován jako AFCON 2017 nebo CAN 2017) byl 31. africký pohár národů, mezinárodní fotbalové mistrovství mužů pořádané každé dva roky Konfederací afrického fotbalu (CAF). Turnaj se měl konat v Lybii, avšak CAF v srpnu 2014 zrušil Lybii práva konání poháru z důvodu probíhající války v zemi. Místo toho se turnaj konal v Gabonu. Tato akce byla také součástí 60. výročí Afrického poháru národů.\n\nKamerun turnaj vyhrál po páté poté, co porazil sedminásobné mistry z Egypta 2-1 ve finále. Jako mistrovský se Kamerunský tým kvalifikoval na FIFA Confederations Cup 2017 v Rusku. Hostitelé turnaje Gabon a obhájci šampionátu Pobřeží slonoviny se ani jeden nedostali do čtvrtfinále, když ve skupině nedokázali vyhrát žádnou ze tří her.\n"}
{"id": "1506096", "url": "https://cs.wikipedia.org/wiki?curid=1506096", "title": "Uniqway", "text": "Uniqway\n\nUniqway je první český studentský carsharing vyvinutý studenty ve spolupráci tří univerzit - Českého vysokého učení technického v Praze, České zemědělské univerzity v Praze a Vysoké školy ekonomické v Praze. Na projektu se spolu se studenty daných univerzit podílí také ŠKODA AUTO Digilab s. r. o., za podpory ŠKODA AUTO. Služba je provozovaná společností ŠKODA AUTO Digilab s.r.o.. Otevření se uživatelům v komerčním provozu proběhlo 17. října 2018.\n\nPilotní projekt byl odstartován v pátek 13. 3. 2015 v Mladé Boleslavi, kdy se po soutěži o koncept studentského carsharingu vypsané ŠKODA AUTO spojily soutěžní týmy, z ČZU, ČVUT a z VŠE, a vytvořili tak silný meziuniverzitní tým.\n\nPo dlouhém období intenzivních příprav bylo v létě 2016 rozhodnuto o jméně Uniqway. V názvu se propojily univerzity, unikátnost projektu a důležitost mobility a posunu vpřed. Další z velkých milníků služby přišel, když se na jaře 2017 poprvé podařilo odemknout auto studentskou kartou.\n\nV létě 2017 se spustilo interní testování Uniqway aplikace pro Android, která byla po převzetí aut v prosinci 2017 představena i testerům, kteří jako první mimo vývojový tým vyzkoušeli službu a testovali ji celé léto 2018.\n\nOficiální spuštění služby proběhlo 17. 10. 2018 na velkém křtu na Fakultě architektury ČVUT, kde byl přítomen celý studentský tým, zástupci všech univerzit i partnerů, ŠKODA AUTO a ŠKODA AUTO DigiLab. Na začátku ledna 2019 se k Android aplikaci připojila i aplikace pro uživatele iOS.\n\nUniqway oslavilo 17. dubna 2019 půl roku fungování a v souvislosti s tímto výročím byly zveřejněny tyto statistické údaje:\n\n\nNásledně byl poté 16. května 2019 zaregistrován 1000. uživatel.\n\nSlužba Uniqway je určena studentům a zaměstnancům všech pražských vysokých škol. Proces registrace je jednoduchý - uživatel vyplní registraci na webových stránkách a poté ji přijde dokončit do jedné z kanceláří na univerzitách.\n\nRezervace aut funguje prostřednictvím telefonní aplikace, a to jak pro operační systém Android, tak i pro iOS. Uživatel si na mapě vybere jedno z volných vozidel (zn. ŠKODA FABIA, ŠKODA SCALA nebo ŠKODA KAMIQ), rezervuje si jej a má 15 minut zdarma, kdy se může k autu dopravit a neplatí rezervační čas. Poté se mu účtuje kombinace času v závislosti od typu auta a ujetých kilometrů. Fabia: (29 Kč / h) a (4,90 Kč / km).Scala nebo Kamiq: (39 Kč / h) a (5,90 Kč / km). Nabízen je také výhodný balíček na delší cesty - zapůjčení auta na více než 10 hodin stojí uživatele maximálně 290 Kč / den, plus projeté kilometry. Odemknutí auta probíhá pomocí aplikace a přiložení studentské karty na čtečku na předním skle auta.\n\nVozidla mohou být vypůjčena a vrácena v zónách, které jsou zejména okolo zúčastněných univerzit a jejich areálů (koleje, sportoviště apod.). Aktuální stav zón je dostupný na webových stránkách služby. Se službou studenti nemusí jezdit jen ze školy na kolej. Uživatelé si můžou půjčit zdarma držák na kola, střešní box a také jim služba Uniqway poskytne UTA tankovací kartu pro zahraniční jízdy. \n\nVšechna auta ve flotile mají typickou šedou barvu s výrazným logem služby. Každá z použitých barev má svou symboliku: modrá je symbolem Českého vysokého učení technického a Vysoké školy ekonomické, zelená charakterizuje Českou zemědělskou univerzitu a partnera služby ŠKODA AUTO. Šedá barva byla následně vybrána studenty pomocí dotazníku.\n\nVe flotile se nachází 22 vozidel ŠKODA FABIA, ŠKODA SCALA A ŠKODA KAMIQ. Každé z aut má své jméno, které bylo vybráno studenty na Facebookové stránce tak, aby odpovídalo možným budoucím povoláním studentů participujících škol. Ve vozovém parku se nachází Betonář, Blogger, Bohém, Branďák, Ekonom, HRdina, Inovátor, Kariérista, Kreativec, Myslivec, Prezident, Pružnostník, Rostlinkář, Technik, Vědátor, Vizionář, CHemiq, Inženýr a Analytička . Od prosince 2019 má služba k dispozici také 3 nové modely ŠKODA SCALA. Jejich jméno bylo vybráno rovněž pomocí soutěže mezi studenty a získali Architekt, Prokrastinátorka a Knihomol. \n"}
{"id": "1506099", "url": "https://cs.wikipedia.org/wiki?curid=1506099", "title": "Klostermann", "text": "Klostermann\n\nKlostermann je příjmení německého původu (doslova „řeholník“), mezi jehož nositele patří:\n\n"}
{"id": "1506100", "url": "https://cs.wikipedia.org/wiki?curid=1506100", "title": "Jitka Abrahámová", "text": "Jitka Abrahámová\n\nJitka Abrahámová, rozená Zavadilová (* 21. dubna 1943 Praha), je česká lékařka – onkoložka, profesorka klinické onkologie a v současné době přednostka Onkologického oddělení Thomayerovy nemocnice v Praze 4 – Krči. Toto oddělení Abrahámová vybudovala. Díky ní se na tomto oddělení vytvořil kvalitní tým lékařů a sester, bylo zde otevřeno lůžkové oddělení včetně jednotky intenzivní onkologické péče a rychle se pozvedlo na republikovou úroveň.\n\nV roce 1966 absolvovala Fakultu všeobecného lékařství Univerzity Karlovy v Praze. V roce 1988 se stala docentkou pro obor klinická onkologie. Mimo jiné také založila a 20 let vede Nadační fond Nadační fond onkologie pro 21. století. Zastává též funkci místopředsedkyně České lékařské společnosti Jana Evangelisty Purkyně a je předsedkyní celostátní Rady Národního onkologického registru.\n\nV roce 2017 obdržela od tehdejšího předsedy horní komory Parlamentu České republiky Milana Štěcha Stříbrnou pamětní medaili Senátu.\n\n\n"}
{"id": "1506101", "url": "https://cs.wikipedia.org/wiki?curid=1506101", "title": "Christine Guldbrandsen", "text": "Christine Guldbrandsen\n\nChristine Guldbrandsen (* 19. března 1985 Bergen) je norská zpěvačka pop music. Od tří let zpívala v kostelním sboru, v roce 2002 jí byla udělena cena pro mladé hudebníky Karolineprisen a o rok později vydala první dlouhohrající desku. Zpívá v norštině a angličtině. S písní „Alvedansen“ (Tanec elfů) vyhrála v roce 2006 Melodi Grand Prix. Zúčastnila se pak Eurovision Song Contest 2006 v Aténách a obsadila 14. místo. Hrála roli Cosetty v muzikálu \"Bídníci\" v bergenském divadle Den Nationale Scene.\n\n\n"}
{"id": "1506106", "url": "https://cs.wikipedia.org/wiki?curid=1506106", "title": "Jabloňovce", "text": "Jabloňovce\n\nJabloňovce ( ) jsou obec na Slovensku v okrese Levice. První písemná zmínka pochází z roku 1245. Žije zde obyvatel. Rozloha obce činí 34,69 km².\n\n"}
{"id": "1506110", "url": "https://cs.wikipedia.org/wiki?curid=1506110", "title": "Bohumil Klika", "text": "Bohumil Klika\n\nBohumil Klika (28. února 1868 Nový Bydžov – 1. února 1942 Ďáblice\n) byl český mykolog, zoolog, paleontolog, spisovatel a překladatel.\n\nPocházel z rodiny koláře Josefa Kliky a Marie rozené Bubnové z celkem osmi dětí. V letech 1878–1886 absolvoval gymnázium v Novém Bydžově, kde odmaturoval s vyznamenáním. Poté byl přijat na Univerzitu Karlovu, kde studoval lékařství. Z rodinných důvodů ale musel studia opustit. Následně pracoval pro několik nakladatelů. Do 26 let se věnoval měkkýšům, publikoval řadu článků a dvě větší práce, mimo jiné paleontologicky zaměřenou a dlouho nepřekonanou \"Měkkýši třetihorních usazenin sladkovodních v severozápadních Čechách\" o 116 stranách (1892). Studia měkkýšů musel z rodinných důvodů zanechat a do 55 let se profesně věnoval redakčním pracím. Ve zhruba padesáti letech se začal věnovat mykologii. \n\nBohumil Klika překládal z angličtiny, němčiny, francouzštiny, srbochorvatštiny a švédštiny, ovládal i italštinu. Do češtiny přeložil velkou část díla Julese Verna, některé jeho překlady jsou v pozdějších jazykových úpravách vydávány doposud. Do roku 1920 vydal přinejmenším osm knih pohádek, z nichž část sám sesbíral.\n\nJeho mykologické články vycházely ve sborníku prof. Velenovského \"Mykologia\". Věnoval se břichatkám (\"Gasteromycetes\") a plánoval publikovat jejich českou monografii. K tomuto účelu vybudoval herbář složený jak z vlastních sběrů, tak z darů od dalších mykologů nebo výměnou materiálu s různými institucemi. Josef Velenovský mu věnoval vlastní sbírku gasteromycetů. S přibývajícím věkem ale ze zdravotních důvodů se studiem hub ustal. V roce 1936 jeho herbářovou sbírku odkoupilo Národní muzeum (1041 položek břichatek a podzemek). Posloužila i jako podklad při vzniku kolektivního díla \"Gasteromycetes, houby – břichatky\", která vyšla 16 let po jeho úmrtí v roce 1958.\n\n\n\n"}
{"id": "1506114", "url": "https://cs.wikipedia.org/wiki?curid=1506114", "title": "Širok Sokak", "text": "Širok Sokak\n\nŠirok Sokak (makedonsky Широк Сокак, doslova \"široká ulice\") je hlavní ulice v severomakedonském městě Bitola. Je vedena severojižním směrem od Náměstí Magnolií (\"Плоштад Магнолија\") až k městskému parku. Ulici lemují budovy z přelomu 19. a 20. století s novoklasicistními fasádami, nacházejí se zde četné restaurace a bary. Tradičně zde sídily konzuláty různých zemí (např. Francie nebo Turecka). V centrální části třídy se nachází Dům kultury. \n\nV roce 1904 zde bratři Milton a Janaki Manakiové pořídili pozemek a otevřeli vlastní fotografický ateliér.\n\nUlice má v současné době podobu pěší zóny. Během existence Osmanské říše nesla název \"Sultanye\"/\"Hamdinye\"; po první balkánské válce, kdy byla Bitola připojena k Srbsku, byla pojmenována po králi Petru I. Po druhé světové válce za socialistické Jugoslávie nesla název po Josipu Brozu Titovi.\n"}
{"id": "1506121", "url": "https://cs.wikipedia.org/wiki?curid=1506121", "title": "Mistrovství Československa v orientačním běhu 1978", "text": "Mistrovství Československa v orientačním běhu 1978\n\nMistrovství Československé socialistické republiky v orientačním běhu proběhlo v roce 1978 ve třech individuálních disciplínách a jedné týmové.\n\n\"Souhrnné informace naleznete v článku Mistrovství Československa na dlouhé trati.\"\n\n\"Souhrnné informace naleznete v článku Mistrovství Československa v nočním orientačním běhu.\"\n\n\"Souhrnné informace naleznete v článku Mistrovství Československa v orientačním běhu na klasické trati.\"\n\n\"Souhrnné informace naleznete v článku Mistrovství Československa v orientačním běhu štafet.\"\n\n\n"}
{"id": "1506124", "url": "https://cs.wikipedia.org/wiki?curid=1506124", "title": "Hjŏngdžesangujŏk", "text": "Hjŏngdžesangujŏk\n\nHjŏngdžesangujŏk () je jeden z městských obvodů Pchjongjangu, hlavního města Severní Korey. Leží na řece Potchongu severně od městského centra. Na severu sousedí s obvodem Sunangujŏk, na východě s obvodem Rjongsŏnggujŏk, na jihovýchodě s obvodem Sŏsŏnggujŏk a na jihu s obvody Mangjŏngdägujŏk a Potchongganggujŏk.\n\nObvod vznikl v říjnu 1960.\n"}
{"id": "1506128", "url": "https://cs.wikipedia.org/wiki?curid=1506128", "title": "Vjačeslav Jekimov", "text": "Vjačeslav Jekimov\n\nVjačeslav Vladimirovič Jekimov ( Вячеслав Владимирович Екимов, 4. února 1966 Vyborg) je bývalý ruský cyklista. Věnoval se silniční a dráhové cyklistice, do roku 1991 reprezentoval Sovětský svaz.\n\nV roce 1984 se stal juniorským mistrem světa v bodovacím závodě a ve stíhacím závodě družstev. Na seniorském mistrovství světa v dráhové cyklistice vyhrál stíhačku jednotlivců mezi amatéry v letech 1985, 1986 a 1989 a mezi profesionály v roce 1990, stíhačku družstev v roce 1987 a bodovací závod profesionálů v roce 1991. Získal zlatou medaili ve stíhacím závodě jednotlivců na Hrách dobré vůle 1986 a ve stíhacím závodě družstev na olympiádě 1988. Vyhrál celkovou klasifikaci amatérských silničních etapových závodů Regio-Tour 1988, Tour de Normandie 1988 a Tour de l'Eurométropole 1989. \n\nOd roku 1990 jezdil profesionálně. Vyhrál Züri-Metzgete 1992, Tři dny De Panne 1996 a 2000 a Kolem Nizozemska 2003. Dokončil patnáct ročníků Tour de France, kde získal tři etapová vítězství. Na olympijských hrách vyhrál časovku jednotlivců v roce 2000. O čtyři roky později skončil na druhém místě, ale po diskvalifikaci vítězného Američana Tylera Hamiltona za používání krevního dopingu obdržel v roce 2012 dodatečně zlatou medaili.\n\nV roce 2001 byl zvolen nejlepším ruským cyklistou 20. století. Závodní kariéru ukončil v roce 2006, v letech 2012 až 2016 byl manažerem profistáje Katusha–Alpecin. \n\n"}
{"id": "1506131", "url": "https://cs.wikipedia.org/wiki?curid=1506131", "title": "MAIT buňka", "text": "MAIT buňka\n\nMucosal associated invariant T buňky (MAIT, česky \"invariantní T buňky asociované se sliznicí\") představují samostatnou populaci T-lymfocytů, nesoucí na svém povrchu invariantní αβ T buněčné receptory s omezenou diverzitou. MAIT buňky dokáží rozpoznat metabolity bakterií a hub prezentované na evolučně konzervovaných, MHC příbuzných molekulách MR1. MAIT buňky se vyskytují v krvi, játrech, plicích a sliznici, ale celkově tvoří pouze kolem 5 % všech T lymfocytů v periferii.\n\nNejběžněji se vyskytují v játrech, kde tvoří 20 až 40 % z celkové T buněčné populace. MAIT buňky na sliznici a v játrech fungují jako senzory infekce, a po rozpoznání cizího antigenu na MR1 molekulách začínají produkovat prozánětlivé cytokiny jako INF-γ, TNF-α nebo IL-17. MR1 molekuly MAIT buňkám prezentují metabolity vznikající při syntéze vitamínu B9 a vitamínu B2 u bakterií, mykobakterií a kvasinek, ale které jsou odlišné od metabolitů vznikajících při syntéze těchto vitamínů u člověka. \n\nVývoj invariantních se sliznicí asociovaných T lymfocytů probíhá stejně jako u jiných T buněk v thymu. Pozitivní selekce MAIT buněk nastává v okamžiku povrchové exprese rekombinací přeskupeného TCR. Zatímco běžné T lymfocyty jsou selektované pomocí epiteliálních thymových buněk exprimujících MHC I nebo MHC II, MAIT lymfocyty jsou selektované pomocí thymocytů nesoucích na svém povrchu MR1. Důležitým znakem MAIT lymfocytů je schopnost přímého zabití patogenem infikovaných buněk, což je zajištěno exocytózou cytotoxických granulí obsahujících perforiny a granzymy, které v cílových buňkách indukují apoptózu.\n"}
{"id": "1506132", "url": "https://cs.wikipedia.org/wiki?curid=1506132", "title": "Nové pojetí dálniční sítě", "text": "Nové pojetí dálniční sítě\n\nNové pojetí dálniční sítě (NPDS) je opatření Ministerstva dopravy ČR, kterým byla k 1. 1. 2016 provedena reorganizace české dálniční sítě. Došlo zejména k převedení většiny silnic pro motorová vozidla (rychlostních silnic) na dálnice (nově tzv. dálnice II. třídy) a zároveň byla vytvořena nová kategorie silnic pro motorová vozidla (SMO) s nově zavedenou nejvyšší povolenou rychlostí 110 km/h, případně 90 km/h u směrově nerozdělených úseků.\n\nHlavním důvodem sloučení dvou původně rozdílných kategorií byl fakt, že jak na dálnicích, tak i na rychlostních silnicích byla stejná nejvyšší povolená rychlost (130 km/h) a obě kategorie byly zpoplatněny dálniční známkou (resp. mýtem u nákladních vozidel). Kategorie se lišily zejména některými návrhovými parametry – poloměrem oblouků a šířkovým uspořádáním pozemní komunikace, pro laického řidiče však byl praktický rozdíl minimální, navíc barevné označení bylo též matoucí (červeno-zelené schéma u dálnic a schéma modro-zelené u rychlostních silnic).\n\nV mezinárodním srovnání také mnohé české rychlostní silnice dosahovaly vyšších kvalit než některé komunikace v Evropě značené jako dálnice (zmiňována byla např. německá dálnice A8).\n\nZe stavebního hlediska byly původní rychlostní silnice kategorizovány jako silnice I. třídy, což neodpovídalo jejich charakteru; jako obyčejné silnice byly označovány i v mezinárodním měřítku. Do kategorie rychlostních silnic bývají v jiných zemích zařazeny často úseky, které mají ve srovnání s ostatními pozemními komunikacemi pouze příznivější směrové a výškové parametry, nacházejí se na nich mimoúrovňové křižovatky, ale nejsou ani směrově dělené.\n\nPrvní návrhy konceptu nového pojetí dálniční sítě se objevily v roce 2008, nicméně termín účinnosti byl postupně oddalován z roku 2013 a 2014 na konečný rok 2016. Název „Nové pojetí dálniční sítě“ byl poprvé užit v srpnu 2012. V původním konceptu se nepočítalo s převedením např. rychlostních silnic R4, R46, R48, R55 a R56., Pražský okruh měl být označen PO, dnes je značen jako D0. NPDS bylo schváleno vládou na jaře 2013. NPDS bylo přijato parlamentem 15. 9. 2015 jako zákon 268/2015 Sb., kterým došlo k novelizaci zákona 13/1997 Sb., o pozemních komunikacích, a zákona 361/2000 Sb., o silničním provozu. Účinnosti nabyla novela 31. 12. 2015.\n\nProjednání NPDS bylo zásluhou Jána Skovajsy z odboru pozemních komunikací na MDČR.\n\nToto je seznam silnic, které byly převedeny z kategorie R do D. Došlo u nich i k změně barevného označení z modré na červenou barvu. Celkově bylo překategorizováno 438 km rychlostních silnic.\nPřeřazeny byly i plánované úseky dotčených rychlostních silnic. U plánovaných rychlostních silnic R3 a R11, které měly v příhraničních úsecích navazovat na dálnice D3 a D11, došlo k začlenění úseků do zmíněných dálnic.\n\nNaopak nebyl převeden úsek R7 Spořice–Chomutov (nově I/7), R35 Ohrazenice – Liberec (nově I/35) a celá silnice R63 u Teplic (nově I/63). Tyto se staly silnicemi pro motorová vozidla s rychlostí 110 km/h a u jako jediných komunikací zde došlo ke snížení povolené rychlosti.\n\nMezi silnice, které byly po roce 2015 označeny jako SMO, patří silnice I/11 u Opavy, Havířova a Třince, I/13 mezi Karlovými Vary a Ostrovem a Chomutovem a Teplicemi, I/20 v úseku Nová Hospoda – Písek, I/37 mezi Hradcem Králové a Pardubicemi, I/34 v úseku České Budějovice – Lišov a další kratší úseky v okolí Prahy, Plzně, Brna a Ostravy.\n\nKoncem prosince 2015 a začátkem ledna 2016 došlo zejména k výměně dopravních značek dálnic (IP 14a, IP 14b) a silnic pro motorová vozidla (IP 15a a IP 15b) za novější IZ 1a a IZ 1b a IZ 2a a IZ 2b. Následně došlo i k výměně barevného označení čísel nových dálnic (z modrého na červený podklad) a výměnám směrovek.\n\nDlouhodobě se ŘSD snaží na úrovni krajských a okresních správ komunikací o koordinaci dálkového a sběrného značení dálnic.\n\nV plánu je i rozšíření nově kategorizovaných dálnic, dále úpravy mimoúrovňových křižovatek a odpočívadel, výstavba nových Středisek správy a údržby dálnic (SSÚD) či montáž oplocení tak, aby i bývalé rychlostní silnice splňovaly všechny parametry dosavadních dálnic.\n\nKritici namítali, že tímto krokem byla uměle zvýšena délka české dálniční sítě, oponenti tvrdí, že se tím naopak sníží dlouhodobý deficit kvůli příliš přísným kritériím pro kategorii dálnic. Bylo poukazováno i na zbytečné výdaje v souvislosti s osazením nového dopravního značení.\n\n\n"}
{"id": "1506138", "url": "https://cs.wikipedia.org/wiki?curid=1506138", "title": "Omer Zukanović", "text": "Omer Zukanović\n\nOmer Hulusi-efendija Zukanović (? osmanská říše – 31. března 1914 Sarajevo, Bosna a Hercegovina) byl bosenskohercegovský islámský duchovní a pedagog bosňáckého původu.\n\nO původu a vzdělání Omera Zukanoviće nejsou bližší zprávy. Delší čas byl učitelem v základní škole v Tuzle (zastupujícím, od 1900 definitivním), Sarajevu (od 1901) a Banja Luce (od 1902).\n\nRoku 1910 byl jmenován členem ulema-medžlisu, nejvyšší rady duchovních Islámského společenství v Bosně a Hercegovině.\n"}
{"id": "1506141", "url": "https://cs.wikipedia.org/wiki?curid=1506141", "title": "Deus Ex: Mankind Divided", "text": "Deus Ex: Mankind Divided\n\nDeus Ex: Mankind Divided je akční RPG vyvíjené studiem Eidos Montreal a vydané firmou Square Enix. Hra byla vydána 23. srpna 2016 na Microsoft Windows, Xbox One a PlayStation 4. Verze pro Linux a MacOS byly uvedeny později roku 2016 a 2017. Hra navazuje na předchozí díl z roku 2011 a je čtvrtou hrou v sérii Deus Ex.\n\nDěj je zasazen do kyberpunkové budoucnosti roku 2029, což je dva roky po konci . Hlavní postavou hry je Adam Jensen, silně augmentovaný dvojitý agent Task Force 29 a hackerské skupiny Juggernaut Collective. Hra nabízí různé způsoby procházení - stealth, hackování nebo použití hrubé síly. Navíc jde celou hru projít bez jediného zabití, včetně posledního bosse. Tyto rozdíly v hratelnosti jsou umožněny vylepšováním Adamových implantátů, kterými si hráč vybírá svůj styl hraní. Hlavními motivy hry je diskriminace, chudoba, konspirace, přežití lidstva a vylepšování lidských těl - transhumanismus.\n\n"}
{"id": "1506142", "url": "https://cs.wikipedia.org/wiki?curid=1506142", "title": "Vila Vladimíra Čelakovského", "text": "Vila Vladimíra Čelakovského\n\nVila Vladimíra Čelakovského je rodinný dům, který stojí v Praze 5-Hlubočepích ve vilové čtvrti Barrandov ve svahu mezi ulicemi Barrandovská a Skalní. Od 25. listopadu 1992 je chráněna jako kulturní památka České republiky.\n\nVilu navrhl a postavil v letech 1932-1933 architekt Vladimír Grégr pro JUDr. Vladimíra Čelakovského.\n\nJUDr. Vladimír Čelakovský (1900-1981) byl synem publicistky Marie Čelakovské, rozené Fáčkové (1876-1951), a Jaromíra Čelakovského, ředitele Zemské banky (1871-1930). Jeho sestrou byla akademická malířka Ludmila (1904-1948) provdaná za Viléma Stanovského, dědem botanik profesor Ladislav Josef Čelakovský (1834-1902) a pradědem básník František Ladislav Čelakovský (1799-1852).\n\nArchitekta Grégra ovlivnila roku 1927 návštěva výstavy moderního bydlení ve Stuttgartu a zejména dílo Hanse Scharouna.\n\nDům je postaven ve svažitém terénu, který od ulice Skalní klesá jižně k ulici Barrandovská. Hlavní vstup je z ulice Skalní, kde je stavba přízemní, směrem do zahrady a k ulici Barrandovská je dvoupodlažní. Vila má nepravidelný půdorys - zaoblená západní část se vyhýbá sousední rozměrné Vorlově vile, střední část domu je vysunuta do zahrady, na sníženou východní část navazuje rozlehlá terasa. Obě podlaží prosvětlují široká okna. Částečně zapuštěný balkon v prvním patře je podepřen dvěma sloupci. Vstupní horní patro je spojeno s obytným dolním patrem dvěma šnekovými schodišti. Zaoblená obytná hala je dvoupodlažní s horní galerií, její jižní prosklenou stěnou je výhled na údolí Vltavy. Z haly se vchází do zimní zahrady, která je také ve dvou úrovních a z níž se vchází na krytou terasu. Ve vstupním patře je přímo i přes galerii přístupná reprezentativní jídelna. Ve spodním patře jsou ložnice.\n\nMezi pozemky Čelakovského a Vorlovy vily byla původně průchozí pěšina, která spojovala ulice Barrandovská a Skalní; z této spojky se při Barrandovské ulici dochovalo nástupní betonové schodiště. Od listopadu 2019 je tento průchod obnovován.\n\n\n\n"}
{"id": "1506147", "url": "https://cs.wikipedia.org/wiki?curid=1506147", "title": "Neratovice sídliště", "text": "Neratovice sídliště\n\nNeratovice sídliště je nově budovaná zastávka v Neratovicích na železniční trati Praha–Turnov (070) mezi stanicemi Měšice u Prahy (resp. zastávkou Kojetice u Prahy) a nádražím Neratovice (km 32,972 – 33,092), přesněji v Mánesově ulici, poblíž kopce s kamenným nápisem MILUJI a restaurace Mexikano.\n\nDíky zastávce budou mít na vlak podstatně blíže obyvatelé hlavního neratovického sídliště.\n\nO zastávce se v Neratovicích hovořilo již několik let. Územní rozhodnutí však bylo vydáno až 27. března 2018 (vyvěšeno bylo od 4. do 20. dubna 2018). Stavební povolení bylo vydáno 20. září 2018.\n\nVeřejná zakázka SŽDC byla vypsána od 21. března do 24. dubna 2019, předpokládaná hodnota zakázky byla 24 428 214 Kč bez DPH.\n\nOd června 2019 probíhaly předběžné a související práce. Byl rekonstruován železniční svršek a spodek v délce 175 m. Také byla rozšířena přilehlá ulice (Mánesova) a vytvořeno na ní asi 35 parkovacích míst typu P+R (dvě pro vozíčkáře). U železniční zastávky byly vybudovány zastávky autobusové, na které se po zprovoznění přesune městská i linková doprava směrem do Prahy a do okolních obcí.\n\nSoutěž o zakázku na stavbu zastávky, které se účastnily čtyři firmy, vyhrála 14. srpna 2019 společnost Remex CZ. Cena byla stanovena na 24 193 033 Kč bez DPH.\n\nDo provozu má být zastávka uvedena v dubnu roku 2020.\n\nZastávka bude po dokončení obsahovat:\n\n\nStávající vyšlapaný přechod přes trať v ose ulice Dr. E. Beneše bude nahrazen zabezpečeným přechodem pro pěší.\n"}
{"id": "1506149", "url": "https://cs.wikipedia.org/wiki?curid=1506149", "title": "Thora Birchová", "text": "Thora Birchová\n\nThora Birch (* 12. března 1982 Los Angeles) je americká filmová herečka a producentka.\n\nJejí rodiče jsou pornoherci Carol Connorsová a Jack Birch. Křestní jméno dostala podle germánského boha Thóra. S herectvím začala ve věku čtyř let. V roce 1988 se objevila ve vědeckofantastickém filmu \"Purple People Eater\" a získala Young Artist Awards v kategorii hereček mladších devíti let. Dětské role ztvárnila ve filmech \"Prázdniny v ráji\", \"Vysoká hra patriotů\" a \"Navždy spolu\" i v sitcomu \"Parenthood\". \n\nNa přelomu tisíciletí se stala představitelkou psychologicky náročných rolí rebelujících mladých žen, jako byla Jane ve filmu \"Americká krása\" (YoungStar Award a nominace na Cenu BAFTA za nejlepší ženský herecký výkon ve vedlejší roli) a Enid ve filmu \"Přízračný svět\", za kterou získala cenu San Diego Film Critics Society a byla nominována na Zlatý glóbus za nejlepší ženský herecký výkon (komedie / muzikál). V České republice natáčela akční film \"Dračí doupě\", účinkovala také ve videoklipu skupiny Limp Bizkit „Eat You Alive“, hlavní role v televizním filmu \"Bez domova\" jí vynesla nominaci na cenu Emmy. V roce 2004 získala Prism Award. V poslední době se věnuje převážně nezávislé kinematografii (\"Trable Petuniových\"). \n\n"}
{"id": "1506152", "url": "https://cs.wikipedia.org/wiki?curid=1506152", "title": "Libéma Open 2019 – ženská dvouhra", "text": "Libéma Open 2019 – ženská dvouhra\n\nŽenská dvouhra Libéma Open 2019 probíhala v první polovině června 2019. Do singlové soutěže rosmalenského tenisového turnaje hraného na antuce nastoupilo třicet dva hráček. Obhájkyní titulu byla srbská tenistka Aleksandra Krunićová, kterou v úvodním kole – a repríze finále 2018 – vyřadila Belgičanka Kirsten Flipkensová.\n\nVítězkou se stala 28letá Američanka Alison Riskeová, jež ve finále zdolala nizozemskou světovou čtyřku Kiki Bertensovou po třísetovém průběhu 0–6, 7–6 a 7–5. V zápase přitom odvrátila tři mečboly. V probíhající sezóně si šedesátá první hráčka žebříčku připsala premiérové turnajové vítězství, které představovalo druhý singlový titul na okruhu WTA Tour. Přerušila tak šňůru šesti finálových porážek a navázala na týden starý triumf z travnaté události ITF v Surbitonu.\n"}
{"id": "1506154", "url": "https://cs.wikipedia.org/wiki?curid=1506154", "title": "Nature Valley Open 2019 – ženská dvouhra", "text": "Nature Valley Open 2019 – ženská dvouhra\n\nŽenská dvouhra Nature Valley Open 2019 probíhala v první polovině června 2019. Do singlové soutěže nottinghamského tenisového turnaje hraného na trávě nastoupilo třicet dva hráček. Obhájkyní titulu byla australská světová dvojka Ashleigh Bartyová, která do turnaje nezasáhla.\n\nVítězkou se stala nejvýše nasazená Francouzka Caroline Garciaová, jež ve finále zdolala chorvatskou turnajovou dvojku a šampionku z roku 2017 Donnu Vekićovou po třísetovém průběhu 2–6, 7–6 a 7–6. Finále přerušila dešťová přeháňka. V probíhající sezóně si připsala premiérové turnajové vítězství, které představovalo sedmý singlový titul na okruhu WTA Tour a druhý z trávy.\n\nPrvní dvě kola, dvě čtvrtfinále a část třetího čtvrtfinálového duelu byly pro vytrvalý čtyřdenní déšť odehrány v hale na tvrdém povrchu.\n"}
{"id": "1506155", "url": "https://cs.wikipedia.org/wiki?curid=1506155", "title": "Mallorca Open 2019 – ženská dvouhra", "text": "Mallorca Open 2019 – ženská dvouhra\n\nŽenská dvouhra Mallorca Open 2019 probíhala ve druhé polovině června 2019. Do singlové soutěže mallorského tenisového turnaje hraného na trávě nastoupilo třicet dva hráček. Obhájkyní titulu byla německá tenistka Tatjana Mariová, která do turnaje nezasáhla.\n\nV úvodním kole neproměnila česká kvalifikantka Tereza Martincová mečbol proti semifinalistce z French Open 2019 Amandě Anisimovové a prohrála ve třech sadách. \n\nVítězkou se stala sedmá nasazená Američanka Sofia Keninová, jež ve finále za 2.45 hodin zdolala švýcarskou turnajovou trojku Belindu Bencicovou po třísetovém průběhu 6–7, 7–6 a 6–4. Dvacetiletá Keninová přitom odvrátila o dva roky starší soupeřce tři mečboly. V probíhající sezóně si po triumfu na Hobart International připsala druhé turnajové vítězství, které představovalo druhý singlový titul na okruhu WTA Tour a první z trávy. \n"}
{"id": "1506157", "url": "https://cs.wikipedia.org/wiki?curid=1506157", "title": "Nature Valley Classic 2019 – ženská dvouhra", "text": "Nature Valley Classic 2019 – ženská dvouhra\n\nŽenská dvouhra Nature Valley Classic 2019 probíhala ve druhé polovině června 2019. Do singlové soutěže birminghamského tenisového turnaje hraného na trávě nastoupilo třicet dva hráček. Dvojnásobnou obhájkyní titulu byla česká tenistka Petra Kvitová, která do turnaje nezasáhla pro svalové zranění levého předloktí.\n\nNaomi Ósakaová a Ashleigh Bartyová do soutěže vstoupily jako soupeřky o post světové jedničky na žebříčku WTA. Vzhledem k vyřazení Japonky ve druhém kole se po skončení novou první hráčkou žebříčku stala Bartyová. \n\nUtkání mezi světovou trojkou Karolínou Plíškovou a sto dvanáctou hráčkou klasifikace Kristýnou Plíškovou znamenalo vůbec první zápas jednovaječných dvojčat v historii hlavních soutěží okruhu WTA Tour. Sestry celkově odehrály osmý vzájemný duel ve dvouhře a Kristýna Plíšková birminghamskou výhrou vyrovnala poměr na 4–4. Poprvé také porazila členku elitní světové pětky. Všechna předchozí střetnutí v hlavní soutěži proběhla na okruhu ITF. Dvakrát se sestry také utkaly v kvalifikaci. \n\nVítězkou se stala druhá nasazená Australanka Ashleigh Bartyová, jež ve finále zdolala německou turnajovou osmičku Julii Görgesovou po dvousetovém průběhu 6–3 a 7–5. Ve druhé sadě přitom 23letá Australanka odvrátila setbol. V probíhající sezóně si, po triumfech na Miami Open a French Open, připsala jako první třetí turnajové vítězství, které představovalo šestý singlový titul na okruhu WTA Tour a druhý z trávy. Bodový zisk ji premiérově katapultoval na 1. místo světové žebříčku, jakožto první Australanku od Evonne Goolagongové z roku 1976. \n"}
{"id": "1506159", "url": "https://cs.wikipedia.org/wiki?curid=1506159", "title": "Fever-Tree Championships 2019 – mužská dvouhra", "text": "Fever-Tree Championships 2019 – mužská dvouhra\n\nMužská dvouhra Fever-Tree Championships 2019 probíhala ve druhé polovině června 2019. Do singlové soutěže londýnského tenisového turnaje v Queen's Clubu, hraného na trávě, nastoupilo třicet dva hráčů. Obhájcem titulu je patnáctý tenista žebříčku Marin Čilić z Chorvatska, kterého ve druhém kole vyřadil Argentinec Diego Schwartzman.\n\nVítězem se stal 37letý Španěl Feliciano López, startující na divokou kartu, jenž ve finále zdolal Francouze Gillese Simona po třísetovém průběhu 6–2, 6–7 a 7–6. V probíhající sezóně si tak připsal premiérové turnajové vítězství, které představovalo sedmý singlový titul na okruhu ATP Tour a čtvrtý z trávy. V Queen's Clubu triumfoval již v roce 2017. Posledním předchozím šampionem v Londýně na divokou kartu byl Pete Sampras roku 1999.\n"}
{"id": "1506160", "url": "https://cs.wikipedia.org/wiki?curid=1506160", "title": "Noventi Open 2019 – mužská dvouhra", "text": "Noventi Open 2019 – mužská dvouhra\n\nMužská dvouhra Noventi Open 2019 probíhala ve druhé polovině června 2019. Do singlové soutěže tenisového turnaje v severoněmeckém Halle, hraného na trávě, nastoupilo třicet dva hráčů. Obhájcem titulu byl čtrnáctý tenista žebříčku Borna Ćorić z Chorvatska, který ve čtvrtfinále skrečoval Francouzi Herbertovi.\n\nVítězem se stal nejvýše nasazený Švýcar Roger Federer, jenž ve fináleza 83 minut zdolal Belgičana Davida Goffina po dvousetovém průběhu 7–6 a 6–1. Aktivní poměr vzájemných zápasů navýšil na 8–1. V probíhající sezóně si po triumfech v Dubaji a Miami jako první připsal třetí turnajové vítězství, které představovalo stý druhý singlový titul na okruhu ATP Tour a rekordní devatenáctý z trávy. Celková zápasová bilance Federera v odehrané části roku 2019 po finále činila 36–4. Na Halle Open poprvé v kariéře vybojoval desátý titul z jediného turnaje. Dvacátou třetí trofejí navýšil vedení v kategorii ATP Tour 500. V 37 letech se stal nejstarším šampionem turnaje ATP od Hong Kong Open 1977, na němž triumfoval 43letý Ken Rosewall.\n"}
{"id": "1506161", "url": "https://cs.wikipedia.org/wiki?curid=1506161", "title": "Busk", "text": "Busk\n\nBusk (, , ) je město ve Lvovské oblasti na Ukrajině.\n\nBusk leží při ústí Poltvy do Západního Bugu (povodí Narewu). Od Lvova, správního střediska oblasti, je vzdálen přibližně šestačtyřicet kilometrů východně.\n\nMěstem je Busk od roku 1411. Do roku 1722 patřil do Polsko-litevské unie, pak do Haliče coby součásti habsburské říše. V rámci Haliče se jednalo o významné židovské středisko.\n\nPo první světové válce připadl Busk druhé Polské republice, kde správně spadal do Tarnopolského vojvodství. Na počátku druhé světové války město nejprve obsadil při své invazi Sovětský svaz, následně jej v roce 1941 dobylo Nacistické Německo. Největší část zdejších Židů, přibližně 1500, byla zavražděna 21. května 1943.\n"}
{"id": "1506162", "url": "https://cs.wikipedia.org/wiki?curid=1506162", "title": "Gerda Steinhoffová", "text": "Gerda Steinhoffová\n\nGerda Steinhoffová (29. ledna 1922 Svobodné město Gdaňsk – 4. července 1946 Biskupia Górka; Gdaňsk) byla během druhé světové války dozorkyně v koncentračním táboře Stutthof.\n\nV mládí pracovala jako služka na farmě v Tygenhagenu u Gdaňsku. Od roku 1939 pracovala v Gdaňsku jako kuchařka a později se stala průvodčí v tramvaji. V roce 1944 se provdala a měla dítě. Ve stejném roce využila nacistickou výzvu pro nábor na nové stráže a připojila se k táborovému personálu ve Stutthofu. 1. října 1944 se stala dozorkyní ve stutthofském ženském táboře SK-III. Tam se účastnila selekce vězňů, kteří byli posíláni do plynových komor. 31. října 1944 byla povýšena a byla přeřazena do pobočného tábora Danzig-Holm. 1. prosince 1944 byla převelena do Bromberg-Ost - ženského pobočného tábora Stutthofu, který se nacházel v Bydhošti asi 170 km jižně od Gdaňsku. Tam 25. ledna 1945 získala medaili za svou loajalitu a službu Třetí říši. Byla oddaná své práci v táborech a byla známá jako velmi nemilosrdná dozorkyně. Před koncem druhé světové války uprchla z tábora a vrátila se domů.\n\n25. května 1945 byla zatčena a poslána do vězení. Stanula před soudem s ostatními ženami SS a kápy a byla odsouzena k trestu smrti za svou účast na selekcích a sadistické chování k vězňům. Byla veřejně oběšena 4. července 1946 na kopci Biskupia Górka poblíž Gdańsku.\n"}
{"id": "1506164", "url": "https://cs.wikipedia.org/wiki?curid=1506164", "title": "Metro v Šen-čenu", "text": "Metro v Šen-čenu\n\nMetro v Šen-čenu () je systém metra v Šen-čenu, subprovinčním městě v provincii Kuang-tung v Čínské lidové republice. Bylo uvedeno do provozu 28. prosince 2004 jako šestý systém metra v pevninské Číně po metrech v Pekingu, v Tchien-ťinu, v Šanghaji, v Kantonu a ve Wu-chanu.\n\nK roku 2017 mělo osm linek v provozu a dalších sedm ve výstavbě. Souhrnná délka tratí je 286 kilometrů a je na nich 198 stanic. \n"}
{"id": "1506165", "url": "https://cs.wikipedia.org/wiki?curid=1506165", "title": "Altán Camera obscura", "text": "Altán Camera obscura\n\nAltán Camera obscura je vyhlídkový altán na plošině bývalé \"Rudolfovy výšiny\" v lázeňských lesích pod Třemi kříži na Tříkřížovém vrchu severovýchodně nad centrem Karlových Varů.\n\nV 19. století byla plošina pod Třemi kříži vyhledávaným místem. Nacházela se zde dnes již zaniklá \"výletní restaurace a kavárna U tří křížů\", na jejíž zahradě stával zajímavý dřevěný altán s názvem Camera obscura (temná komora). Návštěvníci restaurace zde ve ztemnělém prostoru mohli vidět světelné obrazy krajiny, které byly promítány na stěny altánu.\n\nBěhem dalšího období altán chátral. V roce 1990 postihla Karlovarsko ničivá vichřice, která v lázeňských lesích způsobila kalamitu století a strhla tehdy i altán Camera obscura. V říjnu roku 1997 byl v rámci obnovy zaniklých nebo poškozených vycházkových objektů lázeňských lesů altán znovu vystavěn. Přes snahy jeho podobu zachovat nakonec vypadá jinak než altán původní.\n\nJedná se o šestibokou dřevěnou stavbu stojící na šestiboké kamenné základové podezdívce na okraji svahu. Má jehlancovou střechu s třemi plechovými křížky na vrcholu. Zábradlí i stavba sama jsou doplněny vyřezávanými zdobnými prkny.\n\nZ altánu je výhled na město, protější kopce a na část Krušných hor. Místo je běžně přístupné veřejnosti.\n\n"}
{"id": "1506167", "url": "https://cs.wikipedia.org/wiki?curid=1506167", "title": "Stimulace (rozcestník)", "text": "Stimulace (rozcestník)\n\nStimulace být:\n\n"}
{"id": "1506168", "url": "https://cs.wikipedia.org/wiki?curid=1506168", "title": "Mistrovství světa v ledním hokeji 2020 (Divize I)", "text": "Mistrovství světa v ledním hokeji 2020 (Divize I)\n\nI. divize Mistrovství světa v ledním hokeji 2020 se bude hrát v Lublani ve Slovinsku a v Katovicích v Polsku od 27. dubna do 3. května 2020.\n\nTurnaj se uskuteční od 27. dubna do 3. května 2020 v Lublani.\n\nTurnaj se uskuteční od 27. dubna do 3. května 2020 v Katovicích.\n\n"}
{"id": "1506170", "url": "https://cs.wikipedia.org/wiki?curid=1506170", "title": "Lenka Kebrlová", "text": "Lenka Kebrlová\n\nLenka Kebrlová (* 13. března 1966 Rakovník) je bývalá česká lyžařka, sjezdařka. Ve Vrchlabí provozuje lyžařskou a snowboardovou školu.\n\nNa XV. ZOH v Calgary 1988 reprezentovala Československo v alpském lyžování. V obřím slalomu skončila na 23. místě, ve slalomu na 12. místě a v kombinaci byla překvapivě pátá. V celkovém hodnocení Světového poháru skončila v roce 1987 na 54. místě, v roce 1988 na 58. místě a v roce 1989 na 59. místě.\n\n"}
{"id": "1506178", "url": "https://cs.wikipedia.org/wiki?curid=1506178", "title": "Zničení Sodomy a Gomory", "text": "Zničení Sodomy a Gomory\n\nZničení Sodomy a Gomory (anglicky \"The Destruction of Sodom And Gomorrah\") je olejová malba anglického malíře Johna Martina z roku 1852. Malba zobrazuje biblický příběh božího hněvu nad městy Sodoma a Gomora za nemorální chování jejich obyvatel. Ohnivá rudá barva charakterizuje malířovu scénu zkázy a zničení. \n\nRozměry malby jsou 136.3 x 212.3 cm. Je součástí sbírky Laing Art Gallery v Newcastle upon Tyne. Řada dalších obrazů Johna Martina zobrazuje apokalyptická témata. \n\n"}
{"id": "1506184", "url": "https://cs.wikipedia.org/wiki?curid=1506184", "title": "Zkáza", "text": "Zkáza\n\nZkáza může být:\n\n\n\n\n\n\n\n"}
{"id": "1506194", "url": "https://cs.wikipedia.org/wiki?curid=1506194", "title": "Národní divize 1927/28", "text": "Národní divize 1927/28\n\nSoutěžní ročník Divisione Nazionale 1927/28 byl 28. ročník nejvyšší italské fotbalové ligy. Soutěž začala 25. září 1927 a skončila 22. července 1928. Účastnilo se jí 22 klubů. Kluby byly rozděleny na dvě skupiny. Z každé skupiny první 4 kluby z tabulky postupovaly do finálové skupiny o mistrovský titul. Poslední 3 kluby z každé tabulky sestupovaly do druhé ligy. V mistrovské skupině kluby hrály systémem každý s každým 2 krát. Vítěz skupiny vyhrál titul.\n\nVznikly nové kluby. Při spojení klubů US Alba Audace a SF Fortitudo Pro Roma vznikl AS Řím. A při spojení klubů AC Sampierdarenese a SG Andrea Doria vznikl klub AC La Dominante.\n\nTitul v soutěži měl neobhajovat klub FC Turín. Jenže na podzim roku 1927 klubu byl titul odebrán za podplácení.\n\n\n"}
{"id": "1506200", "url": "https://cs.wikipedia.org/wiki?curid=1506200", "title": "Návrat divokých koní 2019", "text": "Návrat divokých koní 2019\n\nNávrat divokých koní 2019 je název devátého ročníku reintrodukčního projektu Zoo Praha s názvem Návrat divokých koní určeného na záchranu koní Převalského.\n\nAkce probíhá ve spolupráci s Armádou ČR, ITG (International Takhi Group), Přírodní chráněnou oblastí Velká Gobi B i dalšími zoologickými zahradami v Evropě, které poskytly koně (Tierpark Berlin a Kölner Zoo, Německo). Finanční zajištění transportu využívá prostředků z projektu Tři koruny ze vstupu, které uvolňuje Magistrát Hl. města Prahy jako zřizovatel zoo, a také z projektu Pomáháme jim přežít.\n\nVýznamným mezníkem pro rozvoj projektu bylo také to, že na počátku května 2019 schválil mongolský parlament rozšíření Přísně chráněné oblasti Velká Gobi B na takřka dvojnásobnou rozlohu (rozšíření z 9 271 km na 18 357 km; pro srovnání rozloha Prahy je 496 km, Národního parku Šumava 683 km a rozloha Středočeského kraje činí 10 929 km.)\n\nTransport tří koní směřoval stejně jako v předchozích letech a ročnících projektu do mongolského Tachin Talu v Gobi B. Akce se uskutečnila v termínu 18. a 19. června 2019.\n\nV rámci projektu Tři koruny ze vstupu se podařilo pořídit také šest motocyklů a jeden terénní vůz.\n\nZe sedmi předvybraných koní se vybírali čtyři jedinci, tři klisny byly náhradnicemi. Jedna klisna se narodila v Zoo Praha. Další dvě klisny mají původ přímo v Chovné a aklimatizační stanici Zoo Praha v Dolním Dobřejově, kde také transport začíná. Zbylé čtyři klisny pak pocházejí ze zoologických zařízení v Německu (tři případy) a ve Švýcarsku (jeden případ). Věk všech těchto klisen je mezi dvěma a čtyřmi lety.\n\nJako hlavní kandidátky na převoz do Mongolska byly vybrány následující klisny koně Převalského:\n\n\nNáhradnice:\n\n\nTransport nakonec začal se třemi klisnami z výběru hlavních kandidátek (Spina,Tara, Tárik) a Taniou, která nahradila Yaru. Právě Tania si však již v připraveném letounu CASA v boxu sedla. Transport by mohl být riskantní, a tak došlo k leteckému převozu jen tří klisen do Mongolska. Tania byla přepravena do výběhu v Zoo Praha.\n\nPůvodně plánovaný harmonogram transportu počítal s odletem z 24. základny dopravního letectva v Praze-Kbelích v úterý 18. 6. ve 13.30. Následovat měla tradiční dvě mezipřistání v Kazani (19.30 až 20.30 středoevropského letního času) a Novosibirsku (1.30 až 2.30 středoevropského letního času). Přistání v Bulgan sumu bylo plánováno na středu 19. 6. v 5.45 středoevropského letního času, tedy 10.45 místního času. Vzhledem ke komplikacím s klisnou Taniou však došlo ke zpoždění oproti původnímu plánu. Nakonec letoun vzlétl z pražského kbelského letiště v 15.31 a po uskutečnění zmíněných mezipřistání přistál definitivně ve středu okolo deváté hodiny ranní LSEČ v Bulganu. Následovala přibližně šestihodinová cesta po zemi na místo určení vypouštění.\n\nZoo Praha tento ročník akce doplnila o větší zapojení veřejnosti ve formě tzv. Pohlednice z Mongolska. Lidé, kteří nějakou částkou přispěli na transport koní Převalského do Mongolska, mají dostat z Mongolska pohlednici s motivem akce a s podpisy jejích členů. O tento nápad byl podle ředitele zoo velký zájem.\n"}
{"id": "1506207", "url": "https://cs.wikipedia.org/wiki?curid=1506207", "title": "Jan Balun", "text": "Jan Balun\n\nJan Balun (* 18. září 1944) je bývalý český hokejový útočník. \n\nV československé lize hrál za Duklu Jihlava, TJ Škoda Plzeň a TJ Gottwaldov. S Duklou Jihlava mezi léty 1967 a 1972 získal 6 mistrovských titulů v řadě. V nižší soutěži hrál i za TJ Slovan/Baník Hodonín. V roce 1969 startoval na Spenglerově poháru. Byl členem československé juniorské reprezentace.\n\n"}
{"id": "1506210", "url": "https://cs.wikipedia.org/wiki?curid=1506210", "title": "Divize F", "text": "Divize F\n\nMoravskoslezská divize – skupina F tvoří společně s ostatními divizními skupinami (A, B, C, D a E) čtvrtou nejvyšší fotbalovou soutěž v Česku. Je řízena Řídící komisí pro Moravu.\n\nHraje se každý rok od léta do jara se zimní přestávkou. Soutěže se účastní 14 týmů, které se spolu během 26 hracích kol utkávají systémem každý s každým dvoukolovým systémem podzim–jaro.\n\nVznikla v sezoně 2019/20, od které jsou na Moravě a ve Slezsku zřízeny 3 divizní skupiny po 14 účastnících. Tato změna souvisí s koncem Juniorské ligy a zpětným začleněním B-mužstev některých prvoligových a druholigových týmů do mužských soutěží.\n\nHraje se každý rok od léta do podzimu, v zimě je soutěž přerušena a na jaře se hrají zbývající utkání. Obvykle se polovina předepsaných zápasů sehraje před přestávkou a zbývající polovina v jarní části.\n\nSoutěže se obvykle účastní 14 týmů. Každé mužstvo s každým soupeřem sehraje dvě utkání, a sice jednou na svém domácím hřišti a jednou na hřišti soupeřově. Mistrem se stává tým s nejvyšším počtem bodů v tabulce.\n\nDo Moravskoslezské fotbalové ligy (3. nejvyšší soutěž) postupuje tým umístěný na prvním místě tabulky. Tím je družstvo, které dosáhne během sezóny největšího počtu bodů, v případě rovnosti rozhodují další atributy (větší počet bodů získaný ve vzájemných utkáních → lepší brankový rozdíl ze vzájemných utkání → větší počet branek vstřelený ve vzájemných utkáních → lepší brankový rozdíl ze všech utkání → větší počet branek v celé soutěži → kvalifikační utkání či los).\n\nDo příslušných krajských přeborů sestupují zpravidla poslední dva týmy, jejich počet však záleží na sestupech z vyšších soutěží a zájmu o postup z nižších soutěží.\n\nDo Divize E postupují vítězové Přeboru Moravskoslezského kraje, Přeboru Olomouckého kraje, dále případně vítěz Přeboru Zlínského kraje s přihlédnutím ke vzdálenostem mezi týmy a dle počtu uvolněných míst v Divizi D, Divizi E a Divizi F.\n\nTýmy sestupující z MSFL do Divizi E jsou týmy spadající oblastně do Přeboru Moravskoslezského kraje, Přeboru Olomouckého kraje, dále případně do Přeboru Zlínského kraje s přihlédnutím ke vzdálenostem mezi týmy a dle počtu sestupujících.\n\n\n"}
{"id": "1506219", "url": "https://cs.wikipedia.org/wiki?curid=1506219", "title": "John Dickinson", "text": "John Dickinson\n\nJohn Dickinson (8. listopadu 1732 Talbot County – 14. února 1808 Wilmington) byl americký politik, jeden z otců zakladatelů Spojených států.\n\nVystudoval právo na Inns of Court Middle Temple v Londýně. Po návratu do Ameriky pracoval jako advokát ve Filadelfii. Pod pseudonymem „A Farmer“ vydal v letech 1767–1768 sérii dvanácti článků formou dopisů, které brojily proti Townshendovým zákonům, jež v britských koloniích v Severní Americe zaváděly nepřímé daně na spotřební zboží. Tyto články jsou dnes známy jako \"Letters from a Farmer in Pennsylvania\" a měly značný vliv na americké veřejné mínění. Byl pak zastupitelem na prvním i druhém kontinentálním kongresu. V letech 1776–1777 napsal první verzi Článků Konfederace a trvalé unie (\"de facto\" první americká ústava). Jeho hvězda v rodící se americké politice ovšem pohasla poté, co roku 1776 hlasoval proti Deklaraci nezávislosti, protože stále doufal ve smír s Brity. Revoluce se přesto účastnil. Po jejím vítězství se stáhl do politiky regionální. V roce 1881 se stal guvernérem státu Delaware, v letech 1782–1785 byl guvernérem státu Pensylvánie.\n\n"}
{"id": "1506220", "url": "https://cs.wikipedia.org/wiki?curid=1506220", "title": "Divize D 2019/20", "text": "Divize D 2019/20\n\nDivize D 2019/20 bude 55. ročníkem moravskoslezské Divize D, která je jednou ze skupin 4. nejvyšší soutěže ve fotbale v Česku. Tento ročník odstartuje v sobotu 10. srpna 2019 úvodními zápasy 2. kola a skončí v neděli 14. června 2020 utkáními 14. kola.\n\nV sezóně se utká 14 týmů každý s každým dvoukolovým systémem podzim–jaro.\n\n\nPoznámky:\n\n"}
{"id": "1506222", "url": "https://cs.wikipedia.org/wiki?curid=1506222", "title": "Mistrovství světa v ledním hokeji 2020 (Divize II)", "text": "Mistrovství světa v ledním hokeji 2020 (Divize II)\n\nII. divize Mistrovství světa v ledním hokeji 2020 se bude hrát od 19. dubna do 25. dubna 2020 v Záhřebu v Chorvatsku a v Reykjavíku na Islandu.\n\nTurnaj se uskuteční od 19. dubna do 25. dubna 2020 v Záhřebu.\n\nTurnaj se uskuteční od 19. dubna do 25. dubna 2020 v Reykjavíku.\n\n"}
{"id": "1506224", "url": "https://cs.wikipedia.org/wiki?curid=1506224", "title": "Wulka", "text": "Wulka\n\nWulka (chorvatsky a maďarsky \"Vulka\") je řeka v Rakousku. Pramen zvaný \"Dreikönigsbründl\" se nachází na vysočině Rosaliengebirge nedaleko Forchtensteinu. Řeka teče k severovýchodu přes území spolkové země Burgenland a je dlouhá 38 kilometrů. Protéká městy Mattersburg, Wulkaprodersdorf a Eisenstadt, jejími přítoky jsou Eisbach a Nodbach. Na dolním toku má šířku až čtyři metry a průměrný průtok 1,2 m³. Podél řeky se nacházejí ovocné sady a pole s kukuřicí, obilím a cukrovou řepou. Typickými rybami jsou pstruh obecný potoční, jelec tloušť a mřenka mramorovaná, z jezera sem migrují štika obecná a úhoř říční. Na řece leží chráněná území Naturpark Rosalia-Kogelberg a Naturpark Neusiedlersee – Leithagebirge. Wulka se vlévá do Neziderského jezera rozsáhlou deltou porostlou rákosím. Přináší do jezera zhruba pětinu vody, zbytek je získáván z podzemních pramenů. Název řeky pochází ze slovanského „vlkava“ (vlčí řeka).\n\n"}
{"id": "1506225", "url": "https://cs.wikipedia.org/wiki?curid=1506225", "title": "Mistrovství světa v ledním hokeji 2020 (Divize III)", "text": "Mistrovství světa v ledním hokeji 2020 (Divize III)\n\nIII. divize Mistrovství světa v ledním hokeji 2020 se bude hrát od 19. dubna do 25. dubna 2020 v Kockelscheueru v Lucembursku a od 20. dubna do 26. dubna 2020 v Kapském městě v Jihoafrické republice.\n\nTurnaj se uskuteční od 19. dubna do 25. dubna 2020 v Kockelscheueru.\n\nTurnaj se uskuteční od 20. dubna do 26. dubna 2020 v Kapském městě.\n\n"}
{"id": "1506231", "url": "https://cs.wikipedia.org/wiki?curid=1506231", "title": "China Tribunal", "text": "China Tribunal\n\nChina Tribunal, někdy také zmiňovaný jako \"Londýnský tribunál\", vznikl na popud mezinárodní koalice ETAC, která čítá několik desítek právníků, akademických pracovníků, etiků, lékařů, výzkumníků a obhájců lidských práv, kteří se zabývají ukončením nucených odběrů orgánů v Číně. Byl zformován v roce 2018 ve Velké Británii jako nezávislý lidový tribunál sestávající ze sedmi expertů, jejichž úkolem bylo provést vůbec první nezávislou analýzu výsledků vyšetřování obvinění čínských nemocnic a transplantačních center z násilných odběrů orgánů vězňům svědomí.\n\nPanel expertů vedl Sir Geoffrey Nice, jenž v minulosti zastával post hlavního prokurátora Mezinárodního trestního tribunálu pro bývalou Jugoslávii, který mimo jiné žaloval jugoslávského prezidenta Slobodana Miloševiče.\n\nTribunál tvoří dalších šest expertů: Martin Elliott, profesor kardiothoracické chirurgie na University College London; Andrew Khoo, právník a předsedou Ústavněprávního výboru advokátní komory v Malajsii (2019); Regina Paulose, advokátní koncipientka působící v USA se zaměřením na mezinárodní trestní právo a lidská práva; Shadi Sadr, íránská právnička v oblasti lidských práv a spoluzakladatelka neziskové organizace Spravedlnost pro Írán; Nicholas Vetch, podnikatel a spoluzakladatel veřejných společností angažovaný v řadě nevládních organizací v oblasti lidských práv a vzdělávání; Arthur Waldron, americký historik a profesor mezinárodních vztahů na katedře historie na University of Pennsylvania specializující se na Čínu, původ a vývoj nacionalismu a studium válek a násilí obecně.\n\nPost poradce tribunálu zastával Hamid Sabi, londýnský advokát s mezinárodní praxí v oblasti lidských práv, rozhodčího řízení a soudních sporů. Působil jako právní zástupce a zpravodaj Tribunálu pro Írán, který byl nezávislým lidovým tribunálem vyšetřujícím masové vraždy politických vězňů Íránskou islámskou republikou v 80. letech.\n\nV souvislosti s obviněním ze státem podporovaného násilného odebírání orgánů pronásledovaným skupinám v Číně, vypovídalo před tribunálem více než padesát svědků, vědců, zdravotních profesionálů, novinářů a přeživších vězňů, včetně stoupenců duchovní praxe Fa-lun-kung a Ujgurů.\n\n17. června 2019 vynesl konečný rozsudek. \"„Členové Tribunálu jsou si jisti - jednohlasně a bez jakýchkoli pochybností - že v Číně je po dlouhé časové období praktikován nucený odběr orgánů od vězňů svědomí, zahrnující velmi mnoho obětí...“\"\n\nDále také tribunál poukazuje na to, že každý, kdo jedná s čínskými představiteli, úřady a vládou, by si měli být vědomi toho, že jednají se zločinným režimem.\n\nDalší body které obsahují závěry tribunálu:\n\n- čínské nemocnice nabízejí mimořádně krátké čekací doby pro vyhledání orgánů vhodných k transplantaci\n\n- v ČLR existuje mnoho případů mučení následovníků Fa-lun-kungu a Ujgurů\n\n- číselná data (včetně oficiálních čísel ČLR), poskytnutá jako důkazy ukazují nedostatek dobrovolných dárců pro naplnění množství prováděných transplantací, což dále podporuje nezbytnou existenci nedobrovolných dárců\n\n- masivní rozvoj infrastruktury zařízení a zdravotnického personálu provádějícího transplantace orgánů, často začal dříve, než byl v ČLR plánován vývoj dobrovolného systému dárců\n\n- v ČLR dochází ke zločinům proti lidskosti v rámci represí následovníků Fa-lun-kungu\n\n„Nucené odběry orgánů byly po mnoho let páchány po celé Číně ve významném měřítku,“ uzavřel soud ve svém konečném rozsudku a tuto praxi označil za „bezprecedentní zkaženost srovnatelnou s vraždami masovými zločiny spáchanými v minulém století“.\n\nDle právního zástupce Hamida Sabima tribunál opakovaně zval na slyšení představitele čínského režimu včetně předních čínských zdravotníků a úředníků čínské ambasády v Londýně. Na pozvání však nikdo z nich nereagoval.\n\nČínský režim obvinění již v minulosti opakovaně popřel a současné závěry tribunálu zpochybňuje jako „politicky motivované a nepravdivé“, přičemž však zároveň neposkytl žádné důkazy, které by obvinění a závěry vyvrátily, uvedl list The Guardian.\n\n\"„Čínská vláda vždy dodržuje hlavní zásady Světové zdravotnické organizace o transplantaci lidských orgánů a v posledních letech posílila své řízení o transplantaci orgánů. Dne 21. března 2007 přijala čínská státní rada nařízení o transplantaci lidských orgánů za předpokladu, že darování lidských orgánů musí být prováděno dobrovolně a bezplatně. Doufáme, že Britové nebudou klamáni zvěstmi,“\" sdělily čínské úřady listu The Guardian, 17. června 2019.\n\nObvinění opakovaně projednával Evropský parlament (2006 , 2008, 2010 a 2013) a následně také Ministerstvo zahraničí USA (2012) a Kongres USA (2014) a (2016).Tyto instituce uznaly předložené důkazy jako důvěryhodné a schválily rezoluce vyzývající čínský režim k neprodlenému ukončení praktik, započetí nezávislého vyšetřování, propuštění vězněných následovníků Fa-lun-kungu a stíhání viníků. Obvinění byla nyní rozšířena také o informace, že stejným způsobem jsou podle vyšetřovatelů zneužívány další skupiny čínských vězňů svědomí – křesťané, Tibeťané a Ujgurové.\n\nOd roku 2006 žádalo několik zvláštních zpravodajů OSN čínskou vládu o podání vysvětlení ke vzneseným obviněním a o jejich vyvrácení. V listopadu 2008 vznesla kritiku vůči nedostatečné evidenci transplantací v Číně také OSN a ve své zprávě vyzvala Čínu, aby provedla nezávislé vyšetřování tvrzení, že byli někteří následovníci Fa-lun-kungu mučeni a že jim byly násilně odebrány tělesné orgány, anebo pověřila vyšetřováním třetí stranu. Dále, aby přijala opatření, jež by odhalila zodpovědné osoby a vedla k jejich trestnímu stíhání.\n\nČínské úřady v odezvě na žádosti OSN informace nepředložily a popřely, že by měly jakékoliv statistiky transplantací orgánů za období 2000-2005. Dále prohlásily, že data, z nichž zpráva OSN vychází, pocházejí z knihy Krvavá sklizeň od Kilgoura a Matase a nejsou doložená. Možnost nezávislého vyšetřování čínský režim nepřipustil.\n\nOd roku 2006 přijalo světové lékařské společenství řadu omezení vůči čínskému transplantačnímu odvětví. Izrael (2006), Malaisie (2007 a 2011), Španělsko (2013), Tchaj-wan (2015) a Itálie (2016) vydaly zákony omezující a postihující občany, kteří by vycestovali do Číny za účelem transplantace. Belgie, Kanada, Francie a Velká Británie zákony také navrhly, ale dosud neschválily. Australské ministerstvo zdravotnictví v roce 2006 zrušilo veškeré vzdělávací programy určené čínským lékařům.\n\nV červenci 2007 praktiky odsoudila Česká transplantační společnost a následně se v roce 2012 Česká lékařská komora připojila k mezinárodní výzvě za nezávislé vyšetřování adresované OSN, kterou iniciovalo sdružení doktorů DAFOH a podepsaly 3 miliony lidí.\n\n\n\nČeská média:\n\nZahraniční média:\n"}
{"id": "1506261", "url": "https://cs.wikipedia.org/wiki?curid=1506261", "title": "Frank Bettger", "text": "Frank Bettger\n\nFrank Bettger, rodným jménem Franklin Lyle \"Frank\" Bettger (15. února 1888 Filadelfie, Pensylvánie – 27. listopadu 1981 Wynnewood, Pensylvánie) byl americký hráč baseballu, pojišťovací agent a autor knih o osobnostním rozvoji. Jeho syn Lyle Stathem Bettger byl známý herec v 50. až 80. letech 20. století.\n\nFrank Bettger měl těžké dětství, byl často nemocný a měl slabé klasické školní vzdělání. V 11 letech mu zemřel otec. Začal prodávat noviny, aby pomohl své matce v chodu domácnosti, která se mimo něj, starala o další čtyři děti. Jak napsal v knize \"Škola úspěchu\": „Mnohdy jsme k večeři neměli co jíst, leda ovesnou kaši a mléko.“ Ve 12 letech mu byl inspirací kulturista Eugen Sandow, přesto se začal více věnovat baseballu a fotbalu na Základní škole James G. Blaine (anglicky \"James G. Blaine Grammar School\"). Pracoval jako instalatérský pomocník s příjmem 8 USD za týden. Později získal práci u společnosti American Radiator Company, kde zatloukal bedny se zbožím. Ve 14 letech získal místo u inkasní společnosti ve Filadelfii, kdy jezdil na kole po městě a vybíral splátky.\n\nV roce 1905 začal hrát baseball za tým All-Professionals z Filadelfie, kde byl zaspán pod jménem „Frank Betcher“. V roce 1906 hrál za městský tým Bridgeton z New Jersey, na pozici shortstop. Byl požádán, aby hrál za McDaniel’s Saloon proti Donahue’s Saloon ve Filadelfii. Zde si jej všiml Red Donahue, majitel týmu a nadhazovač, který přesvědčil vedení týmu Johnstown (Tri-State League), aby jej koupili. Z tohoto týmu, kde měl 175 USD za měsíc, byl v roce 1907 vyloučen. Když se zklamaný zeptal manažera týmu Berta Conna, proč byl z klubu vyloučen, dostal odpověď, že: „Je líný a málo nadšený pro hru.\" Bettger řekl manažerovi: „Jen se snažím skrýt svou nervozitu.\" Manažer mu poradil, aby zkusil něco jiného, protože to, co předvádí, moc nefunguje a ať bude dělat cokoliv, musí do toho dát více energie a nadšení.\n\nNastoupil do týmu Haverhill (New England League), krátce hrál v Riverton-Palmyra Athletic Club z New Jersey, odtud přešel do týmu Chester (Atlantic League), kde měl plat 25 USD za měsíc. Zde začal hrát s větším nadšením. V srpnu 1907 podepsal smlouvu s týmem New Haven Blues (Connecticut League). Jeden z jeho spoluhráčů, Danny Meehan, když viděl jak je nadšený pro hru, se jej zeptal proč je v tomto mizerném týmu. Frank Bettger mu řekl, že nemá žádnou lepší nabídku. V jednom z utkání na sebe upoutal pozornost diváků a medií. V novinách o něm vyšel pochvalný článek, kde byl nazván jako „Motor\" Bettger. Během 10 dnů zvýšil svůj plat z 25 USD na 185 USD za měsíc.Tým si jej rezervoval pro sezónu 1908.\n\nV roce 1908 byl získán Samem Kennedym do týmu Baltimore, v dubnu hrál za tým Filadelfie (Philadelphii Union League). V červnu 1908 byla tato liga rozpuštěna. Frank Bettger se připojil k týmu Cape May z New Jersey, chvíli hrál za Ardmore, Pensylvánie a v polovině července byl podepsán do Hazletonu (Atlantic League). V roce 1909 přešel do týmu Greenville (Carolina League). Odtud byl v roce 1910 koupen týmem St. Louis Cardinals, kde vydělával 1200 USD za měsíc.\n\nNa jarním tréninku v Little Rocku v Arkansasu Bettger využil svou příležitost, když soupeřil o třetí metu s Mikem Mowreym a Japem Barbeauem. Podle novin Sporting Life „udělal dobrý dojem na manažera (Rogera) Bresnahana.\" Nakonec byl vybrán Mowrey, a Bettger a Barbeau byli drženi jako užiteční hráči pro začátek sezóny. jako užitkoví hráči na začátku sezóny. Barbeau byl vyřazen po sedmi hrách, Bettger byl určen jako druhý hráč pro druhou metu, shortstop a na třetí metě. V tomto týmu se Frank Bettger projevil jako univerzální hráč, když hrál na druhé základně (6 her), jako shortstop (12 her), na třetí základně (7 her) a jako outfield (2 hry). To stačilo k tomu, že si jej tým St. Louis Cardinals rezervoval na sezónu 1911. Tréninkovou přípravu nenastoupil, protože se angažoval v nespecifikovaném podnikání se svým tchánem, kde si pravděpodobně poranil ruku (zlomenina ruky). V červenci byl Národní komisí (anglicky National Commission) vyloučen, protože se neregistroval. V srpnu pak Frank Bettger pro noviny Sporting Life oznámil, že se sportem končí. Přesto byl tímto týmem držen do roku 1912.\n\nV roce 1912 hrál za menší týmy v nižších ligách, jako např. Prospect Park (Delaware County League) a tým Bristol. Národní komise, vzhledem k tomu, že podnikal a nehrál hlavní ligu, souhlasila, že může znovu začít hrát za St. Louis Cardinals. V srpnu byl koupen týmem Montreal (International League). Tým si jej rezervoval na sezónu 1913. Po jarním soustředění byl poslán do Chattanooga (Southern Association). V květnu hrál za Galveston (Texas League). Do konce sezóny byl v týmu Charlotte, který si jej rezervoval na sezónu 1914. Na jarní přípravu již nenastoupil.\n\nV roce 1915 se asistentem trenéra Clarence Weymoutha v týmu na Swarthmore College, Filadelfie, kde se později stal hlavním trenérem. Zde byl do roku 1919. Příležitostně hrál v Delaware County League za týmy Media, Chester a Upland.\n\nPo ukončení sportovní kariéry se vrátil k výběru splátek pro firmu z Filadelfie, která prodávala nábytek. V roce 1917 začal pracovat pro pojišťovací společnost Fidelity Mutual Life Insurance Company z Pensylvánie, jako pojišťovací agent. K této profesi se dostal skrze Charles Hodge, předsedy Atletické komise na Swarthmore a sekretářce z pojišťovací společnosti, kteří si najali Franka Bettgera, aby prodával životní pojištění. Zde zažil mnoho těžkých let, kdy sotva přežíval. Málem své místo pojišťovacího agenta opustil. Chtěl si najít místo, kde by měl alespoň 185 USD za měsíc, např. u lodní společnosti, jako když dříve pracoval u instalatérské firmy, kde zatloukal bedny s nákladem. Jednoho rána se vrátil do kanceláře pro věci, které měl ve svém stole a byly pro něj cenné (kapesní nůž, propiska). Zaslechl vedoucího prodeje, pana Talbota, jak hovoří ke skupině svých podřízených a říká jim: „Kdo navštíví denně 5 zákazníků a řekne jim o své věci, ten musí mít úspěch!\". Tehdy si vzpomněl na to, co mu řekl manažer jeho prvního baseballového týmu, že musí dát do své činnosti více energie a nadšení. Do konce roku zbývalo 10 týdnů a Franku Bettgerovi se podařilo uzavřít pojistné smlouvy v hodnotě 51.000 USD.\n\nZačal si vést statistku. Během jednoho roku navštívil 1894 zákazníků, uskutečnil 828 prodejních rozhovorů, uzavřel 64 smluv, jeho provize byla 4.252 USD za rok. Spočítal si, že jedna návštěva mu vynesla 2,3 USD, v pozdější kariéře pak 19 USD. Také zjistil, že na uzavření smlouvy potřeboval 29 návštěv, v pozdější kariéře pak měl poměr 25:1; 20:1; 10:1 a 3:1. ze statistiky mu vyšlo, že 70% smluv uzavřel během první schůzky, 29 smluv během druhé schůzky a 50% smluv bylo uzavřeno na třetí schůzce. Zaměřil se pouze na uzavírání smluv na první a druhé schůzce, tím zvýšil výnos ze schůzky z 2,3 USD na 4,27 USD.\n\nRůst jeho kariéry způsobilo také setkání s Dalem Carnegiem, kterého poznal ve vlaku z New Yorku do Bostnu, kam jel na jeho seminář. Dale Carnegie uvedl, že prvních několik let v pojišťovnictví bylo pro Franka Bettgera těžkých, doslova přežíval.\n\nV roce 1921 byl prezidentem Fidelity Mutual Life Insurance Company jmenován do interní skupiny vedoucích. Během dvacátých a třicátých let jeho kariéra dosáhla vrcholu, stal se „jedním z nejlépe placených prodejců v Americe.\" Nashromáždil takové majetek, že v roce 1939, ve věku 51 let byl natolik zajištěn, že si mohl dovolit odejít z obchodní činnosti do „penze\" a koupit si dům v hodnotě přes 70.000 USD, na předměstí Filadelfie v Main Line (anglicky Philadelphia Main Line).\n\nFrank Bettger se během své práce v pojišťovně setkal s mnoha úspěšnými podnikateli a prodejci, a také se řídil radami z knihy \"The Autobiography of Benjamin Franklin\". Postupně mu došlo, že Sokratova metoda pokládání „klíčových“ otázek v průběhu rozhovoru, jak v knize popisoval Benjamin Franklin, by mohla fungovat ve spojení s prodejními metodami. Po úspěchu tuto techniku zdokonaloval a používal ve své práci. Během 25 let své kariéry uskutečnil přes 40 000 obchodních návštěv.\n\nV závěru své pojišťovací kariéry byl společností \"Fidelity Mutual Life Insurance\" Co. oceněn jako „Top Salesman for 20 years\". Dale Carnegie, v té době již jeho osobní přítel, mu nabídl spoluúčast na svých seminářích, kde hovořil na téma překonávání nezdarů. Rovněž jej vybídl k tomu, aby své zkušenosti publikoval a napsal knihu. Zdůraznil, že mnoho autorů knih o prodeji vlastně neví o čem píšou a on, jako člověk praxe to ví. Frank Bettger, jak sám řekl, napsal knihu, kterou by sám chtěl číst, když s prodejem začínal. V roce 1947 vydal svou první knihu \"How I Raised Myself from Failure to Success in Selling,\" která se stala jeho nejprodávanější knihou. Na této knize začal pracovat počátkem 40. let 20. století. Kniha byla zpočátku k dispozici pouze prostřednictvím zásilkové objednávky prostřednictvím inzerátů v časopisech a novinách. Nakladatelství Prentice Hal začalo knihu distribuovat do knihkupectví až v okamžiku, kdy tržby dosáhly výše 100.000 USD. V 50. a 60. letech se tato kniha stala jakousi „biblí\" pro obchodníky. Norman Vincent Peale řekl, že ji četl každý rok, od začátku do konce. a kniha byla přeložena do více než sedmnácti jazyků, včetně britské angličtiny, češtiny, dánštiny, finštiny, francouzštiny, nizozemštiny, italštiny, japonštiny, němčiny, norštiny, polštiny, portugalštiny, rumunštiny, ruštiny, srbštiny, španělštiny a švédštiny.\n\nFrank Bettger spolu s Dalem Carnegie vytvořili sérii přednášek pro organizaci Jaycees.\n\nV roce 1960 napsal druhou knihu \"How I Learned the Secrets of Success in Selling\", Kniha byla zaměřena na jeho život a to, co se naučil během své krátké baseballové kariéry a odrážela, jak mu tyto zkušenosti, které získal v raném věku, pomohly zformulovat jeho úspěch.\n\nV roce 1913 se oženil s učitelkou Mertie Stathemovou († září 1981), se kterou měl syna Lyla Stathema Bettgera, který se narodil v roce 1915 ve Filadelfii. Po roce 1939 se manželský pár rozvedl. Koncem druhé světové války se Frank Bettger oženil podruhé. Jeho ženou se stala o 22 let mladší Clara Warren Hazel, spolu měli dceru Lee, která se narodila v roce 1946.\n\nDne 5. ledna 1952 byl Frank Bettger přepaden ozbrojeným mužem ve svém voze. O tomto incidentu se psalo v národním tisku. Díky tomu jej vyhledali pánové S.C. Thompson a Hy Turkin, kteří připravovali publikaci \"The Official Encyclopedia of Baseball\".\n\nFrank Bettger měl uzavřenou pojistnou smlouvu, která by v případě jeho smrti byla vyplacena jeho manželce. Dožil se vysokého věku 93 let, podobně jako jeho manželka. Z tohoto důvodu oba přežili svá aktiva. Členové NSA (anglicky National Speakers Association) pomohli tomuto manželskému páru s uspokojením jejich základních finančních potřeb. Po smrti manžela, paní Clara Warren Hazel splatila poskytnutou pomoc z výnosu pojistky. Peníze byly vloženy do fondu, který byl určen pro pomoc jiným lidem, kteří se octli v nouzi. Poslání fondu PSBF (anglicky Professional Speakers Benefit Fund) bylo pomáhat ostatním členům, kteří byli nemocní, nebo čelili závažným onemocněním nebo ztrátám, nebo byli v situaci, kdy mohli přežít hodnotu svého majetku.\n\nFrank Bettger byl pohřben na hřbitově West Laurel Hill, Bala Cynwyd, Pensylvánie (GPS \"40.013839, -75.227888\").\n\n\n\n\n\nV knize \"How I Raised Myself from Failure to Success in Selling\", česky \"Škola úspěchu\", Frank Bettger vyslovil několik myšlenek, rad, pouček, které byly formovány do citátů. V původním znění (anglicky) byly zveřejněny na webu společnosti Goodreads, Inc.\n\nV seriálu Šílenci z Manhattanu, v 6. řadě, v díle „Příběh dvou měst\" (A Tale of Two Cities), nadšený účetní \"Bob Benson\" čte první Bettgerovu knihu a později uskutečnil rozhodnutí, která mu přinesla větší zodpovědnost.\n\n\n\n"}
{"id": "1506283", "url": "https://cs.wikipedia.org/wiki?curid=1506283", "title": "Dmytro Tymčuk", "text": "Dmytro Tymčuk\n\nDmytro Tymčuk (27. června 1972, Čita, Sovětský svaz – 19. června 2019, Kyjev) byl ukrajinský poslanec a vojenský analytik. Ve svých blozích se zabýval situací na východní Ukrajině.\n\n19. června 2019 byl nalezen mrtev ve své kyjevské kanceláři se střelným poraněním hlavy. \n\nTymčuk se stal námořním důstojníkem. Sloužil v ukrajinské armádě, absolvoval mise v Iráku, Libanonu a Kosovu.\n\nV roce 2014 začal psát o ruské anexi Krymu a válce na východě Ukrajiny. Založil blog s názvem \"Informační odpor\", ve kterém se věnoval zapojení ruské armády do konfliktu.\n\nV říjnu 2014 byl zvolen poslancem ukrajinského parlamentu za stranu tehdejšího premiéra Arsenije Jaceňuka Lidová fronta. \n\nV červnu 2019 byl nalezen mrtev se střelným poraněním hlavy. Den před smrtí se ve facebookovém příspěvku zabýval průběhem bojů mezi ukrajinskou armádou a proruskými separatisty na východní Ukrajině, přičemž je nazval „ruským okupačním vojskem“. Další vyšetřování má ukázat, zda byl zavražděn, spáchal sebevraždu nebo se zastřelil omylem.\n"}
{"id": "1506288", "url": "https://cs.wikipedia.org/wiki?curid=1506288", "title": "Stejnopohlavní manželství v Ekvádoru", "text": "Stejnopohlavní manželství v Ekvádoru\n\nStejnopohlavní manželství je v Ekvádoru legální od 12. června 2019, kdy ekvádorský ústavní soud rozhodl, že zákaz stejnopohlavních manželství je nekompatibilní s ekvádorskou ústavou. Ekvádor se stal pátou jihoamerickou zemí, která otevřela institut manželství homosexuálním párům.<ref name=\"14/06/2019\"></ref>\n\nRegistrované partnerství párů stejného pohlaví bylo v Ekvádoru legalizované v rámci ústavní novely z roku 2008. Homosexuální páry žijící v registrovaném partnerství měly stejná práva a povinnosti jako manželé, vyjma adopce dětí. První registrované partnerství bylo uzavřeno v srpnu 2009.\n\nUž na začátku 20. století měly heterosexuální páry žijící nejméně dva roky ve společné domácnosti status registrovaného partnerství, které jim poskytovalo určitá práva a povinnosti vyplývající z manželství. Jednalo se o vyvrcholení liberální revoluce bývalého ekvádorského prezidenta Eloye Alfara, která usilovala o oddělení církve od státu.\n\nBěhem diskuzí o nové ekvádorské ústavě v roce 2008 usilovaly ekvádorské LGBT organizace o rozšíření registrovaného partnerství na homosexuální páry (španělsky: \"unión de hecho\", kečuánsky: \"kawasankapa tinkunakuyka\", šuarsky: \"tsaniniamuka chikichkijainkiti\"), v souladu s článkem 68 ekvádorské ústavy. Proti nim stála katolická církev a evangelikálové. Nová ekvádorská ústava deklarovala, že jediný rozdíl mezi heterosexuálními a homosexuálními partnerstvími spočívá v tom, že stejnopohlavním dvojicícm nebude umožněné osvojení dětí, ačkoliv registrovaná partnerství mají stejná adopční práva jako občanské sňatky. Výjimku tedy tvořily stejnopohlavní páry. Sexuální menšiny už měly tou dobou zaručenou ústavní ochranu před diskriminací. Ekvádor se v roce 1998, kdy anti-diskriminační ústavu přijímal, stal jednou z prvních zemí na světě, která tak učinila.\n\nEkvádorský prezident Rafael Correa vyjádřil registrovanému partnerství párů stejného pohlaví podporu s odvoláním se na programové prohlášení jeho vlády, které zahrnovalo respekt k důstojnosti všech občanů bez ohledu na jejich rasu, třídní postavení a sexuální preference. Dokument deklaroval podporu trvalým partnerským svazkům homosexuálních párů s tím, že manželství zůstane i nadále vyhrazeno pouze pro páry tvořené mužem a ženou, a že každý člověk má právo na ochranu své důstojnosti a osobní identity bez ohledu na jeho/její sexuální orientaci. Propouštění ze zaměstnání kvůli sexuální orientaci bylo jasně odsouzeno a prohlášeno za neústavní.\n\nNová ekvádorská ústava byla přijatá v referendu, v němž pro ní hlasovalo 69,46 % oprávněných voličů. Oficiálně byla publikovaná 20. října 2008. The first same-sex union was recognised in August 2009.\n\nŠpanělsky: \n\nČesky: \n\nAčkoliv bylo registrované partnerství legalizováno v rámci nové ekvádorské ústavy z roku 2008, nevyvolávalo až do 15. září 2014, kdy ekvádorské úřady sjednotily svůj přístup k němu, jeho uzavření změnu rodinného stavu. Tři ekvádorská města Quito, Guayaquil a Cuenca nicméně uznávaly registrovaná partnerství jako změnu rodinného stavu už předtím.\n\n21. dubna 2015 přijalo Národní shromáždění v poměru hlasů 89:1 novelu zákona o registrovaném partnerství, která jej začlenila do občanského zákoníku. Součástí návrhu bylo rovněž odstranění povinnosti žít minimálně dva roky ve společné domácnosti. Novelizovaný zákon o registrovaném partnerství podepsal ekvádorský prezident Rafael Correa 19. června 2015.\n\nPodle článku 67 nově přijaté ekvádorské ústavy bylo manželství svazkem muže a ženy založeném na svobodné vůli obou stran, které mají vůči sobě stejná práva a povinnosti, a kteří si jsou rovni. Nicméně z rozhodnutí Meziamerického soudu pro lidská práva (\"Inter-American Court of Human Rights - IACHR\") a ekvádorských soudů bylo toto ustanovení změněno tak, aby mohly manželství uzavírat i homosexuální páry.\n\nV sérií rozhovorů pro ekvádorský magazín \"El Universo\" před všeobecnými volbami 2013 se dva z osmi prezidentských kandidátů vyslovili pro stejnopohlavní manželství: levicový kandidáti Alberto Acosta Espinoza za Vícenárodnostní levou jednotu (\"Plurinational Unity of the Lefts\") a Norman Wray z hnutí Ruptura 25. Dosluhující ekvádorský prezident Rafael Correa se těchto rozhovorů nezúčastnil. V rozhovoru pro Radio France Internationale v r. 2011 ale Correa řekl, že nepodporuje stejnopohlavní manželství a potraty. Na přímo otázku, zda by vetoval případně schválený zákon odpověděl, že by tak učinil pouze v případě interrupcí, protože je z proti nim z přesvědčení. On 17 February 2013, President Correa was reelected by a wide margin. 23. května 2013 Correa znovupotvrdil svůj nesouhlas s homosexuálními sňatky.\n\n4. března 2015 přijala vláda ekvádorské province Azuay vyhlášku, která umožňovala symbolické svatby homosexuálních párů. The ordinance allowed same-sex couples to register their marriage with the Azuay Provincial Civil Registry, but the marriages were only symbolic, with no legal effect. K prvnímu takovému sňatečnímu obřadu naoko došlo v červnu 2016 v azuayském hlavním městě Cuenca.\n\nPřed ekvádorskými všeobecnými volbami 2017 deklaroval prezidentský kandidát Paco Moncayo z Demokratické levice, že je přikloněn celonárodní diskuzi o stejnopohlavním manželství. Volby vyhrál kandidát Lenín Moreno, jehož postoj k této otázce byl neznámý, protože na ní odmítl odpovědět aktivistce Pamele Troyové.\n\n5. srpna 2013 zahájily ekvádorské skupiny za LGBT práva celonárodní kampaň \"Matrimonio Civil Igualitario\" (\"Civilní manželství pro všechny\") s požadavkem na uzákonění homosexuálních sňatků. Žádost o uzavření manželství podala ekvádorská aktivistka Pamela Tryová a její partnerka matričnímu úřadu v Quitu. Jejich požadavek byl zamítnut s odvoláním se na ekvádorskou ústavu a občanský zákoník. Pár se proto 8. srpna začaly s matrikou soudit o právo na uzavření sňatku. K podání žaloby došlo 13. srpna 2013. Obě stěžovatelky se snažily dostat k ekvádorskému ústavnímu soudu, případně IACHR, který už měl tou dobou na stole případ podobného typu \"Atala Riffová a dcery proti Chile\".\n\n26. srpna 2013 si jiný pár podal žádost o uzavření manželství na matriční úřad v Guayaquil. Dotyčný pár Santiago Vinces a Fernando Saltos kráčel ulicemi města za doprovodu ostatních aktivistů a dalších podporovatelů, včetně herečky Ériky Vélezové. O tři dny později odmítl matriční úřad jejich žádosti vyhovět se stejnou argumentací jako v případu viz výše.\n\n8. ledna 2018 rozhodl IACHR, že Americká úmluva o ochraně lidských práv a základních svobod zavazuje k otevření institutu manželství párům stejného pohlaví. První zemí, která toto ratifikovala, se stala Kostarika. K legalizaci homosexuálních sňatků jsou zavázány téměř všechny země Latinské Ameriky a Karibiku, včetně Ekvádoru. Ekvádorské LGBT organizace posléze začaly urgovat ekvádorskou vládu s žádostí o implementaci rozhodnutí, tedy o legalizaci stejnopohlavního manželství. \n\nPo rozhodnutí IACHR se dva homosexuální páry obrátily na matriční úřad v Cuence s žádostí o vydání manželské licence. Obě žádosti byly zamítnuty a dotyční si podali dvě různé diskriminační žaloby s argumentací, že zákaz stejnopohlavních manželství je diskriminační, neústavní a v rozporu s Americkou úmluvou o lidských právech. 29. června 2018 se dva rodinní soudci postavili na stranu žalujících párů a vyzvali matriku, aby neprodleně umožnila homosexuálním párům uzavření manželství. Ta se proti tomu odvolala. Oběma žalobám se dostalo podpory azuayské provinční vlády. 10. září 2018 zrušila Provinční soudní dvůr rozhodnutí soudu nižší instance s tím, že legalizace stejnopohlavního manželství spadá do kompetencí Národního shromáždění, případně ekvádorského ústavního soudu.\n\n28. července 2018 řekl prezident ekvádorského ústavního soudu Alfredo Ruiz, že se s velkou pravděpodobností většina ústavních soudců vysloví pro stejnopohlavní manželství.\n\n29. března 2019 se konalo veřejné slyšení, v němž se diskutovalo o tom, zda se rozhodnutí IACHR týká i Ekvádoru, a zda jeho ratifikace vyžaduje, či nikoliv změnu ekvádorské ústavy a dalších souvisejících právních předpisů. Případ si 6. března 2019 převzal ekvádorský ústavní soud na žádost soudců Provinčního soudu Pinchiny, který řešil případ žádosti o manželskou licenci ze strany Efraína Sore a jeho partnera Javiera Benalcázara. Ústavní soud měl na své vyjádření 45denní lhůtu\n\n20. května proběhlo další veřejné slyšení týkající se jiné kauzy stejnopohlavního manželství.\n\nNález měl být původně vydán 4. června 2009, ale nakonec došlo k prodlení, protože si ústavní soudci nárokovali více času k nálezu společného koncensu kvůli dlouhotrvajícím diskuzím. 12. června 2019 vydal ekvádorský ústavní soud nález, v němž prohlásil zákaz stejnopohlavního manželství za neústavní a v rozporu s mezinárodním právem. Pro hlasovalo 5 ústavních soudců, proti 4. Specifically, the court held that the IACHR January 2018 ruling is fully binding on Ecuador and takes precedence over Ecuadorian domestic law.\n\nReakce na nález ekvádorského ústavního soudu byly různorodé. Lidskoprávní organizace a LGBT aktivisté jej oslavovali. Christian Paula z Pakta Foundation, který několika homosexuálním párům poskytovat právní poradenství, rozhodnutí uvítal s tím, že se v Ekvádoru ctí princip rovnosti, a to ve větší míře než tomu bylo včera. Ukázalo se, že všichni jsme nositeli stejných lidských právy, a to bez výjimek. Ekvádorští LGBT aktivisté nález uvítali také proto, že v něm viděli jakýsi precedent, který povede k legalizaci stejnopohlavního manželství v dalších latinskomamerických zemích, které přistoupily k Americké úmluvě o lidských právech, ačkoliv jejich ústavy takové sňatky zakazují. Stejný názor vyjádřil i samotný IACHR. Naopak nesouhlas vyjádřili zástupci katolické církve.\n\n14. června byla změněná definice manželství v ekvádorském občanském zákoníku, která spočívala ve vyškrtnutí nutnosti rozdílnosti pohlaví dvou osob, které do něj vstupují. Nález ekvádorského ústavního soudu měl okamžitou účinnost a vztahuje se i na ekvádorské konzuláty a jiné diplomatické úřady po celém světě v případě, že jednou z osob vstupujících do manželství je ekvádorský státní občan.\n\n"}
{"id": "1506292", "url": "https://cs.wikipedia.org/wiki?curid=1506292", "title": "John Wick", "text": "John Wick\n\nJohn Wick je americký akční film film vydaný roku 2014.\n\nPříběh se zaměřuje na Johna Wicka (Reeves), hledajíc muže, kteří se vloupali do jeho domu, ukradli jeho staré auto a zabili jeho štěně, což byl poslední dar jeho nedávno zesnulé manželky (Moynahan). Stahelski a David Leitch společně režíroval film\n\nKolstad dokončil scénář v roce 2012 a dále ho rozvinul do Thunder Road Pictures. Film produkoval Basil Iwanyk z Thunder Road Pictures, Leitch, Eva Longoria a Michael Witherill. Dříve spolupracovali s Revessem jako kaskadérní dvojníci na trilogii Matrix. \n\nStahelski a Leitův přístup k akčním scénám přitahovala jejich obdiv. Film se setkal s pozitivními recenzí, přičemž ji kritici nazývající jedním z nejlepších představení Reevese a jedním z nejlepších akčních filmů roku 2014. Film nakonec celosvětově vydělal $88 000 000 a produkční rozpočet byl $20 000 000. \n\nFilm má dvě pokračování, John Wick: Kapitola 2 byla vydána v únoru 2017 a John Wick: Kapitola 3 - Parabellum, byla vydána v květnu 2019, obojí má kritické i pozitivní úspěchy. První film je jediný film v sérii, který má být distribuován na summitu Entertainment, protože ostatní filmy jsou distribuovány na Lionsgate Films.\n\nKdyž John Wick ztratí svou ženu, Helen, po smrtelné nemoci, dostane po zesnulé štěňátko, které se jmenuje Daisy, aby mu pomohlo vyrovnat se s jeho zármutkem. I přes Johnova klidné chování se váže ke štěněti a tráví svůj den jízdnou ve svém ročníku 1969 Ford Mustang Mach 1. Na benzínce se setká s trojicí ruských gangsterů, jejichž vůdce Iosef Tarasov trvá na koupi svého vozu, ale John opakovaně tvrdí, že není na prodej. Rozzlobený, Josef a jeho mafiáni sledují Johna v noci, srazí ho do bezvědomí, ukradnou mu auto a zabije Daisy.\n\nJosef vezme Mustanga k sektě, kterou řídí Aurelio, aby se VIN změnil. Aurelio si uvědomuje, že ji Josef ukradl Johnovi, propíchne ho, než ho vyhází z obchodu. John navštíví Aurelia, který mu říká, že Josef je synem Viggo Tarasova, vedoucího ruského zločinecké syndikátu v New York City. Viggo, informovaný Aureliem z josefovy aktivity s Johnem, vysvětlí mu, kdo je John Wick: vrah, dříve přezdívaného \"Baba Yaga\" (přeloženo ve filmu jako Rus pro \"strašáka\") kvůli jeho smrtelným dílům. Když John chtěl odejít do důchodu a vzít si Helen, Viggo mu dal \"nemožný úkol\", naznačoval, že v krátké době zapojí mnohonásobné atentáty. John uspěl a jeho snaha byla klíčem k založení syndikátu Tarasova.\n\nViggo se snaží Johna vymluvit z hledání odplaty, ale John mlčky odmítá. Viggo pošle Johnovi do domu 12členné družstvo, ale John je všechny zabije a má těla profesionálně odebrána. Nepřekvapený Viggo klade $2 000 000 odměnu Johnovi na hlavu a osobně nabídne smlouvu Johnovi učiteli, Marcusi. John hledá útočiště v kontinentálním hotelu, který se zaměřuje výlučně na kriminální podsvětí a nepřipouští žádné \"podnikání\" ve svých prostorách. Viggo zdvojnásobí odměnu za ty, kdo chtějí porušit pravidla, aby zabili Johna v kontinentálním hotelu.\n\nJohn se učí od Winstona, majitele hotelu, že Viggo je chráněn v nočním klubu, v Rudém kruhu. John vstoupí do Rudého kruhu a zabije ochranku Jozefa, který ale uniká. John se zraněný vrací do hotelu, aby mu zašili zranění. Paní Perkinsová, vražedkyně a bývalá známá, se vplíží do Johnova pokoje, aby ho zabila, ale Marcus varuje Johna. Přinutí Perkinsovou odhalit polohu Viggo, zranit ji do bezvědomí a nechá ji u spoluvraha Harryho čekat na trest. Perkinsová se však uvolní a zabije Harryho.\n\nJohn cestuje do kostela malého Ruska, který slouží Viggovi k vydírání a praní špinavých peněz. Když dorazí Viggo a jeho tým, John část zabije, ale je zaražen a zajat. Než může být John zabit, Marcus znovu zasahuje, aby se Johnovi osvobodil, zabil Kirilla a zajme Viggo, který odhalí místo Josefa. John pak cestuje do bezpečného domu a zabije Josefa a jeho bodyguardy.\n\nWinston říká Johnovi, aby ho informoval, že Viggo plánuje utéct vrtulníkem. John přijede na přistávací rampu, kde zabíjí Vigga, při souboji byl zraněn nožem. John se vloupá na kliniku na nábřeží, aby si ošetřit ránu. Na klinice najde psa a vezme si ho domů. John se psem jdou domů cestou, kde měl s Helenou naposled rande.\n\n"}
{"id": "1506297", "url": "https://cs.wikipedia.org/wiki?curid=1506297", "title": "Filip z Türje", "text": "Filip z Türje\n\nFilip z Türje ( \"Türje nembeli Fülöp\"), nesprávně též jako Filip ze Szentgrótu ( \"Szentgróti Fülöp\", * kolem roku 1218 – 18. prosince 1272) byl uherský prelát ve 13. století, biskup záhřebský v letech 1247 nebo 1248 až 1262 a arcibiskup ostřihomský v letech 1262 až do své smrti.\n\nFilip se narodil kolem roku 1218 do vlivného rodu Türjenských, původem ze Zalské župy. Vyrůstal u královského dvora. Jeho otcem byl Jáchym Türje (též Ivachin), jenž byl kolem roku 1210 županem v Sibini a z tohoto titulu byl velitelem spojených vojsk Sasů, Valachů, Sikulů a Pečeněhů, s nimiž pomáhal bulharskému carovi Borilovi proti třem rebelujícím kumánským vůdcům. Filipův bratranec byl mocný baron a vojevůdce Denis Türje, ve 40. letech 13. století uherský palatin Filip měl bratra Tomáše, \"išpána\" v Karakó a zakladatele rodu Szentgrótiů. \n\nV mládí Filip prchal společně s králem Bélou IV. a královským dvorem na Dalmatské pobřeží po katastrofální porážce u Mohi a zůstal zde až do stažení mongolských vojsk z Uher v roce 1242. Jako první získal roku 1246 titul probošta v Dimiši. Působil také jako kancléř a zpovědník královny manželky Marie Laskarinové, až do roku 1248. Jako kancléř se účastnil proces přerozdělování území poza Drávou. Byl také soudcem ve věci poddaných Bakonybélského kláštera, kdy odmítal uznat společenský status služebníků opatství coby církevních vazalů a vyslovil se pro zachování jejich stavu jako \"udvornici\". V královské listině z roku 1250, kdy byl proboštem, je Filip jmenován mezi členy diplomatické mise do Českého království. Kolem roku 1247 doprovázel dceru krále Bély Alžbětu do Bavor, kde se později provdala za vévodu Jindřicha XIII.\n\nFilip byl v roce 1248 zvolen záhřebským biskupem, jedna z listin však uvádí, že tento titul obdžel již v roce 1247. \n\nPo smrti ostřihomského arcibiskupa Benedikta v druhé půli roku 1261 jmenoval 11. ledna 1262 papež Urban IV. Filipa apoštolským administrátorem metropolitního stolce. Papež jej zároveň pozval do Říma, kde jej 7. března 1262 postuloval (jmenoval) arcibiskupem s papežské potvrzení udělil 8. května. Současně s tím jej uherský král Béla IV. ustanovil královským kancléřem. Tento úřad Filip zastával až do panovníkovy smrti v květnu 1270.\n"}
{"id": "1506298", "url": "https://cs.wikipedia.org/wiki?curid=1506298", "title": "CF Monterrey", "text": "CF Monterrey\n\nClub de Fútbol Monterrey je mexický fotbalový klub z města Monterrey ve státě Nuevo León, účastník Ligy MX. Je známý také pod přezdívkou \"Rayados\" (Pruhovaní). Klub byl založen v roce 1945 a jeho většinovým majitelem je výrobce nápojů Fomento Económico Mexicano (FEMSA). Klubové barvy jsou modrá a bílá. CF Monterrey hraje na stadiónu Estadio BBVA pro 53 000 diváků. Průměrné návštěvy patří k nejvyšším v Mexiku a přesahují čtyřicet tisíc osob na zápas. \n\nHned v první ligové sezóně zasáhla Rayados tragédie, když 14. září 1945 při výbuchu nádrže v autobusu zahynuli dva hráči a řada dalších byla zraněna. Tým pak skončil na posledním místě a sestoupil, vrátil se do ligy v sezóně 1956/57 a znovu skončil poslední. Další postup přišel v roce 1960 a od té doby hraje Monterrey nejvyšší soutěž nepřetržitě. Je na osmém místě historické ligové tabulky. Klub získal čtyři mistrovské tituly: 1986, 2003 Clausura, 2009 Apertura a 2010 Apertura. V roce 1992 získal Copa México. Čtyřikrát vyhrál Ligu mistrů CONCACAF (2011, 2012, 2013 a 2019) a jednou Pohár vítězů pohárů CONCACAF. Na mistrovství světa ve fotbale klubů bylo nejlepším výsledkem třetí místo v roce 2012. V roce 2015 Monterrey vyhrálo Eusébio Cup.\n\nMěstským rivalem jsou Tigres UANL, vzájemný zápas je známý jako \"Clásico Regiomontano\".\n\n"}
{"id": "1506306", "url": "https://cs.wikipedia.org/wiki?curid=1506306", "title": "Mehmed Hulusi", "text": "Mehmed Hulusi\n\nMehmed-efendija Hulusi-paša (ev. Hulussi) (1844 Sarajevo, osmanská říše – 30. března 1907 Sarajevo, Bosna a Hercegovina) byl bosenskohercegovský novinář a úředník bosňáckého původu.\n\nV rodném mestě absolvoval ruždii (\"mekjtebi ruždija\"), islámskou základní školu s některými světskými předměty, a poté úřednickou školu (\"mekjtebi mulkjija\"). Tyto školy v Bosně a Hercegovině vznikly v 60. letech za vlády guvernéra, valího, Osmana-paši. Hulusi vládl několika jazyka, vedle bosenštiny byl znalý francouzštiny, osmanské turečtiny, němčiny, arabštiny a perštiny.\n\nDne 13. března 1861 začal pracovat jako písař vilájetské správy v Sarajevu, konkrétně finanšního inspektorátu. Nato byl 1. října 1863 jmenován za oblastního (sandžackého) inspektora v Mostaru. Stejnou funkci zastával od roku 1870 v Bosenském Brodu, nicméně po několika měsících byl jmenován tajemníkem správní oddělení vilájetské správy v Sarajevu. Po sedmi měsících byl povýšen na \"tahrirat mudira\" (zástupce valího). Roku 1872 byl zvolen zástupcem ředitele správního (\"mektubdži\") oddělení vilájetské správy, nicméně na tomto postu setrval pouze dva měsíce, jelikož byl přemístěn do Sjenice, kde se stal zástupcem oblastního náčelníka. Mezi lety 1874 a 1876 byl náčelníkem mostarské (hercegovské) oblasti, nato v letech 1876–1878 vedoucím správního oddělení vilájetské správy v Mostaru.\n\nPo rakousko-uherském záboru Bosny a Hercegvoviny roku 1878 byl nejprve komisařem Zemské vlády pro mostarskou oblast. Dne 10. června 1879 byl jmenován chotárským (okresním) náčelníkem v Travniku, ale již 12. prosince 1880 byl uveden do úřadu okružního náčelníka, kajmekama, v Sarajevu. Roku 1882 se stal náčelníkem chotárského oddělení v Dolním Vakufu. Od 1. června 1884 působil v nově založené Zemské vakufské komisi/pověřenectvu, spravující majetek islámských nadací, vakufů, kam jej Zemská vláda jmenovala jako účetního (\"muhasebedžija\"). Roku 1893, kdy byla komise reorganizována, byl k 1. dubnu jmenován revizorem účtů (\"mufetiš\") a roku 1905 zvolen za předsedu komise a zároveň jejího výkonného orgánu, Zemského vakufského ředitelství.\n\nOd roku 1884 s nemalou materiální pomocí Zemské vlády redigoval list \"Vatan\" (Vlast), a to v osmanské turečtině, roku 1897 přejmenovaný na \"Rehber\" (Ukazatel). Toto periodikum vycházelo v Sarajevu až do roku 1902. S redakční činností měl zkušenost již z osmanské vlády, neboť v Mostaru redigoval list úřední \"Neretva\" (1876–1877).\n\nJistý čas (1897–1900) byl předsedou islámské čítárny, kiraethany, v Sarajevu, otevřené roku 1888. V letech 1896–1899 byl sarajevským zastupitelem, jmenovaným Zemskou vládou bez přičinění voličů, nato od roku 1899 až do své smrti byl nahradníkem do tohoto zastupitelstva.\n\nHulusi obdržel několik prestižních vyznamenání. Během rakousko-uherské okupace Bosny a Hercegoviny od sultána získal čestný titul paša, dříve určený pouze generálům, načež roku 1906 získal ještě přídomek beglerbeg rumelijský. Habsburský vladař mu udělil Řád Františka Josefa I., rytířský kříž, a Řád železné koruny III. třidy. Perský šáh mu propůjčil Řád Shir-i Churšída. Osmanský vládce mu udělil Řád osmaniye IV. třídy (císař František Josef I. mu jej povolil užívat).\n\nHulusi zemřel na zápal plic 30. března 1907. Hned druhého dne proběhla zádušní mše v Gazi Husrev-begově medrese a uložení těla na hřbitově Hambina carina pod horou Trebević. Nebožtík byl ženatý, ale neměl potomky.\n"}
{"id": "1506308", "url": "https://cs.wikipedia.org/wiki?curid=1506308", "title": "Brussels Affair (Live 1973)", "text": "Brussels Affair (Live 1973)\n\nBrussels Affair (Live 1973) je koncertní album The Rolling Stones, které vyšlo v roce 2011. Album bylo nahráváno na dvou koncertech skupiny Bruselu v Belgii během jejich evropského turné v roce 1973.\n\nThe Rolling Stones\n\n\nDoprovodní členové\n\n"}
{"id": "1506311", "url": "https://cs.wikipedia.org/wiki?curid=1506311", "title": "Divize A 2019/20", "text": "Divize A 2019/20\n\nV soubojích 55. ročníku České divize A 2019/20 se utká 16 týmů dvoukolovým systémem podzim - jaro. Tento ročník odstartuje v sobotu v srpnu 2019 úvodními zápasy 1. kola a skončí v červnu 2020.\n\n\n\nPoznámky:\n\n"}
{"id": "1506313", "url": "https://cs.wikipedia.org/wiki?curid=1506313", "title": "Mustafa Hilmi Muhibbić", "text": "Mustafa Hilmi Muhibbić\n\nMustafa Hilmi-efendija Muhibbić (ev. Muhibić) (14. šabanu 1277/25. února 1861 Sarajevo, osmanská říše – 25. března 1915 Sarajevo, Bosna a Hercegovina) byl bosenskohercegovský novinář a úředník bosňáckého původu.\n\nNarodil se do vážené sarajevské muslimské rodiny. Jeho otec Jusuf-efendija Muhibbić byl šarí‘atský soudce, kádí.\n\nV rodném městě Mustafa navštěvoval mekteb a ruždii, islámské základní školy. Dále se vzdělával samostudiem. Časně vstoupil do služeb vilájetské správy v Bosně a Hercegovině, když přijal místo úředníka u šarí‘atského soudu. Roku 1879, nedlouho poté co Rakousko-Uhersko zabralo Bosnu a Hercegovinu, se stal úředníkem sarajevské radnice. Roku 1883 získal místo písaře a později tajemníka (\"baš kjatib\") v nově zřízené Zemské vakufské komisi, která spravovala majetek islámských nadací, vakufů. Roku 1905 se stal revizorem (\"mufetiš\") komise. Za pracovní nasazení a loajalitu k novému režimu byl odměněn zlatým Záslužným kříž s korunou.\n\nPo smrti Mehmeda Hulusiho (1907), předsedy Zemské vakufské komise a jejího ředitelství, až do vyhlášení náboženské a školské autonomie Islámského společenství v Bosně a Hercegovině (1909), prakticky vedl činnost celou Zemskou vakufskou komisi. Roku 1910 získal úřednické místo v Zemské vládě, ale brzy byl na vlastní žádost penzionován.\n\nMuhibbić byl aktivní i na poli publicistiky. Přispíval do četných periodik, mj. \"Vatanu\" a \"Bošnjaku\" (ten rok od jeho vzniku 1891 i redigoval). Za osmanské vlády redigoval ročenky vilájetské správy, tzv. sálnámy. Byl členem sarajevské islámské čítárny, kiraethany (1905–1908 byl jejím místopředsedou), a muslimského podpůrného spolku \"Gajret\" (Úsilí).\n"}
{"id": "1506317", "url": "https://cs.wikipedia.org/wiki?curid=1506317", "title": "Divize B 2019/20", "text": "Divize B 2019/20\n\nV soubojích 55. ročníku České divize B 2019/20 se utká 16 týmů dvoukolovým systémem podzim - jaro. Tento ročník odstartuje v sobotu v srpnu 2019 úvodními zápasy 1. kola a skončí v červnu 2020.\n\n\n\nPoznámky:\n\n"}
{"id": "1506326", "url": "https://cs.wikipedia.org/wiki?curid=1506326", "title": "Kostel svatého Václava (Libouň)", "text": "Kostel svatého Václava (Libouň)\n\nKostel svatého Václava se nachází ve vesnici Libouň na Podblanicku ve Středočeském kraji. Jedná se o románskou rotundu pravděpodobně založenou na pomezí 12. a 13. století. \n\nNení zcela jasné, kdy byl kostel založen, většina zdrojů uvádí 12. až 13. století. První písemné zmínky se dochovaly až z poloviny 14. století. V tu dobu fungoval jako farní kostel, který náležel louňovickému klášteru. Během husitských válek zdejší farnost zanikla, avšak kostel jako jeden z mála z okolí zůstal zcela nepoškozen a nebyl zničen husity. V 17. století patřila libouňská osada k Načeradci, načež byla připojena k nově zřízené šlapánovské faře. \n\nV letech 1907–1908 byl kostel za peníze místních nově vymalován a vydlážděn. Stavba však postupně chátrala a prvních oprav se dočkala až v roce 1947, kdy byla zhotovena nová vazba na lodi a položena krytina. Postupně byl i omítnut celý objekt a byla udělána výměna krytů. Po roce 2000 byl zrestaurován oltář, kazatelna a fresky na zdech kostela. Došlo i k celkovým opravám exteriéru kostela a okolí, včetně márnice.\n\nKostel se sestává z lodi, sakristie a věže. Celá stavba je zhotovena z lomového zdiva s prejzovou střechou kuželového tvaru nad lodí a jehlanovitou nad věží. Okna jsou nepůvodní, zaklenuta plochým kruhovým segmentem a v nynější podobu byla rozšířena probouráním. Nad sakristií je umístěn dřevěný sanktusník. Kostel je ohraničen zdí a po obvodu se rozprostírá malý hřbitov. Na severní straně se nalézá malá márnice čtvercového půdorysu, ve které je naproti vchodu umístěna nástěnná malba znázorňující postavy v očistci. Před kostelem se také nachází kamenná socha sv. Jana Nepomuckého z roku 1728. Vchod do kostela byl původně umístěn na západní straně a odtud se vcházelo na věž, v 19. století se udělal vchod nový, vedoucí doprostřed lodi na jihu a věž má samostatné venkovní kamenné schodiště vedoucí do 1. patra nalevo od něj. Odtud již vevnitř pokračují dřevěné schody až nahoru ke zvonům. \n\nNa jižní straně se jeden čas nacházela barokní předsíň. \n\nKostel se skládá z válcové lodi s plochým stropem, ke které je na východní straně přilehlá polokruhová apsida klenutá konchou a naproti ní se nachází hranolová věž. K severní straně apsidy přiléhá valeně klenutá sakristie pod oratoří, která byla zhotovena později než samotný kostel. Polovinu lodi zabírá dřevěná kruchta, uložená na trámech, ze které bylo původně možno dostat se do prvního patra věže. Po obvodu lodi kostela se nalézají odkryté fresky. Na levé straně čelem k oltáři jsou 3 malby, znázorňující sv. Barboru a jejího otce. Na druhé straně, na freskách umístěných blíže k oltáři, je vyobrazeno 12 apoštolů a sv. Vojtěch. \n\nHlavní oltář je raně barokní, sloupový s akantovou výzdobou a pochází z roku 1696. Uprostřed se nachází obraz sv. Václava obklopeného anděly, nad ním je menší obraz znázorňující Pannu Marii a Josefa s Ježíškem. Na obou stranách jsou repliky původních sošek sv. Barbory a sv. Vojtěcha. Napříč sakristií je umístěno břevno, na kterém jsou postavy skupiny Ukřižování. \n\nPostranní oltáře byly zhotoveny o něco později, a to roku 1735 tehdejším majitelem Ferdinandem Františkem z Říčan. Jsou na nich dva obrazy, na kterých jsou vyobrazeni sv. Antonín a Ježíš Kristus a vedle něj ještě stojí socha Madony. \n\nPod lodí by se měla nacházet dosud neotevřená krypta. \n\nPůvodní tři zvony ve věži pocházely z 15. a 16. století. První zvon byl odlit roku 1467 zvonařem Jírou, druhý největší 1501 zvonařem mistrem Bartolomějem a poslední 1558 mistrem Brikcím. Tyto zvony byly zrekvírovány za první světové války. Nové zvony nechali zhotovit místní obyvatelé roku 1929, ty však byly sebrány během německé okupace.\n\n"}
{"id": "1506334", "url": "https://cs.wikipedia.org/wiki?curid=1506334", "title": "Divize C 2019/20", "text": "Divize C 2019/20\n\nV soubojích 55. ročníku České divize C 2019/20 se utká 16 týmů dvoukolovým systémem podzim - jaro. Tento ročník odstartuje v sobotu v srpnu 2019 úvodními zápasy 1. kola a skončí v červnu 2020.\n\n\n\nPoznámky:\n\n"}
{"id": "1506336", "url": "https://cs.wikipedia.org/wiki?curid=1506336", "title": "Plzeň-Doubravka (železniční zastávka)", "text": "Plzeň-Doubravka (železniční zastávka)\n\nPlzeň-Doubravka je železniční zastávka v plzeňské části Doubravka, ležící na 3. tranzitním železničním koridoru. Zastávka byla považována za nejošklivější nádraží Plzeňského kraje, dokud neproběhla modernizace. Zastávka byla otevřena 1. dubna 1908.\n\nŽelezniční zastávka se nachází na trati č. 170 Praha - Plzeň. Na třetím koridoru leží na modernizovaném úseku Rokycany - Plzeň.\n\nModernizace této trati a zastávky proběhla mezi roky 2013 a 2019. Tehdejší trať mezi Plzní-Doubravkou, Chrástem u Plzně a Ejpovicemi byla až na úsek Ejpovice - Chrást pro zapojení trati do Radnice zrušena. Místo ní byla postavena přeložka. Ta má od východního portálu Ejpovického tunelu po železniční zastávku Plzeň-Doubravka být uzpůsobena pro rychlost 200 km/h. Rychlost 200 km/h se má na daném úseku zkoušet v létě roku 2019.\n"}
{"id": "1506344", "url": "https://cs.wikipedia.org/wiki?curid=1506344", "title": "Třída Draken (1926)", "text": "Třída Draken (1926)\n\nTřída Draken byla třída ponorek švédského námořnictva. Celkem byly postaveny tři jednotky této třídy. Jejich hlavním posláním bylo kladení min. Ve službě byly v letech 1929–1948. \"Ulven\" byla za druhé světové války zničena minami. Ostaní neprošly žádnou modernizací a do roku 1948 byly vyřazeny.\n\nPonorky konstrukčně navazovaly na předchozí třídu \"Valen\". Švédská loděnice Örlogsvarvet v Karlskroně postavila v letech 1925–1931 celkem tři jednotky této třídy.\n\nJednotky třídy \"Draken\":\nPonorky byly vyzbrojeny jedním 105mm kanónem, jedním 25mm kanónem, dvěma příďovými a dvěma záďovými 533mm torpédomety s celkovou zásobou osmi torpéd. Pohonný systém tvořily dva diesely Götaverken o výkonu 1920 hp a dva elektromotory o výkonu 1000 hp, pohánějící dva lodní šrouby. Nejvyšší rychlost dosahovala 13,8 uzlu na hladině a 8,3 uzlu pod hladinou.\n"}
{"id": "1506345", "url": "https://cs.wikipedia.org/wiki?curid=1506345", "title": "Valen (1925)", "text": "Valen (1925)\n\nValen byla ponorka švédského námořnictva. Byla to první minonosná ponorka švédského námořnictva. Ve službě byla v letech 1925–1944.\n\nPonorku postavila švédská loděnice Örlogsvarvet v Karlskroně. Stavba byla zahájena roku 1923, spuštěna na vodu byla 5. května 1925 a uvedena do služby v září 1925.\n\nPonorka byla vyzbrojena jedním 76mm kanónem a čtyřmi 450mm torpédomety (celkem osm torpéd). Unesla až 20 min. Během služby byl instalován ještě jeden 25mm kanón. Pohonný systém tvořily dva diesely Atlas o výkonu 1340 hp a dva elektromotory o výkonu 700 hp, pohánějící dva lodní šrouby. Nejvyšší rychlost dosahovala 14,8 uzlu na hladině a 7,4 uzlu pod hladinou.\n"}
{"id": "1506348", "url": "https://cs.wikipedia.org/wiki?curid=1506348", "title": "Štěpán Benda (rozcestník)", "text": "Štěpán Benda (rozcestník)\n\nŠtěpán Benda může být:\n"}
{"id": "1506351", "url": "https://cs.wikipedia.org/wiki?curid=1506351", "title": "Rue Eugène-Spuller", "text": "Rue Eugène-Spuller\n\nRue Eugène-Spuller je ulice v Paříži v historické čtvrti Marais. Nachází se ve 3. obvodu.\n\nUlice vede od křižovatky s \"Rue de Bretagne\", kde navazuje na \"Rue des Archives\", a končí na křižovatce s \"Rue Dupetit-Thouars\", odkud na ni navazuje \"Rue Charles-François-Dupuis\".\n\nUlice byla založena v místě hřbitova bývalého templářského kláštera. Do roku 1910 tvořila část \"Rue des Archives\", kdy byla jako samostatná pojmenována po francouzském politikovi Eugènovi Spullerovi (1835–1896).\n\n"}
{"id": "1506352", "url": "https://cs.wikipedia.org/wiki?curid=1506352", "title": "Wang Si-ťüe", "text": "Wang Si-ťüe\n\nWang Si-ťüe (; 1534–1611) byl čínský politik mingského období. Císař Wan-li ho roku 1584 jmenoval velkým sekretářem, úřad zastával do roku 1591. V letech 1593–1594 neformálně stanul v čele mingské vlády jako první velký sekretář.\n\nWang Si-ťüe používal zdvořilostní jméno Jüan-jü () a pseudonym Ťing-š’ (). Za zásluhy o stát byl poctěn posmrtným jménem Wen-su ().\n\nWang Si-ťüe se narodil roku 1534, pocházel z okresu Tchaj-cchang v prefektuře Su-čou v Ťiang-nanu. Studoval konfuciánské klasiky, skládal úřednické zkoušky, roku 1562 složil i jejich nejvyšší stupeň, palácové zkoušky (s mimořádným úspěchem – jako druhý v pořadí), a získal hodnost \"ťin-š’\". Poté nastoupil do akademie Chan-lin. Později sloužil na státní univerzitě Kuo-c’-ťien, vykonával funkci náměstka ministerstva obřadů. Roku 1577 se připojil k hodnostářům kritizujícím velkého sekretáře Čang Ťü-čenga za to, že nedržel smutek za zemřelého otce, doplatil na to uvolněním z úřadů.\n\nPo úmrtí Čang Ťü-čenga (1582) se mohl vrátit k úřední kariéře. Roku 1584 se stal velkým sekretářem, v úřadě zůstal do roku 1591. Znova se k politice vrátil v letech 1593–1594 kdy zastával funkci prvního velkého sekretáře.\n\nV letech 1583–1591 stál v čele velkého sekretariátu Šen Š’-sing, se kterým Wang Si-ťüe dobře spolupracoval. Šen byl totiž ve frakčních střetech umírněný, oponenty nechal přeložit nebo odvolat, po čase je však často povolával zpět do služby a snažil se vytvořit atmosféru spolupráce. Wang byl na druhé straně vznětlivý a tvrdý. Šen před kritikou ustupoval, Wang reagoval útočně. Společně tvořili doplňující se pár „hodného a zlého“.\n\nV 80. letech fungovalo spojenectví mezi velkými sekretáři, vedením ministerstva státní správy a kontrolními úřady, které dominovalo mingské vládě a potlačovalo opozici. V letech 1590–1591 však rezignovali sekretář Šen Š’-sing, ministr státní správy Jang Wej a vedoucí kontrolního úřadu Wu Š’-laj a zmíněná aliance se rozpadla, když noví ministři státní správy (Lu Kuang-cu a Sun Lung) zaujali nezávislou pozici a odmítali si svá rozhodnutí nechat schvalovat v sekretariátu. Tak například šestileté hodnocení úředníků roku 1593 ministerstvo státní správy vedlo zcela nezávisle na sekretariátu a proti němu. Wang Si-ťüe na podporu svých straníků nemohl nic udělat, v dodatečných hodnoceních alespoň žádal odvolání několika organizátorů čistky. Proti tomu se postavil vedoucí kontrolního úřadu, císař však souhlasil a prohlásil Sun Lungovy akce za zneužití pravomoci a přiměl ho tím k demisi, což vyvolalo protesty mladších úředníků, včetně pozdějších zakladatelů akademie Tung-lin a Wang byl nucen odejít také, roku 1594.\n\nWang Si-ťüe se angažoval i ve sporu o jmenování korunního prince, takzvaném sporu o základ státu. Roku 1593 úředníci očekávali zda císař splní slib z roku 1591, že jmenuje korunního prince do dvou let. Císař se ke jmenování neměl, navrhl však Wang Si-ťüeovi, že své tři syny jmenuje knížaty – což by bylo v souladu se zákony – a vyčká, zda císařovna nebude mít syna. Wang sestavil edikt a poslal do ministerstvu obřadů, aby zahájilo přípravy, kritici však myšlenku odmítli s tím, že má být jmenován následník, a donutili Wang Si-ťüea aby se císaři omluvil s tím, že jmenování tří princů provést nelze, protože odporuje zákonům, což si dříve neuvědomil. Císař se poté myšlenky na jmenování synů knížaty vzdal, ale prohlásil, že následníka nejmenuje v dalších 2-3 letech.\n\nV době studií byl Wang Si-ťüe relativně chudý, nicméně během kariéry získal nemalý majetek a v rodném Su-čou se stal jedním z nejbohatších mužů. Zemřel roku 1611.\n"}
{"id": "1506353", "url": "https://cs.wikipedia.org/wiki?curid=1506353", "title": "Oldřich Tošovský", "text": "Oldřich Tošovský\n\nRotmistr Oldřich Tošovský (10. července 1917, Horní Jelení – 17. října 1940, Coddenham, Spojené království) byl československý vojenský letec.\n\nOldřich se narodil v Horním Jelení v rodině obuvníka Františka Tošovského, původem z nedalekého Ostřetína. Za 2. světové války se stal příslušníkem 311. perutě RAF. Zahynul při cvičném letu letounu Wellington Mk.I. Letoun zavadil o vedení vysokého napětí u Coddenhamu a spadl u Pipps Farm. Je pohřben na hřbitově All Saints, Honington, hrabství Suffolk.\n\nJe zmíněn na pomníku obětem 1. a 2. světové války v Ostřetíně. Další památkou je pamětní deska pilotům RAF na zdi obecního úřadu v Ostřetíně, kde je spolu s dalšími dvěma rodáky.\n\n"}
{"id": "1506358", "url": "https://cs.wikipedia.org/wiki?curid=1506358", "title": "Asahi (1899)", "text": "Asahi (1899)\n\nAsahi byl predreadnought japonského císařského námořnictva postavený v britských loděnicích podle modifikovaných plánů bitevních lodí Royal Navy. V prvoliniové službě sloužil v letech 1900–1914. Mimo jiné se zúčastnil rusko-japonské války. Následně sloužil v různých pomocných rolích až do svého potopení americkou ponorkou za druhé světové války.\n\nStavba bitevní lodě \"Asahi\" byla objednána ve Velké Británii v rámci desetiletého plánu rozvoje loďstva z roku 1896. Ve stejném programu byly postaveny také dvě jednotky třídy \"Šikišima\", jejichž vzorem byla britská třída \"Majestic\". K třídě \"Šikišima\" přitom měla \"Asahi\" svou konstrukcí blízko. Úprava pohonného systému se projevila ve snížení počtu komínů na dva. \"Asahi\" postavila britská loděnice John Brown & Co. v Clydebanku. Stavba byla zahájena 1. srpna 1898, dne 13. března 1899 byla \"Asahi\" spuštěna na vodu a 31. července 1900 byla přijata do služby.\n\nVýzbroj tvořily čtyři 305mm kanóny ve dvoudělových věžích, čtrnáct 152mm kanónů v kasematách, dvacet 76mm kanónů, dvanáct 47mm kanónů a čtyři 450mm torpédomety. Pro pancéřování byla využita harveyovaná ocel. Pohonný systém tvořilo 25 kotlů a trojčinné parní stroje o výkonu 15 000 hp, pohánějící dva lodní šrouby. Nejvyšší rychlost dosahovala 18 uzlů. Dosah byl 4000 námořních mil při rychlosti 10 uzlů.\n\n\"Asahi\" byla nasazena za rusko-japonské války. Dne 26. října 1904 byla u Port Arthuru vážně poškozena minou. Opravy trvaly přibližně půl roku. Následně se účastnila bitvy u Cušimy. Od roku 1914 sloužila jako dělostřelecká školní loď. Od roku 1921 byla klasifikována jako pobřežní bitevní loď. Roku 1922 byla odzbrojena a sloužila jako záchranné a od roku 1938 jako opravárenské plavidlo. Dne 25. května 1942 byla severozápadně od mysu Paderan v Indočíně potopena americkou ponorkou USS \"Salmon\".\n\n"}
{"id": "1506359", "url": "https://cs.wikipedia.org/wiki?curid=1506359", "title": "Třída Šikišima (1898)", "text": "Třída Šikišima (1898)\n\nTřída Šikišima byla třída predreadnoughtů japonského císařského námořnictva postavených v britských loděnicích podle modifikovaných plánů bitevních lodí Royal Navy. Postaveny byly dvě jednotky této třídy. V prvoliniové službě byly v letech 1900–1921. Zúčastnily se rusko-japonské války, ve které se \"Hacuse\" potopila po najetí na miny. \"Šikišima\" byla po vyřazení sešrotována.\n\nDvě bitevní lodě této třídy byly objednány ve Velké Británii v rámci desetiletého plánu rozvoje loďstva z roku 1896. Projektoval je G. C. Macrow, který vycházel z britské třídy \"Majestic\". Výzbroj byla shodná a pohonný systém podobný předcházející třídě \"Fudži\", takže plavidla mohla vytvořit homogenní bitevní eskadru. Stavba proběhla v letech 1897–1901. Provedly ji britské loděnice Thames Ironworks and Shipbuilding Company v Leamouthu a Armstrong v Elswicku.\n\nJednotky třídy \"Šikišima\":\n\nVýzbroj tvořily čtyři 305mm kanóny ve dvoudělových věžích, čtrnáct 152mm kanónů v kasematách, dvacet 76mm kanónů, dvanáct 47mm kanónů a pět 450mm torpédometů. Pro pancéřování byla využita harveyovaná ocel. Pohonný systém tvořilo 25 kotlů Belleville a trojčinné parní stroje o výkonu 14 500 hp, pohánějící dva lodní šrouby. Nejvyšší rychlost dosahovala 18 uzlů. Dosah byl 5000 námořních mil při rychlosti 10 uzlů.\n\nPlavidla byla do služby přijata v letech 1900–1901. \"Hacuse\" ještě před návratem reprezentovala Japonsko na pohřbu britské královny Viktorie. Obě bitevní lodě byly nasazeny za rusko-japonské války. Dne 9. února 1904 se účastnily ostřelování hlavní ruské základny v Port Arthuru a vytvoření jeho námořní blokády. Dne 15. května 1904 \"Hacuse\" při provádění blokády najela na dvě miny a potopila se po výbuchu muničních skladů. \"Šikišima\" se následně účastnila bitvy ve Žlutém moři a bitvy u Cušimy. Od roku 1921 sloužila jako pobřežní bitevní loď. Později byla odzbrojena na základě Washingtonské konference a sloužila jako cvičná loď a hulk. Druhou světovou válku přečkala a roku 1947 byla sešrotována.\n\n"}
{"id": "1506360", "url": "https://cs.wikipedia.org/wiki?curid=1506360", "title": "MercedesCup 2019 – mužská dvouhra", "text": "MercedesCup 2019 – mužská dvouhra\n\nMužská dvouhra MercedesCupu 2019 probíhala v první polovině června 2019. Do singlové soutěže stuttgartského tenisového turnaje hraného na trávě nastoupilo dvacet osm hráčů. Obhájcem titulu byla švýcarská světová trojka Roger Federer, která do turnaje nezasáhla.\n\nVítězem se stal 23letý nenasazený Ital Matteo Berrettini, jenž ve finále zdolal kanadskou turnajovou sedmičku Félixe Augera-Aliassimeho po dvousetovém průběhu 6–4 a 7–6. V dlouhém tiebreaku 13:11 využil Berrettini čtvrtý mečbol. Během turnaje neztratil v 50 odservírovaných gamech ani jedno podání. V probíhající sezóně si tak po triumfu na Hungarian Open připsal druhé turnajové vítězství, které představovalo třetí singlový titul na okruhu ATP Tour a první z trávy. Bodový zisk jej premiérově posunul na 22. místo žebříčku ATP. 18letý Auger-Aliassime odehrál první turnaj na travnatém povrchu.\n\nČtyři nejvýše nasazení hráči obdrželi volný los do druhého kola.\n"}
{"id": "1506361", "url": "https://cs.wikipedia.org/wiki?curid=1506361", "title": "Libéma Open 2019 – mužská dvouhra", "text": "Libéma Open 2019 – mužská dvouhra\n\nMužská dvouhra Libéma Open 2019 probíhala v první polovině června 2019. Do singlové soutěže rosmalenského tenisového turnaje hraného na trávě nastoupilo dvacet osm hráčů. Obhájcem titulu byl francouzský tenista Richard Gasquet, kterého v semifinále vyřadil Thompson.\n\nVítězem se stal 30letý nenasazený Francouz Adrian Mannarino, jenž ve finále zdolal Australana Jordana Thompsona po dvousetovém průběhu 7–6 a 6–3. Na okruhu ATP Tour si tak po sérii šesti finálových porážek připsal premiérové turnajové vítězství. Thompson zažil na turnaji finálový debut.\n\nČtyři nejvýše nasazení hráči obdrželi volný los do druhého kola.\n"}
{"id": "1506362", "url": "https://cs.wikipedia.org/wiki?curid=1506362", "title": "Nature Valley Open 2019 – mužská dvouhra", "text": "Nature Valley Open 2019 – mužská dvouhra\n\nMužská dvouhra Nature Valley Open 2019 probíhala v polovině června 2019. Do singlové soutěže nottinghamského tenisového challengeru hraného na trávě nastoupilo čtyřicet osm hráčů. Proti minulému ročníku došlo ke zdvojnásobení počtu nasazených na šestnáct. Obhájcem titulu byl australský tenista Alex de Minaur, který do turnaje nezasáhl.\n\nVítězem se stal nejvýše nasazený a obhájce finálové účasti Daniel Evans, jenž v boji o titul zdolal ruskou turnajovou třináctku Jevgenije Donského po dvousetovém průběhu 7–6 a 6–3. Dvacetidevítiletý Brit navázal na týden starý titul z trávy v Surbitonu a celkově vyhrál osmý challenger ve dvouhře. Bodový zisk jej posunul o sedm míst výše na 63. příčku žebříčku ATP.\n\nVšichni nasazení hráči obdrželi volný los do druhého kola.\n"}
{"id": "1506364", "url": "https://cs.wikipedia.org/wiki?curid=1506364", "title": "Nature Valley Classic 2019", "text": "Nature Valley Classic 2019\n\nNature Valley Classic 2019 byl tenisový turnaj pořádaný jako součást ženského okruhu WTA Tour, který se odehrával na otevřených travnatých dvorcích v Edgbaston Priory Clubu. Probíhal mezi 17. až 23. červnem 2019 v anglickém Birminghamu jako třicátý osmý ročník turnaje.\n\nTurnaj s rozpočtem 1 000 263 dolarů patřil do kategorie WTA Premier. Nejvýše nasazenou hráčkou ve dvouhře se stala světová jednička Naomi Ósakaová z Japonska, kterou ve druhém kole vyřadila Julia Putincevová. Jako poslední přímá účastnice do dvouhry nastoupila 79. tenistka žebříčku Američanka Jennifer Bradyová.\n\nŠestý singlový titul na okruhu WTA Tour, a druhý z trávy vybojovala 23letá Australanka Ashleigh Bartyová, která se po turnaji stala novou světovou jedničkou na žebříčku WTA. Čtvrtou společnou trofej ze čtyřhry WTA si odvezl tchajwansko-český pár Sie Su-wej a Barbora Strýcová.\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\nNásledující páry obdržely divokou kartu do hlavní soutěže:\n\n\n"}
{"id": "1506366", "url": "https://cs.wikipedia.org/wiki?curid=1506366", "title": "Mallorca Open 2019", "text": "Mallorca Open 2019\n\nMallorca Open 2019 byl tenisový turnaj pořádaný jako součást ženského okruhu WTA Tour, který se odehrával na otevřených travnatých dvorcích v místním Santa Ponsa Tennis Clubu. Probíhal mezi 17. až 23. červnem 2019 v západomallorském přímořském letovisku Santa Ponsa jako čtvrtý ročník turnaje.\n\nTurnaj s rozpočtem 250 000 dolarů patřil do kategorie WTA International. Nejvýše nasazenou hráčkou ve dvouhře se stala světová šestka Angelique Kerberová z Německa. Jako poslední přímá účastnice do dvouhry nastoupila 64. hráčka žebříčku Portoričanka Mónica Puigová.\n\nDruhý singlový titul na okruhu WTA Tour, a první z trávy, vybojovala 20letá Američanka Sofia Keninová. Třetí společnou trofej ze čtyřhry WTA si odvezl belgicko-švédský pár Kirsten Flipkensová a Johanna Larssonová.\n\nNásledující hráčky obdržely divokou kartu do hlavní soutěže:\n\nNásledující hráčka nastoupila do dvouhry pod žebříčkovou ochranou:\n\nNásledující hráčky postoupily z kvalifikace:\n\n\nNásledující páry obdržely divokou kartu do hlavní soutěže:\n\n\n"}
{"id": "1506367", "url": "https://cs.wikipedia.org/wiki?curid=1506367", "title": "Wanda Klaffová", "text": "Wanda Klaffová\n\nWanda Klaffová (6. března 1922 Svobodné město Gdaňsk – 4. července 1946 Biskupia Górka; Gdaňsk) byla během druhé světové války dozorkyně v Koncentračním táboře Stutthof.\n\nV roce 1938 opustila školu a pracovala v továrně na marmeládu. V roce 1942 se provdala za Willyho Klaffa a pracovala jako průvodčí v tramvaji. V roce 1944 se stala dozorkyní v táboře Praust a od října v táboře Russoschin (oba tábory byly pobočné tábory koncentračního tábora Stutthof). Počátkem roku 1945 z tábora uprchla.\n\nV červnu 1945 byla zatčena v domě rodičů. Jelikož měla tyfus, byla zpočátku umístěna ve vězeňské nemocnici. Stanula před soudem s ostatními ženami SS a kápy a byla odsouzena k trestu smrti. Byla veřejně oběšena 4. července 1946 společně s Elisabeth Beckerovou, Gerdou Steinhoffovou, Ewou Paradiesovou a Jenny-Wandou Barkmannovou na kopci Biskupia Górka poblíž Gdańsku.\n"}
{"id": "1506372", "url": "https://cs.wikipedia.org/wiki?curid=1506372", "title": "Václav Honc", "text": "Václav Honc\n\nVáclav Honc (* 31. ledna 1951) je bývalý český hokejový útočník. Po skončení aktivní kariéry působil jako trenér mládeže. \n\nV československé lize hrál za Duklu Jihlava a TJ Sparta ČKD Praha. S Duklou Jihlava získal v roce 1972 mistrovský titul. Za reprezentaci Československa nastoupil v roce 1975 ve 3 utkáních. Reprezentoval Československo na mistrovství Evropy juniorů do 19 let v roce 1970, kde tým skončil na 2. místě.\n\n"}
{"id": "1506382", "url": "https://cs.wikipedia.org/wiki?curid=1506382", "title": "Apelby Communications", "text": "Apelby Communications\n\nApelby Communications je skupina firem s celosvětovou působností. Její sídlo je v Düsseldorfu, kde je zastupována společností Apelby GmbH. Apelby Communications má také samostatné zastoupení v České republice, kde působí firma Apelby, s.r.o. Hlavní oblastí působnosti celé globální skupiny je poskytování širokého spektra ICT řešení. Od svého založení v roce 2005, Apelby Communication výrazně roste v počtech provolaných minut přes své služby, v tržbách i rozšiřování do důležitých regionů.\n\nSpolečnost má svá zastoupení v Německu, České republice, Tanzanii, Malajsii, Nigerii, USA, Slovinsku a Itálii. Je přítomna také v hlavních ICT centrech jako je Hong Kong, Londýn a Frankfurt a dalších.\n\n2005 – Založení společnosti a získání telekomunikační licence pro Německo\n\n2008 – Vstup na mezinárodní velkoobchodní trh a otevření přístupového bodu ve Frankfurtu.\n\n2007 – Zahájení poskytování ICT služeb po celém CEE regionu.\n\n2008 – Vstup nových investorů a rozšiřování služeb na CEE trhu.\n\n2009 – Založení zastoupení v Praze a zdvojení kapacity přístupového bodu ve Frankfurtu.\n\n2010 – Expanze společnosti a jejích hlasových služeb do Afriky a na Střední východ.\n\n2011 – Nárust tržeb a objemu provolaných minut o více než 50%. Otevření nového přípojného bodu v Londýně\n\n2012 – Nový retailový projekt zaměřený na CEE region.\n\n2013 – Zahájení MVNO v síti společnosti T-Mobile. Dosažena 1 miliarda provolaných minut. Nové projekty v Evropě a získání licence pro Českou republiku.\n\n2014 – Implementován nový zákaznický systém.\n\n2015 – Partnerství s technologickou společností TELES a dosažení dvou miliard provolaných minut.\n\n2016 – Nový přístupový bod v Hong Kongu. Otevření zastoupení v Malaisii. Zahájení poskytování SMS služeb.\n\n2017 – Otevření zastoupení v Nigérii a Tanzanii. Uvedení nových datových služeb.\n\n2018 – Otevření kanceláří v Chorvatsku, Itálii, Zambii a na Mauriciu.\n\n2019 – Otevření kanceláře v USA a UK.\noficiální web společnosti\n\nOficiální video společnosti\n"}
{"id": "1506384", "url": "https://cs.wikipedia.org/wiki?curid=1506384", "title": "Jiřina Machatová", "text": "Jiřina Machatová\n\nJiřina Langová (* 31. července 1938 Brno), rozená Machatová, je bývalá moderní gymnastka a baletka povoláním. Jejím dvojčetem je neméně úspěšná Hana Machatová. Nyní se Jiřina věnuje trénování mladých moderních gymnastek v TJ Spartak Velká Bíteš pod oddílem MG Elvis.\n\nOtcem sester Machatových byl Oldřich Machat (1903–1994).\n\n"}
{"id": "1506405", "url": "https://cs.wikipedia.org/wiki?curid=1506405", "title": "Výreček filipínský", "text": "Výreček filipínský\n\nVýreček filipínský (\"Otus megalotis\") je endemický druh sovy, který se vyskytuje pouze na Filipínách. Konkrétně pak na ostrovech Luzon, Catanduanes a Marinduque.\n\nJedná se o malý druh sovy, který váží 200 až 300 gramů a dosahuje délky 23 až 28 cm.\n\nŽije v hustších tropických deštných lesích, kde hnízdí v dutinách stromů. Tam snáší jedno až čtyři vejce. Žijí v párech, nebo samotářsky. Loví v noci, přičemž se živí převážně hmyzem a jinými bezobratlými, někdy však i drobnými obratlovci.\n\nVzhledem k úbytku lesů na Filipínách je snaha tento druh chránit pomocí speciálních programů.\n\nJsou známy dvě barevné formy: šedohnědá a rezavá.\n\nTento druh je chován velmi zřídka. První odchov v Evropě se podařil v Zoo Wroclaw v Polsku. V polovině roku 2019 jej chovalo jen 12 evropských zoo včetně tří českých:\n\n\nZoo Praha byla svého času jediná v Evropě, která tento druh vystavovala, později se přidala např. Zoo Liberec. V Zoo Plzeň je tento druh chován v zázemí, kde se pravidelně rozmnožuje.\n\nTento druh je v Zoo Praha chován od roku 2012. První dva jedinci (samice) byli dovezeni přímo z Filipín. Později je doplnil samec ze Zoo Wroclaw. První odchov se podařil v roce 2014. Zoo se podílí i na ochraně tohoto druhu v přírodě Filipín. V roce 2017 byl odchován jeden samec, v průběhu roku 2018 se podařilo odchovat hned dvě mláďata (samici a samce). Ke konci roku 2018 byli chováni tři samci a dvě samice. Na jaře 2019 bylo odchováváno 5 dalších mláďat (vylíhnutí od 19. května do 2. června). Celkem se tak již jednalo o 21 odchovaných jedinců. Další mládě se vylíhlo 29. června 2019. V průběhu července 2019 se vylíhla další tři mláďata a navíc jeden jedinec byl přivezen ze Zoo Kolín nad Rýnem v Německu.\n"}
{"id": "1506409", "url": "https://cs.wikipedia.org/wiki?curid=1506409", "title": "Tomáš Beran", "text": "Tomáš Beran\n\nTomáš Beran je jméno více osobností: \n\n"}
{"id": "1506413", "url": "https://cs.wikipedia.org/wiki?curid=1506413", "title": "Čertův kámen (přírodní památka, Žďárské vrchy)", "text": "Čertův kámen (přírodní památka, Žďárské vrchy)\n\nČertův kámen na Peperku \nJedná se o přírodní útvar v oblasti chráněné krajinné oblasti Žďárské vrchy. Samotný kámen se nachází v nadmořské výšce 675 m. Nachází se nedaleko obce Velká Losenice a obcí Šlakhamry. \n\nPodle místních pověstí žil ve Velké Losenici kdysi za dávných časů švec chudý sic však poctivý. Jednou k němu přišel však podivný zákazník v mysliveckém oděvu a klobouku. Ovšem měl prošlapané boty. Švec si boty vzal a řekl ať si pro ně zítra přijde. Švec při opravování bot narazil na patě boty na zašitý zlaťák, jelikož však byl švec poctivý tak zašil zlaťák zpět na jeho původní místo. Když si zákazník ráno přišel pro boty tak už byly hotové a švec si řekl o pár Krejcarů. Zákazník mu nabídl víc ale švec odmítl a upozornil ho že mu zlaťák zašil zpátky. Po měsíci se onen zákazník opět objevil ve dveřích a začal hubovat že se mu bota roztrhla a že Ševcovou vinou ztratil onen zlaťák. Švec se však hájil že bylo vše v pořádku a že za to nemůže. Zákazník chtěl škodu nahradit ale Švec neměl žádné zlato a tak mu zákazník nabídl že může zaplatit svou duší. Onen zákazník byl celou dobu čert. Vyděšený švec jen pronesl že mu peníze ráno připraví. Nešťastný švec hledal po době celou noc drobné avšak nenašel jich mnoho. Ráno přišel čert a řekl že zlaťák našel a že se omlouvá za to způsobil. Jednou přišli za ševcem ze zámku že bude svatba a že má se dát do díla a na ničem nešetřit. Toho dne se ve dveřích objevil Čert a donesl mu drahých materiálů jakých švec ještě neviděl. Na zámku byli spokojeni a ševce patřičně odměnili. Jenže ještě než se stihl švec vrátit doběhli za ním 2 strážní a odvedli ho zpět na zámek. Jeho boty se rozpadly. Švec byl vykázán ze svého domku a dostal 25 ran holí. Ve dveřích ševcovi dílny ho potká čert a nabídne mu že mu zařídí 20 let hezkého života a že pak půjde do pekla. Švec se vsadí s čertem že pokud stihne švec ušít dobré boty dřív, než přinese čert kámen ze Žákovy hory tak vyhraje. Netrvalo dlouho a čert už se pomalu s balvanem blížil k Losenici. Kousek před Losenicí se zastavil aby si odpočinul a pak mu došlo že Ševci zbylo ještě dost pekelného materiálu že bude mít už jistě hotovo. Čert vzteky praštil s kamenem a odletěl zpět do pekla. Dohodu však splnil a švec nemusel opustit domov a dařilo se mu už pak jen dobře.\nV kameni je vyryta část ze ševcových věcí. Jehla, nit a spousta dalších potřeb.\n"}
{"id": "1506414", "url": "https://cs.wikipedia.org/wiki?curid=1506414", "title": "Sukur", "text": "Sukur\n\nSukur je oblast okolo stejnojmenné vesnice ve státě Adamawa na severovýchodě Nigérie, jejíž kulturní krajina je chráněna jako Světové dědictví. Tvoří ji náhorní plošina o rozloze 764,4 hektarů v Mandarském pohoří, která je osídlena již od neolitu, od 17. století zde vládne dynastie Dur. Předmětem památkové ochrany jsou palác náčelníka (Hidi), svatyně původního kultu, pece na zpracování železné rudy a přírodní terasovitá pole, kde se pěstuje proso. Zápis Sukuru na seznam Světového dědictví UNESCO proběhl na 23. zasedání v prosinci 1999 v Marrákeši. Region je pro turisty obtížně přístupný, v roce 2014 byly zdejší stavby poničeny při vpádu ozbrojenců Boko Haram.\n\n"}
{"id": "1506418", "url": "https://cs.wikipedia.org/wiki?curid=1506418", "title": "Kotyz", "text": "Kotyz\n\nKotyz může znamenat:\n\n"}
{"id": "1506422", "url": "https://cs.wikipedia.org/wiki?curid=1506422", "title": "Félicia Ballangerová", "text": "Félicia Ballangerová\n\nFélicia Ballangerová (* 12. června 1971, La Roche-sur-Yon) je francouzská dráhová cyklistka. Má tři zlaté olympijské medaile, když zvítězila ve sprintu na olympijských hrách v Atlantě roku 1996, ve stejné disciplíně zlato obhájila za čtyři roky na olympiádě v Sydney a navíc na těchto hrách vyhrála časovku na 500 metrů. V obou těchto disciplínách, tedy ve sprintu a časovce na půl kilometru, je též pětinásobnou mistryní světa. V roce 2001 byla zvolena místopředsedkyní Francouzské cyklistické federace.\n"}
{"id": "1506423", "url": "https://cs.wikipedia.org/wiki?curid=1506423", "title": "Udvornici", "text": "Udvornici\n\nUdvornici, či též udvarniki čili přídvoří – sloužící u královského dvora ( \"udvarnokok\"), byla společenská vrstva požívající částečných svobod s povinností vykonávat specifické služby pro královský dvůr ve středověkém Uherském království. \n\nDle pojmenování lze soudit, že šlo o obyvatelstvo slovanského původu v období dobývání Karpatské kotliny Maďary. Jejich pánem byl přímo panovník, avšak administrativně byli podřízeni palatinovi.\n"}
{"id": "1506425", "url": "https://cs.wikipedia.org/wiki?curid=1506425", "title": "Národní divize 1928/29", "text": "Národní divize 1928/29\n\nSoutěžní ročník Divisione Nazionale 1928/29 byl 29. ročník nejvyšší italské fotbalové ligy. Soutěž začala 30. září 1928 a skončila 7. července 1929. Účastnilo se jí 32 klubů. Kluby byly rozděleny na dvě skupiny. Vítězové svých skupin se utkali na dva vítězné zápasy o titul.\n\nHrálo se naposled v tomhle složení a systému. Od příští sezony (1930/31) se hrálo novým systémem s 18 kluby. Do druhé ligy padaly kluby které se umístili od 10. až 14. místa z každé skupiny. Kluby které se umístili na 15. a 16. místě z každé skupiny sestupovali do třetí ligy. \n\nTitul v soutěži obhajoval klub FC Turín.\n\n"}
{"id": "1506427", "url": "https://cs.wikipedia.org/wiki?curid=1506427", "title": "Fever-Tree Championships 2019", "text": "Fever-Tree Championships 2019\n\nFever-Tree Championships 2019, známý pod tradičním názvem Queen's Club Championships 2019, byl tenisový turnaj pořádaný jako součást mužského okruhu ATP Tour, který se odehrával v Queen's Clubu na otevřených travnatých dvorcích. Probíhal mezi 17. až 23. červnem 2019 v britském hlavním městě Londýně jako čtyřicátý osmý ročník turnaje.\n\nTurnaj s rozpočtem 2 219 150 eur patřil do kategorie ATP Tour 500. Nejvýše nasazeným v singlové soutěži se stal šestý hráč světa Stefanos Tsitsipas z Řecka. Jako poslední přímý účastník do hlavní soutěže dvouhry nastoupil 47. hráč žebříčku Francouz Jérémy Chardy.\n\nSedmý singlový titul na okruhu ATP Tour, a čtvrtý z trávy, vybojoval 37letý Španěl Feliciano López, který v Queen's Clubu triumfoval již v roce 2017. Premiérovou společnou trofej ze čtyřhry ATP si odvezl španělsko-britský pár Feliciano López a Andy Murray. Brit se deblovou soutěží vrátil na okruh po únorové operaci kyčle. López se stal prvním hráčem od Marka Philippoussise z roku 1997, který na londýnské události ovládl dvouhru i čtyřhru v jediném ročníku. Naposledy předtím obě soutěže jediného turnaje vyhrál Matteo Berrettini na Swiss Open Gstaad 2018.\n\nNásledující hráči obdrželi divokou kartu do hlavní soutěže:\n\následující hráč obdržel do dvouhry zvláštní výjimku:\n\nNásledující hráči postoupili z kvalifikace:\n\nNásledující hráč postoupil z kvalifikace jako tzv. šťastný poražený:\n\n\nNásledující páry obdržely divokou kartu do hlavní soutěže:\n\nNásledující pár postoupil z kvalifikace:\n\nNásledující pár postoupil do čtyřhry jako tzv. šťastný poržený:\n\n\n\n"}
{"id": "1506428", "url": "https://cs.wikipedia.org/wiki?curid=1506428", "title": "Experimentální fyzika", "text": "Experimentální fyzika\n\nExperimentální fyzika je spolu s teoretickou fyzikou jednou ze dvou hlavních metod zkoumání fyziky. Induktivní cestou vyvozuje nové empirické poznatky na základě pozorování a experimentu. Zabývá se i jevy a procesy, které probíhají v přírodě samovolně (např. pohyby planet, radioaktivní záření) a nejsou tedy vyvolány při plánovaném pokusu. K měření slouží různé stroje a zářízení. Řadí se k ní i numerická simulace, někdy považovaná za nezávislou metodu zkoumání.\n\nExperimentální fyziku nelze oddělit od teoretické fyziky, neboť úplné porozumění přírody je možné pouze z jejich vzájemného souladu. Pečlivě připravené experimenty slouží k potvrzení nebo vyvrácení teorií. Jak se teoretická a experimentální fyzika navzájem ovlivňují a doplňují, dokládá např. historie vzniku dvou moderních fyzikálních teorií na začátku 20. století. Zrod kvantové mechaniky byl zcela jistě podnícen novými objevy v atomové fyzice a optice, které klasická fyzika nebyla schopna vysvětlit. Oproti tomu teorie relativity byla především výsledkem Einsteinových teoretických úvah a jeho myšlenkových experimentů a teprve později byly mnohé překvapivé předpovědi této teorie experimentálně potvrzeny.\n\n"}
{"id": "1506429", "url": "https://cs.wikipedia.org/wiki?curid=1506429", "title": "Marta Slánská", "text": "Marta Slánská\n\nMarta Slánská (* červen 1949) je česká podnikatelka, zakladatelka realitní kanceláře Maxima Reality. Kancelář založila v roce 1996, prodala ji po 18 letech v roce 2014.\n\nNarodila se v rodině Rudolfa Slánského a jeho ženy Josefy. Měla už staršího bratra Rudolfa. V roce 1943 se narodila také její starší sestra Naděžda, ta byla však v Moskvě jako tříměsíční dítě unesena a nikdy se nenašla.\n\nMarta Slánská dostala své křestní jméno po Martě Gottwaldové, manželce Klementa Gottwalda, protože manželé byli jejími kmotry. Když jí byly tři roky, její otec byl po politickém procesu popraven. Její matka se o tom dozvěděla náhodou z novin, ve kterých bylo zabalené maso, Marta to zjistila až jako žákyně 1. třídy, kdy ve škole slyšela, že její otec byl popraven, protože byl zrádce. \n\nAsi rok a půl strávila s matkou a bratrem v internaci na Veselíkově (okres Benešov). Později byli nuceně vystěhováni do vsi Razová na Bruntálsku, vrátit do Prahy se mohli v roce 1956.\n\nZačala studovat na různých vysokých školách, studium ale nedokončila. V jejich bytě se z iniciativy jejího bratra odehrávaly schůzkky se zahraničními novináři, pořádalo se bytové divadlo. Marta Slánská měla přístup k zakázané literatuře, přepisovala samizdaty. Pracovala jako technička v bytovém družstvu nebo asistentka v advokátní poradně, čtyři roky pracovala jako uklízečka v Národní knihovně. Po revoluci pracovala jako fotografka v časopise Program, který roku 1995 zanikl. \n\nV únoru 1996, když jí bylo 47 let, založila „s neznalostí nic netušícího“ kancelář Maxima Reality. Na konci téhož roku zaměstnávala kancelář 20 lidí. V roce 2014 ji Slánská po 18 letech prodala. \n\n"}
{"id": "1506434", "url": "https://cs.wikipedia.org/wiki?curid=1506434", "title": "Paul Gachet", "text": "Paul Gachet\n\nPaul Ferdinand Gachet [\"pól ferdinan gaše\"] (30. července 1828 Lille – 9. ledna 1909 Auvers-sur-Oise) byl francouzský lékař a amatérský malíř, příslušník hnutí impresionistů.\n\nNarodil se v Lille a vyrostl v Mechelenu, vystudoval medicínu na Pařížské univerzitě se zaměřením na duševní choroby, pracoval v nemocnicích Hôpital de la Salpêtrière a Hôpital Bicêtre a pak si zařídil soukromou praxi. V době pruské invaze sloužil jako vojenský lékař u Národní gardy. Patřil také k průkopníkům homeopatie ve Francii. Od studentských let se zajímal o výtvarné umění, přátelil se s mnoha malíři (Gustave Courbet, Camille Pissarro, Charles-François Daubigny) a shromáždil rozsáhlou sbírku obrazů, kterou po druhé světové válce jeho dědicové přenechali státu.\nV roce 1872 se odstěhoval z Paříže na venkov, kdy byly příznivější podmínky pro jeho ženu, trpící tuberkulózou. V roce 1890 žil v Auvers-sur-Oise nedaleko Vincenta van Gogha, jemuž pomáhal lékařskými radami i finančně, malíř vytvořil těsně před svou smrtí proslulý obraz \"Portrét dr. Gacheta\", který se v roce 1980 prodal v aukci za rekordní částku 82 500 000 dolarů. Paul Gachet zemřel v roce 1909 a je pochován na pařížském hřbitově Père-Lachaise. Jeho dům v Auvers-sur-Oise slouží od roku 2003 jako muzeum. \n\nSvé obrazy podepisoval pseudonymem Paul van Ryssel (Ryssel je staré vlámské jméno města Lille). Účastnil se výstav v Salonu nezávislých, psal také výtvarné kritiky pod jménem Blanche de Mézin.\n\nPostava doktora Gacheta se objevila v řadě životopisných děl. Ve filmu \"Žízeň po životě\" (1956) ho hrál Everett Sloane, ve filmu \"Van Gogh\" (1991) Gérard Séty a ve filmu \"U brány věčnosti\" (2018) Mathieu Amalric.\n"}
{"id": "1506438", "url": "https://cs.wikipedia.org/wiki?curid=1506438", "title": "Turistická značená trasa 4291", "text": "Turistická značená trasa 4291\n\nTuristická trasa má svůj počátek na náměstí ve Vysokém Mýtě, kde navazuje na stejně značenou trasou 4300 ze Sloupnice. Výchozí jsou zde rovněž modře značené trasy 1905 do Bílého Koně a 1923 do Dobříkova. Průchozí je zde žlutě značená trasa 7330 Choceň - Nové Hrady. Trasa 4291 vede městskými ulicemi v souběhu s naučnou stezkou Vraclav na severozápad k místnímu nádraží a poté západním směrem podél silnice na Vraclav. Tu opouští na úpatí Vraclavského hřbetu v lokalitě \"Vrchy\" a zalesněným úbočím hřbetu stoupá po cestě severním směrem až na jeho náhorní plošinu. Zde se stáčí na západ a po polní cestě přichází do Vraclavi. Zde obchází zemědělský areál, prochází centrem a přes Vršovské hradiště a poté klesá do místní části Svatý Mikuláš. Zde vede místním barokním areálem a po silnici klesá severním směrem do České tabule. Během sestupu křižuje silnici I/17, prochází osadou Malejov a dále vsí Janovičky. Pokračuje stále po silnici k nádraží Zámrsk, kde končí. Výchozí je zde modře značená trasa 1904 do Horního Jelení.\n\nÚsek Vysoké Mýto - Vraclav je starší, úsek Vraclav - Zámrsk byl vyznačen později.\n\n"}
{"id": "1506439", "url": "https://cs.wikipedia.org/wiki?curid=1506439", "title": "Ingeborg Day", "text": "Ingeborg Day\n\nIngeborg Day (1. listopadu 1940 Graz, Rakousko – 18. května 2011 Ashland, Oregon, USA) byla rakousko-americká spisovatelka, známá především pro částečně-autobiografický erotický román \"9 1/2 týdne\", který vydala pod pseudonymem Elizabeth McNeill. Román byl v roce 1986 zfilmován jako \"9 a 1/2 týdne\", v hlavních rolích Kim Basinger a Mickey Rourke.\n\nIngeborg Day se narodila v rakouském Grazu, v listopadu 1940. Její otec, Ernst Seiler, byl od roku 1938 členem nacistické organizace SS. Poslední dva roky války prožila na statku u své babičky.\n\nV roce 1957/1958, se jako studentka střední školy zúčastnila výměnného programu AFS, kdy žila jeden rok v americké rodině a navštěvovala Eastwood High School v Syracuse, New York. Zde se potkala se stážistou Dennisem Dayem, který studoval na pastora Episkopální církve, ve White Plains. V roce 1960, po své emigraci do USA se za něj provdala. Manželé se přestěhovali do Indiany, kde na Goshen College získala v oboru germanistiky titul B.A. Několik let vyučovala v Kenosha, Wisconsin.\n\nV roce 1963 se manželům narodila dcera Ursula a syn Marek, který se narodil se závažnou nemocí, na kterou zemřel ve věku sedmi let. V roce 1970, po smrti syna opustila manžela, když se zamilovala do umělce Toma Shannona. S dcerou se za ním odstěhovala na Manhattan. Zde se stala se redaktorkou magazínu Ms. V redakci pracovala čtyři roky.\n\nJejí pracovní povinnosti byly různé, od základních redakčních prací až po korekce příběhů, zde používala jméno Ingeborg Bachmann. Byla známá jako módní garderobiérka, např. v knize z roku 1975 s názvem „\"Levná elegance\"“ (anglicky Cheap Chic) od Carol Troy a Caterine Milinaire, byla jejímu názoru na oblékání věnovaná celá jedna kapitola. Day zde uvádí tzv. „náklady na opotřebení\" (anglicky Cost Per Wear), tedy výpočet toho jaké oblečení je nošeno, kolikrát a tím určila „skutečnou hodnotu“ na jedno nošení. Day, tehdy třiceti-čtyřletá žena, byla zastánkyně dvou jednoduchých barevných schémat: v zimě černou, v létě bílou. Toto své čtyřleté působení v redakci Ms. popsala v knize, kterou vydala v roce 1978 pod pseudonymem \"Elizabeth McNeill\" s názvem \"9 1⁄2 týdne\".\n\nV roce 2016, při oslavách 45 výroční existence magazínu Ms., nebylo při rekapitulaci historie magazínu zmíněno její jméno. Důvodem bylo, že došlo k odhalení jejího autorství knihy 9 1/2 týdne. Vedení feministického magazínu nechtělo být spojeno s knihou, kde je žena vystavena do submisivní role. Přesto mnoho jejích kolegů vědělo, že autorkou knihy byla právě ona. Kniha končí tím, že postava \"Elizabeth McGraw\" byla na několik měsíců hospitalizována v léčebně, podobně jako Ingeborg Day, která byla hospitalizována na několik měsíců po svém odchodu z magazínu Ms. Její identitu odhalil ve své knize \"Hype\" z roku 1983 spisovatel Steven M. L. Aronson. Identita Ingeborg Day jako \"Elizabeth McNeill\" byla potvrzena několika zdroji, vč. její dlouholeté literární agentky Wendy Weil, počátkem září 2012, dva týdny před svou smrtí. \n\nV roce 1980 vydala svou monografii \"Ghost Waltz\". Kde se vyrovnává s nacistickou minulostí svého otce, kterého chce veřejně přiznat, ale nedokáže se smířit s tím, co dělal. Jak napsala: „Každý příslušník (bývalého) rakouského policejního sboru se automaticky stal členem SS.“ Podobně, se vyrovnávala s nedostatkem empatie od známých, kterým se svěřila, že píše erotický epický román. V kontextu její předchozí knihy bylo čtenářům zřejmé, že identita Ingeborg Day byla rozdělena na dvě (porucha osobnosti). Její kniha byla v Rakousku vydána pod názvem \"Geisterwaltzer\".\n\nV roce 1983 se podílela pod jménem \"Rand McNally\" na vydání průvodce po Skandinávii: \"Scandinavia: Denmark, Finland, Iceland, Norway and Sweden (Rand McNally Pocket Guide).\" Její literární agentka, Wendy Weil, ji nabídla, aby napsala další knihu pod pseudonymem \"Elizabeth McNeill.\" Mělo se jednat o knihu \"Twelve Dozen Irises\", ale rukopis nebyl nikdy dokončen.\n\nV roce 1991, kdyý jí bylo 51 let, se na blíže neurčeném místě provdala za Donalda Sweeta, který byl o 14 let starší, žil Port Yarmouth, Massachusetts. Krátce po svatbě se přestěhovali do Ashlandu, Oregon. V roce 2000 vydala knihu Scanscape, pracovala na dalších dvou knihách, jako spoluautorka, tyto knihy byly vydány až po její smrti. Do konce svého života veřejně nepotvrdila své spisovatelské alter ego a nepřiznala se k autorství knihy 9 1/2 týdne.\n\nKe konci života, kdy již byla několik let vážně nemocná, se starala o svého nemocného manžela. Dne 18. května 2011 spáchala sebevraždu, bylo jí sedmdesát let. Její manžel zemřel o čtyři dny později, 22. května. V roce 2012 ohlásilo nakladatelství HarperCollins, že vydá knihu 9 1/2 týdne, tentokrát s uvedením skutečného jména autorky, Kniha byla vydána 24. června 2014,pod původním jménem, tedy \"Elizabeth McNeill.\" Ve stejný den vyšla kniha kniha \"Ghost Waltz\".\n\n\n\n\n\n\n\n"}
{"id": "1506440", "url": "https://cs.wikipedia.org/wiki?curid=1506440", "title": "David Lischka", "text": "David Lischka\n\nDavid Lischka (* 15. srpna 1997) je český fotbalový obránce hrající za Spartu.\n\nLischka je odchovancem Baníku Ostrava, následně působil v FC Hlučín, ze kterého v roce 2015 přestoupil do Jablonce.\n\nJablonec poslal Lischku na hostování do Baníku Ostrava, Varnsdorfu a do Karviné. V zimě 2018 se stal součástí základní sestavy. S Jabloncem odehrál základní skupinu Evropské ligy a v zimě 2019 měl přestoupit do Sparty. Zdravotní prohlídka ale odhalila srdeční vadu. Z přestupu sešlo a Lischka musel podstoupit operaci a nebylo jasné, jestli se k fotbalu vrátí. Operace dopadla dobře a Lischka se mohl zapojit do tréninkového procesu. Nastoupil na poslední minuty závěrečného 5. kola nadstavby. V létě 2019 se obnovila jednání se Spartou.\n\nNa druhý pokus David Lischka přestoupil do Sparty, kde podepsal tříletou smlouvu. Zde začínal pomalu hrát za B tým Sparty a postupně se probojoval až do základní sestavy A týmu Letenské Sparty, kde působí dodnes.\n"}
{"id": "1506446", "url": "https://cs.wikipedia.org/wiki?curid=1506446", "title": "Vetešnictví", "text": "Vetešnictví\n\nVetešnictví je označní staršího obchodu s použitým, někdy starožitným zbožím - veteší. Majitel takového obchodu se nazývá vetešník.\n\nVýraz veteš je pak označení zboží, v současném jazyce má spíše negativní význam, tedy zboží, či obecně předměty nevalné kvality.\n\nV anglickém prostředí se vetešnictví nazývá second-hand shop, tedy obchod se zbožím \"z druhé ruky\"\n\n"}
{"id": "1506447", "url": "https://cs.wikipedia.org/wiki?curid=1506447", "title": "Křídlový Oltář Panny Marie ze Seebergu", "text": "Křídlový Oltář Panny Marie ze Seebergu\n\nKřídlový Oltář Panny Marie ze Seebergu (kolem r. 1520) je pozdně gotický oltář pocházející z kostela sv. Wolfganga v Seebergu (dnešní Ostroh). Jeho autor, označovaný jako Mistr mariánského oltáře ze Seebergu získal školení v dílně bavorského sochaře Hanse Leinbergera, proto ho s ním pojí blízkost stylu i časová souvislost. Dílna Mistra mariánského oltáře ze Seebergu působila velmi pravděpodobně přímo v Chebu, kde propojila místní řezbářskou tradici úspěšné dílny Hanse Malera, kterou obohatila o současný a mödní stylový projev blízký tzv. Podunajské škole. Oltář z Ostrohu patří k vzácně dochovaným vrcholným dílům pozdně gotického sochařství na Chebsku. Je vystaven ve stálé expozici Galerie výtvarného umění v Chebu.\nAnonymní řezbář byl ve starší literatuře označovaný také jako \"Mistr oltáře ze sv. Jošta\", ale původ oltáře v kostele sv. Jošta (Jodoka) v Chebu uvádí až roku 1974 Ševčíková a není nijak podložen. Oltář je naopak opakovaně dokumentován badateli v pozdně gotickém presbytáři v hradním kostele sv. Wolfganga v Seebergu. Hrad Seeberg ze 13. století, který patřil městu Cheb a pak od roku 1434 Kašparu Schlickovi, odkoupil již značně zchátralý roku 1461 Kašpar Juncker ze Seebergu (chebský purkmistr a diplomat krále Jiřího z Poděbrad). Ten založil kostel sv. Wolfganga na samostatném ostrohu naproti hradu za říčkou Seebach. Stavbu kostela dokončila jeho vdova Anna Schlicková, která je spolu s ním v kostele pohřbena. Od roku 1497 patřil hrad bratrům Konhradovi a Joštovi z Neubergu (Neipergu), po roce 1527 čtyřem synům Konhrada z Neipergu.\n\nKonhrad z Neipergu byl objednavatelem staršího oltáře s výjevem \"Oplakávání Krista\" (1498) i mariánského oltáře s postavami biskupů sv. Wolfganga (patrona kostela) a sv. Mikuláše (patrona Chebu). V kostele sv. Wolfganga byl oltář prokazatelně před rokem 1870 a naposled zmíněn v publikaci z roku 1915. Od roku 1901 je uváděn v inventáři Městského muzea v Chebu.\n\nPodle nedochované barokní plechové tabule z roku 1683, umístěné původně pod nohama Assumpty, byl oltář vysvěcen roku 1520. V době baroka byl oltář doplněn nástavcem se sochou sv. Valentina a dalšími doplňky a v této podobě přetrval do II. světové války. Za války byly sochy vyjmuty a ukryty a poté vystaveny samostatně v Chebském muzeu a nakonec roku 1962 převedeny do nově založené Oblastní galerie v Chebu.\n\nOltářní skříň s pohyblivými křídly (střed 187 x 155 cm, křídla 187 x 79 cm) s výjevem nanebevzaté a oslované Panny Marie (tzv. Assumpty) mezi dvěma biskupy. Po její pravici je patrně sv. Wolfgang (patron kostela), po levici sv. Mikuláš (patron Chebu). Stejné uspořádání figur, identifikovaných podle atributů, měl i raně barokní oltářní obraz ze seeberského hradního kostela, který popsal Karl Siegl roku 1915. Obraz byl roku 1971 předán na ONV Cheb a nyní je nezvěstný.\n\nSochy biskupů drží knihu a chybí jim atributy. Podle Turnwalda byl oltář roku 1683 doplněn nástavcem a sochy opatřeny polychromií. Ta byla odstraněna během pozdějších restaurování (1970, 1972, 2005). Z roku 1683 pochází dřevěná tabule na oltářní skříni, kde jsou biskupové označeni jako sv. Burghard (patron Würzburgu), sv. Erhard (patron Řezna) a sv. Valentin. Na desce, dnes vystavené s oltářem, je uvedená i doba vzniku v roce 1520\n\nVšechny tři sochy uvnitř oltářní skříně se vyznačují virtuózní řezbářskou prací, která nemá ve fondu dochovaného pozdně gotického sochařství v Chebu paralelu. Na zavíracích křídlech oltáře jsou vlevo sv. Anna Samatřetí, vpravo sv. Kryštof. Tyto sochy, provedené v nízkém reliéfu, jsou dílenskou prací a jejich řezba vychází ze starší chebské tradice. Socha v nástavci, představující sv. Valentina, byla doplněna až při barokní renovaci roku 1683. Má hrubší zpracování a pocházela z jiného oltáře, kde zřejmě stála po levici ústřední sochy a byla k ní pootočena.\nSocha z lipového dřeva o výšce 116,5 cm, vzadu vyhloubená, s drobnými poškozeními v detailech. Koruna a žezlo byly při restaurování odstraněny, neboť šlo o pozdější nepůvodní doplňky.\n\nPanna Maria stojí na půlměsíci a mírně zvýšeném podstavci se dvěma hlavičkami andílků. Dva vznášející se andělé, kteří ji korunují, jsou zhotoveni ve středně vysokém reliéfu. Postava Assumpty kompozičně navazuje na starší vzory, zejména Leinbergerovu \"Růžencovou Madonu\" z Landshutu a Madonu z poutního kostela Scheuern. Panna Marie drží drobného neoděného Ježíška vysoko na levém boku nad volnou pokrčenou nohou. V pravé ruce měla pravděpodobně jablko nebo hrušku. Ježíšek drží v pravé ruce drobný plod, levá ruka zčásti chybí. Na hrudi má namalovaný závěs z červeného korálu, který byl ve středověku ochranným apotropaickým symbolem. Vznešenosti Matky Boží odpovídá bohatý spodní šat s přiléhavým živůtkem a vysokým límcem.\n\nNa rozdíl od Leinbergerových bavorských Madon, seebergská Panna Maria drží Ježíška nad volnou vykročenou nohou. Jinak se s nimi ale téměř shoduje Mariin svrchní šat, včetně způsobu řasení a módních detailů spodního živůtku. Marie má také podobnou stáčenou perlovou panenskou čelenku, spínající dlouhé rozpuštěné vlasy.\nSocha z lipového dřeva o výšce 127,5 cm, vzadu vyhloubená. Biskup drží v levé ruce rozevřenou knihu, v pravé patrně držel biskupskou berlu. Je oblečen do biskupského roucha (alba, dalmatika, pluviál sepnutý sponou), na rukou má rukavice a na hlavě mitru se dvěma stuhami a reliéfem Zvěstování Panně Marii. Lem jeho pláště je zdoben řezbou.\nSocha z lipového dřeva o výšce 126 cm, vzadu vyhloubená. Biskup má rukavice, v pravé ruce patrně držel berlu, levá je zdvižena v gestu vyznavače (?). Na mitře je reliéfní výjev Noli me tangere. Lem jeho pláště je zdoben řezbou. Tato socha je z ústřední trojice nejkvalitnější a nejvíce se přibližuje dílům Hanse Leinbergera.\n\nTypika tváří obou biskupů je podobná dílům ze druhého desetiletí 16. stol., připsaným Matouši Krenissovi, nebo soše sv. Erasma z mariánského oltáře ve Frauenberg-Landshut. Motivy rouch vycházejí z rané tvorby Hanse Leinbergera – typické jsou zejména úzké trubicovité hrany záhybů přesekávané krátkými vrypy a přetáčení lemu plášťů do menších kornoutovitých útvarů. Plně plasticky rozvinuté záhyby rouch u všech tří figur mají samostatnou výtvarnou úlohu. Kombinují se v nich vysoké záhyby s ostrými prolamovanými hranami a kornoutovitě zatočenými cípy. Jemnost některých detailů, např. řezby reliéfů na mitrách obou biskupů svědčí, že sochy nebyly určeny k polychromování.\nSocha z lipového dřeva o výšce 116 cm, vzadu opracovaná. Biskup drží v pravé ruce rozevřenou knihu, pravá ruka patrně držela berlu. Mitra je hladká, bez reliéfního zdobení. Oltářní nástavec se sochou sv. Valentina, v mělké edikule zakončené mušlí, byl doplněn až v době baroka, kdy byly sochy rovněž dodatečně polychromovány.\nStředně vysoký reliéf o rozměrech 123,5 x 52,5 x 9 cm, inv. č. P 31\n\nSv. Anna drží neoděného Ježíška na levé ruce a pravou rukou se dotýká ramene Panny Marie. Ježíšek, zobrazený v živém pohybu, drží v levé ruce jablko a pravou objímá babičku kolem krku. Prostovlasá Panna Marie s dívčí čelenkou stojí při jejím pravém boku a čte z rozevřené knihy.\nStředně vysoký reliéf z lipového dřeva 131 x 51 x 9 cm, inv. č. P 30\n\nSv. Kryštof stojí ve vlnách a opírá se oběma rukama o poutnickou hůl. Ježíšek na jeho levém rameni je neoděný a rukama se přidržuje jeho vlasů. U pravé nohy sv. Kryštofa klečí poustevník s kahancem, kterým svítí Kryštofovi na cestu. Tento výjev je v pozdním středověku obvyklý a vychází např. z mědirytu (1495) nebo dřevořezu (1500-1502) Albrechta Dürera.\n\nObě sochy mají moderní předlohy, pocházející z dolnobavorského prostředí. Od ústřední trojice soch oltáře se obě sochy na křídlech liší provedením řezby i typem obličejů. To odpovídá konzervativnímu pojetí řezbářů z místní chebské dílny (\"Mistr Madony z Kamenné ulice\"), která zde fungovala již před příchodem Mistra mariánského oltáře ze Seebergu a vybavila sochami např. chebský kostel sv. Mikuláše.\n\n"}
{"id": "1506448", "url": "https://cs.wikipedia.org/wiki?curid=1506448", "title": "Don Siegel", "text": "Don Siegel\n\nDonald Siegel (26. října 1912 Chicago – 20. dubna 1991 San Luis Obispo County) byl americký filmový režisér, herec a producent.\n\nBěhem své hollywoodské kariéry však používal zkrácenou verzi svého jména Don Siegel. Siegel se nejvíce proslavil sci-fi snímkem \"Invaze lupičů těl\" (1956), stejně jako pěti filmy s Clintem Eastwoodem (např. \"Drsný Harry\" (1971) či \"Útěk z Alcatrazu\" (1979). \n\nSám ovšem o svých filmech mluvil s despektem, například řekl toto: \"\"Bohužel musím říct, že většina mých filmů je o ničem, protože jsem děvka, co pracuje pro peníze. To je americký styl.\"\" Za svůj osobně nejoblíbenější film označoval drama \"Oklamaný\" (1971). \n\nZemřel 20. dubna 1991 na rakovinu a je pohřben v Kalifornii. \n\n"}
{"id": "1506449", "url": "https://cs.wikipedia.org/wiki?curid=1506449", "title": "Urbanisticko-architektonický vývoj Chotěboře", "text": "Urbanisticko-architektonický vývoj Chotěboře\n\nChotěboř vznikla jako křižovatka cest a ze své výhodné polohy těžila především od 13. do 18. století. Později přebírá funkci komunikačního uzlu blízký Ždírec nad Doubravou v souvislosti se slévárenskou výrobou na Starém Ransku a Novém Ransku. Chotěboř je v 19. století správním střediskem a okresní soud zde sídlí až do roku 1960, kdy je chotěbořský okres zrušen. V té době je již Chotěboř významným průmyslovým městem regionu. V posledních letech v Chotěboři dominuje výstavba rodinných domů v přilehlých lokalitách, buduje se občanská vybavenost, byl položen základní kámen Domu s pečovatelskou službou, zpracovány byly studie na úpravu několika veřejných prostranství a v červnu 2019 nastoupil do úřadu první městský architekt.\n\nNázev města Chotěboř pochází z osobního jména Chotěbor či Chotibor, datace vzniku obce je tak nejasná, v kontextu okolního osídlení bychom očekávali název Chotěborov či Chotětín. Město v písemných pramenech uváděno též jako Kotieborz, Kottibors, Kotiwors, Kothebor, Kotbors, Chotieborz, Chotborz a mělo být dle lidové tradice pojmenováno po Chotěborově dvorci. \n\nChotěbořská pahorkatina spolu s Chotěboří v nadmořské výšce 515 m n. m. zaujímá severní cíp Hornosázavské pahorkatiny a ze severní strany ohraničuje údolí řeky Doubravy, z kterého se na opačné straně zvedá Železnohorský hřbet. Řeku Doubravu sledovala od starověku Libická stezka (Via Lubetina), která spolu se stezkou Haberskou poblíž řeky Sázavy propojovala napříč pomezním hvozdem Čechy s Moravou. Chotěboř tak jako rozvodí Doubravy, kam stéká Kamenný a Červený potok a Sázavy, do které stéká Břevnický potok, těžila z výhodné polohy a plnila funkci spojnice mezi oběma stezkami i stezky z Pasovska přes Jižní Čechy, Havlíčkův Brod, Chotěboř až do Slezska.\n\nKatastrální území Chotěboře činí 17,4 km² (spolu s místními částmi 54,1 km²)\n\nArcheologické vykopávky podél řeky Doubravy dosvědčují cestovní ruch oblastí již v době od 2. století před naším letopočtem, nejstarší osídlení je doloženo v 5., 6. století na vrchu Hradiště (pravděpodobně Zličané) jižně od přibližně v 10. století založené osady Hranice a severozápadně od Libice nad Doubravou, dle které byla stezka pojmenována. \n\nVzhledem k pomeznímu hvozdu chráněného až do 13. století před kácením je nepravděpodobný vznik Chotěboře dříve než v 12. století, kdy tzv. Libický újezd kolonizovaly církevní řády a pozemková šlechta, v oblasti Českomoravské vysočiny nejvýznamněji Lichtenburkové. Nejprve vznikla odbočka z Libické stezky přes brod u samoty Rochňovce (nálezy římských starožitností dokládají tábor již v předhistorické době) směrem k Bezlejovu, Chotěboři a dále pravděpodobně k hradu Ronovec. Později byla Libice nad Doubravou obcházena úplně a Libická stezka zamířila k Chotěboři od brodu pod hradem Sokolovem a později již v místě zvaném Přechod, nedaleko mladší obce Bílek. Spolu s nahrazením Libice jako spojnice Žďáru nad Sázavou s Čáslaví roste i význam samotné Chotěboře, první písemná zmínka o městu v listině Smila z Lichtenburka z roku 1265 přiznává desátého dílu z výnosu zdejší celní stanice cisterciáckému klášteru ve Žďáru nad Sázavou. \n\nIntenzivní prospektorskou činnost v okolí Chotěboře dovozujeme z privilegia města Brodu z roku 1278, kde je Chotěboř zmíněna jako jeden ze čtyř administrativních celků, nazvaných civitas nostris, s vlastní samosprávou. O samotné těžbě stříbra chybí písemné zmínky, dokládáme ji nepřímo terénními stopami a názvem polní trati Stříbrný dolec na severozápad od dnešního náměstí. S největší pravděpodobností však výnosnost lokality nedostála očekávání a význam města se dále odvíjel od výhodné komunikační polohy a zásobování výnosnějších Brodských, Šlapanovských a Bělských oblastí. \n\n<mapframe latitude=\"49.721337\" longitude=\"15.670624\" zoom=\"16\" width=\"220\" height=\"278\" align=\"right\">{\n}</mapframe>\nPřevažující traťový tvar plužin v kombinaci s plužinami úsekovými napovídají živelnému vzniku Chotěboře. Stavební vývoj Chotěboře od přelomu 12. a 13. století lze dokumentovat na farním kostele sv. Jakuba Většího s románskými fragmenty zdiva, přestavěném v 14. století v gotickém stylu. Smil z Lichtenburka zřídil v druhé polovině 13. století při tehdejší kapli proboštství pro tři cisterciácké kněze kláštera Žďárského, tento klášteřík byl zničen spolu s kostnicí během husitských válek. Kostel je orientovaný západovýchodním směrem je situován na severní straně poměrně plochého návrší nad hranou svahu sklánějícím se k severovýchodu. Vstup dává tušit umístění předlokační osady jižním směrem od kostela a typologie urbanistických struktur románské vesnice nevylučuje ani rozptýlenou formaci usedlostí při březích potoka Červeného a Kamenného na severní straně od kostela. \n\nChotěboř prošla minimálně dvěma stavebními fázemi. Z archeologického průzkumu v domě č.p. 194 na náměstí T. G. Masaryka vyplývá, že ještě v 15. století bylo město situováno blíže ke kostelu a ohraničeno z jihu právě v linii domu č.p. 194. Předpokládaný půdorys města do 15. století ilustruje mapa vpravo, severní značka zde vyznačuje kostel a jižní místo archeologického průzkumu. Sledování příkopu objeveného pod č.p. 194 dále do současného nám. T. G. Masaryka by odhalilo přesný tvar předlokační osady. \n\nPřibližně roku 1330 se majitelem Chotěboře stává král Jan Lucemburský, který městu uděluje jihlavské právo 2. srpna 1331. Roku 1356 získává město od Karla IV. právo vybudovat opevnění, které potvrdil v roce 1454 Ladislav Pohrobek. \n\n<mapframe latitude=\"49.720387\" longitude=\"15.670388\" zoom=\"15\" width=\"220\" height=\"353\" align=\"right\">{\n}</mapframe>\nZřejmě nejpozději v druhé polovině 15. století došlo k vytyčení téměř hektarového obdélného náměstí se severojižní komunikací procházející delší, východní hranou. Terén směrem k severu klesá, a byl z důvodu nesjízdnosti cest postupně srovnáván. Z jihu se město otvíralo do zemědělsky využívané půdy.\n\nMapa vpravo ilustruje vztah k předlokační osadě a průběh opevnění. Hradby se táhly od Dolní brány (značka sever) za již zbořeným domem čp. 32, v Palackého ulici, přes dvory a zahrady vzhůru přímo ke kostelu, odtud k západu pod někdejším špitálem, prostorem mezi ulicemi Klášterní a Ningerovou, Sladovnickou a Rybní k ulici Lazební, kde bývala mezi domy č.p. 208 a 225 Lazební brána (značka západ), nazývaná též Svinecká. Odtud hradby pokračovaly vpravo ulicí Mezibranskou polokruhem k Horní bráně (značka jih), původně nazývané Německou, podle cesty k Německému Brodu, která stávala mezi domy č.p. 248 a č.p. 304 v ulici Kále Jana, dále po celé délce nynější ulice Na Valech, rovnoběžně s domy na východní straně náměstí a v Palackého ulici, přes Kozinec, dvory a zahrady přímo k domu č.p. 356 v ulici Dlouhé, kde se mezi tímto domem a č.p. 32 nalézala Dolní brána, nazývaná též Česká. Příkopy mohly se zaplaviti vodou. \n\nSeverně od Dolní brány se rozkládalo Dolní předměstí se sádkami, soukenickými rámy, lázní aj. Za Horní bránou stávaly dvory patřící měšťanům. Za západní zdí chránila město soustava rybníků, na východní straně bylo opevnění zesíleno valy. Městský obvod ze severu ohraničovala řeka Doubrava a břehy přírodního jezera Egelsee v blízkosti vrchu Hradiště západně od Libice nad Doubravou. Na západě obvod hraničil s vesnicí Svinný, na jihu jej tvořily dvory Skořetín a Břevnice. Na východě obvod uzavírala pole v prostoru dnešní obce Příjemky.\n\nOkolo poloviny 16. století byla dřívější dřevěná zástavba nahrazena patrovými zděnými renesančními domy, na jižní a východní straně s podloubím. Dřevěná kašna zřízená v roce 1581 byla napájena dřevěný vrtaným vodovodem z rybníků Kacíře a zásobovala vodou zbylé tři městské kašny. \n\nTzv. Registra správní důchodů panství světelského uvádí, že Chotěboř měla v roce 1591 kromě vnitřního města s náměstím o 87 domech ještě čtyři čtvrtě: Nové domy s 26 obytnými budovami včetně obecních lázní (č.p. 226), Obecního mlýna (č.p. 161) a rybného trhu, Ostrov s 12 domy včetně masných krámů, Horní předměstí s 31 domy a Dolní předměstí o 23 domech. Dále bylo ve městě 6 vrchnostenských domů. Horní předměstí tvořily obdobně jako již ve 14. století převážně rozptýlené dvorce měšťanů, kam byla koncentrována zemědělská výroba pro místní trh, a v sousedství Horní brány souvislá domovní zástavba při cestě vycházející z města. Na Dolním předměstí byla naopak drobná stavení městské chudiny a některých řemeslníků, kteří pro provoz svých živností potřebovali dostatek vody. Šlo především o textilní živnostníky, soukeníky, tkalce a koželuhy. Nacházelo se zde také sídlo vrchnosti s hospodářskými budovami a správou panství.\n\nPo třicetileté válce byly domy náměstí v rozvalinách. Dle vizitační komise z 5. února 1654 bylo v Chotěboři 119 osazených a 58 pustých domů a celkem asi 700 obyvatel. Další růst města brzdily požáry v letech 1686, 1692. \n\nAž počátkem 18. století byla domovní zástavby na náměstí obnovena, avšak bez podloubí na jižní straně. V roce 1740 shořelo 92 domů s farou i kostelem, v roce 1757 je napočteno 224 domů, v roce 1785 již 335 domů. Na blátivém prostranství stály ojediněle stromy, převážně lípy, takřka uprostřed se nalézala rumpálová studna na pitnou vodu. Ve druhé polovině 18. století je terén náměstí hrbolatý, blátivý a místy zarostlý travou. Císařská silnice protínající náměstí má po obou stranách příkopy (zrušeny 1824-1825). Před domy se nacházejí chodníky dlážděné plochými kameny.\n\nVýznam městského opevnění klesal již po třicetileté válce, v průběhu 18. století jsou hradby rozebírány a kámen používán jako stavební materiál. Na předměstí jsou rušeny a zastavěny chovné rybníky, jak dokumentuje lokalita Na Sádkách.\n\nStarobylý vzhled náměstí setřely dva poslední velké požáry, v roce 1800 vyhořelo 84 domů s farou a kostelem a v roce 1832 vyhořela severní, východní a západní strana náměstí, vnitřní město, Horní a Dolní předměstí, celkem bylo poničeno 132 domů s hospodářskými budovami a 48 stodol. Východní podloubí bylo zazděno a přeměněno na obchody, domy byly přestavěny v duchu klasicismu, v roce 1841 již je v evidenci 3386 obyvatel. Horní a Dolní brána byly zbořeny okolo roku 1820, byly totiž úzké a znesnadňovaly průjezd formanských vozů. Lazební brána zanikla jako poslední až v následujícím století. Náměstí již v té době mělo rozměry: východní strana 115 metrů, západní 125 m, jižní 80 m, severní 82 metrů. Strmý zámecký kopec byl opakovaně nahoře pod náměstím ubírán a dole naopak navážen. Největší zásah na skále byl učiněn v letech 1870-1880, kdy byly před domy č. p. 38, 40, 45, 46, 352 a 353 zřízeny vysoké tarasy. Z důvodu nedostatečné kapacity byla postavena na pozemcích čtyř domů nová škola, současná Buttulova. V čase průmyslové revoluce vzniká na Dolním předměstí továrna na vlněné látky se sto zaměstnanci, zpracování vlny pokrýval bohatý chov ovcí.\n\nV roce 1849 zahájil svou činnost Okresní soud v Chotěboři, jež se stala správním střediskem oblasti zahrnující téměř sto obcí. Pošta byla zřízena v roce 1850, přeprava zásilek z Chotěboře na Golčův Jeníkov a Hlinsko. Nejstarší silnicí byla silnice ze Žďáru nad Sázavou do Golčova Jeníkova. V roce 1868 byla postavena silnice do Havlíčkova Brodu a až na přelomu století okresní silnice směr Počátky, Libice nad Doubravou, Svinný, Nejepín, Marieves a Bezděkov. V roce 1871 byla dokončena stavba železniční tratě Havlíčkův Brod - Rosice n. L. K základní půdorysné struktuře města, tedy náměstí a historická předměstí přibývá další zástavba podél silnic. \n\nNa ulicích města se začalo svítit od roku 1911, stejnosměrný proud vyráběla nová Městská elektrárna, nyní bytový dům. Těsně před první světovou válkou existovaly v Chotěboři celkem 4 tkalcovny (viz. Jindřich Löwidt, Jindřich Slanař), 2 vlasové závody, koželužna, pivovar, tiskárna, parní pila a 4 stavební firmy s třemi cihelnami. Nové závody vznikaly na předměstích a postupně dále podél erární silnice směrem k nádraží, následuje obytná zástavba, nejprve vily (Vila Anežky a Karla Hubáčkových), řadové domky (čtvrť Krumlov) a rodinné domy. Na cestě k nádraží vznikla v roce 1936 na místě původní textilní továrny bratrů Geiringerů továrna na výrobu filtrů k protiplynovým maskám firmy Vilém Eckhardt a spol. Za války se zde vyrábějí součásti k letadlům Junkers aj., podnik je co do velikosti 39. v protektorátu a převážně zemědělské město se tak proměňuje v město průmyslové aby později znárodněná firma Chotěbořské strojírny v 80. letech zaměstnávaly 2 800 lidí a patřily k největším závodům v okrese Havlíčkův Brod. V roce 1992 se státní podnik rozdělil na čtyři samostatné firmy, které pokračují v původním programu. \n\nMěsto se rozrůstalo i ve směru dnešních ulic Jiráskova a Tyršova, kde byly postaveny budovy Gymnázia, Okresního soudu, dívčí (současné Smetanovy) školy, sokolovny a série honosných domů, vila Jiří Poděbradský, vila Rieger a vila Karel Havlíček Borovský. \n\nS rozšířením města souvisel i zbudování nového hřbitova při silnici k Dobkovu v roce 1912, již třetího. První hřbitov se nalézal v blízkosti kostela Sv. Jakuba, v roce 1854 byl zrušen a nový zřízen na tehdejším Horním předměstí, kde byla podle plánů architekta Františka Schmoranze roku 1863 vystavěna pseudorománská hřbitovní kaple od roku 1920 nazývaná kaple Povýšení sv. Kříže. Hřbitov zde byl zrušen až roku 1957.\n\nV roce 1921 žilo v obci 4650 obyvatel, v roce 1961 již 5754, 6298 v roce 1970, 7742 v roce 1980. V současnosti má Chotěboř v součtu s místními částmi 9 250 obyvatel.\n\nHranice Městské památkové zóny Chotěboř sleduje předpokládaný průběh dřívějšího opevnění města. Vyjma kostela sv. Jakuba Většího a středověkého jádra Chotěbořského zámku nelze žádnou nemovitost města spolehlivě datovat před 16. století. Dřívější převážně dřevěnou domovní zástavbu s podloubím na jižní a východní straně na konci 15. století nahradily zděné renesanční domy. Po sérii ničivých požárů od roku 1838 lemují náměstí okapově orientované klasicistní domy s výjimkou domu č.p. 194 , který přečkal požáry i demolice s pozdně barokní fasádou a štítovou orientací. Renesanční zástavbu tak dokládají jen některé sklepy, základy a části obvodového zdiva měšťanských domů Chotěbořského náměstí a okolí, které je jako městská památková zóna Chotěboř chráněno od roku 2003. \n\nK základní půdorysné a hmotové struktuře i parcelaci náměstí bylo přistupováno citlivě až do druhé poloviny 20. století, kdy byl nejprve na místě zbořených domů č.p. 201 a 202 postaven hotel Vysočina, který okolní dvoupodlažní klasicistní domy převýšil o celá dvě podlaží. Západní uliční frontu pak definitivně přetvořila výstavba smíšeného bytového domu, který na půdoryse původních č.p. 195, 196, 197 a 198 vyrostl až na čtyři podlaží plus podkrovní patro. V \"utopeném\" domu západní fronty, č.p. 200 by nikdo nerozeznal jednu ze dvou dřívějších dominant této strany náměstí, tzv. Okresní dům, druhou byl Hotel Firkušný (č.p. 202). Památkově chráněny jsou oba rohové domy fronty č.p. 206 i již zmíněný městský dům č. p. 194. Tento dům si jako jediný v celém náměstí zachoval štítovou orientací do náměstí, jádro objektu je snad středověkého, spíše raně novověkého původu. Dnešní podoba domu pochází z období kolem roku 1812, v zásadě jde o konstrukční jednotrakt s dělením na tři travé – s masivními nosnými stěnami. Objekt je kryt symetrickou sedlovou střechou na klasickém tesařském krovu. Ve střední části domu se nachází původní komínové těleso, jež v půdním prostoru přechází atypicky z pravoúhlého na kruhový profil. Zdivo je smíšené – sklep a část přízemí v kamenném zdivu, novější části s převahou pálených cihel. Průčelí domu do náměstí je bohatě zdobeno architektonickými články v pozdně barokním až mírně klasicizujícím výrazu. Na jižní straně je přes uličku mezi řešeným a sousedním domem vyveden prampouch. Průchod pod ním je uzavřen novodobou kovanou mříží. \n\nNa severní straně náměstí byly zbořeny domy č.p. 52, 53, 54 a nahrazeny obchodním domem, který alespoň výškově navázal na zdařilou nárožní novostavbu č.p. 55 z roku 1909, dnes již bývalé pošty. \n\nO podloubí přišla jižní a východní strana náměstí četnými přestavbami po ničivých požárech, většinu klasicistních fasád z 19. století smazal přelom tisíciletí. Památkovou ochranu požívají č.p. 232 a Stará radnice, tzv. Trčkovský dům, č.p. 322, v kterém sídlí ZUŠ Chotěboř. \nDominantu vnitřního náměstí tvořila kašna a Morový sloup. Původní dřevěnou kašnu nahradila v roce 1869 kašna kamenná ve tvaru kvadrilobu. Od roku 1952 do dubna 2019 byla zapuštěna v zemi, opatřena nejprve vodotryskem, později řetězovými zábranami proti pádu a nyní má být zrestaurována do podoby z 19. století. Mariánský sloup je na svém místě od roku 1890, kdy nahradil památkově chráněný Sloup se sochou Panny Marie stojící zde od roku 1700, nyní přemístěný na Palackého ul. č.p. 50. \n\nRoli dominanty náměstí přebírají vzrostlé dřeviny. Současná zeleň byla kromě dvou památných lip z roku 1919 vysázena v 60. letech, s prořezem počítají poslední studie k rekultivaci náměstí, s kterými se právě seznamuje veřejnost. Náměstí zůstává vydlážděno žulovými kostkami, severojižní komunikace je asfaltová, mobiliář betonový a výbojkové veřejné osvětlení vystřídala LED technologie. Západní a jižní uliční fronta plní funkci autobusového nádraží, komfort cestujících mají zajistit nově umísťované přístřešky. \n\nChotěbořský zámek je volně stojící jednopatrovou čtyřkřídlou raně barokní budovou. Severním vstupním portálem v tříosém rizalitu se vstupuje valeně klenutým průjezdem na arkádové nádvoří. Jižní průčelí je terasou s dvojramenným schodištěm otevřeno do anglické zahrady. O půl metru silnější obvodové zdivo a gotické sklepy východního křídla dosvědčují, že stavitelé zámku v roce 1701-1702 využili část hmoty předešlé stavby, středověké tvrze z druhé poloviny 14. století. V původním stavu z 18. století se zachovala zámecká kaple Nejsvětější Trojice umístěná ve východním křídle zámku. Majitelem areálu je Jan Josef IV. Dobřenský z Dobřenic. Památkové ochrany požívá i celý areál zámku, kam spadá klasicistní jednopatrová budova tzv. zámečku, anglický park se vzácnými dřevinami budovaný v 70. letech 19. století, klasicistní náhrobek Jana Pavla, rytíře z Brachfeldu a jeho ženy Johany datovaný k roku 1813, kamenná kašna čtyřlistého půdorysu pocházející z 1. poloviny 19. století, litinový kříž na pískovcovém podstavci s tesaným rodovým erbem Dobřenských, pískovcové sochy sv. Jana Nepomuckého z roku 1720 a sv. Alžběty Durynské z počátku 20. století od sochaře Jana Kalouse z Chrudimi. \n\nMěstské domy z podzámecké jednotně řešené řadové zástavby č.p. 393, 400, 401 a 403 v ul. Riegerova patří mezi kulturní památky Chotěboře stejně jako kaple sv. Anny, Pomník Ignáta Herrmanna, Pomník - husitský památník, Pomník padlých 5. 5. 1945, Pomník obětem válek, myslivna Liboháj, č.p. 19, Silniční most Bílek, Pomník padlým I. a II. světové války Rankov a vodárna (industriální dědictví).\n\n\n\n"}
{"id": "1506452", "url": "https://cs.wikipedia.org/wiki?curid=1506452", "title": "Turistická značená trasa 1923", "text": "Turistická značená trasa 1923\n\nTuristická trasa má svůj počátek na náměstí ve Vysokém Mýtě, kde přímo navazuje na stejně značenou trasu 1905 z Bílého Koně. Výchozí jsou zde rovněž zeleně značené trasy 4291 do Zámrsku a 4300 do Sloupnice. Průchozí je zde rovněž žlutě značená trasa 7330 z Nových Hradů do Chocně. Trasa 1923 vede městskými ulicemi na severozápadní okraj města a poté po asfaltových komunikacích poli severním směrem do osady Šnakov. Následuje úsek vedený polními cestami vedoucí do centra Zámrsku odkud pokračuje po silnici do Dobříkova. U zdejší vlakové zastávky počíná souběh se zde výchozí žlutě značenou trasou 7326, který vede do centra obce. Trasa 1923 odtud stoupá již samostatně po pěšinách do lesů severně od vsi, kde přimyká k cestě Formanka, po které pokračuje severovýchodním směrem na koncové rozcestí se zeleně značenou trasou 4241 z Holic do Chocně.\n\nTrasa dříve opouštěla Vysoké Mýto ulicí \"U Plovárny\" a poté vedla po dnes již částečně zaniklé polní cestě k severovýchodu po pravém břehu Loučné. Východně od Šnakova se stáčela k západu, přecházela řeku a v osadě se napojovala na současnou trasu.\n\n"}
{"id": "1506454", "url": "https://cs.wikipedia.org/wiki?curid=1506454", "title": "Celal Atik", "text": "Celal Atik\n\nCelal Atik, původním jménem Celal Doğan (asi 1920 Gürdan – 27. dubna 1979 Ankara) byl turecký zápasník, který patřil do světové špičky v zápase řecko-římském i ve volném stylu. Soutěžil v lehké a velterové váze. První titul mistra Turecka vybojoval v roce 1938. Získal titul mistra Evropy ve volném stylu v letech 1946 a 1949, stal se olympijským vítězem v roce 1948 a mistrem světa v roce 1951, v řecko-římském zápase získal stříbrnou medaili na MS 1950 a bronz na ME 1947. V letech 1955 až 1979 byl trenérem turecké zápasnické reprezentace, působil také jako expert Mezinárodní zápasnické federace. Je nositelem Řádu čestné legie. Je po něm pojmenována sportovní hala v Izmiru. \n"}
{"id": "1506465", "url": "https://cs.wikipedia.org/wiki?curid=1506465", "title": "Ibrahim Haznadarević", "text": "Ibrahim Haznadarević\n\nIbrahim-efendija Haznadarević (1872 Nevesinje, Osmanská říše – 25. listopadu 1943 Sarajevo, Nezávislý stát Chorvatsko) byl bosenskohercegovský pedagog bosňáckého původu.\n\nV Sarajevu absolvoval ruždii, islámskou základní školu, nato obchodní a učitelskou školu. Jako pedagog působil ve Visokém (1893 nejprve jako pomocný, nato od 1895 jako řádný), Foči (od 1902) a Travniku (druhé národní základní škole, od 1903). Roku 1904 byl umístěn do sarajevské Daru-l-mualliminu, muslimské učitelské přípravky, kde získal místo učitele (na jeho předešlé místo odešel stávající učitel Hajdar Fazlagić) a později od roku 1909 i ředitele (\"upravitelj\"). Roku 1913 byla přípravka spojena s medresou zvanou Kuršumlija, načež se školního roku 1919/1920 obě instituce sloučily do Gazi Husrev-begovy medresy. Po spojení škol byl přidělen k zemské vládě v Sarajevu, kde až do odchodu do penze působil jako úředník.\n"}
{"id": "1506466", "url": "https://cs.wikipedia.org/wiki?curid=1506466", "title": "Pratt &amp; Whitney Canada PW100", "text": "Pratt &amp; Whitney Canada PW100\n\nPratt & Whitney Canada PW100 je rodina turbovrtulových leteckých motorů s výkonem od 1 800 do 5 000 shp (1 300—3 700 kW) vyráběných kanadskou společností Pratt & Whitney Canada. První byly uvedeny na trh v roce 1984. V oblasti regionálních dopravních letounů k roku 2016 v letectví představují 89 % instalovaných pohonných jednotek, čímž tomuto tržnímu segmentu dominují před výrobky srovnatelné kategorie firem Allison a GE Aviation.\n\nTyp, původně označený PT7, užívá relativně nezvyklou tříhřídelovou konstrukci. U rodiny verzí PW100 odstředivý nízkotlaký rotor poháněný jednostupňovou nízkotlakou turbínou přeplňuje plyny odstředivý vysokotlaký rotor poháněný jednostupňovou vysokotlakou turbínou, zatímco verze PW150 k přeplňování používá třístupňový nízkotlaký axiální kompresor. Výkon je na excentricky umístěný reduktor pohánějící vrtuli přenášen třetí hřídelí, spojenou s dvoustupňovou volnou turbínou.\n\n[[Soubor:Pratt & Whitney Canada PW123 retouched.jpg|náhled|Pratt & Whitney Canada PW123]]\n[[SOubor:HOP ATR42 F-GPYC 25sep14 LFBO-2.jpg|náhled|Motor PW127E instalovaný na letounu [[ATR 42|ATR 42-500]] společnosti [[HOP!]]]]\n[[Soubor:RAFO EADS CASA C-295 901 PAS 2013 04 PW127G turboprop engine.jpg|náhled|PW127G na letounu [[CASA C-295]], [[Pařížský aerosalon|aerosalon v Paříži]] 2013]]\n\n\n[[Soubor:Pw120a-142803.jpg|náhled|PW120A instalovaný na transportním letounu [[Bombardier Dash 8|CT-142]] [[Royal Canadian Air Force]]]]\n\n\n\nÚdaje: PW100 PW150\n\n\n\n[[Kategorie:Letecké motory Pratt & Whitney Canada|PW100]]\n[[Kategorie:Turbovrtulové motory]]"}
{"id": "1506472", "url": "https://cs.wikipedia.org/wiki?curid=1506472", "title": "Špitál svaté Alžběty (Český Krumlov)", "text": "Špitál svaté Alžběty (Český Krumlov)\n\nŠpitál sv. Alžběty byl ve středověku komplexem vzájemně propojených měšťanských domů Latrán č.p. 105, Věžní č.p. 99, 100, 101, 102, 103 a Budějovická brána Latrán č.p. 104. Severní stěna je součástí městského opevnění. Komplex je evidován jako světové dědictví UNESCO v rámci historického centra Českého Krumlova a je památkově chráněno.\n\nO špitálu svaté Alžběty je první písemná zmínka z období gotiky z roku 1400. V roce 1598, kdy byla k budovám špitálu přistavěna Budějovická brána, byl špitál přestavěn. Špitál byl zrušen v roce 1781. Při rozdělení domů pro obytné účely byla provedena klasicistní úprava celého komplexu domů. Z této doby je zachovaná podoba a dispozice.\n\nDůmy Latrán čp. 105, Věžní čp. 99, Věžní čp. 100, Věžní čp. 101, Věžní čp. 102, Věžní čp. 103 tvoří část celého komplexu budov. Komplex budov je protáhlý na půdorysu písmene L. Je umístěn na skále nad potokem Polečnice. Severní průčelí (vně z města) je zdobeno sgrafitovou rustikou. Prvních šest oken od Budějovické brány je osazeno do kamenného ostění. Jižní průčelí má také sgrafitovou fasádu. Je částečně zakryté mohutně vykonzolovanou střechou s viditelnými trámy. Vstupní otvory a část oken je osazeno v kamenném ostění. V celém komplexu domů je zachován původní krov a odkryty původní omítky. Východní křídlo v domě Věžní čp. 99 je na jižní straně zakončeno trojúhelníkovým štítem s hladkou fasádou. V domě Věžní čp. 100, dříve stávala kaple v severo-východním rohu. Na půdě domu Věžní čp. 101 je dochován unikátní renesanční krov s Ondřejskými kříži.\n\nMezi lety 1783–1784 byl bývalý špitál rozdělen na čtyři části a prodán soukromým zájemcům. Kašpar Koutný získal za 500 zlatých dnešní dům číslo 99, od kterého se v roce 1784 oddělil dům číslo 100 – do roku 1821 ho vlastnil Jan Höpfler. Dnešní dům číslo 101 koupil za stejnou cenu Jakub Krzenik a číslo 103 za 400 zlatých dostal Filip Jechl, jehož rodina zde žila až do roku 1812. Necitlivé stavební úpravy po druhé světové válce vedly ke zničení větší části původního památkově cenného architektonického detailu interiérů. \n\nLatrán č.p. 104 Český Krumlov - Budějovická brána je nejmladší a zároveň jedinou dochovanou městskou branou z původních devíti městských bran, která se dochovala do dnešních dnů. Tuto bránu postavil v letech 1598 - 1602 architekt italského původu Domenico Benedetto Cometta z Eckthurnu nákladem Petra Voka z Rožmberka. Tato dvoupatrová čtyřboká věž má z vnější strany charakter pevnostní architektury severoitalského typu, neboť průčelí je kryto mohutnou ochrannou zdí zakončenou cimbuřím. Její vnitřní strana je pokryta freskovou výzdobou se slunečními hodinami v úrovni druhého patra. Nedaleko odtud směrem k pivovaru se nachází další zbytek bývalého městského opevnění - bašta z počátku 16. století, která je jedinou dochovalou stavbou tohoto druhu ve městě. V 60. letech byl proražen průchod pro pěší i na západní straně brány. V roce 1965 byla brána staticky zajištěna a v roce 1966 byly odkryty a restaurovány malby na jižním průčelí. Roku 1995 byla provedena oprava vnějšího pláště stavby, na severním průčelí odkryta barokní omítková vrstva, restaurovány malby a částečně obnoveno barevné řešení celého pláště. Orientačním průzkumem byla prokázána malířská výzdoba i v průjezdu brány. V roce 1996 při opravě mostu bylo odstraněno jeho rozšíření na východní straně a zazděn navazující průchod v bráně. Budějovická brána stojí na skalnatém ostrohu nad tokem Polečnice na okraji severního předměstí Latránu. Brána je spolu s přilehlými budovami bývalého špitálu výraznou pohledovou dominantou při vstupu do města od severu. Ze severu vstupuje návštěvník do města Český Krumlov Budějovickou branou, ke které vedou dva mosty. Ten novější byl vystavěn v 70. letech 20. století. Zděný most se čtyřmi oblouky, byl postaven společně s Budějovickou branou.\n\nV komplexu bývalého špitálu svaté Alžběty se dnes nachází restaurace, hostel a kavárna. Restaurace 99 byla otevřena v roce 2002.\n\n"}
{"id": "1506474", "url": "https://cs.wikipedia.org/wiki?curid=1506474", "title": "Tištrja", "text": "Tištrja\n\nTištrja je zarathuštrický bůh – jazata, deště a personifikace hvězdy Siria. Je také pánem a dozorcem všech hvězd, především však vládne východu nebes, zatímco Satavaésa – Antares, který mu pomáhá zalévat zemi deštem, jihu, Vanant – Vega, západu, a Haptóiringa – Velká medvědice, jihu. Na jeho počest je pojmenován čtvrtý měsíc kalendáře jako Tir a je slaven svátek Tíragan. Podle Jaana Puhvela může být Tištrja nositelem některých funkcí íránského protějšku Indry.\n\nJe mu věnován osmý jašt Avesty ve kterém se objevuje ve třech podobách, z nich v každé zůstává po deset dní. Nejdříve se zjevuje jako mladý muž, poté jako býk se zlatými rohy a nakonec jako bílý kůň se žlutýma ušima a zlatým udidlem. V poslední podobě se postaví démonovi sucha Apaošovi, který má podobu černého koně s holýma ušima, olysalým zadkem a ocasem. Po třech dnech a nocích démon Tištrju vyžene z jezera Vourukaša, poté se bůh obrátí na Ahura Mazdou, který jej naplní nadpozemskou silou. Díky tomu Tištrja zvítězí, vody jsou uvolněny a přichází déšť. V druhém mýtu obsaženém v tomto jaštu Tištrja vede hvězdy do boje proti pairikám – čarodějnicím, vedeným Dužjáirjou „špatným rokem, neúrodou“.\n\n"}
{"id": "1506478", "url": "https://cs.wikipedia.org/wiki?curid=1506478", "title": "Assumpta s Ježíškem z Třebeně", "text": "Assumpta s Ježíškem z Třebeně\n\nAssumpta s Ježíškem z Třebeně (20. léta 16. stol.) pochází pravděpodobně z dílny Mistra mariánského oltáře ze Seebergu. Je dílem západočeského řezbáře, který využil jako vzor sochu Panny Marie z Mariánského oltáře ze Seebergu. Socha je vystavena ve stálé expozici Galerie výtvarného umění v Chebu.\nSocha z lipového dřeva 121 x 34 x 22 cm, vzadu vyhloubená, bez polychromie.\n\nStojící Madona na půlměsíci zjednodušeně opakuje vzor, kterým je Assumpta z Mariánského oltáře ze Seebergu, včetně srpku měsíce se dvěma hlavičkami andílků. Liší se umístěním dítěte nad pravou nosnou nohou. Ježíšek levou rukou podává matce jablko a pravou žehná věřícím. Oděv Panny Marie opakuje kompozici seeberského mistra, včetně spodního šatu se stojacím límečkem a širších ohrnutých rukávů. Svrchní plášť má oproti předloze zjednodušené schéma záhybů a zvýrazňuje vlnitý lem, který směřuje diagonálně k volné noze. Plné až odulé tváře ukazují na jinou řezbářskou individualitu, pocházející z místní chebské dílny. Řezba řemeslné kvality částečně ztratila křehkost a bohatství odstínů modelace i hybný rytmus předlohy.\n\nSocha původně stála na konzole v kostele sv. Vavřince v Třebeni a patří římskokatolické farnosti ve Františkových Lázních. Jako zápůjčka je vystavena v expozici chebské gotiky v Galerii výtvarného umění v Chebu\nV již etablovaném uměleckém prostředí Chebska a Západních Čech brzy zdomácněl nový progresivní trend, který sem byl přenesen z okruhu Hanse Leinbergera. Svědčí o tom řada dochovaných soch, které jsou přímo spojovány s dílnou Mistra mariánského oltáře ze Seebergu nebo na Leinbergerův styl volně navazují. Některá díla dokládají poměrně rychlou rustikalizaci tvorby, která původně vycházela z Leinbergerových předloh.\n\n"}
{"id": "1506479", "url": "https://cs.wikipedia.org/wiki?curid=1506479", "title": "Camera obscura (rozcestník)", "text": "Camera obscura (rozcestník)\n\nSlovní spojení Camera obscura má více významů:\n\n"}
{"id": "1506480", "url": "https://cs.wikipedia.org/wiki?curid=1506480", "title": "Passage Jean-Beausire", "text": "Passage Jean-Beausire\n\nPassage Jean-Beausire je ulice v Paříži v historické čtvrti Marais. Nachází se ve 4. obvodu. Její název odkazuje stejně jako přilehlá \"Rue Jean-Beausire\" na jméno francouzského architekta Jeana Beausira (1651–1743).\n\nUlice vede od křižovatky s \"Rue Jean-Beausire\" a končí na křižovatce s \"Rue des Tournelles\".\n\n"}
{"id": "1506482", "url": "https://cs.wikipedia.org/wiki?curid=1506482", "title": "Impasse Jean-Beausire", "text": "Impasse Jean-Beausire\n\nImpasse Jean-Beausire je slepá ulice v Paříži v historické čtvrti Marais. Nachází se ve 4. obvodu. Její název odkazuje stejně jako přilehlá \"Rue Jean-Beausire\" na jméno francouzského architekta Jeana Beausira (1651–1743).\n\nUlice vede od křižovatky s \"Rue Jean-Beausire\" u domu č. 19.\n\nUlice vznikla na konci 17. století.\n\n"}
{"id": "1506483", "url": "https://cs.wikipedia.org/wiki?curid=1506483", "title": "Ahmed Šćeta", "text": "Ahmed Šćeta\n\nAhmed Šćeta (ev. Ahmet Šteta) (? Rogatica, Osmanská říše – ?) byl bosenskohercegovský pedagog bosňáckého původu.\n\nJeho otcem byl háfiz Ahmed Hilmi-efendija Šćeta.\n\nV Sarajevu absolvoval Šarí‘atskou soudní školu (1894) a učitelskou školu (1897). Nato se hned stal pomocným učitel v základní škole ve Vlasenici (od 1897), Zvorniku (od 1899). Později od roku 1900 vyučoval v sarajevském Daru-l-mualliminu, muslimské učitelské přípravce, druhé základní chlapecké národní škole, načež byl přeřazen do základní školy v Zenici (od 1905) a později do Derventy, kde byl i ředitelem. Roku 1907 byl jmenovnán ředitelem Daru-l-mualliminu a současně učitelem ve druhé základní chlapecké národní škole. Roku 1909 byl Zemskou vládou odvolán a dán k dispozici správě Banjaluckého okruhu, kde zastával místo školního inspektora. Krátce po vzniku Království Srbů, Chorvatů a Slovinců byl penzionován. Od poloviny 20. let byl pedagogem světských předmětů v Elči Ibrahim-pašově medrese v Travniku.\n\nByl členem muslimského podpůrného spolku \"Gajret\" (Úsilí) a sportovního klubu \"el-Kamer\" (Měsíc).\n"}
{"id": "1506485", "url": "https://cs.wikipedia.org/wiki?curid=1506485", "title": "Rákosník aldabranský", "text": "Rákosník aldabranský\n\nRákosník aldabranský (\"Nesillas aldabrana\") je vyhynulý druh ptáka z čeledi rákosníkovití (Acrocephalidae), který se vyskytoval pouze v hustých pobřežních porostech (tvořených mj. pemfisy a pandány) na západě ostrova Malabar (atol Aldabra, Seychely). Velikost území tvořil pás podél pobřeží široký asi 50 m a dlouhý jenom několik km, což z rákosníka aldabranského dělalo druh s jedním z nejmenších areálů výskytu mezi známými ptáky. V minulosti nicméně mohl být areál výskytu rákosníka aldabranského větší. Pták byl hmyzožravý, hnízdění pravděpodobně probíhalo během října nebo listopadu.\n\nByl to 18 až 20 cm velký pěvec s hlavou a hřbetem v barvách teple hnědé, rezavěji zabarvený na kostrči, ruční a předloketní letky poté měly tmavší odstíny. Spodní část těla měla světlé zbarvení. \n\nRákosník aldabranský byl ve volné přírodě pozorován pouze několikrát. Roku 1967 jej náhodně objevili britští ornitologové Constantine Walter Benson, Malcolm Penny a Tony Diamond. Během několika týdnů se jim podařilo odchytit tři jedince včetně samice s vejci, z toho dva zabili a zakonzervovali a jednoho ptáka pustili zpět do volné přírody. Kožky a vejce jsou stále uchovávány v muzeu v Tringu. Mezi lety 1974 až 1976 pozoroval několik rákosníků Robert Prys-Jones, který zkoumal jejich chování a od něhož také pocházejí jediné existující fotografie. Pozorování samce ze října roku 1983 pak představuje poslední záznam o existenci druhu, následující pátrání z let 1986 a 2003 až 2004 nepřinesla výsledky. Rákosník aldabranský je hodnocen jako vyhynulý, zřejmě následkem introdukce koz, které změnily charakter vegetace, a také nepůvodních predátorů (krysy).\n\n"}
{"id": "1506486", "url": "https://cs.wikipedia.org/wiki?curid=1506486", "title": "Rue Jean-Beausire", "text": "Rue Jean-Beausire\n\nRue Jean-Beausire je ulice v Paříži v historické čtvrti Marais. Nachází se ve 4. obvodu. Byla pojmenována na počest francouzského architekta Jeana Beausira (1651–1743).\n\nUlice začíná u křižovatky s \"Rue de la Bastille\" a vede na \"Boulevard Beaumarchais\", kam se stočí na západ. Severně ulice pokračuje jako \"Impasse Jean-Beausire\". U domu č. 11 rovněž odbočuje \"Passage Jean-Beausire\".\n\nUlice existovala už ve 14. století. Nazývala se \"Rue d'Espagne\" (Španělská), poté \"Rue Jean-Boissier\". Pod tímto názvem se poprvé vyskytuje v roce 1532 u tiskaře Gillese Corrozeta a jméno jí v upravené podobě už zůstalo. Pouze krátce v 17. století se nazývala \"Rue du Rempart\" (Hradební) z důvodu blízkosti městských hradeb Karla V.\n\nKrálovským nařízením z 16. listopadu 1836 byla šířka ulice stanovena na 10 m.\n\n"}
{"id": "1506491", "url": "https://cs.wikipedia.org/wiki?curid=1506491", "title": "Rue Pastourelle", "text": "Rue Pastourelle\n\nRue Pastourelle je ulice v Paříži v historické čtvrti Marais. Nachází se ve 3. obvodu.\n\nUlice vede od křižovatky s \"Rue Charlot\", kde navazuje na \"Rue de Poitou\", a končí na křižovatce s \"Rue du Temple\", kde na ni navazuje \"Rue des Gravilliers\".\n\nUlice vznikla v roce 1877 spojením části \"Rue des Archives\", \"Rue d'Anjou-au-Marais\" a \"Rue Groignet\". Ulice nese jméno Rogera Pastourela de Groslay, člena pařížského parlamentu v roce 1378, který měl v ulici svůj dům.\n\n\n"}
{"id": "1506492", "url": "https://cs.wikipedia.org/wiki?curid=1506492", "title": "Vladimír Třebín", "text": "Vladimír Třebín\n\nP. Vladimír Třebín (20. července 1923, Slavonski Brod – 12. srpna 1994, Olešnice) byl český římskokatolický kněz a agent Státní bezpečnosti s krycím jménem Suchý., který působil mj. v římské koleji Nepomucenum, a to v letech 1956–1960. Jeho tamní mise ovšem nebyla příliš úspěšná – kvůli opakovaným disciplinárním přestupkům byl z koleje vyloučen a StB ho nakonec musela stáhnout zpět do Československa. Jeho význam spočívá hlavně v tom, že s sebou na Západ přivedl Karla Skalického.\n\n\"„Navzdory Třebínovu skandálnímu chování i neochotě církevních míst se tajným službám nakonec podařilo dosáhnout svého: Třebína vysvětil na Slovensku během vánočních svátků roku 1962 dvaasedmdesátiletý, tehdy už „hluboce senilní“, rožňavský biskup Róbert Pobožný.“\" (Blažek, s. 34)\n\nV roce 1963 byl ustanoven administrátorem farnosti Těmice na Pelhřimovsku, kde však působil pouze rok, později působil např. v Benešově nad Černou (1. 8. 1968 – 30. 4. 1973) na Českokrumlovsku a poté (13. 5. 1973 – 1980?) v asi 18 km vzdálené Olešnici na Českobudějovicku. V letech 1980–1981 byl vězněn. Po návratu z vězení žil na faře v Olešnici jako soukromá osoba bez možnosti veřejného působení. Až v roce 1984 se mohl do duchovní správy vrátit. Zůstal v olešnické farnosti, kde pak prožil zbytek života. Zemřel v srpnu roku 1994. To, že byl spolupracovníkem StB, vyšlo najevo až v roce 2002, a tato informace byla zanesena také do farní kroniky. \n\n\n"}
{"id": "1506495", "url": "https://cs.wikipedia.org/wiki?curid=1506495", "title": "Daniel Seghers", "text": "Daniel Seghers\n\nDaniel Seghers nebo Daniël Seghers (3. prosince 1590 Antverpy – 2. listopadu 1661 Antverpy) byl vlámský malíř, jezuita, který se specializoval na květinová zátiší. Významný je jeho příspěvek k malířskému žánru \"girlandový obraz\". Jeho obrazy byly velmi ceněny a staly se nejen součástí sbírek mnoha jeho aristokratických patronů, ale také zdobily mnoho křesťanských kostelů a chrámů. Měl mnoho následovníků a napodobitelů.\n\nDaniel Seghers se narodil v Antverpách. S matkou se přestěhoval pravděpodobně v roce 1601 po smrti svého otce Pietera a konverzi jeho matky ke kalvinismu do holandské republiky, zřejmě do Utrechtu.Je možné že právě zde Seghers začal studovat malířství. Mladý umělec se vrátil do Antverp v roce 1611, kde byl zapsán do Cechu svatého Lukáše jako žák Jana Brueghela staršího. Seghers konvertoval ke katolicismu a v roce 1614 se stal novicem v jezuitském řádu v Mechelenu. O Seghersovi existuje záznam v Bruselu z roku 1621, jako o autorovi dvou květinových girlandových obrazů pro bruselskou katedrálu St. Michaela a St. Gudula (Svatý Michal a svatá Gudula). V roce 1625 Seghers složil závěrečný slib jako jezuitský kněz. Informace o jeho stavu v jezuitském řádu se liší: někteří prohlašují, že byl vysvěcen na kněze v roce 1625, zatímco jiní argumentují, že zůstal laickým bratrem.\n\nPo svém vysvěcení v roce 1625 Seghers odešel do Říma, kde zůstal dva roky. V Římě měl Seghers příležitost pracovat na projektech s předními malíři: spolupracoval s Nicolasem Poussinem na několika náboženských malbách, zatímco pro kardinála Ludovise Seghers namaloval květinový věnec kolem oválné kartuše vyplněné obrázky putti namalované italským malířem Domenichinem. Kompozice je známá jako \"Dvojitý věnec obklopující medailon s triumfem lásky\".\n\nDo Antverp se Seghers vrátil v roce 1627 a zůstal zde až do konce života. V jeho ateliéru v Antverpách jej navštívil v roce 1635 španělský infant–kardinál Ferdinand Španělský, v roce 1641 rakouský arcivévoda Leopold I. Vilém a v roce 1649 švédská královna Kristýna I. Švédská, ve stejném roce také anglický král Karel II. Stuart. Je známo, že pro Karla II. namaloval Seghers květinovou kartuši. Jeho práce byla také obdivována jeho kolegy umělci, včetně Rubense.\n\nMezi jeho žáky patřil Jan Philip van Thielen, Ottmar Elliger a Ignace Raeth a pravděpodobně také Andries Bosman.\n\nSeghers byl výhradně malíř květinových zátiší hlavně kartuší a girlandových květinových věnců, stejně tak maloval ale i čistě květinové malby. Byl velmi pracovitý, Je mu připisováno na 239 prací. Není snadné zavést chronologii jeho obrazů, protože jeho obrazy pocházejí pouze z období 1635-1651. V jeho květinových girlandách se objevuje stylistický vývoj z počátečních téměř stejnorodých girland složených ze tří nebo čtyř skupin květin. V jeho raných malbách je jasně rozpoznatelný vliv Jana Brueghela staršího. Od roku 1630 Seghers usiloval o živější obraz květinového uspořádání, jeho květiny vypadají více přirozeně. Květy v obrazech tohoto pozdějšího období svítí na tmavém pozadí a mají až precizní, sochařský charakter.\nPodobně jako Brueghel, Seghers preferoval ztvárnění květin a rostlin rostoucích v jeho domovské zemi, zvláště pak vyšlechtěné zahradní květiny. Nerespektoval období kvetení jednotlivých druhů, na své obrazy je umísťoval společně. Dával přednost místním růžím a tulipánům v okamžiku před rozkvětem. Ve svém detailním vykreslování květin a rostlin Seghers prozradil dovednost miniaturisty. Mnoho z jeho prací jsou oleje na mědi, často jsou to kabinetní (skříňkové) obrazy.\n\nVětšina Seghersových obrazů je ve výrazně vlámském žánru nazývaném \"girlandové obrazy\". Termín označuje speciální typ zátiší, který byl vyvinut v Antverpách Janem Brueghelem starším ve spolupráci s italským kardinálem Federicem Borromeem na počátku 17. století. Další umělci, kteří se zapojili do raného vývoje žánru byli Hendrick van Balen, Andries Daniels, Peter Paul Rubens a samotný Seghers. Žánr byl zpočátku spojený s reformačním hnutím. To bylo dále inspirováno také kultem úcty a oddanosti k Panně Marii převládající u Habsburgského dvora.\n\nTypické girlandové obrazy tvoří květinový věnec kolem zbožného obrazu uprostřed, nebo kolem portrétu, nebo jiného náboženského symbolu. V druhé polovině 17. století byla i světská témata jako portréty či obrazy s mytologickými tématy zdobeny květinovými girlandami neboť to vyžadovala móda. Seghers inovoval pojetí girlandového obrazu jeho učitele Brueghela. Jako rámovací prvek použil místo květin kamennou kartuš. Maloval také girlandové obrazy Piety, ve kterých byly květiny nahrazeny bodláky, trny, jedovatým blínem a dalšími rostlinami se špatnou pověstí poukazujíc tak na trnovou korunu a utrpení Krista. Girlandové obrazy vznikaly obvykle na základě spolupráce malíře centrálního námětu a malíře kartuše. Seghers sám obecně jen maloval květiny a centrální obraz byl domalován později jiným umělcem. Příkladem je raná spolupráce Segherse s Nicolasem Poussinem (Musée Thomas-Henry). Possin namaloval figury pro obraz \"Pieta\" a Seghers girlandu.\n\nTato umělecká spolupráce, kterou můžeme vidět na nejstarších girlandových obrazech Jana Brueghela staršího a Petera Paula Rubense, je ve skutečnosti ukázkou pozoruhodé kvality vlámské malby v Antverpách ze 17. století. Mnoho umělců, kteří se podíleli na Sghersových malbách jsou neznámí. Ale často spolupracoval i s předními antverskými figurálními malíři. Identitu těchto malířů podílejících se na konkrétních uměleckých dílech není vždy možné přesně určit, i když Seghers sestavil seznam květinových zátiší, které vytvořil a pro koho. V katalogu uvedl popis každého obrazu, svého spolupracovníka a počet obrazů, které namalovali. Katalog je ovšem neúplný, a tak není možné spoluautora obrazu vždy s jistotou určit. Je známo, že některými umělci byli Cornelis Schut, Erasmus Quellinus II., Abraham van Diepenbeek, Simon de Vos, Jan van den Hoecke, Gonzales Coques a Peter Paul Rubens. Jako jeho spolupracovník je také zmiňován Thomas Willeboirts Bosschaert. Je možné, že Seghers spolupracoval s Rubensem na girlandovém obraze pro kostel Svatého Karla Boromejského (St. Charles Borromeo Church) v Antverpách. Během svého pobytu v Římě spolupracoval také s Poussinem a Domenichinem.\n\nGirlandové obrazy jsou často velké. \"Svatý Ignác v cheruby v květinové kartuši\", Royal Museum of Fine Arts Antwerp (Královské muzeum výtvarných umění Antverpy) má rozměry 299 cm x 190 cm. Na obraze je nejen kartuš namalovaná Cornelisem Schutem, ale také andělé přisuzované Janovi van Balenovi.\n\nUmělecké dílo Daniela Segherse bylo během jeho života široce obdivováno a byl o ně velký zájem. Jeho stylem pokračovalo mnoho dalších umělců, včetně takových jako byli Jan Philip van Thielen, Andries Bosman, Jan Anton van der Baren, Frans Ykens nebo Jan van den Hecke. Jeho tvorba ovlivnila i další umělce jako Jan Davidsz. de Heem v Antverpách a Juan de Arellano v Madridu. Jeho obrazy byly velmi ceněné i u dvora Viléma I. Oranžského v Haagu. Sběratel umění, básník, skladatel a zároveň princův tajemník Constantijn Huygens ve své poezii Seghersovy obrazy chválil a psal, že z jeho maleb je přímo cítit vůně květin. Podobně psal o Seghersových obrazech holandský básník Joost van den Vondel. Mezi sběrateli byla královna Kristýna I. Švédská, Karel I. Stuart, Filip IV. Španělský, Marie Medicejská, Karel II. Stuart, který umělce navštívil v roce 1649 a arcivévoda Leopold I. Vilém, dále kardinál Scipione Caffarelli-Borghese, antverpský sběratel a patron Anthonyho van Dycka, Cornelis van der Geest.\n\nJeho obrazy nebyly většinou prodávány obvyklým způsobem přes kontakty obchodníků s uměním. Byly prezentovány jako dary jezuitskému řádu a určeny k výzdobě kostelů. Sloužily jako stimulanty pro náboženské rozjímání a jako mocné nástroje diplomacie. V roce 1631, například, Seghers poslal obraz \"Koruna z květin\" Marii Medicejské, když navštívila spolu s Isabelou Klárou Evženií školu svatého Ignáce v Londýně. Jeho kompozice zcela jasně nesla symbolický a meditační prvek, který byl v souladu s jezuitskou doktrínou.\n"}
