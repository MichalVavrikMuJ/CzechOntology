{"id": "1531106", "url": "https://cs.wikipedia.org/wiki?curid=1531106", "title": "Helena Bauerová", "text": "Helena Bauerová\n\nHelena Bauerová (* 14. října 1949, Letovice) je česká lingvistka, univerzitní pedagožka a slavistka, emeritní docentka Filozofické fakulty Univerzity Palackého v Olomouci.\n\nHelena Bauerová vystudovala češtinu a srbochorvatštinu na Filozofické fakultě Masarykovy Univerzity v Brně (tehdy Univerzita J. E. Purkyně), v paleoslovenistice se považuje za žákyni Radoslava Večerky a především Ludmily Pacnerové, mezi její učitele patřili dále Arnošt Lamprecht a Ivan Dorovský. V roce 1977 získala titul PhDr., v roce 1994 se habilitovala v oboru srovnávací slovanská jazykověda (FF UP v Olomouci). V Olomouci působila v letech 1974 až 2010 na Filozofické fakultě Univerzity Palackého. Vyučovala především diachronní slavistické disciplíny – Základy slavistiky (respektive Úvod do diachronní slavistiky) a Staroslověnštinu. Vedla několik desítek diplomových prací a jako školitelka doktorského studia a konzultantka vychovala řadu budoucích badatelů v oblasti paleoslovenistiky i v dalších příbuzných oborech (Václav Čermák, František Čajka, Jaroslav David, Darina Hradilová, Josef Línek, Miroslav Vepřek, Lukáš Zábranský).\n\nProrektorka Univerzity Palackého (1994–1995), nositelka medailí Jugoslávské akad. věd a Staroslověnského institutu v Záhřebu a medaile UP v Olomouci.\n\n\n"}
{"id": "1531111", "url": "https://cs.wikipedia.org/wiki?curid=1531111", "title": "Zlatý míč 2017", "text": "Zlatý míč 2017\n\nZlatý míč, cenu pro nejlepšího fotbalistu světa dle mezinárodního panelu sportovních novinářů, získal za rok 2017 portugalský fotbalista ve službách Realu Madrid Cristiano Ronaldo, který vyhrál popáté v kariéře, čímž vyrovnal rekordní počet Lionela Messiho, který skončil na druhém místě.\n"}
{"id": "1531114", "url": "https://cs.wikipedia.org/wiki?curid=1531114", "title": "USS Massachusetts (BB-59)", "text": "USS Massachusetts (BB-59)\n\nUSS Massachusetts je bitevní loď třídy South Dakota amerického námořnictva. Do služby byla zařazena v roce 1942 a vyřazena v roce 1962.\n\nTato loď, zkonstruovaná podle omezení konference, má velmi vyvážené vlastnosti v oblasti výzbroje, rychlosti a pancéřové ochrany. Na konci druhé světové války měla loď velmi silnou protiletadlovou obranu.\n"}
{"id": "1531117", "url": "https://cs.wikipedia.org/wiki?curid=1531117", "title": "Henryk Wereszycki", "text": "Henryk Wereszycki\n\nHenryk Wereszycki (13. prosinec 1898 Lvov – 27. února 1990 Krakov) byl polský historik.\n\n\n"}
{"id": "1531121", "url": "https://cs.wikipedia.org/wiki?curid=1531121", "title": "Récicourt", "text": "Récicourt\n\nRécicourt je francouzská obec v departementu Meuse v regionu Grand Est. Žije zde obyvatel.\n\n"}
{"id": "1531122", "url": "https://cs.wikipedia.org/wiki?curid=1531122", "title": "Lujza Garajová Schrameková", "text": "Lujza Garajová Schrameková\n\nLujza Garajová-Schrameková (* 1984) je slovenská herečka, stand-up komička a zpěvačka. \n\nPochází z divadelní rodiny. Její matka je herečka ve Starém divadle v Nitře, dědeček byl herec a tajemník Divadla Andreja Bagara v Nitře. Vystudovala hereckou konzervatoř.\n\nPo skončení konzervatoře byla osm let členkou Radošinského naivního divadla. Vystupovala v nezávislém toulavém divadle, které vzniklo jako autorský projekt dvojice režisérů Jakuba Nvoty a Kamila Žišku. Ve Studiu L + S hrála spolu s Milanem Lasicou v představení \"Listy Emilovi\". Delší dobu vystupovala v stand-up show Jana Gorduliče \"Silné řeči\", kam se dostala díky kamarádce a kolegyni Kristýně Farkašové.\n\nPrvní televizní zkušenosti získala menšími rolemi v seriálech \"Ordinace v růžové zahradě\" a \"Panelák\". V pořadu \"Haló\" hrála vyfintěnou zlatokopku, která radila ženám, jak sbalit bohatého chlapa. Do širšího povědomí diváků se dostala díky seriálu \"Divoké koně\", kde hraje šéfku stájí Mery, která má problémy s muži.\n\nGarajová-Schrameková se věnuje i zpěvu. Koncertuje spolu s kolegyněmi z Radošinského naivního divadla, Marcelou Vilhanovou a Dankou Tomešovou. Od dětství měla problémy se zrakem. V soukromí nosila dioptrické brýle. Během vystoupení v divadle a při natáčení seriálu \"Divoké koně\" používala kontaktní čočky. V lednu 2016 se rozhodla podstoupit laserovou operaci očí.\n"}
{"id": "1531123", "url": "https://cs.wikipedia.org/wiki?curid=1531123", "title": "S/KEY", "text": "S/KEY\n\nS/KEY je autentizační systém běžný na systémech unixového typu založený na jednorázových heslech. Byl vyvinut pro přihlašování na server z jednoduchých řádkových terminálů a obecněji nedůvěryhodných počítačů, do kterých nechce uživatel vkládat své důvěrné dlouhodobé heslo. Protože jsou používána jednorázová hesla, je odposlechnutí hesla (například analyzátorem paketů) samo o sobě vůči tomuto zabezpečení neúčinné.\n\nS/KEY je podporován v Linuxu (v rámci systému PAM), v OpenBSD, NetBSD a FreeBSD. Je také implementován v OpenSSH od verze 1.2.2 vydané v prosinci 1999. Je na něm založeno také autentizační schéma OPIE.\n\nSystému se také někdy přezdívá Lamportovo schéma podle jeho autora, Leslieho Lamporta. První implementaci vytvořili Neil Haller, Phil Karn a John Walden ve společnosti Bellcore koncem osmdesátých let dvacátého století. Jeho popularita začala upadat, když jednak vypršely patenty chránící algoritmy asymetrické kryptografie a jednak došlo k rozšíření laptopů a protokolů typu SSH, které chrání kromě hesla i celou komunikaci, a původně běžné přihlašování z nedůvěryhodných počítačů se stalo menšinovou záležitostí.\n\nCílový \"server\", který bude ověřovat autentizaci, postupuje následovně:\n\n\nUživatel má tedy k dispozici \"n\" hesel. První heslo se nepoužije, začíná se až druhým heslem.\n\n\nBezpečnost metody S/KEY závisí mimo jiné na bezpečnosti použité kryptografické hašovací funkce, především na její odolnosti vůči útoku nalezením vzoru.\n\nV základní podobě je ovšem metoda S/KEY zranitelná útokem člověka uprostřed a také některými útoky založenými na souběhu.\n"}
{"id": "1531126", "url": "https://cs.wikipedia.org/wiki?curid=1531126", "title": "Cozmești (župa Vaslui)", "text": "Cozmești (župa Vaslui)\n\nCozmești je rumunská obec v župě Vaslui. Žije zde obyvatel. Skládá se ze čtyř částí.\n\n"}
{"id": "1531129", "url": "https://cs.wikipedia.org/wiki?curid=1531129", "title": "Cozmești", "text": "Cozmești\n\nCozmești je název více míst v Rumunsku:\n\n"}
{"id": "1531133", "url": "https://cs.wikipedia.org/wiki?curid=1531133", "title": "East 17", "text": "East 17\n\nEast 17 je anglický popový boy band, sestávající z původního člena Terryho Coldwella, Robbieho Craiga (od roku 2014) a Terryho Johna (od roku 2018). V původní sestavě byli také John Hendy, Brian Harvey a Tony Mortimer. Dalším bývalými členem byl Blair Dreelan (od 2012 manažer skupiny Union J). Skupina dostala 18 singlů do britského žebříčku dvaceti nejprodávanějších písní a čtyři desky do žebříčku deseti nejprodávanějších alb. Celosvětově prodala 18 milionů alb. Byla jednou z nejpopulárnějších britských chlapeckých kapel první poloviny devadesátých let 20. století. Její styl míchal pop a hip hop, zejména v písních jako \"House of Love\" a \"Let It Rain\". Jejím největším hitem byla ovšem balada \"Stay Another Day\", která se stala nejprodávanější vánoční písní v Británii v roce 1994. Jejich rivaly byly ve své době zvláště Take That. Skupina byla pojmenována podle poštovní značky jejich domovské londýnské čtvrti, Walthamstow.\n\n\n\n"}
{"id": "1531138", "url": "https://cs.wikipedia.org/wiki?curid=1531138", "title": "Craig County (Virginie)", "text": "Craig County (Virginie)\n\nCraig County je okres amerického státu Virginie založený v roce 1851. Hlavním městem je New Castle. Leží u hranic se státem Západní Virginie. Pojmenovaný je podle amerického politika, člena Sněmovny reprezentantů Roberta Craiga (1792–1852).\n"}
{"id": "1531143", "url": "https://cs.wikipedia.org/wiki?curid=1531143", "title": "Kostel svatého Mikuláše (Sklabiná)", "text": "Kostel svatého Mikuláše (Sklabiná)\n\nKostel svatého Mikuláše se nachází v obci Sklabiná v okrese Velký Krtíš na Slovensku. Je farním kostelem Římskokatolické farnosti Sklabiná děkanátu Velký Krtíš diecéze Banskobystrické. Je kulturní památkou Slovenské republiky vedenou pod číslem 480/1. \n\nGotický kostel byl postaven ve 14. století a později renesančně upraven. První písemná zmínka pochází z roku 1435 a další z roku 1465. V 18. století bylo přistavěno barokní polygonální kněžiště a vsazena barokní okna. Byla upravena věž a celá stavba změnila fasádu.\n\nKostel je jednolodní orientovaná gotická stavba se segmentovým závěrem, přistavěnou věží k západnímu průčelí a gotickým portálem na jižní straně lodi. Věž je rámována lizénami a ukončena barokní helmicí. Nad věžním portálem se nachází výklenek s barokní sochou svatého Jana Nepomuckého z poloviny 18. století. \n\nV blízkosti kostela se nachází fara, kamenný kříž a socha Svaté Trojice z roku 2000.\n\nKněžiště je segmentové, dlouhá loď má renesanční křížovou klenbu.\n\n"}
{"id": "1531154", "url": "https://cs.wikipedia.org/wiki?curid=1531154", "title": "Dům mládeže (Bělehrad)", "text": "Dům mládeže (Bělehrad)\n\nDům mládeže (srbsky v cyrilici Дом омладине, v latince Dom omladine) se nachází v srbské metropoli Bělehradu na adrese \"Makedonska 18\", v centru města, na rohu ulic \"Makedonska\" a \"Dečanska\". \n\nBudova slouží jako kulturní centrum pro řadu organizací, zabývající se mládeží. Kromě prostor, které jsou určeny pro různé neziskové organizace, se zde nachází také přednáškové sály pro 520 a 300 lidí, klub a galerie.\n\nBudova vznikla na přelomu 60. a 70. let v lokalitě bývalé hospody \"Ginić\". Stavební práce na ní byly dokončeny v roce 1974. Samotná instituce Domu mládeže (zkr. DOB) byla založena již v roce 1964. Architektem výškové budovy byl Ninoslav Kučan, který jej připravil ve spolupráci s Dragem Iblerem a Momčilem Belobrkem. \n\nBudova je nápadná díky plastice umístěné u vstupu a orientované do \"Dečanské\" ulice. Její autor byl inspirován památníkem, připomínajícím osvobozenecký partyzánský boj v Chorvatsku. Podle něj také nesla název kavárna \"Sunce\", umístěná v přízemí budovy.\n\nPůvodně se zde nacházela i otevřená univerzita., festival amatérských divadel, filmový festival známý pod populárním názvem \"Mala Pula\" a v neposlední řadě i jazzová setkání. Dům mládeže byl v 80. letech 20. století jedním z významných organizátorů koncertů v Bělehradě.\n\nV současné době zde také sídlí organizace American Corner. \n\nV letech 2010 až 2011 se uskutečnila komplexní rekonstrukce objektu, díky čemuž mohl opět sloužit pro řadu kulturních akcí srbské metropole.\n\n"}
{"id": "1531155", "url": "https://cs.wikipedia.org/wiki?curid=1531155", "title": "Rosa María Payáová", "text": "Rosa María Payáová\n\nRosa María Payáová, celým jménem nepřechýleně Rosa María Payá Acevedo (* 10. ledna 1989 Havana) je kubánská lidskoprávní aktivistka, dcera zesnulého disidenta Oswalda Payi Sardiñase.\n\nNarodila se 10. ledna 1989 do silně věřící katolické rodiny. Její otec byl kubánský disident Oswaldo Payá a matka Ofelia Acevedo. Vystudovala fyziku na Havanské univerzitě a absolvovala desetitýdenní program \"Global Competitiveness Leadership\" Goergetownské univerzity zaměřený na rozvoj mladých vůdčích osobností Latinské Ameriky.\n\nPo smrti svého otce v roce 2012 při autonehodě, kterou Payáová považuje za politicky motivovanou vraždu, navázala na jeho aktivismus. V prosinci 2014 vydal americký deník The Washington Post její otevřený dopis Baracku Obamovi, ve kterém jej po jeho navázání diplomatických vztahů s kubánskou vládou žádá o podporu demokratických organizací. Založila hnutí \"Cuba Decides\" (Kuba rozhoduje) požadující referendum o svobodných volbách na Kubě a je prezidentkou \"Red Latinoamericana de Jóvenes por la Democracia\" (Latinskoamerická síť mládeže pro demokracii). Za svou činnost byla v roce 2018 vybrána jako jedna ze tří užších finalistek Ceny Václava Havla za lidská práva. V roce 2019 získala Rosa María Payáová cenu Morrise B. Abrama pro lidská práva udělovanou neziskovou organizací UN Watch.\n"}
{"id": "1531162", "url": "https://cs.wikipedia.org/wiki?curid=1531162", "title": "XXTEA", "text": "XXTEA\n\nXXTEA, nazývaná také (doslova \"opravená bloková TEA\") je bloková šifra navržená jako oprava slabosti šifry XTEA. Jejími autory jsou opět David Wheeler a Roger Needham z Cambridgeské univerzity a byla zveřejněna v říjnu 1998. Sama je ošem již považována za prolomenou, neboť existuje útok s výběrem otevřeného textu s 2 dotazy.\n\nOpět se jedná o Feistelovu šifru s velikostí bloku alespoň 64 bitů a délkou klíče 128 bitů a opět autoři zveřejnili i refereční implementaci napsanou v Céčku.\n\nVerze zveřejněná Wheelrem a Needhamem vypadá následovně:\n"}
{"id": "1531164", "url": "https://cs.wikipedia.org/wiki?curid=1531164", "title": "Třída Boxer", "text": "Třída Boxer\n\nTřída Boxer (jinak též třída LST(1) či třída LST Mk.1) byla třída tankových výsadkových lodí britského královského námořnictva z éry druhé světové války. Celkem byly postaveny tři jednotky této třídy. Ve službě byly v letech 1943–1973. Zahraničním uživatelem třídy bylo Nizozemsko. Byly to první nově postavené tankové výsadkové lodě (předcházela jim experimentální třída přestavěných tankerů typu \"Maracaibo\").\n\nBritská loděnice Harland & Wolff v Belfastu celkem postavila tři jednotky této třídy. Do služby byly přijaty roku 1943. Přestože tato třída posloužila pro vyzkoušení konceptu tankových výsadkových lodí, kvůli složité konstrukci a malé kapacitě britských loděnic, byla další stavba tankových výsadkových lodí přesunuta do USA, kde bylo postaveno více než tisíc plavidel tříd LST-1, LST-491 a LST-542.\n\nJednotky třídy \"Boxer\":\n\nVýsadek plavidlo opouštěl pomocí příďové rampy. Přepravováno bylo až 20 tanků a 193 vojáků. Výzbroj tvořilo dvanáct 20mm kanónů a dva 107mm minomety. Pohonný systém tvořily dva kotle a dvě parní turbíny o výkonu 7000 hp, pohánějící dva lodní šrouby. Nejvyšší rychlost dosahovala 16,25 uzlu.\n"}
{"id": "1531166", "url": "https://cs.wikipedia.org/wiki?curid=1531166", "title": "Ehsan Lašgarí", "text": "Ehsan Lašgarí\n\nEhsan Náser Lašgarí (* 30. srpna 1985) je íránský zápasník-volnostylař, bronzový olympijský medailista z roku 2012.\n\nPřípravoval se v Kazvínu pod vedením Rezy Lajega (رضا لایق). V íránské volnostylařské reprezentaci se pohyboval od roku 2009 ve váze do 84 kg. V roce 2012 získal prvním místem na asijské olympijské kvalifikaci v Astaně účast na olympijských hrách v Londýně, kterou později potvrdil v íránské nominaci před Ehsanem Amíním. Do Londýna přijel výborně připravený, ve čtvrtfinále porazil favorizovaného ruského Kabardince Anzora Uryševa 2:0 na sety. V semifinále však prohrál s reprezentantem Ázerbájdžánu Šarifem Šarifovem těsně 1:2 na sety. V souboji o třetí místo nastoupil proti Turkovi İbrahimu Bölükbaşıovi. Napínavý první set vyhrál 3:2 na technické body, když v závěrečných sekundách svého soupeře porazil na zem za 1 bod. Druhý set byl již zcela v jeho režii a po vítězství 2:0 na sety získal bronzovou olympijskou medaili. V roce 2014 utrpěl vážné zranění kolene, které ho vyřadilo na několik měsíců z přípravy. V roce 2016 prohrál nominaci na olympijské hry v Riu s Alírezou Karímím. Vzápětí ukončil sportovní kariéru. Věnuje se trenérské práci.\n\n"}
{"id": "1531169", "url": "https://cs.wikipedia.org/wiki?curid=1531169", "title": "Aldohexózy", "text": "Aldohexózy\n\nAldohexóza je hexóza s aldehydovou skupinou na jednom konci. \n\nTyto aldohexózy mají čtyři chirální centra pro celkem 16 možných aldohexózových stereoizomerů (2 ). Z nich se v přírodě vyskytují pouze tři: glukóza, galaktóza a manóza . / konfigurace je založena na orientaci hydroxylu v poloze 5, a neodkazuje se na směr optické aktivity.\n\nNa obrázku je osm -aldohexóz a osm -aldohexóz, které jsou jejich enantiomery neboli zrcadlové obrazy. Chemik Emil Fischer údajně vymyslel následující mnemotechnickou \"pomůcku\" pro zapamatování výše uvedeného pořadí, které odpovídá konfiguracím o chirálních centrech, když jsou uspořádány jako 3bitové binární řetězce: \"All altruists gladly make gum in gallon tanks.\"\n\nAldohexózy mohou mít jednu nebo více svých hydroxylových skupin nahrazeny vodíkem za vzniku deoxyaldohexóz. Příklady člověku známých sloučenin:\n\n\n"}
{"id": "1531170", "url": "https://cs.wikipedia.org/wiki?curid=1531170", "title": "Abraham Jacob van der Aa", "text": "Abraham Jacob van der Aa\n\nAbraham Jacob van der Aa (7. prosince 1792, Amsterdam − 21. března 1857, Gorinchem) byl nizozemský literární vědec.\n\nNarodil se roku 1792 v Amsterdamu jako syn právníka. Od šesti do dvanácti let navštěvoval školu v Amstelveenu. Následně jeden rok studoval na internátní škole v Aarlanderveenu, poté v Leidenu a německém Lingenu. Roku 1810 se vrátil do Nizozemska a navštěvoval lékařskou fakultu v Leidenu. Poté co v roce 1817 dokončil povinnou vojenskou službu, v Lovani se neúspěšně pokusil otevřít vlastní knihkupectví. Nakonec se proto stal učitelem nizozemštiny. V roce 1839 se přestěhoval do Gorinchemu, kde zahájil práci na svém biografickém slovníku \"Biographisch woordenboek der Nederlanden\" a místopisném slovníku \"Aardrijkskundig Woordenboek der Nederlanden\", který zahrnuje Lucembursko, Nizozemsko a bývalé nizozemské kolonie. Byl redaktorem časopisu \"Zuid- en Noord-Hollandsche Volksalmanak\" a přispíval do časopisů \"Letterlievend maandschrift\", \"Vaderlandsche Letteroefeningen\", \"Vriend des Vaderlands\", \"Algemeene Konst- en Letterbode\", \"Maria en Martha\", \"Astrea\", \"Globe\" a \"De Navorscher\". Zemřel v roce 1857.\n\n"}
{"id": "1531178", "url": "https://cs.wikipedia.org/wiki?curid=1531178", "title": "Kostel Nanebevzetí Panny Marie (Vlkoš)", "text": "Kostel Nanebevzetí Panny Marie (Vlkoš)\n\nKostel Nanebevzetí Panny Marie ve Vlkoši je římskokatolický farní kostel postavený v pozdně barokním slohu v letech 1773–1780. Je chráněn jako kulturní památka.\n\nV první písemné zmínce o obci z 18. října 1248 je zmíněno sloužení mše ve zpustošeném kostele. V roce 1397 byl patronem kostela Hynek z Ronova. Vlkoš byl součástí milotické farnosti a milotický kaplan Tomáš Fiala byl pověřen stavbou nového kostela v obci. Starý kostel byl rozebrán a František Ludvík Serényi na jeho místě položil 19. června 1773 základní kámen k novému kostelu. Výstavba s několika přestávkami trvala sedm let. Ludvík Serényi zemřel 4. března 1780 a jako patron byl v kryptě nedokončeného kostela pohřben. (Při pozdějším průzkumu krypty byly nalezeny kosterní pozůstatky dvou dospělých osob a jednoho dítěte společně se zbytky ozdobných tkanin.) V témže roce byl kostel vysvěcen milotickým děkanem Bartolomějem Goltmanem. Okolo kostela se nacházel hřbitov ohraničený kamennou zídkou, která je samostatně památkově chráněna. Po epidemii cholery v roce 1831 se zemřelí začali pochovávat na jiném místě. Kostel byl v roce 1856 celkově opraven. V roce 1860 byla při vichřici poničena střecha a shozen kříž. Rozsáhlou rekonstrukci kostela společně se stavbou fary provedl v letech 1903–1904 kyjovský stavitel Eusebius Cibulka. Ve 20. století byly instalovány věžní hodiny. Tři zvony byly rekvírovány během první světové války. V roce 1927 byly pořízeny nové, ale za druhé světové války byly opět zabaveny. Současné zvony pochází z roku 1973. \n\nPři osvobozování obce na konci druhé světové války v dubnu 1945 byl kostel během 10 dnů těžce poškozen, když dostal 56 dělostřeleckých zásahů. Roku 1989 byla opravena fasáda a v roce 1996 instalováno plynové vytápění. Celková rekonstrukce kostela proběhla v letech 2001–2003, při níž byla opravena střecha, fasáda a vymalován interiér. Bylo také zřízeno venkovní osvětlení.\n\nV roce 2019 se pravidelné bohoslužby konaly v neděli v 9:00 hodin a ve čtvrtek v 18:00 hodin.\n\nPozdně barokní jednolodní kostel byl postaven na mírném návrší uprostřed obce a tvoří dominantu okolí. Vede k němu schodiště o 25 stupních, na jehož konci jsou umístěny sochy sv. Cyrila (vlevo) a sv. Metoděje (vpravo). Na schodišti stojí kříž s textem \"\"Já jsem cesta, pravda a život\"\" (). Asi 15 metrů před schodištěm je kaple sv. Floriána. V těsné blízkosti kostela se přes cestu nachází budova přízemní fary.\n\nHlavní oltář, kazatelna a křtitelnice pocházejí z dílny brněnského sochaře Ondřeje Schweigla.\n\n\n\n"}
{"id": "1531180", "url": "https://cs.wikipedia.org/wiki?curid=1531180", "title": "Puimoisson", "text": "Puimoisson\n\nPuimoisson je vesnice nacházející se v jihovýchodní části Francie v nadmořské výšce 680 m.n.m v tzn. oblasti Provence, která je známá především díky její kráse v podobě četných levandulových polí.\n"}
{"id": "1531181", "url": "https://cs.wikipedia.org/wiki?curid=1531181", "title": "Stanislav Rákos", "text": "Stanislav Rákos\n\nStanislav Rákos (18. května 1931 – 18. září 2012) byl aktivní chovatel exotického ptactva, který krátce před svým skonem v roce 2012 odkázal (se souhlasem své manželky Ludmily Rákosové) velkou část svého movitého i nemovitého majetku (v hodnotě přes 50 milionů korun) ve prospěch Zoo Praha. Z části těchto prostředků (10 milionů korun) byla v dolní partii zoologické zahrady vybudována (a 28. září 2019 veřejnosti zpřístupněna) rozsáhlá expozice exotického ptactva (vzácných papoušků) – tzv. Rákosův pavilon. \n\nByl to Rákosův (pro komunistický režim nevhodný) velkostatkářský třídní původ, díky němuž mu totalitní režim nepovolil v mladém věku studium. Před nástupem na vojnu hrával Stanislav Rákos hokej. Původně chtěl Stanislav Rákos studovat biologii, ale večerní studium mu bylo dovoleno díky nějakému důstojníkovi až během vojenské prezenční služby. Tu strávil (jako politicky nespolehlivá osoba) u technických praporů (což byla následnická organizace tzv. pomocných technických praporů (PTP)). Stavební průmyslovku vystudoval Stanislav Rákos večerně až při zaměstnání. \n\nStanislav Rákos byl zaměstnán v Ústavu teoretické a aplikované mechaniky (ÚTAM) Akademie věd ČR. Tady se podílel na přípravě a vyhodnocování zkoušek (experimentů), které byly prováděny na konstrukčních prvcích (jednalo se např. o testy stability tenkostěnných konstrukcí). Svojí práce v Akademii věd ČR si vážil (pracoval jak organizačně, tak i v dílnách a později i jako správce budov); pečlivost, pořádek, preciznost a perfektní příprava a plnění pracovních povinností byly u něj na prvním místě jak v „profesní“ tak i v „chovatelské“ rovině života. Kromě chovu exotických opeřenců (malých pěvců – astrildů) se věnoval i chovu psů – boxerů.\n\nStanislav Rákos se stal členem „Klubu přátel exotického ptactva“ (KPEP) v roce 1945. Svým aktivním členstvím propojil zakládající členy klubu s jejich následníky a svým dlouholetým členstvím byl „živoucí kronikou“ klubu a později i dlouholetým předsedou výboru klubu. Stanislav Rákos nebyl jen aktivním chovatelem, ale i funkcionářem, organizátorem společenské činnosti jakož i sponzorem klubu. Ve styku se zahraničními chovateli výrazně reprezentoval Československou (a později i Českou) republiku a nemalou úlohu sehrál i při navazování zahraničních kontaktů. Byl držitelem zlatého odznaku a čestným členem klubu. Za svoji práci pro KPEP získal v roce 1980 putovní pohár Svatopluka Vlasáka. Po Sametové revoluci se Stanislav Rákos zásadním způsobem zasloužil o znovuobnovení samostatnosti KPEP. Nezpochybnitelné jsou Rákosovy zásluhy při zakládání „Klubu chovatelů andulek“. V roce 1979 vyhrál Stanislav Vlasák (spolu s Jaroslavem Pláničkou) dokonce celostátní výstavu andulek. Aktivním členem KPEP byl Stanislav Rákos i ve svém pokročilém věku, zajímal se vždy o dění v klubu a pomáhal organizačně (i finančně) zajišťovat akce, které klub pořádal. \n\nStanislav Rákos byl nikoliv jen chovatelem a činovníkem KPEP, ale také zdatným organizátorem výstav a mezinárodních setkání. A byl to právě Stanislav Rákos, kdo stál u zrodu výstavy exotů (= exotického ptactva) v Botanické zahradě Přírodovědecké fakulty Univerzity Karlovy Na Slupi.\n\nJmění movitého a nemovitého charakteru, které Stanislav Rákos věnoval Zoo Praha, pocházelo z polistopadových restitucí pozemků a domů, které dříve patřily jeho rodině. Investoval rovněž do pozemků, které později prodal. Pražské zoo (kromě obnosu v hotovosti) odkázal pozemky, půlku domu ve Strašnicích a čtvrtinu domu na Smíchově (u Anděla). Dne 5. července 2012 zemřel jeho jediný syn – Richard Rákos a Stanislav Rákos jiné příbuzné neměl. Tato událost a dobré vztahy s některými zaměstnanci Zoo Praha byly klíčovými momenty, které ve svém důsledku rozhodly o jeho velkorysém daru ve prospěch pražské zoologické zahrady v Troji. \n\n"}
{"id": "1531182", "url": "https://cs.wikipedia.org/wiki?curid=1531182", "title": "Găiceana", "text": "Găiceana\n\nGăiceana je rumunská obec v župě Bacău. Žije zde obyvatel. Skládá se ze čtyř částí.\n\n"}
{"id": "1531185", "url": "https://cs.wikipedia.org/wiki?curid=1531185", "title": "Cornelis van der Aa", "text": "Cornelis van der Aa\n\nCornelis van der Aa (22. října 1749 Leiden – 26. října 1815 Amsterdam) byl nizozemský knihkupec a historik.\n\nV roce 1769 si v Leidenu založil knihkupectví. Roku 1770 se přestěhoval do Haarlemu. Poté, co Nizozemsko obsadila republikánská Francie, byl Cornelis okupanty odsouzen k pěti letům odnětí svobody a následnému vyhnanství z Holandska. Z vězení byl propuštěn až roku 1799. Následně se usadil se v Utrechtu, kde obnovil své knihkupectví. V roce 1807 ho však prodal a zbytek života strávil v Amsterdamu, kde se věnoval psaní historických děl.\n\n"}
{"id": "1531190", "url": "https://cs.wikipedia.org/wiki?curid=1531190", "title": "Eugène Carrière", "text": "Eugène Carrière\n\nEugène Anatole Carrière (16. ledna 1849, Gournay-sur-Marne – 27. března 1906, Paříž) byl francouzský symbolista z konce 19. století, z období francouzsky pojmenovaného \"Fin de siècle” (konec století). Jeho obrazy se vyznačují hnědou monochromatickou paletou. Byl blízkým přítelem sochaře Augusta Rodina a jeho práce ovlivnila také Picassa. Někteří vidí stopy jeho monochromatického stylu v Picassově modrém období.\n\nNarodil se v Gournay-sur-Marne (Seine-Saint-Denis). Studoval na École des Beaux-Arts v Paříži a později u Alexandra Cabanela. Během francouzsko-pruské války byl nějaký čas uvězněn v Drážďanech, kde na něj umění Rubense trvale zapůsobilo, jak je vidět v zářících barvách jeho raných maleb. Kolem roku 1890 přešel na schéma šedé, mlhavé barvy s kontrasty světla a stínu. Tento styl byl pro něho charakteristický. Žádný jiný umělec nebyl schopný jeho umění napodobit.\n\nSvé náměty nacházel v běžném rodinném prostředí. Jsou to obvykle výjevy z jeho domácího života a ve svých obrazech opakovaně představoval podobu své ženy. První z nich, \"Mladá matka\" z roku 1879, je nyní v Musée des Beaux-Arts de Rouen. Následoval obraz \"Nemocné dítě\", nyní v Montargis, \"První přijímání\", Toulon, a velmi ceněný portrét sochaře \"Louise-Henri Devilleze\" z roku 1887.\n\nCarrière byl jedním z vůdců v secesionistickém hnutí, které vedlo k založení \"Société Nationale des Beaux-Arts\". Na Société vystavoval Carrière mimo jiné například \"Spánek\" z roku 1890, slavný portrét Paula Verlaina z roku 1891, nyní v Lucembursku, \"Mateřství\", 1892, Lucembursko, \"Kristus na kříži\" (1897) a obraz \"Madame Menard-Dorian\", 1906.\n\nCarrière hrál vlivnou roli jako učitel umění na soukromé umělecké škole v Paříži Académie de La Palette. Rovněž vytvořil pomník Paula Verlaina ve stylu Rodina.\n\nNěkolik jeho děl lze nalézt v Muzeu Orsay v Paříži a v Národním muzeum Srbska v Bělehradě.\n\n\n"}
{"id": "1531192", "url": "https://cs.wikipedia.org/wiki?curid=1531192", "title": "Třída Maracaibo", "text": "Třída Maracaibo\n\nTřída Maracaibo (jinak též třída Bachaquero) byla třída tankových výsadkových lodí britského královského námořnictva z éry druhé světové války. Tři jednotky této třídy vznikly přestavbou ropných tankerů s  malým ponorem. Ve službě byly v letech 1941–1945. Sloužily jako prototypy tehdy nového typu výsadkových lodí LST.\n\nTankové výsadkové lodě LST byly vyvinuty k podpoře obojživelných operací za druhé světové války. Jejich úkolem byla přeprava tanků a jejich výsadek přímo na invazní pláže. U  zrodu lodí LST stáli Britové, kteří museli po úspěšné německé invazi do Francie v roce 1940 spěšně evakuovat zbytky svých vojsk z přístavu Dunkerk. Jelikož tehdy neměli námořní lodě schopné přímo na pobřeží nalodit těžkou vojenskou techniku, museli v přístavu zanechat své tanky a další vybavení. Premiér Winston Churchill proto požadoval urychlené postavení lodí schopných oceánské plavby a následně výsadku přímo na břeh.\n\nBritové nejprve na LST jako dočasné řešení přestavěli tři středně velké tankery s malým ponorem, které původně sloužily na jezeře Maracaibo. Tankery postavila loděnice Furness Shipbuilding Company v Haverton Hill-on-Tees. Zrekvírovány byly na přelomu let 1940 a 1941 a následně v Belfastu přestavěny na výsadková plavidla. Zatímco \"Bachaquero\" a \"Misoa\" byly sesterské lodě, třetí jednotka \"Tasajera\" byla o něco menší. Všechny tři jednotky třídy \"Maracaibo\" byly do služby přijaty roku 1941. První dvě byly dokončeny v srpnu a třetí v prosinci 1941.\n\nJednotky třídy \"Maracaibo\":\nVýsadek plavidlo opouštěl pomocí příďové rampy. Na palubě byly rovněž dva vyloďovací čluny LCM. Přepravováno bylo až dvacet dva 25tunových tanků a 207 vojáků. Výzbroj tvořily čtyři 40mm kanóny, šest 20mm kanónů a dva 107mm minomety. Pohonný systém tvořily dva parní stroje o výkonu 3000 hp, pohánějící dva lodní šrouby. Nejvyšší rychlost dosahovala 12 uzlů.\n\nPřestavěné tankery třídy \"Maracaibo\" byly poprvé a relativně úspěšně nasazeny při vylodění v severozápadní Africe. Do blízkosti přístavu Oran přepravily lehké tanky M3 Stuart. Ukázalo se však, že pro vysazení tanků přímo na pláž v této lokalitě mají stále příliš velký ponor. Prokázaly však funkčnost konceptu tankových výsadkových lodí. Později byly nasazeny také na Sicílii a v Normandii. Po skončení války byla všechna tři plavidla vrácena majitelům a přestavěna zpět na tankery.\n"}
{"id": "1531193", "url": "https://cs.wikipedia.org/wiki?curid=1531193", "title": "Římskokatolická farnost Všestary", "text": "Římskokatolická farnost Všestary\n\nŘímskokatolická farnost Všestary je územním společenstvím římských katolíků v rámci královéhradeckého vikariátu královéhradecké diecéze.\n\nPlebánie ve Všestarech je písemně doložena v roce 1384. V pobělohorském období farnost spravovali bratři minorité z konventu v Kuklenách u Hradce Králové. Ti zde působili až do roku 1789, kdy byl kuklenský klášter zrušen. Duchovní správu farnosti následně převzalo diecézní duchovenstvo. Původní všestarský kostel byl v letech 1842–1843 nahrazen empírovou novostavbou. Během prusko-rakouské války v roce 1866 kostel sloužil jako vojenský lazaret a na faře byl ubytován armádní důstojnický sbor. Dne 3. července 1866 došlo v blízkosti Všestar ke střetu na kopci Chlum u kostela Proměnění Páně. Tento střet byl součástí bitvy u Hradce Králové a šlo o jednu z nejkrvavějších částí této bitvy. Jména některých vojáků padlých v této bitvě jsou uvedena na oltáři Panny Marie v kostele ve Všestarech.\n\nFarnost je spravována \"ex currendo\" výpomocným duchovním z farnosti na Pražském Předměstí v Hradci Králové.\n\n"}
{"id": "1531195", "url": "https://cs.wikipedia.org/wiki?curid=1531195", "title": "Alice Halicka", "text": "Alice Halicka\n\nAlice Halicka nebo Alicja Halicka (20. prosince 1894 Krakov – 1. ledna 1975 Paříž) byla židovsko-polská malířka, která většinu svého života strávila ve Francii.\n\nAlicja Halicka se narodila v Krakově, kde studovala s Józefem Pankiewiczem. V roce 1912 se přestěhovala do Paříže, kde studovala na Académie Ranson u Paula Sérusiera a Maurice Denise. Tam se setkala s kubistickým malířem Louisem Marcoussisem, za kterého se v roce 1913 provdala. V roce 1921 vystavila svou kubistickou práci společně se svým manželem na Salonu nezávislých. Vystavovala také v galerii Georges Petit, Paříž (1930–1931), Le Centaure, Brusel, Leicester Galleries v Londýně (1934), Galerie Marie Harriman, New York (1936), Galerie Juliana Levyho, New York (1937). Halicka malovala v různých stylech, ale také se věnovala práci s textilem, včetně Romances capitonnées, a dokonce vytvořila scénografické návrhy pro balety, které se hrály v Metropolitní opeře v New Yorku a Covent Garden v Londýně.\n\nDruhou světovou válku strávila ve Francii a poté napsala knihu nazvanou \"Hier, souvenirs\", publikovanou v roce 1946.\n\nAlice Halicka zemřela v Paříži 1. ledna 1975 ve svých osmdesáti letech.\n\n\n"}
{"id": "1531197", "url": "https://cs.wikipedia.org/wiki?curid=1531197", "title": "Sublime Ilusión", "text": "Sublime Ilusión\n\nSublime Ilusión je album kubánského zpěváky a kytaristy Eliada Ochoy z roku 1999. Na nahrávce jej doprovází skupina Cuarteto Patria a další hostující hudebníci. Album bylo nahráno ve studiu Ocean Way Studios, Los Angeles.\n\n\n\n\n"}
{"id": "1531202", "url": "https://cs.wikipedia.org/wiki?curid=1531202", "title": "Van der Aa", "text": "Van der Aa\n\nPříjmení van der Aa označuje vícero osob:\n\n"}
{"id": "1531205", "url": "https://cs.wikipedia.org/wiki?curid=1531205", "title": "Galerie Bernheim-Jeune", "text": "Galerie Bernheim-Jeune\n\nGalerie Bernheim-Jeune je jednou z nejstarších uměleckých galerií v Paříži.\n\nOtevřena byla na Rue Laffitte v roce 1863 Alexandrem Bernheimem (1839–1915) společně s Eugènem Delacroix, Jean-Baptiste-Camille Corotem a Gustave Courbetem. Galerie několikrát změnila umístění a nakonec zůstala na pařířské Avenue Matignon. Galerii po celou dobu řídí Bernheimova rodina. Galerie propagovala realisty, umělce barbizonské školy a od roku 1874 první impresionistické a později postimpresionistické malíře.\n\nV roce 1901 Alexandre Bernheim se svými syny Jossem (1870–1941) a Gastonem (1870–1953) uspořádal první významnou výstavu obrazů Vincenta van Gogha v Paříži za pomoci uměleckého kritika Juliena Leclercqa.\n\nOd roku 1906 začal \"Bernheim-Jeune frères\" představovat díla Pierra Bonnarda, Édouarda Vuillarda, Paula Cézanna, Henri-Edmonda Crosse, Keese van Dongena, Henriho Matisse, Henriho Rousseau, Raoula Dufyho, Maurice de Vlamincka, Amedea Modiglianiho, Maurice Utrillo a Georgese Dufrénoye.\n\nV letech 1906 až 1925 byl ředitelem galerie umělecký kritik Félix Fénéon. Přinesl do galerie umění malířů Georgese Seurata a Umberta Boccioni. Galerie se stala jedním z center umělecké avantgardy. V roce 1906 začala galerie vydávat také monografie; první vydání bylo věnováno obrazům Eugèna Carrièra. V roce 1919 také začala vydávat dvouměsíční bulletin o uměleckém životě.\n\nV roce 1922 galerie vystavovala společně díla Alice Halicke, Augusta Herbina, Pierra Hodé, Moïse Kislinga, Marie Laurencin, Henriho Lebasque, Fernanda Légera a Henriho Matisse. \n\nBěhem německé okupace za druhé světové války byl majetek galerie zabaven \"Reichsleiter Rosenberg Taskforce\" (Pracovní skupina Reichsleiter Rosenberg (německy: Einsatzstab Reichsleiter Rosenberg neboli ERR byla organizace NSDAP, která se věnovala přivlastňování kulturních statků během druhé světové války). V roce 1941 byla jejich galerie uzavřena, obrazy byly zabaveny a budova prodána. Stejně jako jiní obchodníci s uměním, jako například Paul Rosenberg, i Bernheim musel pracovat několik desítek let, aby získal zpět alespoň některé obrazy. Úkol byl ztížen tím, že během rabování zmizely z galerie dvě hlavní účetní knihy. V roce 1940 rodina Bernheim-Jeune už vycítila, že se na ně a na jejich galerii nacisté zaměří a poslala asi 30 impresionistických a postimpresionistických obrazů do zámku Château de Rastignac v Dordogne uschovat. Dne 30. března 1944, prchající síly nacistických Schutzstaffel (SS) zapálily zámek poté, co bylo odvezeno pět plně naložených nákladních aut. Obrazy mohly být tedy také zničeny. V roce 2012 zemřel Michel Dauberville, člen rodiny Bernheimů. Vedení galerie Bernheim-Jeune se ujal jeho bratranec Guy-Patrice Dauberville, také odborník na moderní malbu a specialista na Pierra Bonnarda a Renoira. Galerie nyní vystavuje malíře a sochaře s tradicí École de Paris a umělce jako Jean Carzou, Shelomo Selinger nebo Pollès.\n\nV roce 2018 webové stránky Bernheim-Jeune oznámily uzavření galerie. \n\n"}
{"id": "1531206", "url": "https://cs.wikipedia.org/wiki?curid=1531206", "title": "Kávové zrno", "text": "Kávové zrno\n\nKávové zrno je semeno kávovníku a zdroj kávy. Je to pecka uvnitř červeného nebo fialového plodu, který se často označuje jako třešeň. Stejně jako běžné třešně je i plod kávovníku tzv. peckovice. I když kávová zrna nejsou technicky zrna, jsou označována jako taková kvůli jejich podobnosti se skutečnými zrny. Plod – kávové třešně nebo kávové bobule – nejčastěji obsahuje dvě pecky přivrácené svými plochými stranami k sobě. Malé procento třešní obsahuje jediné semeno, místo obvyklých dvou. Tomu se říká „hrášková káva“ a činí jen mezi 10-15 %; podle běžného (ale vědecky nepotvrzeného) přesvědčení mají více chuti než normální kávová zrna. Stejně jako para ořechy (semeno) a bílá rýže, kávová zrna sestávají většinou z endospermu . \n\nDvě ekonomicky nejdůležitější odrůdy kávovníku jsou Arabica a Robusta. Přibližně 60% celosvětové produkce kávy je Arabica a cca 40% je Robusta. Zrna Arabica obsahují 0,8–1,4 % kofeinu a zrna Robusta 1,7–4 % kofeinu. Protože káva je jedním z nejvíce konzumovaných nápojů na světě, jsou kávová zrna hlavní plodinou a důležitým vývozním produktem, což představuje více než 50% devizových příjmů některých rozvojových zemí. \n\nPodle populární legendy byl kávovník v Etiopii objeven pasákem koz jménem Kaldi. \n\n\nJižní Amerika obstarává zhruba 45% celkového vývozu kávy na světě. Většina této kávy se pěstuje v Brazílii. \n\nSpojené státy dovážejí více kávy než kterýkoli jiný stát. Spotřeba kávy na obyvatele ve Spojených státech v roce 2011 byla 4,24 kg (9 liber) a hodnota dovážené kávy přesáhla 8 miliard dolarů. Od roku 2015 spotřebovali Američané přibližně 400 milionů šálků kávy denně, díky čemuž byly Spojené státy předním spotřebitelem kávy na světě. \n\nKávovníky rostou v definované oblasti mezi obratníky raka a kozoroha, nazývanou kávový pás. \n\nOxfordský anglický slovník naznačuje, že evropské jazyky patrně převzaly slovo z tureckého \"kahveh\" kolem roku 1600, nebo možná prostřednictvím italského \"caffè\". Arabské \"qahwah\" [čte se \"kahveh\"]\",\" znamenající infuze nebo nápoj, které dle arabskýchlexikografů původně znamenalo „víno“ nebo nějaký druh vína, a bylo odvozeno od kořenového slovesa \"qahiya\", jež znamená „nemít chuť k jídlu“ Další běžná teorie je, že slovo je odvozené z názvu provincie Kaffa v Etiopii, kde tento rostlinný druh mohl vzniknout. \n\nPrůměrný kávovník měří 5–10 m (16–33 ft) na výšku. Jak strom stárne, větví se stále méně a méně a nese více listů a plodů. \n\nKávovníky se pěstují v řadách od sebe vzdálených několik stop. Někteří zemědělci pěstují kolem nich ovocné stromy nebo pěstují kávu na svazích kopců, protože se daří při specifických podmínkách. V ideálním případě se kávová zrna Arabicy pěstují při teplotách mezi 15–24 °C a Robusty mezi 24–30 °C a potřebují mezi 150–300 mm srážek za rok. Silný déšť je zapotřebí na začátku sezóny, kdy se ovoce vyvíjí, a méně vody později v sezóně při dozrávání. \n\nKdyž je ovoce zralé, je téměř vždy ručně sbíráno, buď pomocí „selektivního sběru“ zralého ovoce, nebo „proužkového sběru“, kdy se veškeré ovoce z konce větve sebere najednou. Tento selektivní sběr dává pěstitelům důvod, aby dali své kávě specifikaci „operation cherry red“ (OCR). Ve vzácných případech asijská palmová cibetka pojídá kávové bobule a vylučuje zrnka, která se nazývají \"kopi luwak\" a lze je dále zpracovávat na vzácnou a drahou kávu. \n\nKe zpracování bobulí kávy se primárně používají dvě metody. První, „mokrý“ též „mycí“ proces, byl historicky obvykle prováděn v severní části Jižní Ameriky a afrických oblastech. Dužnina třešní se od semen oddělí a semena se fermentují – namočí do vody asi dva dny. To změkčuje sliz, což je lepkavý zbytek buničiny, který je stále připojen k semenům. Poté se tento sliz vymývá vodou. \n\nDruhá, metoda „suchého zpracování“, je levnější a jednodušší, byla historicky používána pro fazole nižší kvality v Brazílii a velké části Afriky, ale nyní přináší prémii, když se provádí dobře. Větvičky a jiné cizí předměty se oddělují od bobulí a plody se poté na slunci rozloží na beton nebo cihly na 2–3 týdny, a jsou pravidelně obraceny pro rovnoměrné sušení. \n\nTermín \"zelená kávová zrna\" se týká nepražených zralých nebo nezralých kávových zrn. Ty byly zpracovávány mokrým nebo suchým způsobem pro odstranění vnější buničiny a slizu a mají na vnějším povrchu celistvou voskovou vrstvu. Když jsou nezralé, jsou zelené. Když jsou zralé, mají hnědou až žlutou nebo načervenalou barvu a obvykle váží 300–330 mg na 1 sušené kávové zrno. Netěkavé a těkavé sloučeniny v kávových zrnech, jako je kofein, odrazují mnoho hmyzu a zvířat od jejich konzumace. Jak těkavé, tak netěkavé sloučeniny přispívají k chuti kávových zrn, když jsou praženy. Neprchavé dusíkaté sloučeniny (včetně alkaloidů, trigonellinů, bílkovin a volných aminokyselin) a uhlohydráty mají zásadní význam pro produkci plné vůně pražené kávy a pro její biologický účinek. Od poloviny desátých let 21. století se zelený kávový extrakt prodává jako doplněk výživy a byl klinicky studován na obsah chlorogenové kyseliny, a pro lipolytické vlastnosti a hubnoucí účinky. \n\nKofein (\"1,3,7-trimethyl-xanthin\") je alkaloid nejvíce přítomný v zelených a pražených kávových zrnech. Obsah kofeinu je mezi 1,0–2,5 % hmotnosti suchého zeleného kávového bobu. Obsah kofeinu se během zrání zelených kávových zrn nemění. Lze nalézt nižší koncentrace theofylinu, teobrominu, paraxanthinu, liberinu a methylliberinu. Koncentrace theofylinu, alkaloidu známého pro jeho přítomnost v zeleném čaji, se během pražení snižuje, obvykle asi 15 minut při 230 °C (446 °F), zatímco koncentrace většiny ostatních alkaloidů se nemění. Rozpustnost kofeinu ve vodě se zvyšuje s teplotou a s přídavkem chlorogenových kyselin, kyseliny citrónové nebo kyseliny vinné, které jsou všechny přítomny v zelených kávových zrnech. Například 1g (0.035 oz) kofeinu se rozpustí v 46 ml (1.6 US fl oz) vody při pokojové teplotě a 5.5 ml (0.19 US fl oz) při 80 °C (176 °F). Xantinové alkaloidy jsou bez zápachu, ale mají hořkou chuť ve vodě, která je však maskována organickými kyselinami přítomnými v zelené kávě. \n\nTrigonellin (\"N-\"methyl-nikotinát) je derivát vitaminu B který není tak hořký jako kofein. U zelených kávových zrn je obsah mezi 0,6–1,0 %. Při teplotě pečení 230 °C (446 °F), 85% trigonellinu je degradováno na kyselinu nikotinovou, přičemž v pražených fazolích zůstávají malá množství nezměněné molekuly. U zelených kávových zrn je trigonellin syntetizován z kyseliny nikotinové (kyselina pyridinium-3-karboxylová) methylací z methioninu, aminokyseliny obsahující síru. Byla hlášena mutagenní aktivita trigonellinu. \n\nBílkoviny tvoří 8–12 % sušených zelených kávových zrn. Většina proteinů je akumulačního typu 11-S (alfa – složka 32 kDa, beta – složka 22 kDa), z nichž většina se během zrání zelených kávových zrn degraduje na volné aminokyseliny. Dále jsou 11-S akumulační proteiny degradovány na své jednotlivé aminokyseliny za teploty pražení, takže jsou dalším zdrojem hořkých složek v důsledku generování Maillardových reakčních produktů. Vysoká teplota a koncentrace kyslíku a nízké pH degradují 11-S akumulační proteiny zelených kávových zrn na peptidy a aminokyseliny s nízkou molekulovou hmotností. Degradace je urychlena v přítomnosti organických kyselin, jako jsou kyseliny chlorogenové a jejich derivátů. Mezi další proteiny patří enzymy, jako je kataláza a polyfenol oxidáza, které jsou důležité pro zrání zelených kávových zrn. Zralá káva obsahuje volné aminokyseliny (4,0 mg aminokyseliny/g kávy robusta a do 4,5 mg aminokyseliny/g kávy arabica). Alanin je v kávě Arabica aminokyselina s nejvyšší koncentrací, tj. 1,2 mg/g, následně asparagin 0,66 mg/g, zatímco v \"robustě\" je alanin přítomen v koncentraci 0,8 mg/g a asparagin při 0,36 mg/g. Volné hydrofobní aminokyseliny v čerstvých zelených kávových zrnech přispívají k nepříjemné chuti, což znemožňuje připravit požadovaný nápoj s takovými sloučeninami. V čerstvé zelené kávě z Peru byly tyto koncentrace stanoveny jako: isoleucin 81 mg/kg, leucin 100 mg/kg, valin 93 mg/kg, tyrosin 81 mg/kg, fenylalanin 133 mg/kg. Koncentrace kyseliny gama-aminomáselné (neuropřenašeč) byla stanovena mezi 143 mg/kg a 703 mg/kg v kávových zrn z Tanzanie. Pražená kávová zrna neobsahují žádné volné aminokyseliny; aminokyseliny v zelených kávových zrnách jsou degradovány při teplotě pražení na Maillardovy produkty (reakční produkty mezi aldehydovou skupinou cukru a alfa-aminoskupinou aminokyselin). Diketopiperaziny, např. cyklo(prolin-prolin), cyklo(prolin-leucin) a cyklo(prolin-isoleucin), jsou generovány z odpovídajících aminokyselin a jsou hlavním zdrojem hořké chuti pražené kávy. Hořká chuť diketopiperazinů je patrná kolem 20 mg/l vody. Obsah diketopiperazinů v espressu je asi 20–30 mg, který je zodpovědný za jeho hořkost . \n\nSacharidy tvoří asi 50% suché hmotnosti zelených kávových zrn. Sacharidové frakci zelené kávy dominují polysacharidy, jako je arabinogalaktan, galaktomannan a celulóza, což přispívá k chuti zelené kávy. Arabinogalaktan tvoří až 17% suché hmotnosti zelených kávových zrn, s molekulovou hmotností 90–200 kDa. Skládá se z beta-1-3-vázaných hlavních galaktanových řetězců, s častými členy zbytků arabinózy (pentózy) a galaktózy (hexózy) v postranních řetězcích obsahujících imunomodulační vlastnosti stimulací buněčného obranného systému těla (reakce Th-1). Zralé hnědé až žluté kávové boby obsahují méně zbytků galaktózy a arabinózy v postranním řetězci polysacharidů, díky čemuž je zelená kávová zrna odolnější vůči fyzickému rozkladu a méně rozpustná ve vodě. Molekulární hmotnost arabinogalaktanu v kávě je vyšší než ve většině ostatních rostlin, což zlepšuje buněčný obranný systém trávicího traktu ve srovnání s arabinogalaktanem s nižší molekulovou hmotností. Volné monosacharidy jsou přítomny v zralých hnědých až žlutozelených kávových zrnech. Volná část monosacharidů obsahuje sacharózu (glukózo-fruktózu) až do 9000 mg /100 g zeleného kávového zrna arabica, méně v kávovém zrnu robustas, konkrétně 4500 mg/100g. U zelených kávových zrn arabské kávy byl obsah volné glukózy 30–38 mg/100 g, volné fruktózy 23–30 mg/100 g, volné galaktózy 35 mg/100g a mannitolu 50 mg/100g sušených kávových zrn. Mannitol je silný vychytávač hydroxylových radikálů, které vznikají při peroxidaci lipidů v biologických membránách. \n\nLipidy nalezené v zelené kávě zahrnují: kyselinu linolovou, kyselinu palmitovou, kyselinu olejovou, kyselinu stearovou, kyselinu arachidovou, diterpeny, triglyceridy, nenasycené mastné kyseliny s dlouhým řetězcem, estery a amidy . Celkový obsah lipidů v sušené zelené kávě je mezi 11,7–14 g/100 g. Lipidy jsou přítomny na povrchu a ve vnitřní matrici zelených kávových zrn. Na povrchu obsahují deriváty 5-hydroxytryptamidů karboxylové kyseliny s amidovou vazbou na mastné kyseliny (nenasycené kyseliny C6 až C24), které tvoří až 3% celkového obsahu lipidů nebo 1200–1400 mg/g sušených zelených kávových zrn. Takové sloučeniny tvoří voskovitý povlak na povrchu kávových zrn (200–300 mg lipidů /100g sušených zelených kávových bobů) chránící vnitřní matrici před oxidací a hmyzem. Tyto molekuly mají navíc antioxidační aktivitu v důsledku své chemické struktury. Lipidy vnitřní tkáně jsou triglyceridy, kyselina linolová (46% z celkového množství volných lipidů), kyselina palmitová (30–35 % z celkového množství volných lipidů) a estery. Fazole arabica mají vyšší obsah lipidů (13,5–17,4 g lipidů /100 g sušených zelených kávových zrn) než robustas (9.8–10.7 g lipidů /100 g sušených zelených kávových zrn). Obsah diterpenu tvoří okolo 20% lipidové frakce. Mezi diterpeny nalezené v zelené kávě patří cafestol, kahweol a 16-O-methylcafestol . Některé z těchto diterpenů byly ukázány v experimentech \"in vitro,\" aby chránily tkáň jater před chemickou oxidací. V kávovém oleji ze zelených kávových zrn jsou diterpeny esterifikovány nasycenými mastnými kyselinami s dlouhým řetězcem. \n\nChlorogenové kyseliny patří do skupiny sloučenin známých jako fenolické kyseliny, které jsou antioxidanty. Obsah chlorogenových kyselin v sušených zelených kávových zrnech robusta je 65 mg/g a arabiky 140 mg/g, v závislosti na načasování sklizně. Při teplotě pečení je zničeno více než 70% chlorogenových kyselin, přičemž zbytek tvoří méně než 30 mg/g v pražených kávových bobech. Na rozdíl od zelené kávy obsahuje zelený čaj v průměru 85 mg/g polyfenolů. Tyto chlorogenové kyseliny by mohly být cenným, levným zdrojem antioxidantů. Chlorogenové kyseliny jsou homologní sloučeniny obsahující kyselinu kávová, kyselinu ferulovou a kyselinu 3,4-dimethoxycinnamovou, které jsou spojeny esterovou vazbou s hydroxylovými skupinami kyseliny chinové. Antioxidační kapacita kyseliny chlorogenové je účinnější než kyselina askorbová (vitamin C) nebo mannitol, což je selektivní vychytávač hydroxylových radikálů. Chlorogenové kyseliny mají hořkou chuť v nízkých koncentracích, jako je 50 mg/l vody. Při vyšších koncentracích 1g/l vody, mají kyselou chuť. Chlorogenové kyseliny zvyšují rozpustnost kofeinu a jsou důležitými modulátory chuti. \n\nTěkavé sloučeniny zelených kávových zrn zahrnují mastné kyseliny s krátkým řetězcem, aldehydy a dusík obsahující aromatické molekuly, jako jsou například deriváty pyrazinů (zeleně-bylinný lehce zemitý pach). Stručně řečeno, takové těkavé sloučeniny jsou odpovědné za méně příjemný zápach a chuť zelené kávy ve srovnání s praženou kávou. Obchodní úspěch byl realizován společností Starbucks při vytváření osvěžovačů zelených fazolí pomocí procesu, který primárně izoluje kofein od zelených fazolí, ale ve skutečnosti nepoužívá máčenou tekutinu z fazolí. Mnoho spotřebitelů experimentuje s vytvářením „extraktu“ zelených fazolí namáčením zelených kávových zrn do horké vody. Doporučené doby máčení (20min až 1h) často extrahují příliš mnoho kofeinu, aby zajistily příjemnou chuť. Čas máčení 12 minut nebo méně poskytuje chutnější tekutinu, která může být použita jako základ pro nápoj obsahující více živin a méně kofeinu než při použití pouze izolovaného kofeinového extraktu. Výsledná alkalická zásobní báze může být spárována s kyselými nebo ovocnými extrakty, se sladidlem nebo bez něj, aby se maskovala rostlinná chuť extraktu. \n\nPři pečení zelených kávových zrn se vytvářejí další molekuly s typickou příjemnou vůní kávy, které se nenacházejí v čerstvé zelené kávě. Během pražení se hlavní část nepříjemně chutnajících těkavých látek neutralizuje. Bohužel se v zelené kávě ničí další důležité molekuly, jako jsou antioxidanty a vitaminy. Byly identifikovány těkavé sloučeniny s nepříjemným zápachem pro člověka, včetně kyseliny octové (štiplavý, nepříjemný zápach), kyseliny propionové (zápach kyselého mléka nebo másla), kyseliny butanové (zápach žluklého másla, přítomný v zelené kávě s 2 mg/100g kávových zrn), kyselina pentanová (nepříjemná ovocná příchuť, přítomná v zelené kávě při 40 mg/100g kávových zrn), kyselina hexanová (mastný žluklý zápach), kyselina heptanová (mastný pach), kyselina oktanová (odpudivý olejovitý žluklý zápach); kyselina nonanová (jemný ořechový mastný zápach); kyselina dekanová (kyselý odpudivý zápach) a deriváty těchto mastných kyselin: kyselina 3-methyl-valerová (kyselá, zeleně-bylinná, nepříjemná vůně), acetaldehyd (štiplavý zvracení-vyvolávající zápach, a to i když je vysoce zředěný, je přítomný v sušených zelených kávových zrnech v koncentracích asi 5 mg/kg), propanal (dusivý účinek na dýchací systém, pronikavé vyvolávání zvracení), butanal (zvracení-vyvolávající efekt, přítomný v sušených zelených kávových zrn ve 2–7 mg/kg) nebo pentanalu (velmi odpudivý nevolný účinek). \n"}
{"id": "1531214", "url": "https://cs.wikipedia.org/wiki?curid=1531214", "title": "Vickers Vanguard", "text": "Vickers Vanguard\n\nVickers Vanguard byl britský turbovrtulový dopravní letoun pro krátké a střední tratě představený v roce 1959 společností Vickers-Armstrongs jako následník úspěšného typu Vickers Viscount s větší kapacitou. Přišel však v době těsně před příchodem velkých proudových letounů a trhem byl tím pádem značně ignorován. Bylo postaveno pouze 44 letounů, které objednaly společnosti Trans-Canada Air Lines (TCA) a British European Airways (BEA).\n\nPo pouhých 10 letech provozu nechala firma TCA jeden ze svých strojů pokusně přestavět na nákladní a nazvala jej \"Cargoliner\". Přestavba byla považována za úspěch a na počátku 70. let byla většina letadel přestavěna na nákladní. Přestavěné letouny společnosti BEA dostaly označení \"Merchantman\". Takto upravené nákladní letouny zůstaly v provozu mnoho let, přičemž poslední z nich byl ze služby vyřazen až roku 1996.\n\n\nData: \n\n"}
{"id": "1531215", "url": "https://cs.wikipedia.org/wiki?curid=1531215", "title": "Palác Aténa (Bělehrad)", "text": "Palác Aténa (Bělehrad)\n\nPalác Aténa (srbsky Палата Атина) se nachází v srbské metropoli Bělehradu, na třídě Terazije, v centru města (na arese \"Terazije 28\"), vedle paláce Anker. \n\nPalác byl zbudován na začátku 20. století podle návrhu Dimitrje Leka Dvoupatrová stavba s historizující fasádou a nápadnými prvky (pavlače, kopule aj.) sloužila částečně jako obytný objekt a částečně jako kanceláře. Ovlivněn byl italskou renesancí. Vlastníkem budovy a jejím investorem byl obchodník Đorđe Vučo původně z Makedonie. V přízemí se nacházely obchody a ve vyšších patrech sídlily instituce, případně byly využívány byty. Na místě paláce se nacházela původně hospoda \"U Dvou lvů\", kterou Vučo zakoupil a nechal zbourat.\n\nDům je pravidelně prezentován jako ukázka bělehradské architektury počátku 20. století. V letech 1969, 1988 a 1989, 2003 a 2004 byly prováděny konzervační/restaurátorské práce.\n"}
{"id": "1531219", "url": "https://cs.wikipedia.org/wiki?curid=1531219", "title": "Standardizovaný ukazatel nákladovosti", "text": "Standardizovaný ukazatel nákladovosti\n\nStandardizovaný ukazatel nákladovosti (SUN) je ukazatel, který rozkladem celkového pojistného u investičního životního pojištění (dále jen IŽP) na jednotlivé nákladové složky poskytuje klientovi náhled, jakým způsobem jsou vynaložené prostředky v konkrétním produktu využívány. Jinými slovy informuje klienta o tom, jakým způsobem budou použity jeho peníze vložené do pojištění, tj. zaplacené pojistné.\n\nUrčení nákladovosti spočívá v rozdělení všeho přijatého pojistného na tři části:\n\n\nUkazatel SUN je zobrazován kruhem, který představuje celkové zaplacené pojistné za dobu trvání pojištění a je rozdělen na tři výše uvedené složky.\n\nUkazatel má smysl pouze u IŽP, jelikož se zde kombinují investiční a rizikové účely produktu. Z tohoto důvodu není kritérium nutné uvádět u: \n\n\n\nU samostatných produktů, kde dochází pouze ke krytí rizika, není možné ani částečně srovnávat finanční bilanci klienta, neboť ta závisí pouze na tom, jestli k pojistné události opravdu došlo. Situaci bez pojistné události, kdy klient „pouze\" zaplatil pojistné, nelze v žádném případě považovat za jeho ztrátu, neboť po celou dobu trvání pojistné smlouvy bylo související riziko klienta převzaté pojistitelem a pojistné představuje cenu za tento převod rizika. V případě úmrtí klienta je dle individuálních podmínek pojišťoven vyplacena pojistná částka nebo aktuální hodnota individuálního účtu/hodnota pojištění. Popřípadě obojí. V případě dožití je vyplacena vždy aktuální hodnota individuálního účtu/hodnota pojištění – tomuto bodu se věnuje také odstavec o podílovém účtu, viz níže.\n\nV případě sjednání dalších připojištění je při pojistné události vyplaceno pojistné plnění dle sjednaných podmínek. Forma výplaty může být buď jednorázová, nebo formou opakovaných výplat.\n\nV případě uzavření IŽP vystaví pojišťovna klientovi individuální účet, tedy účet vedený pojišťovnou k pojistné smlouvě tvořený podílovými jednotkami. Podílová jednotka je základní jednotka, která vyjadřuje poměrný podíl hodnoty daného fondu. Má přesně určenou hodnotu. Ty pojišťovna nakupuje za celé nebo část od klienta přijatého pojistného. Jak jsme již rozebírali v bodě srovnání s kapitálovým pojištěním, hodnota pojistného plnění v případě dožití je vázána na hodnotu vašeho podílového účtu k datu pojistné události. Z podílového účtu si také pojišťovna strhává správní poplatky a pojistné pro případ smrti. V případě pojištění na smrt se pojistná částka sjednává, plnění nezávisí na hodnotě podílových jednotek. Portfolio různých typů investic spravovaných pojišťovnou nebo jejím zmocněncem výhradně pro účely životního pojištění se pak nazývá podílový fond.\n\nUkazatel SUN je k dispozici všem potenciálním klientům ještě před uzavřením pojištění. Každý zájemce jej od 1. ledna 2015 obdrží jako součást modelového příkladu. I pomocí ukazatele SUN tak může posoudit vlastnosti nabízeného pojištění a následně se rozhodnout pro jeho uzavření.\n\nPro informovanost klienta je důležité znát nákladovost jednotlivých investičních fondů. Tyto informace jsou zveřejňovány v celosvětovém standardu Total Expense ratio (TER)\n\n"}
{"id": "1531225", "url": "https://cs.wikipedia.org/wiki?curid=1531225", "title": "Albert Saritov", "text": "Albert Saritov\n\nAlbert Ramazanovič Saritov (* 8. července 1985 Chasavjurt) je ruský zápasník čečenské národnosti, bronzový olympijský medailista z roku 2016, který od stejného roku reprezentuje Rumunsko.\n\nZápasení se věnoval od 10 let v rodném Chasavjurtu pod vedením Selima Nucalchanova. V 16 letech odešel po vzoru svého idolu Bujasara Sajtijeva na střední sportovní školu do dalekého Krasnojarsku, kde se připravoval pod trenérskou dvojicí Mindyjašvili a Modosijani. V širším výběru ruské reprezentace se pohyboval od roku 2006. V roce 2011 si řekl o místo v ruském týmu pro mistrovství světa v Istabulu, kde třetím místem vybojoval pro Rusko účastnickou kvótu na olympijské hry v Londýně v roce 2012. Na květnovém ruském mistrovství však prohrál ve finále s tréninkovým partnerem Anzorem Uryševem a v Londýně nakonec nestartoval. \n\nV roce 2015 ho oslovil s nabídkou reprezentace prezident rumunského zápasnického svazu Răzvan Pîrcălabu. Nabídku přijal a se souhlasem ruské strany se v roce 2016 prvním místem na 2. světové olympijské kvalifikaci v Istanbulu kvalifikoval na olympijské hry v Riu. V Riu prohrál ve čtvrtfinále s úřadujícím mistrem světa Američanem Kylem Snyderem vysoko 0:7 na technické body. Z oprav se však probojoval do souboje o třetí místo proti Gruzínu Elizbaru Odykadzemu. V úvodní minutě získal strhem náskok 4:0 na technické body a v dalších minutách jen kontroval soupeřovy nástupy do chvatů. Vítězstvím 10:0 na technickou převahu získal bronzovou olympijskou medaili.\n\n"}
{"id": "1531228", "url": "https://cs.wikipedia.org/wiki?curid=1531228", "title": "BGL Luxembourg Open 2019", "text": "BGL Luxembourg Open 2019\n\nBGL Luxembourg Open 2019, oficiálním názvem BGL BNP Paribas Luxembourg Open 2019, byl tenisový turnaj pořádaný jako součást ženského okruhu WTA Tour, který se odehrával na krytých dvorcích s tvrdým povrchem DecoTurf on Wood komplexu Kockelscheuer Sport Centre. Probíhal mezi 14. až 20. říjnem 2019 v lucemburském hlavní městě Lucemburku jako dvacátý devátý ročník turnaje.\n\nTurnaj s rozpočtem 250 000 dolarů patřil do kategorie WTA Internationa. Nejvýše nasazenou hráčkou ve dvouhře se stala světová devatenáctá Elise Mertensová z Belgie. Jako poslední přímá účastnice do dvouhry nastoupila 111. hráčka žebříčku Tamara Korpatschová z Německa.\n\nTřetí singlový titul na okruhu WTA Tour vybojovala Lotyška Jeļena Ostapenková. Druhou společnou trofej ze čtyřhry WTA si odvezly americké teenagerky Cori Gauffová s Caty McNallyovou.\n\nNásledující hráčky obdržely divokou kartu do hlavní soutěže:\n\nNásledující hráčky nastoupily do hlavní soutěže pod žebříčkovou ochranou:\n\nNásledující hráčky si zajistily postup do hlavní soutěže v kvalifikaci:\n\nNásledující hráčka postoupila z kvalifikace jako tzv. šťastná poražená:\n\n\n\nNásledující páry obdržely do čtyřhry divokou kartu:\n\nNásledující pár nastoupil z pozice náhradníka:\n\n\n\n"}
{"id": "1531229", "url": "https://cs.wikipedia.org/wiki?curid=1531229", "title": "European Open 2019", "text": "European Open 2019\n\nEuropean Open 2019 byl tenisový turnaj pořádaný jako součást mužského okruhu ATP Tour, který se odehrával na krytých dvorcích s tvrdým povrchem v Lotto Arena. Probíhal mezi 14. až 20. říjnem 2019 v belgických Antverpách jako čtvrtý ročník turnaje.\n\nTurnaj s celkovým rozpočtem 711 275 eur patřil do kategorie ATP Tour 250. Nejvýše nasazeným hráčem ve dvouhře se stal jedenáctý tenista světa Gaël Monfils z Francie. Jako poslední přímý účastník do hlavní singlové soutěže nastoupil 90. hráč žebříčku Belgičan Steve Darcis.\n\nČtyřicátý šestý singlový titul na okruhu ATP Tour vybjoval Bývalý první hráč světa Andy Murray z Velké Británie, který postoupil do svého prvního semifinále od French Open 2017. Třetí společnou trofej ze čtyřhry ATP získali Němci Kevin Krawietz a Andreas Mies.\n\nNásledující hráči obdrželi divokou kartu do hlavní soutěže:\n\nNásledující hráči nastoupili do hlavní soutěže pod žebříčkovou ochranou:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\nNásledující pár nastoupil z pozice náhradníka:\n\n\n\n"}
{"id": "1531235", "url": "https://cs.wikipedia.org/wiki?curid=1531235", "title": "Ekonomický sektor", "text": "Ekonomický sektor\n\nEkonomické nebo také hospodářské sektory rozdělují ekonomické subjekty do několika menších částí dle jejich činnosti. Nejčastěji se používá tzv. třísektorový model, který popisuje sektor primární (získávání surovin), sektor sekundární (zpracování získaných surovin) a sektor terciální (služby). Ve 20. st. se rozhodlo, že terciální sektor by měl být rozlišován na kvartérní sektor (věda a výzkum) a kvintérní sektor (vědci, odborníci, vládní úředníci – lidé s vysokými pozicemi a širokými pravomocemi). \n\nSubjekty také mohou být rozděleny dle vlastnictví:\n\nZemě s nízkým příjmem na osobu jsou v rané fázi vývoje; hlavní část jejich národního příjmu je dosahována výrobou v primárním sektoru. Země ve vyspělejším stavu rozvoje, se středním národním příjmem, generují svůj příjem většinou v sekundárním sektoru. V rozvinutých zemích s vysokým příjmem dominuje celkový výkon ekonomiky terciární sektor. \n\nEkonomika může zahrnovat několik odvětví (nazývaných také „průmyslová odvětví“), která se vyvinula v následujících fázích:\n\nNa rozdíl od rozvinutých zemí mají rozvojové země tendenci spoléhat se více na první dvě odvětví i v moderní době.\n\nZa hlavní zakladatele ekonomických sektorů se považují ekonomové Allan Fisher, Colin Clark a Jean Fourastié.\n\nFourastié viděl tento proces jako v zásadě pozitivní, a ve své knize Velká naděje dvacátého století psal o zvýšení kvality života, sociálním zabezpečení, rozkvětu vzdělání a kultury, vyšší úrovni kvalifikace, humanizaci práce a vyhýbání se nezaměstnanosti. Rozdělení pracovní síly mezi tři sektory postupuje v různých fázích takto, podle Fourastiého:\n\nKvóty pracovních sil:\n\nTato fáze představuje společnost, která není vědecky vyvinuta a má zanedbatelné použití strojů. Stav vývoje odpovídá stavu evropských zemí v raném středověku nebo stavu dnešní rozvojové země.\n\nKvóty pracovních sil:\n\n\nV primárním sektoru je nasazeno více strojů, což snižuje počet potřebných pracovníků. V důsledku toho roste poptávka po strojní výrobě v sekundárním sektoru. Přechodný způsob nebo fáze začíná událostí, kterou lze identifikovat industrializací: dalekosáhlá mechanizace (a tedy automatizace) výroby, jako je použití dopravních pásů. Terciární sektor se začíná rozvíjet, stejně jako finanční sektor a moc státu.\n\nKvóty pracovních sil:\n\nPrimární sektor v ekonomii zahrnuje jakýkoliv průmysl podílející se na na těžbě a sběru přírodních zdrojů. Zahrnuje tedy například zemědělství, lesnictví, těžbu, dobývání a rybolov.\n\nPrimární sektor má tendenci tvořit větší část ekonomiky v rozvojových zemích než ve vyspělých. Ku příkladu v roce 2018 představovalo zemědělství, lesnictví a rybolov více než 15% HDP v subsaharské Africe, kdežto méně než 1% v severní Americe. S tím souvisí i procento lidí pracujících v primárním sektoru, které nám může sloužit jako ukazatel ekonomické a sociální vyspělosti zemí.\n\nVe vyspělých zemích se primární sektor stal technicky vyspělejším - příkladem může být mechanizace zemědělství jako protiklad k ručnímu sběru a výsadby. Vyspělejší ekonomiky mohou investovat další kapitál do primárních výrobních prostředků. Například v kukuřičném pásu Spojených států stroje sklízejí kukuřici a postřikovače vystřikují velké množství insekticidů, herbicidů a fungicidů, což vede k dosáhnutí vyššího výtěžku než je možný při používání méně kapitálově náročnějších technik. Tyto technologické pokroky a investice umožňují primárnímu sektoru zaměstnávat méně pracovní síly - rozvinuté země tak zapojují do primárních činností menší procento své pracovní síly, místo toho mají vyšší procento zapojené do sekundárního a terciárního sektoru.\n\nRozvinuté země mohou kvůli nadměrnému bohatství udržovat a rozvíjet svá primární průmyslová odvětví. Například zemědělské dotace Evropské unie poskytují rezervy proti kolísající míře inflace a cen zemědělské produkce. To umožňuje vyspělým zemím vyvážet své zemědělské produkty za mimořádně nízké ceny. Díky tomu jsou nesmírně konkurenceschopné vůči těm chudým nebo nedostatečně rozvinutým zemím, které udržují politiku volného trhu a nízké nebo neexistující tarify proti levnému zboží. K takovým cenovým rozdílům také dochází v důsledku efektivnější výroby ve vyspělých ekonomikách, vzhledem k zemědělským strojům, lepším informacím dostupnějším pro zemědělce a často ve větším měřítku.\n\nNěkteré ekonomiky dávají zvláštní důraz na základní části potravinářského odvětví (zemědělství a rybolov), čímž chtějí občanům zajistit dostatek potravin i za extrémních okolností (jakými mohou být válka, blokáda nebo sankce). Není náhodou, že zemědělská revoluce předcházela tu průmyslovou.\n\nV české ekonomice se význam primárního sektoru dlouhodobě snižuje. Zatímco v roce 1993 se na celkovém výkonu ekonomiky podílel 7,3% a zaměstnával 7,5% pracujících, v roce 2013 jeho podíl na výkonu dosahoval už jen 3,6% a uplatnění v něm nacházelo 3,9% osob. Počet zaměstnaných v zemědělství, lesnictví a rybářství se mezi roky 1993 a 2013 snížil o 114,7 tisíc osob, těžbu a dobývání opustilo 60,3 tisíc pracujících. V roce 2019 tento podíl činí 2%.\n\nSektor výroby a průmyslu, označovaný jako sekundární sektor, někdy též jako zpracovatelský, průmyslový nebo výrobní sektor, zahrnuje všechna odvětví lidské činnosti, která přeměňují suroviny na výrobky nebo zboží. Do sekundárního sektoru patří kromě výroby strojů a zařízení také druhotné zpracování surovin a výroba potravinářských výrobků.\n\nTento sektor obecně využívá výstupy z primárního sektoru k vyrábění hotových výrobků, které jsou vhodné pro použití jinými podniky. Dále je využívá k exportu nebo prodeji tuzemským spotřebitelům. Toto odvětví je často rozdělováno na lehký a těžký průmysl. Mnoho z těchto průmyslových odvětví spotřebovává velké množství energie a vyžaduje, aby továrny a stroje přeměňovaly suroviny na zboží a výrobky.\n\nSekundární sektor také produkuje odpadní materiály a odpadní teplo, které mohou způsobovat enviromentální problémy nebo způsobit znečištění. Podílí se i na podporování primárního a terciálního sektoru.\n\nNěkteří ekonomové kontrastují s odvětvími produkujícími bohatství v ekonomice, jako je výroba, se sektorem služeb, který má tendenci být bohatý. Příklady služeb mohou zahrnovat maloobchod, pojištění a vládu.\n\nTito ekonomové tvrdí, že ekonomika začíná klesat, jak se její bohatý sektor zmenšuje. Výroba je důležitou činností na podporu hospodářského růstu a rozvoje. Národy, které vyvážejí vyráběné výrobky, mají tendenci vytvářet vyšší mezní růst HDP, který podporuje vyšší příjmy a mezní daňové příjmy potřebné k financování iniciativ v oblasti kvality života, jako je zdravotnictví a infrastruktura v ekonomice.\n\nSektor služeb je třetím ze ekonomických sektorů třísektorové teorie. Poměrně nově se sem řadí také sektor kvaternární (činnost spojená se vzděláváním, vědou, výzkumem a informacemi) a nejmladším je pak sektor kvintární (IT technologie).\n\nSektor služeb se namísto produkce finálních produktů zabývá provizí služeb a opravou materiálních statků. Službami (dělené na služby věcné – obnova hmotných statků – a služby osobní – doprava, koncert) jako takovými se rozumí servis, poradenství, snadný přístup a zkušenosti. Informace a zpravodajství se v minulosti dlouhou dobu řadily také do terciéru, avšak nyní ho mnozí ekonomičtí experti řadí spíše do sektoru kvaternárního. Dále se sem řadí také zdravotnictví, školství či státní správa.\n\nTerciérní sektor zajišťuje stejně tak poskytování služeb jiným služebním obchodníkům jako poskytování služeb jednotlivým zákazníkům. Řadí se k nim tedy také zajišťování dopravy, distribuce a prodej zboží od vyrobeného výrobku až k zákazníkům. Tak tomu je například ve velkoobchodech, v maloobchodním podnikání nebo i u organizace kulturních vyžití. Zboží může být také v hotový produkt vytvářeno v průběhu poskytování služby, například v restauracích, nicméně nejvíce se týká zaměstnanců pracujících a poskytujících služby zákazníkům.\n\nČasto je těžké určit, které firmy spadají do terciérního sektoru a které nikoliv. Podobný problém je také s klasifikací vládních služeb (např. policie, armáda, …) a neziskových organizací (charita, výzkumné asociace, …). Zabývají se tím mnohé klasifikační systémy, například ISIC (\"International Standard Industrial Classification\" – Mezinárodní standardní klasifikace ekonomických činností OSN), NACE (Evropská klasifikace ekonomických činností) či NAICS (Severoamerická klasifikace ekonomických činností Spojených států, Kanady a Mexika). Tyto vládní klasifikační systémy používají takovou hierarchii, která rozřazuje ekonomické zboží na hmotné a nehmotné.\n\nPro účely finančnictví a obchodního výzkumu se využívají tržní klasifikační systémy jako GICS (the Global Industry Classification Standard) a ICB (Industry Classification Benchmark), které řadí obchod primárně do terciéru. Na rozdíl od vládních klasifikačních systémů rozděluje první úroveň tržních klasifikačních systémů ekonomiku na funkčně související trhy nebo průmyslová odvětví. Druhý a třetí stupeň v těchto hierarchiích odráží, zda-li se jedná o zboží či služby.\n\nSektor služeb se často používá jako ukazatel vyspělosti státu – čím vyšší je podíl práceschopného obyvatelstva zaměstnaných v terciérním sektoru, tím vyspělejší by stát měl být. Udává se, že ve vyspělých státech je v terciérním sektoru zaměstnáno na 70% lidí, zatímco ve státech chudých se rozmezí pohybuje okolo 30%. Za posledních 100 let došlo v industrializovaných zemích ke značné změně podílů zaměstnaných napříč sektory. Terciér je po této změně největším a zároveň nejrychleji se vyvíjejícím ekonomickým sektorem v Západním světě.\n\nHistoricky vzato, výroba, spíš než služby, měla větší sklony k tomu být otevřená mezinárodnímu obchodu a konkurenci. Nicméně s dramatickým poklesem cen, zrychlením transportu a přenášení informací se podmínky změnily a terciér je stejně konkurence-schopný jako zbylé sektory.\n\nPříklady průmyslů, které spadají do terciéru: telekomunikace, pohostinství, masmédia, zdravotnictví, farmacie, likvidace odpadu, hazard, maloobchodnictví, správa nemovitostí, vzdělání, bankovnictví, pojištění, investice, transport.\n\n"}
{"id": "1531236", "url": "https://cs.wikipedia.org/wiki?curid=1531236", "title": "Římskokatolická farnost – děkanství Hradec Králové I", "text": "Římskokatolická farnost – děkanství Hradec Králové I\n\nŘímskokatolická farnost – děkanství Hradec Králové I je územním společenstvím římských katolíků v rámci královéhradeckého vikariátu královéhradecké diecéze.\n\nKostel Svatého Ducha, pozdější katedrála, je doložen v Hradci Králové již ve druhé půli 13. století. Později byl kostel přebudován do podoby gotického trojlodí. V roce 1664, kdy byla založena královéhradecká diecéze, byl svatodušní chrám prohlášen katedrálou. \n\nFarnost má sídelního duchovního správce, který je tradičně jmenován z řad kanovníků královéhradecké katedrální kapituly. Ve farnosti existuje samostatná duchovní správa při původně jezuitském kostele Nanebevzetí Panny Marie.\n\n"}
{"id": "1531237", "url": "https://cs.wikipedia.org/wiki?curid=1531237", "title": "Perec Markiš", "text": "Perec Markiš\n\nPerec Markiš (jidiš: פּרץ מאַרקיש / Perets Markish; 7. prosince 1895, Polonne – 12. srpna 1952, věznice Lubjanka, Moskva) byl ruský a sovětský básník píšící v jazyce jidiš. Je považován za jednoho z nejvýznamnějších lyriků sovětské jidiš literatury. Jako člen Židovského protifašistického výboru byl popraven v rámci Noci zavražděných básníků na Stalinův rozkaz.\n\nMezi jeho nejvýznamnější díla patří poema \"Di kupe\" (Hromada), vydaná v roce 1922 v Kyjevě jako odpověď na kyjevské pogromy let 1919–1920, román \"Dor oys, dor ayn\" (Generace za generací) z roku 1929 a monumentální báseň \"Milkhome\" (Válka) vydaná v roce 1948 jako odpověď na hrůzy druhé světové války. Posmrtně byly před KGB zachráněna a vydána díla \"Yerushe\" (Dědictví) v Buenos Aires roce 1959 a po Markišově posmrtné rehabilitaci v Sovětském svazu v roce 1966 román \"Trot fun doyres\" (Krok generací), který zpracovává téma hrdinství polských Židů za druhé světové války, zejména pak během povstání ve varšavském ghettu.\n\nDo češtiny je přeložen výbor z poemy Židovské tanečnici a několik básní ze sbírky \"Yerushe\", obojí publikováno v měsíčníku Plav.\n"}
{"id": "1531240", "url": "https://cs.wikipedia.org/wiki?curid=1531240", "title": "Hans J. C. Aall", "text": "Hans J. C. Aall\n\nHans Jørgen Christian Aall (4. listopadu 1806 Holt – 24. února 1894 Oslo) byl norský právník a politik.\n\nHans Aall se narodil roku 1806 ve vesnici Holt jako syn politika a podnikatele Jacoba Aalla. Navštěvoval nejprve Drammen Latin School. Poté co tuto školu v roce 1822 absolvoval, začal se studiem práv na Univerzitě v Oslu. V roce 1827 zde získal titul Master of Arts. Následně se stal právníkem. Mezi lety 1829 až 1840 byl válečným právníkem v Bergenské brigádě. Současně s tím studoval námořní právo a zapojoval se do komunální politiky. Od roku 1840 pracoval jako soudce na diecézním soudu v Bergenu. V roce 1845 založil první námořní pojišťovnu v Norsku. Mezi lety 1842–1845, 1851, 1854, 1859–1860, 1862–1863, 1864 a 1868–1869 působil jako poslanec norského parlamentu, jednu dobu dokonce jako jeho prezident. V roce 1846 se stal guvernérem hrabství Telemark a tuto funkci zastával až do roku 1877. Byl zastáncem rozvoje dopravy a komunikací, zasadil se zejména o železnici z Drammenu do Skien. Oženil se s Mariane, rozenou Møllerovou. Na sklonku života se s ní přestěhoval do Osla, kde v roce 1894 zemřel.\n"}
{"id": "1531241", "url": "https://cs.wikipedia.org/wiki?curid=1531241", "title": "Halimah Nakaayiová", "text": "Halimah Nakaayiová\n\nHalimah Nakaayi (* 16. října 1994 Mukono Town) je běžkyně na střední vzdálenosti. Soutěžila na letních olympijských hrách 2016 v Rio de Janeiro, v ženských 800 metrů . Byla nositelkou vlajky Ugandy při slavnostním zakončení. Jejím největším úspěchem je zlatá medaile na 800 metrů v 2019 Dauhá.\n\n"}
{"id": "1531244", "url": "https://cs.wikipedia.org/wiki?curid=1531244", "title": "Hans Aall", "text": "Hans Aall\n\nHans Jacob Aall (20. září 1869 Arendal – 6. listopadu 1946 Oslo) byl norským ředitelem muzea.\n\nNarodil se v Arendalu jako syn Diderika Maria Aalla a Marie Elisabeth Herlofsonové. Byl vnukem politika a podnikatele Nielse Aalla. Od roku 1890 působil jako knihovník na univerzitní knihovně Filozofické fakulty Univerzity v Oslu. V roce 1893 se stal manažerem výstavy uměleckého průmyslu v Trondheimu. Téhož roku se podílel na založení norského Muzea uměleckého průmyslu. Roku 1894 zahájil přípravy na založení Norského lidového muzea. Založil ho v roce 1896 a stal se jeho prvním ředitelem. Tuto funkci zastával až do své smrti roku 1946. V roce 1906 byl vyznamenán Řádem svatého Olafa. Mezi lety 1918 až 1926 působil jako člen Rady kulturního dědictví Norska a od roku 1930 byl členem Norské akademie věd.\n"}
{"id": "1531255", "url": "https://cs.wikipedia.org/wiki?curid=1531255", "title": "Yaime Pérezová", "text": "Yaime Pérezová\n\nYaime Pérez Tellez (někdy \"Yaimí\", * 29. května 1991) je kubánská atletka, diskařka. \n\nJe zlatou medailistkou na Mistrovství světa juniorů v atletice v roce 2010 a poté získala svůj první hlavní titul na regionálních ALBA hrách 2011. Pérezová reprezentoval Kubu na Mistrovství světa v atletice v roce 2013, ve finále se umístil na jedenáctém místě. Její sezónu 2014 zdůraznila stříbrná medaile na středoamerických a karibských hrách a páté místo v mistrovství IAAF v roce 2014.\n\nPérezová vyhrál své první setkání IAAF Diamond League v roce 2015, porazila světovou a olympijskou šampionku Sandru Perkovićovou osobním nejlepším hodem 67,13 m. V roce 2019 získala zlatou medaili na 2019 Dauhá .\n\n"}
{"id": "1531259", "url": "https://cs.wikipedia.org/wiki?curid=1531259", "title": "Jelena Rybakinová", "text": "Jelena Rybakinová\n\nJelena Rybakinová (rusky: Елена Андреевна Рыбакина, \"Jelena Andrejevna Rybakina\"; * 17. června 1999 Moskva) je kazašská profesionální tenistka, která do června 2018 reprezentovala rodné Rusko. Ve své dosavadní kariéře na okruhu WTA Tour vyhrála dva singlové turnaje. V rámci okruhu ITF získala čtyři tituly ve dvouhře a čtyři ve čtyřhře. \n\nNa žebříčku WTA byla ve dvouhře nejvýše klasifikována v únoru 2020 na 17. místě a ve čtyřhře pak v tomtéž měsíci na 344. místě. Trénuje ji Stefano Vukov.\n\nV juniorském tenise si zahrála semifinále Australian Open 2017 a French Open 2017. Na kombinovaném juniorském žebříčku ITF nejvýše figurovala v listopadu 2017 na 3. místě. \nV rámci hlavních soutěží událostí okruhu ITF debutovala v prosinci 2014, když na turnaji v Antalyi s dotací 10 tisíc dolarů prošla kvalifikačním sítem. V úvodním kole dvouhry podlehla Slovence Rebecce Šramkové. Premiérový singlový titul v této úrovni tenisu vybojovala v březnu 2018 na kazaňském turnaji s rozpočtem 15 tisíc dolarů. Ve finále přehrála krajanku Darju Nazarkinovou.\n\nNa okruhu WTA Tour debutovala říjnovým Kremlin Cupem 2017 v Moskvě, kde v kvalifikaci vyřadila Krejsovou, Martincovou a Kudrjavcevovou. V úvodním kole dvouhry pak podlehla rumunské tenistce Irině-Camelii Beguové. První vítězný zápas dosáhla z pozice 450. hráčky žebříčku na únorovém St. Petersburg Ladies Trophy 2018, na němž po výhrách nad Švýcarkou Timeou Bacsinszkou a Francouzkou Caroline Garciaovou postoupila do čtvrtfinále. V třísetovém duelu s Garciaovou zvládla dva tiebreaky. Premiérově tak porazila členku elitní světové desítky, když Francouzce patřilo 7. místo. Mezi poslední osmičkou však nenašla recept na Němku Julii Görgesovou. \n\nDo semifinále poprvé prošla na travnatém Libéma Open v 's-Hertogenboschi, když do hlavní soutěže prošla po kvalifikačních výhrách nad Štefkovou a McHaleovou. Na její raketě v pavouku dvouhry postupně vypadly Varvara Lepčenková, Alison Van Uytvancková a Kirsten Flipkensová. Zastavila ji až členka světové desítky Kiki Bertensová.\n\nDebutové finále na okruhu WTA Tour odehrála jako 106. hráčka světa na antukovém BRD Bucharest Open 2019. Ve čtvrtfinále zdolala druhou nasazenou Viktórii Kužmovou a poté dvě kvalifikantky, nejdříve Italku Martinu Di Giuseppeovou a ve finále Rumunku Patricii Marii Țigovou. Dvacetičtyřletá Țigová nastoupila do prvního turnaje od září 2017, když dlouhodobou absenci způsobilo zranění a v listopadu 2018 narození dcery. \n\nNa zářijovém Jiangxi Open 2019 v Nan-čchangu postoupila do boje o titul přes Číňanku Pcheng Šuaj. V závěrečném utkání však uhrála jen dva gemy na 24letou Švédku Rebeccu Petersonovou. Čtvrtfinálové účasti zaznamenala na podzimních Wuhan Open 2019 a Upper Austria Ladies Linz 2019, kde se jejími přemožitelkami staly Aryna Sabalenková, respektive Jeļena Ostapenková. Na lucemburském BGL Luxembourg Open 2019 ji před branami finále zastavila obhájkyně trofeje Görgesová. Bodový zisk však Rybakinovou posunul na nové kariérní maximum, když ve druhé polovině října 2019 figurovala na 37. místě.\n\nDebut v hlavní soutěži nejvyšší grandslamové kategorie přišel v ženském singlu French Open 2019 po zvládnuté tříkolové kvalifikaci, v jejíž závěrečné fázi vyřadila Japonku Nao Hibinovou. V úvodním kole dvouhry podlehla Češce Kateřině Siniakové. Shodný scénář měl i newyorský US Open 2019, kde nezvládla otevírací duel proti další české reprezentantce Karolíně Muchové.\n\n"}
{"id": "1531265", "url": "https://cs.wikipedia.org/wiki?curid=1531265", "title": "Diecéze Adraa", "text": "Diecéze Adraa\n\nDiecéze Adraa je titulární diecéze římskokatolické církve.\n\nAdraa identifikovatelná s městem Dar'á v dnešní Sýrii, bylo starobylé biskupské sídlo nacházející se v římské provincii Arabia. Bylo součástí antiochijského patriarchátu a sufragánnou arcidiecéze Bosra.\n\nJsou známi čtyři biskupové této diecéze: ariánský biskup Arabion, který se roku 359 zúčastnil synody v Seleucii; Uranius, účastník prvního konstantinopolského koncilu roku 381; Proclus, roku 448 účastník synody v Konstantinopoli r. 448; a Dorimenius, účastník Druhého konstantinopolského koncilu r. 553.\n\nNyní je využívána jako titulární biskupský úřad, který však v současnosti nemá jmenovaného titulárního biskupa.\n\n\n\n"}
{"id": "1531267", "url": "https://cs.wikipedia.org/wiki?curid=1531267", "title": "Perković", "text": "Perković\n\nPerković je obec v chorvatské Dalmácii, administrativně spadající pod město Šibenik. Dle sčítání lidu z roku 2011 zde žilo 111 obyvatel. Počet obyvatel má již od druhé světové války klesající tendenci. \n\nObec je poprvé připomínána roku 1808. Svůj název má podle jména lidí, kteří zde žijí.\n\nObec se rozkládá v hornaté krasové krajině chorvatské Dalmácie. Obklopena je vrcholy Srdašci (298 m), Mravnik (503 m) a Trovro (485 m). Obec se stala významnou především díky svému nádraží a jako železniční křižovatka mezi dopravními tahy k městům Ogulin, Šibenik a Split. Prochází tudy trať Knin–Split s odbočkou do Šibeniku. Severně od obce je vedena dálnice A1. \n"}
{"id": "1531269", "url": "https://cs.wikipedia.org/wiki?curid=1531269", "title": "Průsmyk Tchung", "text": "Průsmyk Tchung\n\nPrůsmyk Tchung () je průsmyk a bývalá pevnost v Číně. Nacházel se jižně od soutoku řeky Wej-che s Žlutou řekou v dnešním okrese Tchung-kuan v městské prefektuře Wej-nan na východním okraji provincie Šen-si. Šlo o důležitý obranný bod, který odděloval Si-an a okolní region Kuan-čung od Severočínské nížiny. V roce 196 zde Cchao Cchao, vojevůdce a ministr dynastie Východní Chan, nechal vybudovat pevnost, v níž byla zřízena i okresní správa. Pevnost však byla v padesátých létech 20. století zbourána při stavbě přehrady San-men-sia.\n\nPrůsmyk Tchung a východněji ležící průsmyk Chan-ku umožňoval spojení mezi Severočínskou nížinou a západnějším regionem Kuan-čung (doslova „uvnitř průsmyků“). Kuan-čung obklopený horami byl jednou z oblastí zrodu čínské civilizace, pocházela odtud dynastie Čou, byl jádrem státu Čchin a následující říše Chan a metropolitním regionem Číny až téměř do konce 1. tisíciletí n. l. Za dynastie Čchin byl opevněn průsmyk Chan-ku, který pak až do vlády dynastie Chan sloužil jako obrana čínských vnitřních regionů před útoky z východu. V období Východní Chan, následujícím po krátké vládě dynastie Sin, se pak stráže otočily a průsmyk naopak chránil pláně kolem Luo-jangu před útoky ze západu.\n\nOd bitvy v průsmyku Tchung v roce 211 však tchungský průsmyk nahradil ten chankuský v roli hlavního strategického obranného bodu mezi Kuan-čungem a Severočínskou nížinou. Pád tohoto průsmyku do rukou An Lu-šanových rebelů v roce 756 pak vedl přímo k dobytí Čchang-anu, hlavního města Říše Tchang.\n"}
{"id": "1531270", "url": "https://cs.wikipedia.org/wiki?curid=1531270", "title": "Trelleborg (loď, 1981)", "text": "Trelleborg (loď, 1981)\n\nTrelleborg je bývalý železniční trajekt švédské lodní společnosti Stena Line, který se plavil v letech 1982 až 2014 na Královské lince na Baltském moři mezi Sassnitz na německém ostrově Rügen a městem Trelleborg ve Švédsku. Od roku 2016 se loď jmenuje \"Sunny\".\n\nV říjnu 1979 zadala stavbu tohoto trajektu státní švédská železniční společnost Statens Järnvägar (SJ). V té době to byl největší železniční trajekt na světě. Kvůli kritické situaci švédských loděnic byla stavba zahájena dříve, než se původně plánovalo. V prosinci 1981 se trajekt vydal na zkušební jízdu do Saßnitzu, ale kvůli různým problémům musel být opraven. Toto trvalo až do května 1982. Od června 1982 se plavil mezi Trelleborgem a Sassnitzem. \n\nV únoru 1993 došlo v strojovně k požáru, který mohla posádka uhasit. Kvůli problémům s motorem byl trajekt opraven v říjnu 2005 v dílnách Öresundsvarvet AB v Landskroně, prostory pro cestující byly v červenci 2006 komplexně modernizovány. V červnu 2007 se trajekt v přístavu Trelleborg dotkl země, byla poškozena vrtule. Oprava proběhla znovu na Öresundsvarvetu v Landskroně. Dne 27. března 2008 došlo v trajektovém přístavu Sassnitz k varování před bombou.\n\n"}
{"id": "1531274", "url": "https://cs.wikipedia.org/wiki?curid=1531274", "title": "White trash", "text": "White trash\n\nWhite trash (česky doslova \"bílý odpad\", přeneseně též \"bílá chátra\") je slangové označení pro chudé bělošské obyvatelstvo, většinou z jihu USA, s vlastní specifickou kulturou.\n\nTito lidé žijí v přívěsech či karavanech. Mohou mít nízké vzdělání a často bývají závislí na nějaké droze.\n\nOznačení se poprvé objevilo v roce 1821. V populární představě v 19. století byli termínem „white trash“ označováni většinou lidé sociálně slabí, špinaví, potrhaní a bez vzdělání. Nezajímali se o své děti a byli závislí na alkoholu či jiných narkotikách. Tito chudí lidé mohli povětšinou bydlet pouze na nejhorších místech jihu, jelikož atraktivnější místa už byla zabrána obchodníky s otroky. Během Občanské války Konfederace potřebovala získat vojáky, proto vydala povolávací rozkaz pro všechny muže od 18 do 35 let. Existovaly však výjimky, například pro bohaté obchodníky s otroky či příslušníky vyšší střední třídy. Do armády tak nastupovali většinou pouze chudí lidé. Po válce se ale podmínky nijak neměnily, chudí lidé stále zůstávali. Na začátku 20. století byla situace stejná hlavně kvůli Velké krizi. President Franklin D. Roosevelt se snažil prolomit společenské bariéry jižní společnosti. Dnes stále tato „sociální“ třída existuje, žijí v karavanech.\n"}
{"id": "1531284", "url": "https://cs.wikipedia.org/wiki?curid=1531284", "title": "Joey Belladonna", "text": "Joey Belladonna\n\nJoey Belladonna (* 13. října 1960 Oswego jako Joey Bellardini) je americký heavymetalový hudebník, nejvíce známý jako zpěvák americké thrashmetalové skupiny Anthrax. Je také zpěvák a bubeník cover kapely Chief Big Way. Jeho hlasový rozsah je tenor.\n\nV mládí vzhlížel Belladonna ke skupinám jako the Beatles, Led Zeppelin, Kansas a Rush, které podle něj tvořily \"hudbu, která byla promyšlená a zároveň chytlavá.\"\n\nV letech 1984 až 1992 byl Belladonna hlavním zpěvákem skupiny Anthrax. Je považován za člena jejich \"klasické\" sestavy (spolu s ním také Dan Spitz, Scott Ian, Frank Bello a Charlie Benante). \n\nBelladonna se do skupiny vrátil v letech 2005 a 2006, kdy se sešla celá \"klasická\" sestava skupiny a pořádala turné. \n\nCelkem se Belladonna podílel na šesti studiových albech a několika EP, kterých se dohromady prodalo přes 8 milionů kopií po celém světě. Během jeho prvního období působení byla skupina nominována na tři ceny Grammy a sám Belladonna byl dva roky za sebou metalovým zpěvákem číslo jedna podle časopisu \"Metal Forces\".\n\nNa začátku roku 2010 se Belladonna oficiálně znovu stal členem skupiny během koncertů tzv. \"Velké čtyřky\" thrash metalu na festivalu v Sonisphere. Po těchto a dalších koncertech nahrála skupina s Belladonnou dlouho očekávané album. Od jeho návratu byla skupina nominována na další tři ceny Grammy.\n\nPo odchodu z Anthrax v roce 1992 Belladonna dále vytvářel hudbu v rámci sólového projektu Belladonna, jehož byl jediným stálým členem.\n\nV polovině 90. let vydal Belladonna své eponymní debutové album, které bylo fanoušky i kritikou přijato kladně. Naopak jeho druhé album \"Spells of Fear\" vydané v roce 1998 se nesetkalo s úspěchem, byla mu vytýkána špatná kvalita po produkční i čistě hudební stránce. Třetí album vyšlo v roce 2003, znamenalo obrat k lepším textům i hudbě a podobně jako první album dostalo od fanoušků vesměs kladné hodnocení.\n\nBelladonna je také zpěvákem a bubeníkem cover skupiny Chief Big Way, která se zaměřuje zejména na klasické rockové hity 70. a 80. let 20. století. \n\n\n\n\n"}
{"id": "1531295", "url": "https://cs.wikipedia.org/wiki?curid=1531295", "title": "Lukáš Dubský", "text": "Lukáš Dubský\n\nLukáš Dubský (* 5. února 1975 Počátky) je všestranný sportovec, ale především český horolezec. Po výstupech v Alpách, vystoupil například na horu Pik Lenina v Pamíru, kde ve výšce 6.045 m n. m. se účastnil záchrany slovenského horolezce, který uvízl v trhlině, za což byl oceněn Českým olympijským výborem cenou Fair play. V červenci 2018 vystoupil spolu s dalšími horolezci, mezi nimiž byl i Pavel Bém, Pavel Kořínek a Radoslav Groh, na jednu z nejtěžších osmitisicovek světa Nanga Parbat (8.126 m n. m.) Vrcholu dosáhli Kinshoferovou cestou.\n"}
{"id": "1531298", "url": "https://cs.wikipedia.org/wiki?curid=1531298", "title": "András Turay", "text": "András Turay\n\nAndrás Turay [\"andráš turaj\"] ( Turay András; 23. ledna 1915 Budapešť – 21. dubna 1986 tamtéž) byl maďarský fotbalový útočník a trenér. Byl uváděn také jako András Turai nebo Turay II.\n\nJeho starší bratr József Turay (1905–1963) byl v letech 1928–1939 členem Maďarské fotbalové reprezentace.\n\nV maďarské lize hrál za budapešťský Phöbus FC, Bocskai FC (Debrecín) a Gamma FC (Budafok). Ve 122 zápasech vstřelil 94 branky.\n\nPo skončení hráčské kariéry se stal trenérem. V československé lize vedl mužstvo Sloveny Žilina ve druhé polovině ročníku 1950. V maďarské lize trénoval Salgótarjáni Barátok Torna Club (1958/59) a Haladás Vasutas Sport Egyesűlet (1959/60).\n\n\n"}
{"id": "1531299", "url": "https://cs.wikipedia.org/wiki?curid=1531299", "title": "Jaroslav Svákovský", "text": "Jaroslav Svákovský\n\nJaroslav Svákovský (20. června 1847 Soběslav – 13. srpna 1923), vl. jm. Alois Josef Hofman, byl český středoškolský profesor, pedagogický publicista, editor a překladatel literatury pro mládež. \n\nNarodil se 20. června 1847 v Soběslavi. Absolvoval vyšší gymnázium v Táboře (1867) a filosofii v Praze.\n\nRoku 1872 nastoupil jako suplující učitel na c. k. české gymnázium v Českých Budějovicích, odkud byl přeložen do Pelhřimova. V roce 1875 byl jmenován profesoren na reálce v Rakovníku. Od září 1876 působil na reálce v Karlíně.\n\nLiterárně činný byl již od mládí. Během studia na gymnáziu spoluzaložil literární kroužek „Lužnice“ (uváděn též pod názvem „Slavoj“; členy byli například Miroslav Krajník, Ladislav Quis, Bohuslav Čermák a František Brábek) a redigoval jeho stejnojmenný časopis.\n\nRoku 1878 napsal do výroční zprávy karlínské reálky článek \"Boileauovy poměry k jeho vrstevníkům\" (viz Nicolas Boileau). Složil rovněž několik veršovaných proslovů a příležitostných básní. Později publikoval převážně překlady a adaptace cizojazyčných literárních děl určených pro mládež pod pseudonymem Jaroslav Svákovský, kterým odkazoval k lesu a bývalému hradišti u rodné Soběslavi (viz též rozhledna Svákov). Knižně vyšly:\n\n\n"}
{"id": "1531306", "url": "https://cs.wikipedia.org/wiki?curid=1531306", "title": "Budova Politiky", "text": "Budova Politiky\n\nBudova Politiky (srbsky v cyrilici Зграда Политике, v latince Zgrada Politike) je výšková budova z roku 1968 v srbském hlavním městě Bělehradu. Nachází se v centru města, na adrese \"Makedonska 29\". Svůj název i určení má podle novin Politika, které v ní sídlí. Kromě redakce deníku (ve čtvrtém patře) zde sídlí redakce dalších časopisů, které pod noviny Politika spadají (např. Politik zabavnik a dalších).\n\nVýšková budova, která je jednou z dominant panoramatu města vznikla podle návrhu architektů Uglješi Bogunoviće a Slobodana Janjiće. Stavbyvedoucím byl Milan Krstić. Budova je nápadná nejen díky obkladu z bílého mramoru, ale především díky nápadným hliníkovým výliskům. Kromě patnáctipatrové věže stavba přechází v nižší části do dvou křídel která ji obklopují. Podobně jako u nedalekého Domu mládeže) je první patro, kde se nacházejí reprezentativní prostory, vyvýšeno a zdůrazněno velkými okny orientovanými do Makedonské ulice. Palác vznikl na místě Druhého bělehradského gymnázia, které bylo zničeno během bombardování města v roce 1941. \n\nPřed budovou se nachází památník jugoslávského komunisty Moši Pijadeho od sochaře Branka Ružiće. Odhalen byl při příležitosti 10 let od úmrtí Pijadeho. \n"}
{"id": "1531307", "url": "https://cs.wikipedia.org/wiki?curid=1531307", "title": "Brabant-en-Argonne", "text": "Brabant-en-Argonne\n\nBrabant-en-Argonne je francouzská obec v departementu Meuse v regionu Grand Est. Žije zde obyvatel.\n\n"}
{"id": "1531310", "url": "https://cs.wikipedia.org/wiki?curid=1531310", "title": "Akarmara", "text": "Akarmara\n\nAkarmara ( Аҟармара nebo Акармара, აქარმარის – Akarmaris) je opuštěná, rozpadající se hornická obec v Abcházii, jež se v současnosti nachází coby město duchů na území okresu Tkvarčeli. Obec spadala do katastru města Tkvarčeli, vzdáleného zhruba 9 km západním směrem. Akarmara se nachází v údolí mezi Kodorskými horami a hřebenem Rečšcha, kterým proudí řeka Aaldzga.\n\nDo 20. let 20. století bylo území Akarmary téměř neobydlené a spadalo pod obec Tkvarčal. Akarmara byla založena v roce 1938 jako samostatné sídlo městského typu pro ubytování horníků, kteří těžili uhlí v okolních horách. V roce 1942 byla Akarmara administrativně sloučena s městem Tkvarčeli. V Akarmaře vyrostlo množství honosných činžovních domů, které navrhli a vystavěli zajatí vojáci Nacistického Německa ve stylu neoklasicismu. Akarmara se tak vymykala typickým sovětským hornickým městům, neboť architektonický styl jejích budov byl čistě západoevropský.\n\nBrzy po této výstavbě přibyly budovy školy, nemocnice, obchodního domu, kulturního střediska a lázeňská sanatoria pro 400 osob, neboť se nedaleko nachází prameny sirnatých minerálních vod, zvaných \"Abaranské vody\", a také radonové vody. Tím se z Akarmary stalo prestižní místo k bydlení, i přes svou odlehlost. Do Akarmary byla přivedena i železnice. Ještě v 70. letech 20. století žilo v Akarmaře 5 tisíc obyvatel.\n\nBěhem války v Abcházii v letech 1992 až 1993 drtivá většina obyvatel z Akarmary uprchla z Abcházie, neboť se Akarmara spolu s Tkvarčeli a okolím ocitla ve vojenské blokádě trvající 413 dní a byla bombardována gruzínskými vojsky. Většina průmyslových objektů v Akarmaře i značná část zdejších činžovních domů byla zničena a silnice vedoucí do Akarmary byla také zasažena bombami. Po válce již ve vylidněné a zničené Akarmaře nikdo nechtěl bydlet kromě několika starých osob, které neměly kam jinam jít, a tak celá obec brzy zarostla zelení. Zbylé budovy od té doby chátrají a rozpadají se pod tíhou zeleně, jež prorůstá okny i střechami. V Akarmaře začali žít místo lidí jen divoká prasata, zdivočelé krávy a toulaví psi. Koleje železniční trati vedoucí z Tkvarčeli do Akarmary byly vytrhány, trať zrušená a železniční most přes Aaldzgu je v havarijním stavu.\n\nV posledních letech se do Akarmary přeci jen vrátilo několik rodin, dohromady celkem 36 osob, žijících v jediném domě, který má novou střechu. Avšak dle návštěvníků bývalého městečka, kteří vyhledávají takováto místa, připomínají tito lidé duchy z města duchů. Z nařízení abchazské vlády byla započata rekonstrukce koupelí v sirnatých abaranských vodách, avšak ta se netýká samotné Akarmary. \n\n"}
{"id": "1531311", "url": "https://cs.wikipedia.org/wiki?curid=1531311", "title": "Uglješa Bogunović", "text": "Uglješa Bogunović\n\nUglješa Bogunović (v srbské cyrilici Угљеша Богуновић; 22. října 1922, Teslić, Království Srbů, Chorvatů a Slovinců – 27. dubna 1994, Bělehrad, Svazová republika Jugoslávie) byl srbský architekt.\n\nJeho otcem byl učitel Petar Bogunović. Patřil k prvním studentům na Fakultě architektury Bělehradské univerzity po skončení druhé světové války.\n\nMezi Bogunovićovy známé projekty patří Budova Politiky v centru Bělehradu, Avalská televizní věž, budova černohorské televize (realizována v roce 1970), nebo budova srbské televize v bělehradské místní části Košutnjak. Zasloužil se také o obnovu ulice Skadarlija, která po jeho úpravách získala charakter pěší zóny s tradiční kamennou dlažbou a stala se jedním z center večerního života v Bělehradě. Navrhl také sportovní stadion v parku Tašmajdan.\n"}
{"id": "1531319", "url": "https://cs.wikipedia.org/wiki?curid=1531319", "title": "Sv. Jan Evangelista (Mistr Týnské Kalvárie)", "text": "Sv. Jan Evangelista (Mistr Týnské Kalvárie)\n\nSv. Jan Evangelista (Mistr Týnské Kalvárie) (kolem 1410) je komorní dřevořezba považovaná za předlohu ke sv. Janovi ze sousoší Týnské Kalvárie. Socha je součástí sbírek Národní galerie v Praze. \nSocha z lipového dřeva v. 66 cm, vzadu opracovaná, s nepatrnými zbytky polychromie na křídovém podkladu, inv. č. P 5739. Socha je na mnoha místech poškozena dřevokazným hmyzem, část podstavce je odlomena. Restauroval J. Tesař (1959). Získáno roku 1945 ze soukromého majetku v Kamenici nad Lipou.\n\nPlášť je členěn řadou příčných záhybů a lemován kaskádami trubicových záhybů po stranách, které se tvarem i orientací shodují s pláštěm sv. Jana Evangelisty z Týnské Kalvárie. Společným kompozičním prvkem je také okraj pláště, který splývá z postranních kaskád a příčně protíná přední stranu sochy v její dolní části. Obě sochy stojí v kontrapostu s volnou levou nohou a vysunutým kolenem. Svislé záhyby pláště pod kolenem se u soklu zalamují a vytvářejí typický zpětný záhyb. Shodná jsou i gesta rukou, z nichž pravá přidržuje límec pláště a levá, zahalená pláštěm, svírá knihu. Jednodušeji zpracovaná zadní strana je členěna paralelními vertikálními záhyby a ukončena zešikmením a plošným seříznutím. Oproti monumentální a silně vertikálně protažené soše z Týnského chrámu je její menší varianta méně statická a uchovala si pružnou pohyblivost starší slohové fáze.\n\nVýraz tváře je u menší sochy nevyhraněný, kdežto u sv. Jana z Týnského chrámu vyjadřuje tragický patos. Socha patrně nebyla pouhou dílenskou předlohou, protože zbytky polychromie svědčí, že šlo o dokončenou a samostatnou plastiku, která mohla být součástí menšího sousoší Kalvárie. \n\n"}
{"id": "1531321", "url": "https://cs.wikipedia.org/wiki?curid=1531321", "title": "Walter Universal", "text": "Walter Universal\n\nWalter Universal byl nákladní automobil, který ve 30. letech 20. století vyráběla společnost Walter. Tento užitkový vůz byl představen veřejnosti v roce 1931 společně s nákladním automobilem Walter Diesel 5t, inovovanou verzí Walter PN (VII. serie) a autobusem Walter D-Bus. Poháněl ho nejsilnější benzínový šestiválec OHV z jinonické líhně, který pocházel z osobních automobilů Walter Super 6 a pozdějšího modelu Walter Regent.\n\nUžitkové vozy (nákladní automobily, tahače, cisterny, hasičské vozy a autobusy) firma Walter a spol. vyráběla po celé meziválečném období. Ve velmi plodném roce 1931 jinonická továrna vyráběla 4 typy osobních automobilů (Standard 6, Super 6, Royal a licenční Bijou), autobus D-BUS a 5 typů nákladních automobilů (PN, Comercial, FNA, Diesel, Universal), přičemž na říjnovém pražském autosalonu (XXIII. mezinárodní výstava automobilů v Praze, 22.–28. října) byly představeny v hlavní hale jako novinky vůz střední kategorie Walter Bijou a luxusní Walter Royal a ve Strojnickém pavilonu užitkové automobily Walter PN (VII. serie), Walter D-bus, Walter FNA, Walter Diesel a jmenovaný Walter Universal. \n\nTo představovalo nejširší a nejkomplexnější nabídku sériových automobilů a nových modelů Walter z celé dosavadní historie jinonické továrny. Na předmětné výstavě byl představen autobus Universal ve verzi de luxe, klasický autobus a nákladní valník následovaly později. \n\nOsobní a užitkové automobily Walter se vyráběly až do roku 1936. V říjnu 1936 po dlouhých letech neměla jinonická továrna expozici na pražském autosalonu, byť v \"komuniké\" zmíněném v Národních listech se uvádělo vyjádření Antonína Kumpery (generální ředitel Walter): \"Letos na výstavě chybí továrna Walter, která nevynechala jediné naší výstavy. Až letos se k tomu musela odhodlati, neboť věnuje všechny své síly výrobě leteckých motorů. Její nepřítomnost jest jen dočasná, neboť továrna v automobilismu zůstává a je odhodlána věnovat se mu s plnou energií, jakmile bude moci uvolnit své síly.\" \"Pravdivost\" tohoto tiskového prohlášení potvrdily hned v listopadovém čísle magazínu Auto dvě krátké zprávy. Ing. Vladimír Balcar, dlouholetý konstruktér karosérií Walter, podal výpověď a přešel do továrny Aero. Na 19.–21. listopadu vyhlásila společnost Walter veřejnou dražbu 60 osobních, nákladních a dodávkových automobilů, která se pak konala v Praze, v ulici U Měšťanského pivovaru čp. 799. K naplnění zmíněného \"komuniké\" nedošlo a rokem 1937 se historie automobilů Walter (s výjimkou modelu PN, který továrna vyrobila ve dvou sériích pro československou armádu v letech 1937–1938) uzavřela.\n\nMotor modelu Universal pocházel z osobních automobilů Super 6 a pozdějšího Regenta, který navrhl – jakož i vlastní Universal – hlavní konstruktér ing. František Barvitius. \n\nŠestiválcový zážehový řadový motor s rozvodem OHV měl při vrtání 80 a zdvihu 108 mm objem 3257 cm. S tímto objemem válců dosahoval výkonu 44 kW/60 k, později 51,5 kW/70 k při 3000 ot./min a kompresním poměru 6,5:1. Maximální rychlost 70–80 km/h, spotřeba paliva byla kolem 16–18 l/100 km/h.\n\nZážehový, kapalinou chlazený čtyřdobý řadový šestiválec (R6), rozvod OHV, dva ventily/válec, bez přeplňování. Klikový hřídel byl \"dokonale\" vyvážený, uložený čtyřpolohově a zaopatřený setrvačníkem. Klidný chod motoru zajišťoval tlumič torzních kmitů od klikového hřídele. Písty Nelson-Bohnalite s minimální tepelnou roztažností. Motor byl uložen ve třech silentblocích. Dva karburátory Zenith HAK 30 byly napájeny podtlakovým čerpadlem. Magnetoelektrické zapalování Bosch. Mechanická převodovka (4+Z) byla oddělena od motoru jednolamelovou, suchou kotoučovou spojkou.\n\nMazání tlakové, oběžné s čističem oleje. Olejová pumpa mazání, ponořená ve spodní části motorové skříně, byla poháněna šnekovým soukolím od vačkového hřídele. Teplotu chladicí kapaliny samočinně regulovaly žaluzie před chladičem. Cirkulaci chladicího média zajišťovalo odstředivé čerpadlo namontované na hřídeli čtyřlistového ventilátoru. Poháněno bylo ozubeným řemenem. Tento systém pohonu byl v konstrukci jinonických vozů pozoruhodnou novinkou. Řazení rychlostí (4+Z) rychlostní pákou s kulovým kloubem, umístěnou na podlaze ve středu vozu.\n\nWalter Universal měl nízký, robustní rám s kapalinovými brzdami Lockheed na všechna 4 kola a s brzdovým servo-mechanismem Bosch-Dewandre, stejné jako měl Walter PN. Lehké sešlápnutí pedálu vyvolalo progresivní brzdění, které působilo na brzděná kola zcela stejnoměrně a vylučovalo možnost smyku na kluzkém povrchu. Dvounápravový vůz měl klasický obdélníkový rám s tuhými nápravami, odpérovanými listovými péry s hydraulickými tlumiči. U zadní, nosné osy byla střední kola hnaná konickým soukolím se spirálovým ozubením Gleason a diferenciálem. Šnekové řízení bylo standardně na pravé straně. Čtyřstupňová převodovka (4+Z) přenášela přes vícelamelovou, kotoučovou spojku a kardanův hřídel kroutící moment na zadní hnanou nápravu.\n\nRozměry podvozku a vozu: rozchod kol vpředu/vzadu 1450 mm, rozvor 3600 mm, výška rámu při zatížení od země 540 mm, celková délka karoserie 4200 mm, šířka vozu 1700 mm. Rozměr pneumatik 20x7“ na diskových kolech, vpředu jednoduchá, vzadu zdvojená.\n\nZprvu byl Walter Universal nabízen jako autobus de luxe. V této dálkové verzi měl sedadla pro 22 osob, která byla orientována napříč ve směru jízdy. To nebylo v té době až tak běžné. Spíše se vyskytovaly autobusy s podélnými řadami sedadel. Ve standardním provedení autobusu byla kapacita 18–28 přepravovaných osob. Autobusová karoserie měla jedny nástupní/výstupní dveře, vpředu u řidiče. Autobus i valník byly specifikovány jako \"univerzální\" pro rychlou dálkovou dopravu s největším pohodlím.\n\nValník Universal s nosností 2,5 t patřil k těm základním, nejjednodušším. Kabina pro 3 osoby měla v pozdějších letech již zešikmenou přední stěnu ke snížení čelního odporu a velkou ložní plochu s rovnou podlahou. Nástavba byla standardní ve formě otevřené vany s otevíratelnými bočnicemi. Čelní bočnice ve směru jízdy vpředu byla pevná, ostatní postranice byly sklopné nebo odnímatelné. Valník byl využíván především při přepravě odolného nebo dobře zabaleného zboží. Vozidla měla často úpravu pro zakrytí ložné plochy plachtou. Plachta bývala natažena na demontovatelné konstrukci, aby mohlo být stejné vozidlo používáno jak s plachtou, tak bez ní.\n\nWalter Universal se prodával od roku 1931 v několika provedeních: samotný podvozek za 87 000 Kč, autobus za 120 000 Kč a autobus de luxe za 130 000 Kč. V roce 1932 stál podvozek 98 000 Kč, autobus 145 000 Kč. A konečně pro rok 1935 – po dramatickém snížení cen – nabízela továrna Walter Universal jako valník za 55 000 Kč a autobus za 75 000 Kč. \n\n\n"}
{"id": "1531322", "url": "https://cs.wikipedia.org/wiki?curid=1531322", "title": "Jaime Espinal", "text": "Jaime Espinal\n\nJaime Yusept Espinal Fajardo (* 14. října 1984 Santo Domingo) je portorický zápasník–volnostylař, stříbrný olympijský medailista z roku 2012.\n\nJe rodákem z Dominikánské republiky. V 5 letech se s matkou přestěhoval do Portorika na předměstí San Juan. Zápasení se začal věnovat na druhém stupni základní školy Gabriely Mistralové (Escuela Gabriela Mistral) v San Juan v 11 letech pod vedením kubánského trenéra Pedra Rojase. V 15 letech se s matkou přestěhoval do Spojených státu do Brooklynu. Později se však vrátil do Portorika a vedle zápasu se věnoval breakdance. Po skončení University of Puerto Rico-Bayamón se v roce 2007 dostal do portorické volnostylařské reprezentace ve váze do 74 kg. V roce 2008 se na olympijské hry v Pekingu nekvalifikoval. \n\nV roce 2009 strávil 9 měsíců na Kubě, kde se připravoval s reprezentačním výběrem Kuby v tréninkovém středisku Cerro Pelado. Od podzimu 2010 se potom v rámci podpory Mezinárodního olympijského výboru dostal s reprezentačním kolegou Franklinem Gómezem do tréninkové skupiny Caela Sandersona v Pensylvánii S univerzitním týmem Nittany Lion Wrestling Club se v State College připravoval na olympijskou sezonu 2012. Na březnové panamerické olympijské kvalifikaci ve floridském Kissimmee se kvalifikoval z druhého místa na olympijské hry v Londýně. Do Londýna přijel výborně připravený. Ve druhém kole (čtvrtfinále) svým výkonem zaskočil favorizovaného Gruzína Davita Marsagišviliho, kterého porazil 2:0 na sety. V semifinále doslova přejel reprezentanta Běloruska Soslana Gatcijeva 2:0 na sety, když druhý set vyhrál vysoko 8:0 na technické body. Ve finále s Šarifem Šarifovem jako by se vnitřne uspokojil s druhým místem a svému soupeři podlehl jednoznačně 0:2 na sety. Získal stříbrnou olympijskou medaili. Na tento senzační výsledek již v dalších letech nenavázal. V roce 2016 se druhým místem na panamerické olympijské kvalifikaci v texaském Friscu kvalifikoval na olympijské hry v Riu. V Riu prohrál v úvodním kole s reprezentantem Turecka Selimem Yaşarem 2:5 na technické body.\n\n"}
{"id": "1531323", "url": "https://cs.wikipedia.org/wiki?curid=1531323", "title": "Autobusová doprava v Integrovaném dopravním systému Jihomoravského kraje", "text": "Autobusová doprava v Integrovaném dopravním systému Jihomoravského kraje\n\nAutobusová doprava v Integrovaném dopravním systému Jihomoravského kraje je jednou z částí Integrovaného dopravního systému Jihomoravského kraje (IDS JMK). Integrace autobusových linek do IDS JMK probíhala v etapách v souvislosti s postupným rozšiřováním integrovaného systému do dalších oblastí. Základ IDS JMK byl vytvořen na Brněnsku a Blanensku 1. ledna 2004, poslední oblast Znojemska byla zaintegrována 1. července 2010. Kromě Jihomoravského kraje zajíždějí autobusové linky IDS JMK i do vybraných měst a obcí v okolních krajích (např. Březová nad Svitavou, Dukovany, Hluboké), na Slovensko (Skalica, Holíč) a do Rakouska (např. Laa an der Thaya, Poysdorf). Jedinou linkou MHD provozovanou zcela mimo Jihomoravský kraj a začleněnou do IDS JMK je linka 370, tvořící městskou hromadnou dopravu v Bystřici nad Pernštejnem. Regionální autobusové linky IDS JMK jsou provozovány soukromými dopravci, kteří je v pravidelných intervalech soutěží.\n\nMěstská, příměstská a regionální autobusová doprava existovala v Jihomoravském kraji samozřejmě i před 1. lednem 2004, v autobusech na jednotlivých linkách ale platil pouze tarif příslušného dopravce, jakožto jejich provozovatele, a intervaly mezi spoji nebyly obvykle nijak pravidelné, což se změnilo vznikem IDS JMK. V jednotlivých systémech městské hromadné dopravy (MHD) rovněž platily před zaintegrováním odlišné tarify.\n\nV rámci IDS JMK jsou provozovány i částečně zaintegrované linky, kdy na území Jihomoravského kraje platí tarif IDS, ovšem pro cesty, které mají nástupní či výstupní zastávku v jiném kraji, pak platí kilometrický tarif dopravce (např. linka 424).\n\nV lednu 2019 bylo v provozu 23 meziregionálních linek (č. 104–174) a 178 regionálních linek (č. 201–940). Dále jsou do systému IDS JMK začleněny autobusové linky MHD v osmi jihomoravských městech (Adamov, Blansko, Brno, Břeclav, Hodonín, Kyjov, Vyškov, Znojmo) a linka v Bystřici nad Pernštejnem. V Brně jsou v provozu také dvě bezplatné zvláštní linky k obchodním centrům Olympia a Avion.\n\n"}
{"id": "1531337", "url": "https://cs.wikipedia.org/wiki?curid=1531337", "title": "Barri Gòtic", "text": "Barri Gòtic\n\nBarri Gòtic (katalánsky obvykle zkráceně El Gòtic nebo jen Gòtic, česky /gotická čtvrť/ nepoužívá se) je stará historická čtvrť Barcelony, která se přibližně kryje též s rozsahem starověkého římského města Barcino z 1. století. Barri Gòtic je součástí městského obvodu a katastrálního území Ciutat Vella a zahrnuje přibližně jednu třetinu jeho plochy ale jen jednu sedminu obyvatel této městské části (obvodu) Ciutat Vella. Její rozsah je vymezen přibližně na jihu nábřežím Středozemního moře, na západě „vnitroměstským bulvárem“ La Rambla a na severovýchodě Katalánským náměstím. Ne všechny budovy ve čtvrti jsou gotické, zachovala si ale středověkou uliční strukturu ulic náměstí a dvorů. Ve čtvrti se nachází řada cenných budov a památek důležitých pro historii města, Katalánska i Španělska. Zde jsou dislokovány zbytky římských staveb, Katedrála svatého Kříže, Palác katalánské Generalitat, Velký královský palác (Palau Reial Major), Biskupský palác (Palacio Episcopal de Barcelona), Klášter Svaté Anny). Casa Marti s kavárnou Els Quatre Gats a také barcelonská radnice (Casa de la Ciutat) a mnoho dalších.\n\n"}
{"id": "1531339", "url": "https://cs.wikipedia.org/wiki?curid=1531339", "title": "Among the Living", "text": "Among the Living\n\nAmong the Living je třetí řadové studiové album americké thrashmetalové hudební skupiny Anthrax. Vydáno bylo roku 1987. Album je věnováno baskytaristovi skupiny Metallica Cliffu Burtonovi, který tragicky zahynul půl roku před vydáním alba. BBC označila album za \"největší průlom kapely\" a \"nejoblíbenější Anthrax album mnoha fanoušků\".\n\nProducentem alba je Eddie Kramer. Album bylo částečně nahráno ve studiu na Floridě a dokončeno bylo na Bahamách na požádání kytaristy Scotta Iana, který později uvedl důvod – na stejném místě předtím nahrála album skupina Iron Maiden.\n\nZ alba vzešly dva singly – \"I Am the Law\" a \"Indians\". Videoklip pro píseň \"Indians\" byl hrán poměrně často na MTV ke konci 80. let, v období velkého rozmachu thrash metalu. Skladba I Am the Law je odkaz na komiksovou postavu Soudce Dredda. V písni je zmíněno mnoho dalších postav z Dreddova fiktivního univerza. Názvem čtvrté skladby alba je Dreddova hláška \"nice fukin life\", napsaná pozpátku. Skladba Indians popisuje boj Indiánů s bílými kolonisty na území dnešních Spojených států amerických.\n\n10. listopadu 2009 byla vydána deluxe edice alba, která obsahuje navíc DVD se záznamem koncertu a upravené verze několika skladeb.\n\nPokud není uvedeno jinak, autorem všech skladeb je Anthrax.\n\n"}
{"id": "1531340", "url": "https://cs.wikipedia.org/wiki?curid=1531340", "title": "Diecéze Adramyttium", "text": "Diecéze Adramyttium\n\nDiecéze Adramyttium je titulární diecéze římskokatolické církve.\n\nAdramyttium, identifikovatelné s městem Edremit (Burhaniye-Kemer) v dnešním Turecku, bylo starobylé biskupské sídlo nacházející se v římské provincii Asia I.. Bylo součástí konstantinopolského patriarchátu a sufragánní arcidiecéze Efez.\n\nVe Skutcích apoštolů uvádí svatý Pavel, že plul do Itálie na lodi z Adramyttia.\n\nJe známo několik biskupů této diecéze. Prvním byl Elladius, který se roku 431 zúčastnil efezského koncilu. Podle autora Lequiena byl biskupem teto diecéze i Aurelius, který se roku 448 zúčastnil konstantinopolské synody. Poté jsou známa jména ještě dalších třinácti biskupů. \n\nDnes je využívána jako titulární biskupské sídlo; v současnosti nemá svého titulárního biskupa.\n\n\n\n"}
{"id": "1531342", "url": "https://cs.wikipedia.org/wiki?curid=1531342", "title": "Dolní Krč", "text": "Dolní Krč\n\nDolní Krč \"(německy Unter-Krtsch)\" je bývalá ves a katastrální území Prahy; po roce 1948 byla sloučena s Horní Krčí do k. ú. Krč. Její území se rozkládalo v západní a střední části Krče, domy podél ulic Dolnokrčská, Krčská a V Podzámčí, kde se nacházel Obecní úřad a škola. Obě budovy včetně centra obce u zámeckého parku byly zbořeny roku 1979 při výstavbě Jižní spojky.\n\nPrvní zmínky o Krči pocházejí z počátku 13. století a původně se mělo jednat pouze o jednu ves. V době husitských válek kolem roku 1420 se obou Krčí zmocnili Pražané. Roku 1620 je Dolní Krč uváděna jako „Nová Krč“. O osm let později ji získal klášter obutých karmelitánů u svatého Havla. Po zrušení kláštera roku 1786 připadla náboženskému fondu, od něj pak statek roku 1795 koupil Jan Geyer z Ehrenberku. Po roce 1880 koupil statek a zámek Tomáš Welz, jehož potomkům byl roku 1948 zabaven.\n\nRoku 1900 příslušela Dolní Krč k nuselskému okresu a měla 1354 obyvatel, po připojení k Praze roku 1922 se stala částí Prahy XIV a roku 1949 připadla část k.ú. Krč v místech bývalé Dolní Krče k Praze 15.\n\nNa území Dolní Krče bylo v době před jejím sloučením s Horní Krčí do k.ú Krč postaveno několik zajímavých staveb. Bývaly zde také dvě cihelny – vrchnostenská cihelna v severozápadní části obce přibližně mezi ulicemi Dolnokrčská, Na Staré vinici a Na dvorcích (zbořena 1875) a cihelna Vladimíra Cejpa v ulici Na Strži (zbořena).\n\n\n\n"}
{"id": "1531351", "url": "https://cs.wikipedia.org/wiki?curid=1531351", "title": "Dílo blahoslavené Anežky Přemyslovny", "text": "Dílo blahoslavené Anežky Přemyslovny\n\nDílo blahoslavené Anežky Přemyslovny byl spolek založený v roce 1928 za účelem shromáždění finančních prostředků na výstavbu katolických kostelů v rychle se rozvíjejících okrajových čtvrtích Velké Prahy, kde přibývali noví obyvatelé, pro které chyběla církevní zařízení.\n\nK myšlence vybudovat kolem centra hlavního města dostatek svatostánků se koncem 20. let přiklonil především František Nosek, významný politik, ministr a poslanec za Československou stranu lidovou. Velkou podporu našel u Josefa Vlasáka, velmistra Rytířského řádu křižovníků s červenou hvězdou. Založili spolek nazvaný \"\"Dílo blahoslavené Anežky Přemyslovny\"\", který byl ustaven nejprve jako volné sdružení, ale v květnu 1928 byly ministerstvem vnitra schváleny stanovy, jež v červnu 1928 přijala i arcibiskupská konzistoř.\n\nNázev spolku vyjadřoval vztah řádu křižovníků s červenou hvězdou k jeho zakladatelce Anežce Přemyslovně a zároveň připomínal 650. výročí jejího úmrtí. \n\nSe vznikem a působením spolku bývá někdy spojován údajný, ale blíže nedoložený výrok pražského biskupa Antonína Podlahy: místo úsilí o obnovu mariánského sloupu na Staroměstském náměstí strženého v roce 1918 nebo postavení sloupu nového by bylo účelnější na pražské periferii postavit tolik nových kostelů, kolik bylo hvězd rozsypaných z koruny Panny Marie Immaculaty při stržení sloupu. \n\nČinnost spolku se soustředila především na získávání finančních prostředků, pomocí kterých by bylo možno záměr výstavby kostelů realizovat. V následujících letech skutečně vzniklo v okrajových částech Prahy několik nových sakrálních objektů a u některých je zmiňována podpora spolku nebo přímá podpora Františka Noska. U dvou z nich (kostely v Krči a v Košířích) byl architektem další člen spolku, Jaroslav Čermák.\n\nSpolek pokračoval ve své činnosti i po smrti Františka Noska (v roce 1935) a v roce 1942 byl jako poslední z kostelů, u nichž se uvádí podpora \"Díla blahoslavené Anežky Přemyslovny\", dokončen kostel svatého Jana Nepomuckého v Košířích.\n\nUž před oficiálním založením spolku vznikly nebo se připravovaly v nových částech Prahy čtyři stavby, které byly v souladu s jeho záměry:\n\n\nDalší projekty realizované po založení \"Díla blahoslavené Anežky Přemyslovny\":\n\n\nZ prostředků spolku bylo údajně financováno také odkoupení a oprava barokní kaple sv. Kláry v Troji. Uvažovalo se i o výstavbě kaple nebo kostela v Malešicích, tento záměr se ale neuskutečnil.\n\n\n"}
{"id": "1531357", "url": "https://cs.wikipedia.org/wiki?curid=1531357", "title": "Memorandum 26 kunsthistoriků", "text": "Memorandum 26 kunsthistoriků\n\nMemorandum 26 kunsthistoriků byl dopis čelných představitelů odborných uměleckohistorických institucí a vysokoškolských pracovišť České republiky k obnově Mariánského sloupu na Staroměstském náměstí v Praze adresovaný pražskému primátorovi Zdeňku Hřibovi a členům Rady hl. města Prahy ze dne 28. června 2019 zveřejněný Ústavem dějin umění Akademie věd České republiky. \n\nMemorandum mimo jiné uvedlo, že pokud by se (tzv. kopie) instalovala, \"stala by se jen zcela nevěrohodnou, banální atrakcí\", a vyzývalo příslušné orgány města, aby nepřipustily rekonstrukci mariánského sloupu v navrhované podobě. Podle závazného stanoviska Odboru památkové péče Magistrátu hl. m. Prahy (MHMP OPP) ze dne 20.10.2014 by ale provedení rekonstrukce bylo z hlediska zájmů státní památkové péče přípustné za stanovených podmínek (zejména: podrobný návrh rekonstrukce soch andělů s ďábly a návrh barevnosti povrchové úpravy bude předložen MHMP OPP k posouzení v samostatném správním řízení).\n\n\n"}
{"id": "1531359", "url": "https://cs.wikipedia.org/wiki?curid=1531359", "title": "Auguste Herbin", "text": "Auguste Herbin\n\nAuguste Herbin [\"ógyst erben\"] (29. dubna 1882 Quiévy – 31. ledna 1960 Paříž) byl francouzský malíř moderního umění. Nejznámější je jako autor kubistických a abstraktních obrazů složených z barevných geometrických obrazců. Spoluzaložil skupiny Abstraction-Création a Salon des réalités nouvelles, které propagovaly nefigurativní abstraktní umění.\n\nNarodil se v Quiévy, což je obec v departementu Nord v severní Francii. Jeho otec byl řemeslník. Studoval kresbu na École des Beaux-Arts de Lille v letech 1899–1901, poté se usadil v Paříži.\n\nJeho tvorbu zpočátku viditelně ovlivnil impresionismus a postimpresionismus. Je to patrné na obrazech, které v roce 1906 poslal na Salon des Indépendants, postupně se nechal ovlivnit fauvismem a vystavoval v roce 1907 na Podzimním salonu. S kubismem začal experimentovat v roce 1909, kdy se přestěhoval do ateliérů Bateau-Lavoir, kde potkal Pabla Picassa, Georga Braqua, Ottu Freundlicha a Juana Grise; v práci v kubistickém stylu byl také povzbuzován přátelstvím se sběratelem umění a kritikem Wilhelmem Uhdem. Jeho dílo bylo vystaveno ve stejné místnosti jako dílo Jeana Metzingera, Alberta Gleizese a Fernanda Légera na Salon des Indépendants v roce 1910. V roce 1912 se účastnil významné výstavy Section d'Or.\n\nV roce 1914, při vypuknutí první světové války, byl pro svou malou výšku osvobozen od vojenské služby a pracoval v továrně na letadla poblíž Paříže.\n\nPo vytvoření svých prvních abstraktních obrazů v roce 1917 upoutal Herbin pozornost Léonce Rosenberga, po první světové válce se stal součástí skupiny kolem \"Galerie de l'Effort Moderne\" a od března 1918 do roku 1921 zde několikrát vystavoval svou práci. Herbinovy radikální reliéfy jednoduchých geometrických tvarů složených z barevných kousků dřev jako je jeho obraz \"Colored Wood Relief\", (1921, Paříž, Musée national d'art moderne) zpochybnily nejen status malířského stojanu, ale také tradiční vztah postava-země. Nepochopení, se kterým byly přijaty tyto reliéfy a s tím související design nábytku, bylo zásadní a to i u těch kritiků, kteří byli kubismu nejvíce příznivě nakloněni.Toto odsouzení jeho práce způsobilo, že uposlechl Rosenbergovu radu aby se vrátil k obecně přijímanému stylu. Až do roku 1926 nebo 1927 maloval obrazy ve stylu Nové věcnosti. (Nová objektivita, německy: Neue Sachlichkeit) bylo hnutí v německém umění, které vzniklo kolem roku 1920 jako reakce proti expresionismu.)\n\nSám Herbin později neuznával své krajiny, zátiší a žánrové scény z tohoto období jako umění, například \"Bowls Players\" (1923; Paříž, Musée national d'art moderne), ve kterých byly objekty vyobrazeny prostorově schematicky. Pod vlivem surrealismu se stal zvýšeně kritický k racionálním formám umělecké skupiny De Stijl. Po roce 1927 se Herbin začal zajímat o mikrofotografie krystalů a rostlin a zcela opustil figurativní malbu.\n\nVe 30. letech spoluzakládal v Paříži skupinu Abstraction-Création a byl vydavatelem a také autorem článků v časopise skupiny Abstraction-Création s názvem \"Art non figurativ\". Ve druhém čísle časopisu psal proti rostoucímu fašismu a útlaku všeho druhu. Jako člen komunistické \"Association des Écrivains et Artistes Révolutionnaires\" podepsal prohlášení proti politické lhostejnosti umělců. Kritik stalinismu opustil komunistickou stranu ve 40. letech 20. století.\n\nNa začátku roku 1942 vyvinul Herbin jazyk formy a barvy, jazyk \"alphabet plastique\". Jeho obrazy stále více sestávají pouze z barevných uspořádání trojúhelníků, kruhů a obdélníků. V roce 1946 byl jedním ze zakladatelů Salon des réalités nouvelles, nástupce skupiny Abstrakce-Création. Později se stal viceprezidentem této skupiny.\n\nPo roce 1953 Herbin ochrnul na pravou stranu těla, což ho donutilo malovat levou rukou. Zemřel v Paříži 31. ledna 1960 ve svých 77 letech. Jeden obraz zůstal nedokončený - motiv obrazu byl založen na slově \"Fin\".\n\nNa počátku 21. století vyrobil Didier Marien z Galerie Boccara, se souhlasem držitelů práv, významnou řadu originálních koberců podepsaných Herbinem. Tyto koberce vystavené ve Francii, ale také v Moskvě, Londýně a New Yorku hrály klíčovou roli v celosvětovém znovuobjevení uměleckých děl Augusta Herbina.\n\nMezi veřejně přístupné sbírky obrazů Auguste Herbina patří:\n\n\n"}
{"id": "1531362", "url": "https://cs.wikipedia.org/wiki?curid=1531362", "title": "Loď lásky (seriál)", "text": "Loď lásky (seriál)\n\nLoď lásky (v anglickém originále Love Boat: The Next Wave) je americký komediálně-dramatický televizní seriál, jehož autorkami jsou Brenda Hampton a Catherine LePard. Premiérově byl vysílán v letech 1998–1999 na stanici UPN. Celkově bylo natočeno 25 dílů rozdělených do dvou řad. Pořad je volným pokračováním seriálu \"The Love Boat\" z let 1977–1986.\n\nNa luxusní výletní loď \"Sun Princess\" nově nastupuje jako kapitán Jim Kennedy III, bývalý důstojník amerického námořnictva, který si na plavidlo bere i svého dospívajícího a problémového syna Dannyho. Posádka lodi musí následně během plaveb řešit množství milostných intrik a problémů, jež se týkají především cestujících, kteří si zakoupili cestu na \"Sun Princess\".\n\n\n"}
{"id": "1531364", "url": "https://cs.wikipedia.org/wiki?curid=1531364", "title": "Loď lásky", "text": "Loď lásky\n\nLoď lásky může být:\n"}
{"id": "1531365", "url": "https://cs.wikipedia.org/wiki?curid=1531365", "title": "Mother Love", "text": "Mother Love\n\nMother Love je píseň britské rockové skupiny Queen. Napsal ji zpěvák skupiny Freddie Mercury společně s kytaristou Brianem Mayem. Byla vydána na posledním studiovém albu kapely \"Made In Heaven\" roku 1995.\n\nPíseň je poslední záznam zpěvu Freddieho Mercuryho. Píseň Mercury nazpíval v roce 1991 ihned po dokončení alba \"Innuendo\". V té době na tom byl zdravotně velmi špatně (pokročilé stádium AIDS) a tak píseň před svou smrtí (24.11.1991) nestihl nazpívat celou. Konec písně za něj musel nazpívat právě Brian May.\n\nSkladbu Queen nahrávali na třikrát:\n\n\n"}
{"id": "1531367", "url": "https://cs.wikipedia.org/wiki?curid=1531367", "title": "Vlašim (nádraží)", "text": "Vlašim (nádraží)\n\nVlašim je železniční stanice v jižní části města Vlašim v okrese Benešov ve Středočeském kraji nedaleko řeky Blanice. Leží na neelektrifikované jednokolejné trati 222. V těsné blízkosti stanice je umístěno městské autobusové nádraží. Ve Vlašimi se dále nachází železniční zastávka \"Vlašim zastávka\" na téže trati.\n\nDne 15. prosince 1895 otevřela společnost \"Místní dráha Benešov - Vlašim\" trať z Benešova, kudy od roku 1871 procházela trať společnosti Dráha císaře Františka Josefa (\"KFJB\") spojující Vídeň a Prahu. Nově postavené nádraží ve Vlašimi původně vzniklo jako koncová stanice, dle typizovaného stavebního vzoru. 11. řijna 1902 byla trať prodloužena dále do Trhového Štěpánova a Dolních Kralovic (úsek Trhový Štěpánov - Dolní Kralovice byl uzavřen roku 1975). Technickou dokumentaci projektu připravila a práce prováděla stavební firma \"Bořkovec & Dvořák\".\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde tři nekrytá hranová nástupiště, k příchodu k vlakům slouží přechody přes kolejiště, které je možno přejít do jižní části města.\n\n"}
{"id": "1531368", "url": "https://cs.wikipedia.org/wiki?curid=1531368", "title": "Salon des réalités nouvelles", "text": "Salon des réalités nouvelles\n\nSalon des réalités nouvelles [\"salon déréalité núvel\"] čili Salon nových skutečností je sdružení umělců, kteří pořádají v Paříži výstavy zaměřené na abstraktní umění.\n\nPrvní výstava pod názvem Salon des réalités nouvelles se konala v roce 1939 v Galerii Charpentier. Výstavu uspořádali Robert Delaunay, Sonia Delaunay, Nelly van Doesburg a Fredo Sidès.\n\nSalon oficiálně založil v roce 1946 Fredo Sidèse jako nástupce sdružení Abstraction-Création a mezi prvními členy byli Hans Arp, Sonia Delaunay a Albert Gleizes. Fredo Sidès byl předsedou Salonu až do své smrti v roce 1953.\n\nV průběhu let se výstava konala na několika místech. Od roku 2004 se koná na Parc floral de Paris ve Vincennes, kde každoročně vystavuje obrazy, sochy a fotografie více než 350 umělců.\n\n"}
{"id": "1531371", "url": "https://cs.wikipedia.org/wiki?curid=1531371", "title": "Chodov (nádraží)", "text": "Chodov (nádraží)\n\nChodov je železniční stanice v jihovýchodní části města Chodov v okrese Sokolov ve Karlovarském kraji nedaleko Chodovského potoka. Leží na dvoukolejné elektrizované trati 140 (25 kV, 50 Hz AC).\n\nStaniční budova zde byla zbudována v rámci budování trati z Chomutova do Chebu, čímž došlo k napojení dalších hnědouhelných důlních oblastí, včetně tech v sokolovské pánvi. Výstavbu a provoz trati financovala a provozovala soukromá společnost Buštěhradská dráha. Pravidelný provoz byl zahájen 19. září 1870. Autorem univerzalizované podoby stanic byl vrchní projektant \"BEB\" Ing. arch. Josef Chvála. Vedle staniční budovy vyrostl též objekt nákladového nádraží.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy. Železniční napájecí soustava sem byla dovedena 1. června 1983.\n\nV letech 2017-2019 byla dokončena rekonstrukce stanice a úpravy parametrů nádraží na koridorovou stanici: byla zvýšena průjezdová rychlost stanicí, vznikla dvě zastřešená ostrovní nástupiště s podchody a výtahy, elektronickým informačním systémem pro cestující, drážní budovy prošly rekonstrukcí.\n\n"}
{"id": "1531373", "url": "https://cs.wikipedia.org/wiki?curid=1531373", "title": "Sikyónská klenotnice v Delfách", "text": "Sikyónská klenotnice v Delfách\n\nSikyónská klenotnice v Delfách byla postavena kolem roku 500 před Kristem, když oligarchická strana svrhla tyrany v Sikyonu.\n\nMěla tvar malého chrámu antentempel o velikosti 6,34 × 8,48 metrů. Byla to první klenotnice ve spodní části posvátné cesty od jihovýchodu vzhůru. Měla dva dórské sloupy na jihovýchodní fasádě. Výkopávky dále odhalily ještě zbytky dvou starších budov, které postavili obyvatelé Sikyonu.\n\nPrvní z nich byla postavena kolem roku 600 před Kristem. Měla kruhový tvar, (tholos) o průměru 6,32 m, a třináct dórských sloupů. Na sloupech tholosu probíhal vlys s dvaceti metopami a triglyfy. Sloupy a vlysy nebyly ve vzájemném souladu, což je jedinečná okolnost v dórské architektuře řeckého starověku.\n\nDruhá budova byl prostylos, asi 4,20 x 5,50 m bez celly, ale se vstupním vestibulem 4 x 2 sloupy a se střechou nesenou dórskými sloupy. Nad architrávem byl vlys s metopami. Dvanáct metop prostylosu bylo neobvykle dlouze rozloženo a tím se nahradily chybějící triglyfy v interkolumniu (světlá vzdálenost mezi sloupy). Bylo nalezeno pouze pět poškozených metop, které jsou dnes uloženy v archeologickém muzeu Delfy. Metopy znázorňují témata řecké mytologie mimo jiné \"únos Európy na býkovi\", \"krádež stáda býků Dioskúry\" s jejich bratranci Lynkeem a Idásem, syny messenského krále Afarea. Dále také \"Argo\", legendární loď Argonautů. Její zastoupení je rozděleno na dvě sousední metopy a ukazují loď v bočním pohledu, ale její hrdiny v čelním pohledu. Mezi hrdiny se nalézá i nejstarší znázornéní Orfea, kterého lze poznat podle jeho kithary.\n\n"}
{"id": "1531381", "url": "https://cs.wikipedia.org/wiki?curid=1531381", "title": "Agvan Doržijev", "text": "Agvan Doržijev\n\nAgvan Doržijev, burjatsky Доржиин Агбан, (1853 Chara-Šibir – 29. ledna 1938 Ulan-Ude) byl ruský burjatský buddhistický mnich, postava burjatského buddhismu, též diplomat v Tibetu.\n\nOd roku 1873 studoval buddhismus v Tibetu v klášteře Däpung. V Tibetu se také stal rádcem 13. dalajlámy Thubtäna Gjamccho. Skrz Doržijeva získal vliv na tibetskou politiku po rozpadu říše Čching ruský car (Britové dokonce Doržijeva podezřívali, že byl ruský špion). Později za tibetskou stranu signoval mongolsko-tibetskou smlouvu (ovšem právě oprávnění Doržijeva podepsat tuto smlouvu je zpochybňováno).\n\nDordžijev roku 1905 z mongolského písma odvodil písmo vagindra pro burjatštinu. V Rusku se zasadil za výstavbu buddhistického dacanu v Petrohradu, roku 1913 založil manba dacan (lékařskou kolej) při klášteře v Acagatu, ze kterého se stalo centrum tibetské medicíny v Burjatsku. Po říjnové revoluci sice byl Doržijev zatčen, nejenže byl ale osvobozen, ale na několik let se mu podařilo obhájit spojení buddhismu a komunismu, podruhé byl zatčen při stalinských čistkách roku 1937, ve vazbě zemřel.\n\n\n"}
{"id": "1531383", "url": "https://cs.wikipedia.org/wiki?curid=1531383", "title": "Jan Čejka (plavec)", "text": "Jan Čejka (plavec)\n\nJan Čejka (* 2001) je český plavec z Pardubic. Specializuje se na znakové tratě. 5. 7. 2019 získal zlatou medaili na Mistrovství Evropy juniorů na trať 200 znak, v čase 1:57,51. O několik týdnů později – 23. 8. 2019 – vyhrál trať 50 znak v čase 25,08 s na Mistrovství světa juniorů a stal se tak prvním Čechem, který získal zlatou medaili na plaveckém MSJ.\n\n"}
{"id": "1531385", "url": "https://cs.wikipedia.org/wiki?curid=1531385", "title": "Busan Asiad Stadium", "text": "Busan Asiad Stadium\n\nBusan Asiad Stadium (též Busan Asiad Main Stadium či ) je víceúčelový stadion sloužící zejména pro fotbal a atletiku v Pusanu v Jižní Koreji. Pojme 53 769 diváků. Domácí zápasy zde hrál fotbalový klub Busan IPark. Byl postaven pro Asijské hry 2002.\n\nPráce na stadionu začaly v listopadu 1993 a pokračovaly až do poloviny roku 2001. Slavnostní otevření bylo 15. září 2001. Stadion byl postaven pro Asijské hry 2002 , které se konaly od 29. září do 14. října 2002. Odehrávalo se zde slavnostní zahájení a ukončení, soutěžilo se zde v atletice a bylo zde finále ve fotbale. Byl vybrán jako jeden z 20 stadionů, kde se pořádaly zápasy mistrovství světa ve fotbale v roce 2002, které pořádaly Japonsko s Jižní Koreou.\n"}
{"id": "1531389", "url": "https://cs.wikipedia.org/wiki?curid=1531389", "title": "Formule 2 v roce 2009", "text": "Formule 2 v roce 2009\n\nFormule 2 v roce 2009 byla první sezónou znovu obnovené závodní série Formule 2. Začala ve španělské Valencii dne 30. května a skončila v Barceloně ve Španělsku dne 1. listopadu. V sezóně zvítězil španělský závodník Andy Soucek před Kanaďanem Robertem Wickensem.\n\nTučně – Pole position\n\"Kurzívou\" – nejrychlejší kolo závodu\n"}
{"id": "1531390", "url": "https://cs.wikipedia.org/wiki?curid=1531390", "title": "Okrug", "text": "Okrug\n\nOkrug nebo též Okruk () je opčina v Chorvatsku v Splitsko-dalmatské župě. Rozkládá se na západě ostrova Čiovo a sousedí s opčinou města Trogir. Skládá se ze dvou samostatných vesnic (Okrug Gornji, který je střediskem opčiny, a Okrug Donji) a tří osad, které jsou součástí Okrugu Gornji (Bušinci, Liveli a Rastića). V roce 2011 trvale žilo v opčině 3 349 obyvatel, z toho 3 081 v Okrugu Gornjim a 268 v Okrugu Donjim.\n\nVzhledem k tomu, že všechny vesnice opčiny jsou položeny u moře, hlavním zdrojem obživy obyvatel je turismus, který zvyšuje i most na Čiovo, zajišťující snadnou dosažitelnost. Okrug Gornji je pak největším sídlem, rozkládajícím se na ostrově, a známým turistickým střediskem.\n"}
{"id": "1531391", "url": "https://cs.wikipedia.org/wiki?curid=1531391", "title": "Li Čcheng-liang", "text": "Li Čcheng-liang\n\nLi Žu-sung (; 1526–1618) byl generál působící v čínské říši Ming za vlády císařů Lung-čchinga a Wan-liho. Pocházel z Liao-tungu, kde dlouhou dobu – v 70. a 80. letech 16. století a prvním desetiletí 17. století – sloužil jako velitel tamního regionálního obranného velitelství. Úspěšnými generály v mingské armádě byli i jeho synové a synovci; od 70. let 16. století do konce druhého desetiletí 17. století měla jeho rodina v Liao-tungu mimořádný vliv a popularitu.\n\nLi Čcheng-liang používal zdvořilostní jméno Žu-čchi () a přezdívku Jin-čcheng ().\n\nLi Čcheng-liang se narodil v Tchie-lingu na poloostrově Liao-tung. Pocházel z rodu dědičných důstojníků korejského původu, byl potomkem korejského emigranta Li Jing-niho v páté generaci. Kvůli chudobě získal dědičnou důstojnickou funkci (, \"č’-chuej čchien-š’\", pomocník velitele tchielingského pluku, hodnost 4a) až v polovině 40. let, kdy mu finančně pomohl inspektor kontrolního úřadu. Projevil se jako schopný důstojník, byl rychle povyšován a roku 1570 již obdržel generálskou pozici velitele posádky v Liao-jangu.\n\nRoku 1573 dobyl pevnost náčelníka ťienčouských Džürčenů Wang Kaoa a za odměnu byl povýšen. O dva roky později, po zajetí Wanga, dostal titul velkého ochránce následníka trůnu a byl jmenován hlavním vojenským komisařem (\"cuo tu-tu\"), čímž dosáhl hlavní první úřední hodnosti. Za opakovaná vítězství nad Mongoly byl roku 1579 povýšen na hraběte z Ning-jüan. Roku 1580, po odražení invaze ťienčouských Džürčenů, císař jeho hraběcí titul zlepšil na dědičný. V následujícím desetiletí úspěšně bránil Liao-tung proti mongolským a džürčenským nájezdům. Shromáždil kolem sebe schopné důstojníky a generály, jako byl Cu Čcheng-sün. Jeho typickou taktikou bylo přenesení boje na nepřátelské území, totiž provádění překvapivých nájezdů do hloubi mongolských a džürčenských zemí, s využitím rychlých přesunů a nočních útoků. Tak roku 1582 ve spolupráci s džürčenskými náčelníky Giocanggou a Taksim (Giocanggovým synem) dobyl sídlo Wang Kaova syna Ataie, přičemž zahynuli jak Atai, tak Giocangga i Taksi, čímž ťienčouští Džürčeni zůstali bez silných vůdců. Taksiho syna Nurhačiho pak Li Čcheng-liang zahrnul mezi své klienty a podpořil při převzetí otcovského postavení.\n\nZa úspěchy v boji s Mongoly a Džürčeny byl vyznamenáván a odměňován, odměn se dostalo i jeho synům a synovcům, také sloužícím v armádě. V Pekingu se Li Čcheng-liang a jeho rodina těšili silné podpoře zejména velkého sekretáře Čang Ťü-čenga, který v letech 1572–1582 stál v čele vlády, a císaře Wan-liho (vládl 1572–1620). On sám i jeho rodina získali v Liao-tungu velký vliv a jeho synové sloužili v generálských funkcích v Pekingu i regionech. Úspěchy Li Čcheng-lianga v Liao-tungu však byly dosaženy i na úkor mingského státu – vítězil zejména pomocí své osobní gardy, na jejíž vydržování v 70. letech spotřeboval polovinu zdrojů vydělených státem na liaotungská vojska, řádné jednotky v Liao-tungu byly proto ve špatném stavu.\n\nČasem začal být kritizován kontrolními úředníky, že s věkem se stává méně energickým, kloní se více k usmiřování nepřátelských kmenů, než k bojům, a za úspěchy v bojích vydává nájezdy na nepřátelská území, při nichž místo porážek mongolských a džürčenských vojsk vybíjí civilisty. Žalobám se dokázal ubránit s pomocí spřátelených vysokých úředníků; ve snaze jim předejít, opakovaně žádal o umenšení své zodpovědnosti a/nebo o rezignaci. Dlouho bez úspěchu, až roku 1591 mu císař dovolil odejít do výslužby, po 22 letech velení vojsku v liaotungském regionu. Roku 1592 odmítl své jmenování velitelem vojsk určených k potlačení povstání v Ning-sia s odkazem na svůj vysoký věk a nutnost dozírat na situaci v Liao-tungu. Pověření místo něj obdržel jeho syn Li Žu-sung.\n\nV následujícím desetiletí se na místu velitele liaotungského regionu vystřídalo několik generálů (včetně dvou jeho synů), přičemž vojska oslabená výměnami velitelů nehájila hranici tak úspěšně jako předtím. Roku 1601 byl proto opět postaven do čela liaotungského regionálního velitelství, které vedl sedm let. Zemřel roku 1618. \n\nÚspěšnými generály mingské armády byli i jeho synové Li Žu-sung, který porazil povstání v Ning-sia, velel mingským vojskům v Imdžinské válce v Koreji a padl v boji s Mongoly když velel v Liao-tungu; Li Žu-mej také velel v Liao-tungu; Li Žu-po bojoval v Koreji, velel v Kuej-čou, Ning-sia a Liao-tungu, po neúspěšné bitvě u Sarhu (roku 1619) byl kritikou dohnán k sebevraždě; Li Žu-čen velel v Liao-tungu, roku 1619 byl obviněn z neschopnosti a uvězněn. Tím skončilo půlstoleté období silného vlivu rodiny v liaotungské oblasti. Hraběcí titul rodu zanikl roku 1644 se smrtí Li Žusungova vnuka Li Cun-cua.\n"}
{"id": "1531393", "url": "https://cs.wikipedia.org/wiki?curid=1531393", "title": "Incheon Munhak Stadium", "text": "Incheon Munhak Stadium\n\nIncheon Munhak Stadium (též Munhak Stadium či ) je víceúčelový stadion sloužící zejména pro fotbal a atletiku v Inčchonu v Jižní Koreji. Pojme 49 084 diváků. Domácí zápasy zde hrál fotbalový klub Incheon United. Byl postaven pro Mistrovství světa ve fotbale 2002 a přiléhá k němu Munhak Baseball Stadium.\n\nStavba začala 20. července 1994 a slavnostní otevření sportovního areálu se konalo 2. prosince 2001. Stavební náklady dosáhly 216 milionů €. Střešní membrána je napnuta ocelovými lany přes 24 sloupů. V té době se stadion ještě jmenoval Incheon World Cup Stadium, protože byl postaven pro Mistrovství světa ve fotbale 2002. Když Inčchon hostil Asijské hry v roce 2014, pořádaly se zde fotbalové zápasy. V roce 2018 se zde konalo Mistrovství světa v League of Legends.\n"}
{"id": "1531396", "url": "https://cs.wikipedia.org/wiki?curid=1531396", "title": "Slatine", "text": "Slatine\n\nSlatine (do roku 1991 Slatina) je vesnice a přímořské letovisko v Chorvatsku v Splitsko-dalmatské župě, spadající pod opčinu města Split. Nachází se na východě ostrova Čiovo, asi 6 km jihovýchodně od Trogiru. V roce 2011 zde trvale žilo 1 106 obyvatel, což Slatine činí druhou největší vesnicí na ostrově (po Okrugu Gornjim). Zároveň je Slatine nejvýchodnější vesnicí na Čiovu a jedinou vesnicí na Čiovu, která je součástí Splitu.\n\nVesnicí prochází silnice D126, která ji spojuje s jedinou sousední vesnicí Arbanija. Nachází se zde mnoho pláží, jako např. \"Garma\", \"Guje\", \"Lumbrelin\" a \"Porat\".\n"}
{"id": "1531402", "url": "https://cs.wikipedia.org/wiki?curid=1531402", "title": "Formule 2 v roce 2010", "text": "Formule 2 v roce 2010\n\nFormule 2 v roce 2010 byla druhou sezónou závodní série Formule 2. Začala v britském Silverstonu dne 18. dubna a skončila ve Valencii ve Španělsku dne 19. září. V sezóně zvítězil britský závodník Dean Stoneman před krajanem Jolyonem Palmerem.\n\nTučně – Pole position\n\"Kurzívou\" – nejrychlejší kolo závodu\n"}
{"id": "1531415", "url": "https://cs.wikipedia.org/wiki?curid=1531415", "title": "Charles Robert Maturin", "text": "Charles Robert Maturin\n\nCharles Robert Maturin (25. září 1780, Dublin – 30. října 1824, tamtéž) byl irský duchovní a anglicky píšící preromantický prozaik a dramatik známý především svým gotickým románem \"Melmoth the Wanderer\" (\"Poutník Melmoth\") z roku 1820.\n\nPocházel z rodiny hugenotů, kteří uprchli z Francie po zrušení ediktu nantského roku 1685. Vystudoval Trinity College v Dublinu, stal se duchovním a od roku 1803 byl vikářem dublinské Katedrály svatého Patrika. Roku 1804 se oženil s uznávanou zpěvačkou Henriettou Kingsburyovou, dcerou vlivného církevního hodnostáře, čímž se stal příbuzným Oscara Wildeho, jehož byl prastrýc. Byl dobrým kazatelem, ale měl mnoho světských zájmů. Jako dobrý zpěvák, výtečný tanečník a elegantní společník měl rád společenský život. Pořádal domácí bály, které se brzy staly v Dublinu pověstnými.\n\nJeho prvními literárními díly byly tři neúspěšné gotické romány napsané pod pseudonymem Dennis Jasper Murphy. Všiml si jich však Walter Scott a upozornil na ně lorda Byrona. Díky podpoře těchto dvou literátů byla roku 1816 s úspěchem uvedena v londýnském divadle Drury Lane Maturinova divadelní hra \"Bertram\" s Edmudem Keanem v hlavní roli. Hru však odsoudil jako nepůvodní, nudnou, nemravnou a bezbožnou Samuel Taylor Coleridge, a poté, co Irská církev odhalila Maturina jako jejího autora (vzdal se svého pseudonymu, aby získal finanční odměnu za uvedení hry), zastavila mu další služební postup.\nFinanční úspěch \"Bertrama\" byl ale pohlcen tím, že Maturin musel kromě své rodiny podporovat také svého nemocného otce a další příbuzné. Když jeho další dvě divadelní hry nesklidily žádný ohlas, začal se věnovat próze a roku 1820 vydal své mistrovské dílo, gotický román \"Melmoth the Wanderer\" (\"Poutník Melmoth\"), který měl velký ohlas v literárním světě nejen v Anglii, ale především ve Francii a také v USA. Přesto zemřel v chudobě po dlouhé nemoci, kterou se marně snažil vyléčit. Byl pochován v Dublinu na hřbitově Francis Street Burial Ground.\n\n"}
{"id": "1531440", "url": "https://cs.wikipedia.org/wiki?curid=1531440", "title": "Jan Hrdina (1980)", "text": "Jan Hrdina (1980)\n\nJan Hrdina (* 12. září 1980 Kladno) je český publicista, autor literatury faktu, fotograf a cestovatel. Zabývá se dějinami antického světa a raného a vrcholného středověku západní Evropy, zejména pak Británie. Zvláštní oblastí jeho zájmu je historie a kultura Skotska.\n\nJan Hrdina maturoval roku 1999 na jaroměřském Gymnáziu Jaroslava Žáka (tehdy Gymnázium a obchodní akademie Jaroměř) a poté studoval na Filozofické fakultě Masarykovy univerzity v Brně obor historie a klasická archeologie. V letech 2006–2007 si vzdělání rozšířil studiem historie na Rijksuniversiteit Groningen v Nizozemsku. \n\nOd roku 2001 píše, publikuje a překládá, pracoval též jako redaktor a fotograf. Působí jako publicista a spisovatel na volné noze, spolupracuje s vydavatelstvím Extra Publishing, kde je stálým spolupracovníkem populárně-naučných časopisů \"Živá historie\", , \"Historické války\" a \"Tajemství české minulosti\".\n\nJako odborný konzultant se podílel na přípravě expozic v pražských památkových objektech (Staroměstská radnice, Prašná brána, Staroměstská mostecká věž etc.) i na projektu na podporu výuky dějepisu. Jako spoluautor námětu (spolu s režisérem Zdeňkem J. Pojmanem) a odborný konzultant spolupracoval na vzniku dokumentárního filmu ČT o Janu Husovi \"Mistr a kazatel\" (2015) a dokumentárním seriálu ČT o Karlovi IV. \"Sedm pečetí Karla IV.\" (2016).\n\nStal se autorem knihy \"Skotsko: Země dávných tajemství\" a stejnojmenného seriálu Českého rozhlasu, který vznikl podle prvního vydání knihy. Románovou prvotinou byla kniha \"Tajemství skotské krve\", z angličtiny přeložil knihu \"MacBeth – velekrál skotský\". Jako odborný korektor se podílel na překladech knih z francouzštiny a němčiny.\n\nRoku 2009 se účastnil české expedice \"Brazilia Encantada\", vedené Ivanem Mackerlem. Expedice se pokusila rekonstruovat poslední cestu legendárního britského badatele, plukovníka Percyho H. Fawcetta, který při pátrání po ztraceném městě \"Z\" roku 1926 záhadně zmizel. Česká expedice, pátrající po pozůstatcích vyspělé indiánské civilizace, z Brazílie přivezla dílčí nová zjištění, včetně objevu dosud neznámých znaků. \n\n\n\n"}
{"id": "1531447", "url": "https://cs.wikipedia.org/wiki?curid=1531447", "title": "Sedlčany (nádraží)", "text": "Sedlčany (nádraží)\n\nSedlčany je železniční stanice v jihovýchodní části města Sedlčany v okrese Příbram ve Středočeském kraji nedaleko potoka Mastník. Leží na neelektrifikované jednokolejné trati 223. Přibližně 200 metrů západně je umístěno městské autobusové nádraží.\n\nDne 1. října 1894 otevřela společnost \"Místní dráha Votice - Sedlčany\" trať z Votic (z hlavní tratě odbočující v Olbramovicích), kudy od roku 1871 procházela trať společnosti Dráha císaře Františka Josefa (\"KFJB\") spojující Vídeň a Prahu. Nově postavené nádraží v Sedlčanech vzniklo jako koncová stanice, dle typizovaného stavebního vzoru.\n\nV roce 1928 přebraly správu trati a stanic Československé státní dráhy.\n\nNachází se zde tři nekrytá hranová nástupiště, k příchodu k vlakům slouží přechody přes kolejiště.\n\n"}
{"id": "1531449", "url": "https://cs.wikipedia.org/wiki?curid=1531449", "title": "Prioritní vyhledávací strom", "text": "Prioritní vyhledávací strom\n\nPrioritní vyhledávací strom je datová struktura z oboru teoretické informatiky. Jedná se o strukturu k ukládání bodů dvourozměrných, tedy položek, která kromě hlavní hodnoty mají přiřazenou ještě „prioritu““. Samotná struktura je křížencem binárního vyhledávacího stromu a prioritní fronty.\n\nV každém uzlu stromu je uložen jednak ten z bodů jím začínajícího podstromu, který má nejmenší prioritu, jednak hlavní hodnota (nejlépe medián všech hodnot podstromu), která podřazené body rozděluje do levého (menší nebo rovné hodnoty) a pravého (větší hodnoty) podstromu.\n\ntree construct_tree(data) {\n\nTypickou úlohou v prioritním vyhledávacím stromě je nalezení bodů s omezenou nejvyšší prioritou a spadajících do patřičného intervalu hodnot.\n\npoints search_tree(tree, min_key, max_key, max_priority) {\n"}
{"id": "1531451", "url": "https://cs.wikipedia.org/wiki?curid=1531451", "title": "Olbramovice (nádraží)", "text": "Olbramovice (nádraží)\n\nOlbramovice je železniční stanice ve východní části městyse Olbramovice v okrese Benešov ve Středočeském kraji nedaleko Konopišťského potoka. Leží na dvoukolejné elektrizované trati 220 (25 kV, 50 Hz AC) a neelektrizované trati 223. Součástí stanice je rovněž obvod Votice.\n\nŽelezniční stanici dle typizovaného stavebního vzoru vybudovala soukromá společnost Dráha císaře Františka Josefa (\"KFJB\") na trase nově budovaného spojení Vídně a Prahy s dočasnou konečnou stanici v Čerčanech, kam dojel první vlak z Českých Velenic už 3. září 1871. K otevření zbývající trasy, včetně olbramovického nádraží, do Prahy došlo 14. prosince téhož roku po dokončení železničního mostu přes Sázavu v Čerčanech. Ten byl zpočátku provizorně postaven ze dřeva.\n\n1. října 1894 projekt odbočné trati z Olbramovic společnosti \"Místní dráha Votice - Sedlčany\" spojil Votice a 16 kilometrů vzdálené Sedlčany.\n\nPo zestátnění všech soukromých společností v Rakousku-Uhersku roce 1908 obsluhovala stanici jedna společnost, Císařsko-královské státní dráhy (\"kkStB\"), po roce 1918 správu přebraly Československé státní dráhy. \"Místní dráha Votice - Sedlčany\" byla zestátněna až roku 1928.\n\nKoncem 70. let 20. století byla hlavní trať procházející stanicí elektrizována.\n\nStanicí prochází Čtvrtý železniční koridor, vede tudy dvoukolejná trať. Roku 2019 byla rekonstruována a upravena dle parametrů na koridorové stanice: byla přidána druhá traťová kolej, byla zvýšena průjezdová rychlost stanicí na 160 km/h, vznikla dvě bezbariérová vyvýšená nástupiště. Současně byla do stanice integrována i původně samostatná stanice Votice.\n\n"}
{"id": "1531453", "url": "https://cs.wikipedia.org/wiki?curid=1531453", "title": "Grahamovo pravidlo", "text": "Grahamovo pravidlo\n\nGrahamovo pravidlo je zásada pojmenovaná po evangelikálním kazateli Billym Grahamovi, podle které by muž neměl trávit čas o samotě s ženou, která není jeho manželkou. Smyslem je předcházet podlehnutí sexuálnímu pokušení a nevěře, nebudit pohoršení mylným dojmem, že k nevěře dochází, a předcházet nepravdivým obviněním ze sexuálního obtěžování. Pravidlo bývá kritizováno z pohledu feminismu, neboť vytváří bariéru mezi muži a ženami z hlediska posilování neformálních vztahů a tím posiluje efekt skleněného stropu.\n\nV moderní době se pravidlem nebo jeho obdobami řídí někteří politici, například americký viceprezident Mike Pence aplikuje Penceovo pravidlo, podle kterého nestoluje o samotě s jinou ženou než se svou manželkou. \n\nSám Billy Graham se pravidla držel od roku 1948, kdy se spolu s kazateli Cliffem Barrowsem, Gradym Wilsonem a Gergem Beverly Sheaem dohodli pro transparentně nezávadné chování hned v několika oblastech, přičemž kromě styku se ženami šlo o oblasti financí, interakcí s místními církvemi a publicity.\n"}
{"id": "1531465", "url": "https://cs.wikipedia.org/wiki?curid=1531465", "title": "Jiří Hujer", "text": "Jiří Hujer\n\nJiří Hujer (* 18. ledna 1941, Bzí) je bývalý československý sáňkař. \n\nNa IX. ZOH v Innsbrucku 1964 skončil v závodě jednotlivců na 24. místě a v závodě dvojic na 8. místě (s Janem Hamříkem). \n\n"}
{"id": "1531472", "url": "https://cs.wikipedia.org/wiki?curid=1531472", "title": "Taraskové", "text": "Taraskové\n\nTaraskové („vyznavači ohně“) byli domorodý národ předkolumbovské Ameriky. Sídlili na centrální planině dnešního státu Michoacán na rozsáhlém území, podle všeho srovnatelném s Aztéky, s nimiž sousedili (rozloha Aztécké říše vděčila především aztécké výbojností). Taraskánská říše (nazývána často také jako Taraskánský stát, Taraskánské království nebo Tzintzuntzanské království) byla co do rozlohy druhou největší hned po říši Aztéků v celé oblasti, nacházela se na západ od aztéckého území. Stejně jako mnozí jiní, byli i Taraskové jejich dlouholetými nepřáteli a úspěšně bránili v jejich expanzi dál na západ. Aztékům se nikdy nepodařilo si Tarasky podrobit a dokonce aztécký panovník uznával taraskánského krále za sobě rovného.\n\nV čase konfliktu Aztécké říše se španělskými conquistadory se Taraskové nijak nezapojovali, nepřidali se ani jako jiné domorodé národy na stranu Cortése, jak by se dalo předpokládat. Na porážce Aztéků měli nemalý zájem a jejich porážku Španěly naopak přivítali, krátce poté se pokusili s nimi navázat diplomatické jednání.\n\nJakmile se vládce rozlehlé říše Tarasků (\"cazonci\") Tangáxuan II. dozvěděl o zániku Aztécké říše, vyslal k vítězným Španělům své vyslance se zlatem, aby jim jejich prostřednictvím pogratuloval k vítězství nad Aztéky, jejich zarytými nepřáteli. Tangáxuan však ale ještě netušil, že dobývání a zlato Španělům imponuje mnohem víc, než jen dobré vztahy s indiány, a že jen velmi málo stačí k tomu, aby jej stihl podobný osud jako Aztéky. Španělé postupovali obdobně jako v případě Aztéků. Pod vedením Cristóbala de Olid byly španělské jednotky vyslány k Tzintzuntzanu, hlavnímu městu Taraskánského státu. Zaskočení Taraskové v počtu 100 000 bojovníků se ale nezmohli k ozbrojenému odporu a Tangáxuan se podvolil španělské nadvládě. Uzavřel zvláštní dohodu se Španěly ustanovující Cortése jako jeho rovnoprávného spoluvládce, oba muži se měli společně podílet o vládu nad Michoacánem a jeho obyvatelé jim měli odvádět daně půl na půl. Když ale španělská výprava pod vedením Nuña Beltrána de Guzmán prozkoumávala důkladněji oblast, conquistador zjistil, že Tangáxuan je fakticky jediným opravdovým vládcem celé říše. Rozkázal ho tedy zajmout a popravit, jeho mrtvé tělo pak bylo vhozeno do řeky Lermy. Tím ale období násilí a nepokojů teprve začalo. V průběhu následujících let byly španělskou vládou na taraskánský trůn dosazováni loutkoví vládci a území bylo postupně pokřesťanštěno misionáři. To už ale Španělé věnovali pozornost dalším výbojům.\n\nTaraskové, přestože byli příbuzní Aztékům, měli kulturu poměrně izolovanou, takže si udrželi i určitá specifika a jedinečnost, které jinde nenajdeme. Taraskové i jejich ostatní méně významní sousedé na západě měli pokročilé znalostí metalurgie, pro ostatní indiány dosud neznámé. Kromě zlata a stříbra dovedli zpracovávat také bronz. V palácích a hrobech Tzintzuntzanu byly nalezeny předměty ze slitiny mědi a stříbra, ozdoby i věci běžné denní potřeby, jako náramky, nápažníky, diadémy, masky a poháry, přímo z bronzu byly vyrobeny zvony, jehly, pinzety apod. Z bronzu dovedli Taraskové vyrábět také nástroje a dokonce i zbraně. Mnoho z pokladů Tarasků bylo po ovládnutí území Španěly odcizeno conquistadory.\n"}
{"id": "1531481", "url": "https://cs.wikipedia.org/wiki?curid=1531481", "title": "Radovan Bártek", "text": "Radovan Bártek\n\nRadovan Bártek (* 11. března 1963, Brno) je bývalý český hokejový obránce. \n\nV československé lize hrál za TJ Zetor Brno. Odehrál 4 ligovéh sezóny, nastoupil ve 100 ligových utkáních, dal 3 ligové góly a měl 7 asistencí. V Itálii působil v týmu SG Zoldo. V nižších soutěžích hrál i za TJ Lokomotiva Ingstav Brno, Dukla Jihlava „B“ a TJ Žďas Žďár nad Sázavou.\n"}
{"id": "1531485", "url": "https://cs.wikipedia.org/wiki?curid=1531485", "title": "Polský kulatý stůl", "text": "Polský kulatý stůl\n\nPolský kulatý stůl je označení pro jednání mezi komunistickou elitou a opozicí na konci komunistického režimu v Polsku. Jednání probíhala mezi 6. únorem a 5. dubnem 1989. Jádrem opozice byla do té doby zakázaná odborová organizace Solidarita (\"Solidarność\"). \n\nPrvní kontakty mezi vládními silami a opozicí začaly v září 1988, kdy se po vlně stávek v hornoslezských dolech a podnicích tajně sešel lídr Solidarity Lech Wałęsa s polským ministrem zahraničí Czesławem Kiszczakem. Na této schůzce byla série jednání u kulatého stolu dohodnuta. Jednání od února 1989 se pak konala v kanceláři Rady ministrů. Společně jim předsedali Wałęsa a Kiszczak. Polští komunisté (Polská sjednocená dělnická strana), vedeni stále ještě generálem Jaruzelskim (který se však schůzek neúčastnil, byť o nich byl zpraven), doufali, že by mohli napětí ve společnosti snížit kooptací předních vůdců opozice do vlády, aniž by provedli zásadní změny ve struktuře politické moci. Ve skutečnosti však kulaté stoly - reagující též na měnící se situaci mezinárodní – nakonec radikálně změnily polskou společnost a byly jedním z klíčových hybatelů pádu komunismu v Evropě. Dohoda podepsaná 4. dubna především počítala s uspořádáním voleb v létě 1989, jichž se bude moci prvně od druhé světové války zúčastnit i opozice, byť volby měly obsadit jen 35 procent křesel Sejmu. Tento bod se ukázal nakonec klíčovým, neboť drtivé vítězství Solidarity v těchto letních volbách dalo do pohybu proces demontáže komunistického režimu (Solidarita získala 99% všech křesel v Senátu a všech 35 % uvolněných křesel v Sejmu). \n\nDohoda ze 4. dubna měla i další důležité součásti: povolení nezávislých odborů, dohoda o zřízení úřadu prezidenta, který bude volen lidmi na šest let a bude předsedat vládě (čímž padne rozhodující role generálního tajemníka komunistické strany) a zřízení druhé komory parlamentu, Senátu, do níž bude volba plně demokratická. Kulatých stolů se zúčastnila řada důležitých osobností, která v postkomunistické éře (tzv. třetí republice) později sehrála významnou roli. Na straně opozice to byli krom Wałęsy například velitel povstání ve varšavském ghettu a kardiolog Marek Edelman, budoucí ministr zahraničí Bronisław Geremek, Jarosław a Lech Kaczyńští, jež v budoucnu založili stranu Právo a spravedlnost a způsobili \"konzervativní obrat\" v polské politice, zakladatel Výboru na obranu dělníků Jacek Kuroń, budoucní první postkomunistický premiér Tadeusz Mazowiecki a další budoucí premiér Jan Olszewski nebo budoucí šéfredaktor deníku \"Gazeta Wyborcza\" Adam Michnik. Na straně komunistů se zúčastnili hned tři budoucí premiéři za Svaz demokratické levice: Józef Oleksy, Włodzimierz Cimoszewicz a Leszek Miller, a také jeden budoucí prezident, Aleksander Kwaśniewski. \n"}
{"id": "1531491", "url": "https://cs.wikipedia.org/wiki?curid=1531491", "title": "Trithionátový anion", "text": "Trithionátový anion\n\nTrithionátový anion je oxyanion síry se vzorcem SO; je konjugovanou zásadou kyseliny trithionové. Vyskytuje se v dýchacím řetězci některých bakterií redukujících sírany.\n"}
{"id": "1531492", "url": "https://cs.wikipedia.org/wiki?curid=1531492", "title": "Hnutí sionistické mládeže", "text": "Hnutí sionistické mládeže\n\nHnutí židovské mládeže nebo Hnutí sionistické mládeže ( \"תנועות הנוער היהודיות הציוניות\") je židovská organizace zaměřená na práci s dětmi a mládeží v Izraeli. \n\nČinnost hnutí zahrnuje sociální a vzdělávací činnost založenou na ideách moderního sionismu, tak jak je v současné době prezentován v Izraeli. \n\nVětšina z národních odnoží hnutí vznikla v Evropě na počátku 20. století, tedy ještě před založením státu Izrael. Nejstarší z nich je Blau-Weiss, založená v roce 1912 v Německu a o rok později vznikly také odnože ve Vídni a Praze i v dalších zemích Střední Evropy. .\n"}
{"id": "1531498", "url": "https://cs.wikipedia.org/wiki?curid=1531498", "title": "Kyselina trithionová", "text": "Kyselina trithionová\n\nKyselina trithionová je polythionová kyselina se třemi atomy síry v molekule. Její molekulu lze považovat za dva hydrogensiřičitanové radikály spojené atomem síry.\n"}
{"id": "1531502", "url": "https://cs.wikipedia.org/wiki?curid=1531502", "title": "Roberto Rojas Tardío", "text": "Roberto Rojas Tardío\n\nRoberto Rojas, někdy uváděný i celým jménem Roberto Rojas Tardío (26. října 1955 – 27. září 1991 Chorrillos), byl peruánský fotbalista, obránce.\n\nV peruánské lize hrál za Alianza Lima, Club Sporting Cristal a Deportivo Municipal Lima. V letech roce 1975, 1977 a 1978 získal s týmem Alianza Lima mistrovský titul. V jihoamerickém Poháru osvoboditelů nastoupil v 18 utkáních. Za reprezentaci Peru nastoupil v letech 1978–1983 ve 23 utkáních. Byl členem peruánské reprezentace na Mistrovství světa ve fotbale 1978, nastoupil v utkání proti Argentině.\n\n"}
{"id": "1531508", "url": "https://cs.wikipedia.org/wiki?curid=1531508", "title": "Ulsan Munsu Stadium", "text": "Ulsan Munsu Stadium\n\nUlsan Munsu Stadium (též Big Crown Stadium či ) je víceúčelový stadion sloužící zejména pro fotbal v Ulsanu (Jižní Korea). Pojme 44 102 diváků. Domácí zápasy zde hraje fotbalový klub Ulsan Hyundai FC. Byl postaven pro Mistrovství světa ve fotbale 2002.\n\nStavba začala v prosinci 1998 a stadion byl otevřen 28. dubna 2001. Střecha pokrývá 87% sedadel, je podepřena ocelovými nosníky a připomíná kostru velryby, jak je zachycena na petroglyfech z Bangudae a na sloupech dávného království Silla. Jako první událost se zde odehrával Konfederační pohár FIFA v roce 2001. Byl to jeden z 20 stadionů, kde se pořádaly zápasy mistrovství světa ve fotbale v roce 2002.\n"}
{"id": "1531523", "url": "https://cs.wikipedia.org/wiki?curid=1531523", "title": "Bláhnjúkur", "text": "Bláhnjúkur\n\nBláhnjúkur je sopka na jihu Islandu s nadmořskou výškou 940 metrů. Hora se nachází v přirodním parku Landmannalaugar, nedaleko Hekly. Poblíž se nachází sopka Brennisteinsalda . \n\nV islandštině znamená název hory \"modrý vrchol\". Hora má modročernu barvu, způsobenou sopečným popelem a lávovými proudy. \n\nNa vrchol hory vede turistická stezka, ze které lze za dobrých podmínek spatřit pět ledovců. Nejlepší způsob, jak se lze dostat na vrchol, je silnice číslo F 208. Túra je považována za snadnou a trvá 1-2 hodiny včetně zpáteční cesty. \n\n"}
{"id": "1531525", "url": "https://cs.wikipedia.org/wiki?curid=1531525", "title": "Suwon World Cup Stadium", "text": "Suwon World Cup Stadium\n\nSuwon World Cup Stadium (též Big Bird Stadium či ) je víceúčelový stadion sloužící zejména pro fotbal v Suwonu v Jižní Koreji. Pojme 43 959 diváků. Domácí zápasy zde hraje fotbalový klub Suwon Samsung Bluewings. Byl postaven pro Mistrovství světa ve fotbale 2002.\n\nStavba započala 15. listopadu 1996 a byl otevřen 13. května 2001. Přezdívka „Big Bird“ je kvůli jeho střešní konstrukce, protože připomínají křídla ptáka. Jedná se o jediný stadion v Jižní Koreji, který byl postaven za pomoci dobrovolných darů od občanů. Jména a adresy dárců jsou vyryty na zadní straně sedadel. Jako první událost se zde odehrával Konfederační pohár FIFA v roce 2001. Byl to jeden z 20 stadionů, kde se pořádaly zápasy mistrovství světa ve fotbale v roce 2002. V roce 2017 se zde konalo Mistrovství světa ve fotbale hráčů do 20 let.\n"}
{"id": "1531537", "url": "https://cs.wikipedia.org/wiki?curid=1531537", "title": "Neofeminismus", "text": "Neofeminismus\n\nNeofeminismus je podobně jako obrat „nový feminismus“ pohyblivé slovo, které označuje různé podoby feminismu v dějinách tohoto hnutí. Poprvé se termín objeví ve 20. letech minulého století ve Velké Británii a v Německu, kde se vymezuje k politickému feminismu britských sufražetek z počátku století. Neofeministky byly zaměřené především na sociální problematiku: pracovní podmínky žen, rodičovské příspěvky a podmínky mateřské dovolené. Za vůdčí osobnost je považována britská feministka Eleanor Rathbone, předsedkyně sdružení National Union of Societies for Equal Citizenship.\n\nO šedesát let později se slovo objeví v titulu eseje Jacquese Zephira \"Neofeminismus Simony de Beauvoirové\" v souvislosti s „biblí nového feminismu“ \"Druhé pohlaví\" z roku 1949, ve kterém autorka prosazuje radikální feminismus a požaduje zrušení nejen tradičních společenských rolí, ale také sexuální identity: \"„Žena se nerodí ženou, žena se ženou stává.“\"\n\nVe stejné době (na přelomu 70. a 80. let minulého století) použije však v opačné optice termín papež Jan Pavel II. v teorii „komplementárnosti“, rozvedené v knižně vydaném souboru katechezí \"Teologie těla\". Muži a ženy mají specifické vlastnosti: pro ženy je charakteristická empatie, intuice a „emotivní inteligence“.\n\nV současné době označuje slovo novou vlnu feminismu především v souvislosti s hnutím #MeToo, které je vnímáno jako projev amerického puritanismu. Tento význam je přítomný ve francouzském Manifestu 100 žen z roku 2018, ve kterém signatářky vyjadřují obavy z postoje, který činí ze žen jen oběti a zbavuje je tak paradoxně svéprávnosti: \"„Tato horečka, která posílá ‚prasáky‘ na jatka, je daleka tomu, aby pomohla ženám získat nezávislost. Ve skutečnosti je ve službách nepřátelů sexuální svobody, náboženských extremistů a všem těm, kteří nám ve jménu substanciálního dobra a viktoriánské morálky říkají, že ženy jsou zvláštní bytosti, jakési děti s dospělou tváří, vyžadující, aby byly chráněné.\"\" \n\nV podobném smyslu používá pojem také Patrik Ouředník ve svém článku z července 2019, kde mimo jiné píše: \"„Má-li mít feminismus smysl a obsah, jeho požadavky nemohou nebýt univerzální; v opačném případě není už žena vnímána ve smyslu lidské bytosti naroveň mužům, ale pouze jako derivovaný produkt té které kultury, té které civilizace. Co se odehrává dnes? Feministický univerzalismus minulého století je nahrazen multikulturálním partikularismem, který ve jménu individuální svobody udržuje ženy v podřadné pozici. Diskurs neofeminismu je následující: ‚Pokud je to jejich svobodná volba, musíme hájit právo žen nosit burku.‘ Stejně se kdysi argumentovalo v souvislosti s poskytnutím plnohodnotného občanského statusu americkým černochům; řadě z nich jejich služební role vyhovovala a neviděla důvod cokoli měnit. ‚Pokud je to jejich svobodná volba, musíme hájit právo černochů nebýt rovnoprávní.‘“\n\nPojem neofeminismus je tedy ilustrací proměn, kterými feministické hnutí postupně prochází.\n\n"}
{"id": "1531541", "url": "https://cs.wikipedia.org/wiki?curid=1531541", "title": "Antal Mally", "text": "Antal Mally\n\nAntal Mally ( Mally Antal; 21. září 1890 Budapešť – 1958) byl maďarský fotbalista (pravé křídlo) a trenér. Byl uváděn také jako Antal Maly, Antal Mali nebo Anton Malý.\n\nV maďarské lize hrál za budapešťský klub TTC (Terézvárosi TC, do roku 1909 jako Fővárosi TC). V 98 prvoligových zápasech vstřelil 13 branek.\n\nPo skončení hráčské kariéry se stal trenérem. Ve dvou obdobích vedl reprezentaci Estonska (1927 a 1935), Tallinna VS Sport (mistr Estonska 1927), dále trénoval v italských klubech US Triestina (Terst), AC Venezia (Benátky), Lanciano Calcio, SS Catania, US Gladiator a Siracusa Calcio. V roce 1935 se vrátil k estonské reprezentaci a v estonské lize dovedl mužstvo Tallinna JK ke třetímu místu. V roce 1939 se s belgickým klubem Lierse SK umístil na 3. příčce v belgické lize.\n\nV československé lize vedl mužstvo ŠK/Sloveny Žilina na jaře 1947, na podzim 1948 a v ročníku 1949. Trénoval také v Považské Bystrici a Rimavské Sobotě.\n\n\n"}
{"id": "1531543", "url": "https://cs.wikipedia.org/wiki?curid=1531543", "title": "József Ember", "text": "József Ember\n\nJózsef Ember [\"jóžef ember\"] ( Ember József; 1903/1908 – 1974) byl maďarský fotbalový útočník a trenér.\n\nV maďarské lize hrál za budapešťské kluby Erzsébeti FC, Újpesti TE a Budai 33 (od roku 1929 jako Budai 11). V 50 zápasech vstřelil 30 branek. V československé lize nastupoval za SK Plzeň.\n\nPo skončení hráčské kariéry se stal trenérem. V letech 1936–1953 vedl několik maďarských klubů, z nichž dva byly prvoligové – Budai Barátság SE (1945 a 1945/46) a Újpesti TE (1949/50).\n\nV československé lize trénoval bratislavská mužstva – Červenou hviezdu v ročníku 1953 a Slovan na jaře 1959.\n\nKromě B-mužstva Maďarska vedl reprezentace Číny, Ghany a Nigérie. S Nigérií startoval na Olympiádě v Mexiku (1968).\n\nNa klubové úrovni působil rovněž v ghanském klubu Asante Kotoko SC.\n\n\n"}
{"id": "1531544", "url": "https://cs.wikipedia.org/wiki?curid=1531544", "title": "Gwangju World Cup Stadium", "text": "Gwangju World Cup Stadium\n\nGwangju World Cup Stadium () je víceúčelový stadion sloužící zejména pro fotbal a atletiku ve Kwangdžu v Jižní Koreji. Pojme 40 245 diváků. Domácí zápasy zde hraje fotbalový klub Gwangju FC. Byl postaven pro Mistrovství světa ve fotbale 2002.\n\nStavba započala 16. listopadu 1998 a byl otevřen 9. ledna 2002. Byl to jeden z 20 stadionů, kde se pořádaly zápasy mistrovství světa ve fotbale v roce 2002. V roce 2015 byl hlavním dějištěm Letní Univerziády. Odehrávalo se zde slavnostní zahájení a ukončení a soutěžilo se zde v atletice, které pořádaly Japonsko s Jižní Koreou.\n"}
{"id": "1531545", "url": "https://cs.wikipedia.org/wiki?curid=1531545", "title": "Kleopatra (film, 1963)", "text": "Kleopatra (film, 1963)\n\nKleopatra je americký historický velkofilm, který natočil v roce 1963 režisér Joseph L. Mankiewicz. Jeho předlohou byla kniha \"The Life and Times of Cleopatra\", kterou napsal Carlo Maria Franzero na motivy skutečných osudů poslední egyptské panovnice Kleopatry VII. Film produkoval Walter Wanger, kameramanem byl Leon Shamroy a hudbu složil Alex North. Film měl ve své době neobvyklou délku 248 minut. \n\n\"Kleopatra\" překročila rekord ve výši rozpočtu na film, když stála přes 40 000 000 dolarů. Společnost 20th Century Fox se kvůli výrobním nákladům dostala do finančních těžkostí.\n\nNatáčení probíhalo v římském studiu Cinecittà a trvalo téměř tři roky. Značný mediální ohlas měl bouřlivý milostný vztah mezi představiteli hlavních rolí Elizabeth Taylorovou (Kleopatra) a Richardem Burtonem (Marcus Antonius).\n\nPremiéra se konala v New Yorku 12. června 1963. Film byl nominován na Oscara v devíti kategoriích a získal čtyři sošky: nejlepší barevná výprava, nejlepší barevná kamera, nejlepší kostýmy a nejlepší vizuální efekty.\n\n"}
{"id": "1531551", "url": "https://cs.wikipedia.org/wiki?curid=1531551", "title": "Jeonju World Cup Stadium", "text": "Jeonju World Cup Stadium\n\nJeonju World Cup Stadium () je víceúčelový stadion sloužící zejména pro fotbal v Čondžu (Jižní Korea). Pojme 42 477 diváků. Domácí zápasy zde hrál fotbalový klub Jeonbuk Hyundai Motors. Byl postaven pro Mistrovství světa ve fotbale 2002.\n\nStavba započala 19. února 1999 a byl otevřen 8. listopadu 2001. Interiér fotbalového stadionu je vyzdoben v barvách modré, červené a žluté. Modrá znamená Čondžuovo životní prostředí přátelské k životu, červená pro vášeň obyvatel provincie a žlutá pro touhu obyvatel po míru a prosperitě. Byl to jeden z 20 stadionů, kde se pořádaly zápasy mistrovství světa ve fotbale v roce 2002. V roce 2017 se zde konalo Mistrovství světa ve fotbale hráčů do 20 let.\n"}
{"id": "1531556", "url": "https://cs.wikipedia.org/wiki?curid=1531556", "title": "Jeju World Cup Stadium", "text": "Jeju World Cup Stadium\n\nJeju World Cup Stadium () je víceúčelový stadion sloužící zejména pro fotbal v Sogüpchu v Jižní Koreji. Pojme 35 657 diváků. Domácí zápasy zde hraje fotbalový klub Jeju United FC. Byl postaven pro Mistrovství světa ve fotbale 2002.\n\nStavba započala 20. února 1999 a byl otevřen 9. prosince 2001. Konstrukce stadionu je ve tvaru ústí sopky, která vychází z přirozeného prostředí ostrova Čedžu a jeho mořského prostředí. Střecha stadionu je ve tvaru sítě tradičních rybářských lodí v Čedžu. Byl to jeden z 20 stadionů, kde se pořádaly zápasy mistrovství světa ve fotbale v roce 2002. V roce 2017 se zde konalo Mistrovství světa ve fotbale hráčů do 20 let.\n"}
{"id": "1531559", "url": "https://cs.wikipedia.org/wiki?curid=1531559", "title": "Daejeon World Cup Stadium", "text": "Daejeon World Cup Stadium\n\nDaejeon World Cup Stadium () je víceúčelový stadion sloužící zejména pro fotbal v Tedžonu v Jižní Koreji. Pojme 40 535 diváků. Domácí zápasy zde hraje fotbalový klub Daejeon Citizen FC. Byl postaven pro Mistrovství světa ve fotbale 2002.\n\nStavba započala 16. prosince 1998 a byl otevřen 13. září 2001. Stadion vykazuje sofistikovanou strukturální dynamiku a omezuje dekorativní výzdobu. Byla použita metoda prefabrikovaného betonu s ohledem na jeho konstrukci a ekonomickou účinnost. Byl to jeden z 20 stadionů, kde se pořádaly zápasy mistrovství světa ve fotbale v roce 2002. V roce 2017 se zde konalo Mistrovství světa ve fotbale hráčů do 20 let.\n"}
{"id": "1531560", "url": "https://cs.wikipedia.org/wiki?curid=1531560", "title": "Týnská Kalvárie", "text": "Týnská Kalvárie\n\nTýnská Kalvárie (po 1410) je monumentální třífigurová skupina Ukřižovaného Krista, Panny Marie a Sv. Jana Evangelisty v Týnském chrámu. Je posledním velkým dílem českého sochařství před husitskými válkami a vrcholným dílem anonymního řezbáře činného v Praze přibližně v období 1390–1420, který podle něj dostal pomocné označení Mistr Týnské Kalvárie.\n\nSochy z lipového dřeva v nadživotní velikosti, vzadu opracované, s původní polychromií. Ukřižovaný má výšku 243 cm, Panna Marie 190 cm a svatý Jan Evangelista 192 cm. Restaurovali B. Slánský, J. Tesař a J. Heyduk (1942–1944), J. Blažej (1970). V letech 2000–2002 byla socha Krista očištěna a konzervována Alenou Moravcovou. \n\nKalvárie byla původně umístěna na trámu ve vítězném oblouku hlavní lodi a roku 1661 nově instalována na barokním oltáři v závěru levé boční lodi Týnského chrámu. Roku 1439 měly být do hlavy Krista údajně vloženy ostatky vztahující se k jeho umučení. Ostatky nechal vložit do sochy po jejím vzniku tehdejší představitel husitské pravice, farář Jan Papoušek, který tak manifestoval nesouhlas s Janem Rokycanou a jeho averzí vůči okázalému vystavování ostatků. Z té doby pochází zjevně druhotný a hrubě provedený otvor na zadní straně hlavy. Kříž je novější, s barokními dodatky.\n\nCelková kompozice i některé detaily Týnské Kalvárie mají předobraz ve starším díle autora – Kalvárii z kaple Dumlosů. Kresebnost drapérií, která počítá s kontrasty světel a stínů, představuje výtvarnou orientaci předznamenávající pozdní gotiku. Harmonie spočívá ve velkorysosti i jisté drsnosti modelace, která vychází z tradované formy i z empirické zkušenosti. V období po smrti Petra Parléře je Týnská Kalvárie svými monumentálními rozměry i anatomickou dokonalostí v českém gotickém sochařství ojedinělá, což v 19. století vedlo k domněnce, že jde o italské dílo. \n\nSvou masivní kompaktností sochy navazují na pozdní parléřovské kamenosochařství (např. plastiky Staroměstské mostecké věže) a řezbářství (\"torzo sv. Prokopa ze Strakonic\"), ale odrážejí nový přísný duch předrevolučního umění. Kalvárie překonává dekorativismus krásného slohu a zdůrazňuje intenzitu duchovního prožitku. Vymizela smyslová líbeznost a skladba je strohá a podřízena naléhavé výzvě věřícím. U soch, původně určených pro podhled z chrámové lodi, je nápadná jejich vertikalita. V rámci díla Mistra Týnské Kalvárie mají nejprotáhlejší tělesný kánon (poměr kolem 1:6,5). Slohová variabilita, typická pro počátek 15. století, se projevuje zejména v pojetí drapérií asistenčních figur.\n\nUkřižovaný navazuje na Krucifixy krásného slohu, které jsou harmonicky stranově vyrovnané. Hlava je hluboce skloněná a přichýlená k významově důležitější pravé straně, kde je umístěn také dekorativně pojatý uzel bederní roušky. Kompozici stranově vyvažuje vychýlení pokrčených nohou na opačnou stranu. Tento prvek je inovací Mistra Týnské Kalvárie, neboť se v dřívější české malbě ani plastice nevyskytuje.\n\nKristus zachovává základní rysy starších děl Mistra Týnské Kalvárie, včetně kompozice, typiky tváře a anatomické stavby těla, ale partie plasticky vyklenutého hrudníku s vystupujícími žebry je pojata expresivněji. Tvrdší modelací, která je přizpůsobena dalekému podhledu, se blíží krucifixu z Kalvárie kaple Dumlosů. \n\nVrcholným řezbářským dílem je Kristovo perizonium, bohatě členěné a propracované zejména v místě uzlu a obou postranních kaskád trubicových záhybů, které sahají až do poloviny lýtek. Příčné záhyby jsou ve spodní části hlubší, aby při pohledu z dálky navzájem nesplývaly. Na pravé straně rouška těsně přiléhá ke stehnu pravé nohy vychýlené do opačného směru a opakuje tak schéma dumlosovského Ukřižování. \n\nHlava Krista, se zmučeným výrazem ve tváři a plasticky provedenými víčky kolem přivřených očí, má oproti příbuzným dílům kratší svislý pramen vlasů a ornamentálně pojaté vousy v kruhových spirálách. Tento starší motiv, který se v české plastice objevuje od 80. let 14. století, je charakteristický zejména pro sochy krásného slohu, např. Sv. Petra ze Slivice. \nSchéma drapérie je oproti dumlosovské Marii redukováno, postrádá postranní boční kaskády a u soklu se ostře láme. Členění povrchu má místy měkce malířský ráz. Tektonicky pevná forma je omezena dvěma vertikálami, postrádá měkké křivky i rozvinutí do prostoru. Tvář je strohá, plná hluboké vážnosti. Panna Marie přidržuje oběma rukama na prsou plášť, který se rozevírá a odhaluje spodní šat. Ten je členěn dlouhými svislými liniemi se zalomením u soklu. Podobné schéma má drapérie Madony z Wroclawi (1370) nebo Kladské madony a později se uplatnilo také v deskové malbě (rám Svatovítského Veraikonu, 1400–1440). Na celkové hmotné pojetí tělesného tvaru, které rámuje tuhý plášť, navázal ve své rané tvorbě také Hans Multscher (\"Karel Veliký\" z Ulmské radnice, 1427–1430). Tvář Panny Marie má blízké analogie v deskové malbě (P. Marie z Církvické desky, P. Marie Bolestná – zadní strana Roudnického oltáře) a pro typ \"Truchlící Panny Marie\" představuje vzor, který se následně objevuje v plastice i malbě i mimo region Čech. \nSv. Jan má bezprostřední vzor v komorní soše téhož světce, která je ve sbírce Národní galerie v Praze a typologicky souvisí zejména s malířskými díly počátku 15. století (Kapucínský cyklus, Roudnický oltář, Ambraský náčrtník). Obecné schéma drapérie vychází ze soudobé deskové malby (Sv. Ludmila na Votivní desce z Dubečka, Bolestný Kristus na křídle Roudnického oltáře). Převzatým formálním prvkem krásného slohu je motiv vysunutého kolena, ke kterému spadá vrchol mísovitého záhybu pláště. Jeden z motivů dolní části drapérie – ploché seříznutí a zahrocení vrcholu dvou dolních záhybů s vykrojeným trojúhelníkovým polem mezi nimi, uplatnil řezbář i v pozdější plastice Trůnící Panny Marie z Týnského chrámu.\n\n"}
{"id": "1531587", "url": "https://cs.wikipedia.org/wiki?curid=1531587", "title": "Anglo-portugalská smlouva (1373)", "text": "Anglo-portugalská smlouva (1373)\n\nAnglo-portugalská smlouva je mezinárodní alianční smlouva uzavřená v Londýně dne 16. června 1373 mezi anglickým králem Eduardem III. a portugalským králem Ferdinandem I. Je považována za nejstarší stále platnou mezinárodní smlouvu na světě. Její účinnost byla pozastavena během trvání Iberské unie (1580–1640), následně byla její platnost mezi stranami opakovaně výslovně potvrzena.\n\nSmlouva mj. stanovila:\n"}
{"id": "1531598", "url": "https://cs.wikipedia.org/wiki?curid=1531598", "title": "Předčasná ejakulace", "text": "Předčasná ejakulace\n\nPředčasná ejakulace (překotná ejakulace) označuje situaci, kdy dojde k výronu semene ihned po začátku pohlavního styku (většinou se uvádí do 1 minuty), aniž by jej muž dokázal oddálit. Někdy dojde k vyvrcholení ještě před sexem. \n\nPředčasné vyvrcholení lze rozdělit podle závažnosti do čtyř skupin: \n"}
{"id": "1531609", "url": "https://cs.wikipedia.org/wiki?curid=1531609", "title": "Čikola (Severní Osetie-Alanie)", "text": "Čikola (Severní Osetie-Alanie)\n\nČikola dříve Volno-Magometanovskoje je obec a administrativní centrum Irafského okresu v Severní Osetii-Alanii Ruské federace.\n\nObec leží ve výšce 660 m n. m. v údolí mezi řekami Uruch a Dur-Dur v Irafském okrese. Nachází se 70 km západně od Vladikavkazu. Obcí vede místní silnice 90K-001. Nejbliží železnice je v obci Ardon vzdálené 30 km východně.\n\nPočet obyvatel Čikoli je 6810 z roku 2019. Z národnostního (etnického) hlediska tvoří převážnou většinu obyvatel Oseti vyznávající Islám tzv. Digorové.\n\nObec vznikla v polovině devatenáctého století, z ruské iniciativy, které se snažila rozdělit muslimské (Digory) a křesťanské (Irony) Osety. Muslimští Digorové byli přestěhování z vesnic Stur-Digora, Achsau, Machčesk, Galiat, Fasnal a Dur-Dur do nově založené obce Volno-Magometanovskoje dnes Čikola. Přestěhovaní sebou neslo od počátku problémy s vlasnictvím půdy s novousedlíky z Ruska a Ukrajiny tzv. Kozáky.\n\nV obci převládá potravinářský průmysl.\n\nObec je známá výbornou sportovní školou olympijského zápasu ve volném stylu. Mezi nejznámější zápasníky patří:\n\n"}
{"id": "1531615", "url": "https://cs.wikipedia.org/wiki?curid=1531615", "title": "Václav Cífka", "text": "Václav Cífka\n\nVáclav Cífka, též uváděn jako Wenceslau Cifka (pokřtěn 20. června 1811, Třebíz – 29. března 1884, Lisabon, Portugalsko) byl všestranný český umělec, který se prosadil zejména jako zahradní architekt u portugalského královského dvora. Byl také průkopníkem fotografických technik; je tak autorem prvních fotografií členů královské rodiny, například krále Ferdinanda II. Zabýval se také malbou na majoliku a porcelán.\n\nVáclav Cífka se narodil v Třebízi u Slaného. Jeho otcem byl chalupník Martin Cífka, matkou Anna, rozená Snopová.\n\nDo Portugalska byl povolán ve 25 letech Ferdinandem II. ze sasko-kobursko-gothajské dynastie. Ten se narodil ve Vídni a ve 20 letech se oženil s ovdovělou portugalskou královnou Marií II.\n\nV portugalské Sintře, která je dnes součástí Světového dědictví UNESCO, Václav Cífka vytvořil rozlehlý zahradní park v romantickém duchu. Kromě toho pracoval na výzdobě Paláce Pena typickým portugalským keramickým prvkem - dlaždicemi azulejos.\n\nCífka byl nadšeným průkopníkem raných fotografických technik - daguerrotypie. Stal se majitelem zřejmě prvního stálého daguerrotypického ateliéru v Lisabonu. Naučil se však i další fototechniky. Pořádal výstavy a časem získal titul dvorního fotografa portugalského krále. Vznikly tak první fotografie členů královské rodiny, která byla do té doby pouze portrétována malíři. Vztahy mezi Cífkou a panovníkem byly natolik dobré, že jej Cífka doprovázel i na zahraničních cestách. \n\nVáclav Cífka se věnoval také malbě na majoliku a porcelán. Několik uměleckých předmětů ze své tvorby vystavoval na světové výstavě v Paříži, kde získal zlatou medaili. Náhodou se zde setkal s pražským architektem Josefem Mockerem, přičemž zjistili, že mezi sebou mají příbuzenský vztah. Začali si pak dopisovat a díky jejich kontaktům získalo České průmyslové muzeum Vojty Náprstka několik exemplářů majoliky.\n\n"}
{"id": "1531638", "url": "https://cs.wikipedia.org/wiki?curid=1531638", "title": "Formule 2 v roce 2011", "text": "Formule 2 v roce 2011\n\nFormule 2 v roce 2011 byla třetí sezónou závodní série Formule 2. Začala v britském Silverstonu dne 16. dubna a skončila v Barceloně ve Španělsku dne 30. října. V sezóně zvítězil italský závodník Mirko Bortolotti před Švýcarem Christopherem Zanellou.\n\nTučně – Pole position\n\"Kurzívou\" – nejrychlejší kolo závodu\n"}
{"id": "1531655", "url": "https://cs.wikipedia.org/wiki?curid=1531655", "title": "Formule 2 v roce 2012", "text": "Formule 2 v roce 2012\n\nFormule 2 v roce 2012 byla čtvrtou a zároveň poslední sezónou závodní série Formule 2. Začala v britském Silverstonu dne 14. dubna a skončila v Monze v Itálii dne 30. září. V sezóně zvítězil britský závodník Luciano Bacheta před Švýcarem Mathéom Tuscherem.\n\nTučně – Pole position\n\"Kurzívou\" – nejrychlejší kolo závodu\n\n"}
{"id": "1531660", "url": "https://cs.wikipedia.org/wiki?curid=1531660", "title": "Nikita Georgijevič Šervašidze", "text": "Nikita Georgijevič Šervašidze\n\nNikita Šervašidze, plným jménem Nikita Georgijevič Šervašidze, někdy také Nikita Čačba-Šervašidze ( a Никита Георгиевич Шервашидзе, Ниқита Георг-иҧа Чачба; 1941 – ) byl bulharský politik а energetik. Pocházel ze starého abchazského rodu Čačba/Šervašidze a po úmrtí svého otce, Georgije Vladimiroviče Šervašidzeho, byl od roku 1978 až do své smrti pretendentem Abchazského knížecího trůnu, tedy možný vládce částečně mezinárodně uznané Abcházie, které na sklonku svého života sloužil v Bulharsku jako její zplnomocněný zástupce.\n\nNikita Šervašidze se narodil v Bulharsku do původem abchazské šlechtické rodiny Čačba/Šervašidze, jež sem po nástupu vlády Bolševiků uprchla z Ruska. Na vysoké škole studoval elektrotechniku a získal titul inženýr. Celý svůj profesní život se věnoval bulharské energetice a ještě v době socialismu byl nejprve ředitelem firmy Energoprojekt, největšího bulharského výzkumného a konstrukčního podniku zabývajícím se energetickým průmyslem. Poté byl dvakrát ministrem energetiky Bulharska, nejprve ještě v socialistické vládě, poté v 90. letech v již demokratické vládě. Během svého působení v ministerském křesle se aktivně podílel na společenském a kulturním životě v Bulharsku. V blíže nespecifikovanou dobu se oženil s Lilianou Milevovou, původem Řekyní žijící v Bulharsku, se kterou měl syna Andreje.\n\nKromě toho se také zajímal o domovinu svých předků - Abcházii, a o její dějiny. V roce 2002 se spolu se svým synem zúčastnil prvního kongresu všeabchazské aristokracie, který se konal v ruském Soči. Zde se abchazská šlechta, roztroušená v mnoha zemích, zavázala k ochraně abchazské kultury a tradic, které jejich rody budovaly po staletí.\n\nNikita Šervašidze začal Abcházii osobně navštěvovat. Naposledy to bylo v květnu 2007 při příležitosti devadesátiletého výročí narození abchazského spisovatele Bagrata Šinkuby, jenž skonal o tři roky dříve. 15. července 2008 však Nikita Šervašidze doma v Sofii náhle zemřel. V Abcházii na něj vzpomínají jako na patriota a v kondolenčním dopise pozůstalým ho abchazský ministr zahraničí Sergej Šamba popsal jako silného a ctnostného člověka, který si působením v bulharské politice zasloužil o rozvoj této země, který ze zahraničí dělal dlouhodobě vše pro obhajobu abchazských národních zájmů a který celým srdcem dbal o osud Abcházie.\n"}
{"id": "1531666", "url": "https://cs.wikipedia.org/wiki?curid=1531666", "title": "Kotlet schabowy", "text": "Kotlet schabowy\n\nKotlet schabowy (vepřová kotleta) je obalovaná vepřová kotleta (s kostí nebo bez kosti) připomínající vídeňský řízek. Je jedním z tradičních a nejoblíbenějších pokrmů polské kuchyně.\n\nHistorie polských vepřových kotletek sahá až do 19. století. Recept na vepřové kotlety je prvně uveden v knize Lucyny Ćwierczakiewiczowé s názvem \"365 obědů za pět zlotých\" (\"65 obiadów za pięć złotych\")\",\" jež vyšla roku 1860. Vepřová panenka je nakrájena na plátky o průměru 1 palce a naklepána paličkou, dokud se neztenčí a nezjemní. Poté se marinuje v mléce s cibulí. Vejce a koření se spojí na samostatném talíři a poté natřou na kotlet. Maso je pak položeno do mouky, pak do vajíčka a poté obaleno strouhankou. Kotlet se většinou se servíruje s bramborem, bramborovou kaší, salátem nebo salátem coleslaw.\n"}
{"id": "1531669", "url": "https://cs.wikipedia.org/wiki?curid=1531669", "title": "Andrew Scheer", "text": "Andrew Scheer\n\nAndrew James Scheer (* 20. května 1979 Ottawa) je kanadský politik za Konzervativní stranu Kanady, jejíž je od května 2017 předsedou.\n\nVystudoval politologii a historii na Ottawské univerzitě. Od roku 2004 je poslancem Kanadského parlamentu za obvod Regina–Qu'Appelle v Saskačevanu. V letech 2011–2015 byl předsedou Dolní sněmovny.\n\nJe ženatý, má pět dětí a se svojí rodinou žije v Regině.\n\nV otázkách hospodářství zastává liberální názory a usiluje o vyvážený rozpočet. Několikrát oznámil, že chce zrušit uhlíkovou daň a stavěl se odmítavě k Pařížské dohodě o klimatu, ovšem k té změnil postoj v roce 2017. K otázce uprchlíků se staví tak, že by Kanada měla přijímat především ohrožené menšiny z Blízkého východu, jako jsou křesťané nebo odpadlíci od islámu. Oznámil, že v případě jeho vítězství uzná Kanada Jeruzalém za hlavní město Izraele.\n"}
{"id": "1531671", "url": "https://cs.wikipedia.org/wiki?curid=1531671", "title": "Dioxid thiomočoviny", "text": "Dioxid thiomočoviny\n\nDioxid thiomočoviny je organická sloučenina odvozená od thiomočoviny. Používá se v textilním průmyslu. Také funguje jako redukční činidlo. U této látky se projevuje tautomerie.\n\nStruktura dioxidu thiomočoviny závisí na prostředí. V krystalické podobě a jako plyn vytváří struktury se symetrií C. Délky vazeb jsou u S-C 186, u C-N 130 a u S-O 149 pm. Molekula má pyramidovitý tvar. Délka vazby C-S odpovídá spíše jednoduché vazbě; ve srovnání s ní je vazba C=S v thiomočovině kratší, o délce 171 pm. Takto dlouhá vazba naznačuje její povahu jednoduché vazby, důsledkem čehož je rovinný tvar dusíkových center. Za přítomnosti vody nebo dimethylsulfoxidu dochází k tautomerizaci na sulfinovou kyselinu HN=C(NH)S(O)(OH), nazývanou kyselina formamidinsulfinová.\n\nDiuoxid thiomočoviny poprvé připravil v roce 1910 britský chemik Edward de Barry Barnett, a to oxidací thiomočoviny peroxidem vodíku. Takto se připravuje a vyrábí i v současnosti.\n\nMechanismus této oxidace již byl zkoumán. Vodné roztoky dioxidu thiomočoviny mívají pH kolem 6,5, při kterém dochází k hydrolýze na močovinu a kyselinu sulfoxylovou. Pokud je pH nižší než 2, tak thiomočovina a peroxid vodíku vzájemnou vreakcí vytvářejí disulfidy. Proto je důležité při reakci udržovat pH v rozmezí 3 až 5.\n\nDalší možností přípravy dioxidu thiomočoviny je oxidace thiomočoviny oxidem chloričitým. Čistotu produktu lze ověřit titrací s indigem.\n\nDioxid thiomočoviny se používá k redukčnímu bělení textilií a také k redukci aromatických nitroaldehydů a nitroketonů na nitroalkoholy.\n"}
{"id": "1531679", "url": "https://cs.wikipedia.org/wiki?curid=1531679", "title": "Louis Marcoussis", "text": "Louis Marcoussis\n\nLouis Marcoussis, původně Ludwik Kazimierz Wladyslaw Markus nebo Ludwig Casimir Ladislas Markus, (1878 nebo 1883, Lodž – 22. října 1941, Cusset) byl malíř a rytec polského původu, který žil v Paříži po většinu svého života a stal se francouzským občanem.\n\nPo krátkém studiu práv ve Varšavě přešel na Akademii výtvarných umění v Krakově, kde mezi jeho učitele patřili Jan Stanislawski a Jozev Mehoffer. V roce 1903 odešel do Paříže a strávil krátkou dobu na soukromé umělecké škole \"Académie Julian\" u Julese Lefebvra. Poprvé byl jeho obraz vystaven na výstavě Salonu d'Automne v roce 1905 a během příštího čtvrtstoletí byla jeho tvorba představena na mnoha dalších významných výstavách, zejména na Salonu des Indépendants a Salonu des Tuileries.\n\nKreslil karikatury pro satirické časopisy, jak byl zvyklý z Polska. V Paříži si musel vydělávat na živobytí a tak se podílel na i na kresbách či ilustracích jiných. V kavárnách na Montmartru a Montparnasse poznal Apollinaira, Braqua, Degase, Picassa a mnoho dalších umělců a spisovatelů. Byl to Apollinaire, kdo mu navrhl změnit si jméno Markus na francouzsky znějící jméno Marcoussis po obci nedaleko Paříže.\n\nImpresionismus ovlivnil jeho rané obrazy, ale od roku 1911 byl součástí kubistického hnutí spolu s dalšími avantgardními malíři, jako jsou Picasso, Braque, Juan Gris a malíři skupiny Section d'Or. Vystavoval v mnoha evropských městech i v Americe. V roce 1925 měl svou první samostatnou výstavu v Paříži. Kromě malování zátiší a hudebních nástrojů v kubistickém stylu maloval také portréty, pohledy na Paříž a obrazy z bretaňského pobřeží.\n\nV roce 1913 se oženil s Alicí Halickou, malířkou z Krakova. Jejich dcera Malène se narodila v roce 1922. Marcoussis sloužil v polské části francouzské cizinecké legie v letech 1914–1919. Stal se francouzským občanem a osobně i profesionálně zůstal v kontaktu s Polskem. Obecně nemluvil o svém židovském původu a jeho rodina konvertovala ke katolicismu, ale dnes je Marcoussis často označován jako židovský umělec.\n\nOd roku 1930 se stejně jako jeho přítel Clément Serveau soustředil na grafiku a ilustraci, včetně práce inspirované Apollinaireovým dílem \"Alcool\", také ho inspiroval Tristan Tzara jeho \"Indicateur des chemins de cœur (Indikátor cesty srdce) a\" Paul Éluard a jeho \"Lingères légères\" a \"Aurélia\". V pozdních třicátých létech Marcoussis spolupracoval se španělským surrealistou Joanem Miró a učil jej techniku leptu. Vyučoval také na Académii Schlaefer.\n\nPoté, co nacistické jednotky dorazily v roce 1940 do Paříže, se Marcoussis a Alice přestěhovali do Cussetu poblíž Vichy. Zemřel tam 22. října 1941.\n\n"}
{"id": "1531683", "url": "https://cs.wikipedia.org/wiki?curid=1531683", "title": "AS Progresul București", "text": "AS Progresul București\n\nAsociația Sportiva Fotbal Club Progresul București byl fotbalový klub z rumunského hlavního města Bukurešť. \n\nByl založen v roce 1944 pod názvem BNR București jako tým Rumunské národní banky. V roce 1947 postoupil do druhé ligy a v roce 1954 debutoval v nejvyšší soutěži Liga I. Odehrál v ní 32 sezón a je na patnáctém místě historické tabulky ligy. Třikrát se stal vicemistrem (1995–96, 1996–97, 2001–02) a v sezóně 1995–96 vyhrál Cupa României.\n\nKlub byl známý svou fanouškovskou základnou mezi vzdělanými a majetnými obyvateli hlavního města, což vedlo k nepřízni ze strany komunistického režimu. Měl přezdívku \"Cavalerii frunzei de platan\" (Rytíři platanového listu).\n\nV roce 2009 se klub dostal do finančních problémů, přišel o svoje sídlo Stadionul Cotroceni a byl vyloučen z ligy.\n\n"}
{"id": "1531692", "url": "https://cs.wikipedia.org/wiki?curid=1531692", "title": "Okrug Gornji", "text": "Okrug Gornji\n\nOkrug Gornji (dříve Okruk Gornji) je přímořské letovisko a turisty často vyhledávaná destinace v Chorvatsku v Splitsko-dalmatské župě. Je centrem opčiny Okrug a zároveň největším sídlem na ostrově Čiovo. V roce 2011 žilo v Okrugu Gornjim 3 081 obyvatel, převážně chorvatské národnosti. Obyvatelé se živí především cestovním ruchem, který je zde velice rozvinutý. Nachází se zde mnoho pláží, z nichž nejznámější jsou Copacabana, Duga Dango, Labadusa, Mala Draga, Mavarštica, Okrug, Rožac, Uvala Bočići nebo Vela Draga.\n"}
{"id": "1531699", "url": "https://cs.wikipedia.org/wiki?curid=1531699", "title": "Kyselina 2-aminoisomáselná", "text": "Kyselina 2-aminoisomáselná\n\nKyselina 2-aminoisomáselná je neproteinogenní aminokyselina se vzorcem HN-C(CH)-COOH. V přírodě byla nalezena pouze jako součást některých antibiotik houbového původu, jako jsou alamethicin a některá lantibiotika.\n\nV laboratoři lze kyselinu 2-aminoisomáselnou připravit reakcí acetonkyanhydrinu s amoniakem a následnou hydrolýzou. Průmyslově se vyrábí hydroaminací kyseliny methakrylové.\n\nKyselina 2-aminoisomáselná nepatří mezi proteinogenní aminokyseliny a v přírodě se vyskytuje vzácně. Silně indukuje helixy peptidů; její oligomery vytvářejí 3 helixy.\n\nV několika studiích byl popsán vliv kyseliny 2-aminomáselné na syntézu peptidů. Při jedné z nich byly použity flexizymy ke zvýšení afinity aduktů této kyseliny a tRNA k prodlužovacímu faktoru P. Výsledkem bylo její častější začleňování do peptidů. Při jiné studii byla vytvořena chybějící valin-tRNA ligáza k získání AIB-tRNA. Aminoacylovaná tRNA byla následně využita k přípravě peptidů obsahujících kyselinu 2-aminoisomáselnou.\n"}
{"id": "1531705", "url": "https://cs.wikipedia.org/wiki?curid=1531705", "title": "Zaton", "text": "Zaton\n\nZaton je název pro tři letoviska v Chorvatsku:\n\n"}
{"id": "1531712", "url": "https://cs.wikipedia.org/wiki?curid=1531712", "title": "Kožino", "text": "Kožino\n\nKožino () je vesnice a přímořské letovisko v Chorvatsku v Zadarské župě, spadající pod opčinu města Zadar. Nachází se asi 5 km severozápadně od Zadaru. V roce 2011 žilo ve vesnici trvale 815 obyvatel, během letní sezóny se tento počet ale výrazně zvyšuje. Samotné centrum vesnice nemá přístup k moři, u moře leží část Kožino Primorje.\n\nKožinem prochází silnice D306. Sousedními sídly jsou vesnice Petrčane a město Zadar.\n"}
{"id": "1531714", "url": "https://cs.wikipedia.org/wiki?curid=1531714", "title": "Petrčane", "text": "Petrčane\n\nPetrčane (do roku 1981 Donje Petrčane, ) je vesnice a přímořské letovisko v Chorvatsku v Zadarské župě, spadající pod opčinu města Zadar. Nachází se asi 5 km severozápadně od Zadaru. V roce 2011 žilo ve vesnici trvale 601 obyvatel, během letní sezóny se tento počet ale výrazně zvyšuje.\n\nPetrčanem prochází silnice D306. Sousedními vesnicemi jsou Kožino a Zaton.\n"}
{"id": "1531717", "url": "https://cs.wikipedia.org/wiki?curid=1531717", "title": "Jaroslav Plesl", "text": "Jaroslav Plesl\n\nJméno a příjmení Jaroslav Plesl nese více osobností:\n\n"}
{"id": "1531718", "url": "https://cs.wikipedia.org/wiki?curid=1531718", "title": "Paul Ince", "text": "Paul Ince\n\nPaul Emerson Carlyle Ince (* 21. října 1967, Ilford-Londýn, Spojené království) je bývalý anglický fotbalista, který hrál na pozici záložníka mimo jiné za West Ham United FC, Manchester United FC, FC Inter Milán anebo Liverpool. Za anglickou reprezentaci nastoupil ve více než 50 utkáních.\n\nV roce 1993 nastoupil k reprezentačnímu zápasu s kapitánskou páskou, čímž se stal prvním anglickým kapitánem tmavé pleti.\nTaké je jediným fotbalistou, který byl kapitánem v Manchesteru United a později v Liverpoolu, jejichž vzájemné zápasy provází rivalita.\n\nJeho syn Tom Ince je rovněž fotbalistou.\n\nInce je odchovancem londýnského West Ham United FC, profesionální smlouvu podepsal roku 1985. V ročníku 1986/87 nahlédl do základní sestavy, a to celkem v deseti zápasech. Debutoval ve vítězném (4:0) zápase s Newcastle United FC v listopadu 1986.\nPrvní branky za West Ham se dočkal v domácím prosincovém zápase proti Southamptonu, které skončilo výhrou \"Kladivářů\" 3:1.\nNásledující dvě sezony už hrál pravidelně v základní sestavě, tu první hrál zásadní roli v záchraně a konečném 16. místě, kdy se West Ham vyhnul sestupu. Během březnového venkovního zápasu na Aston Ville dal jediný gól utkání z takřka 40 metrů.\nV ročníku 1988/89 už však pádu do druhé ligy nezabránil. Byl zvolen nejlepším hráčem týmu. Jeho výkony si vysloužily pozornost větších klubů, konkrétně pak Manchesteru United. Zprávy o jeho přestupu k United se objevily ještě před samotným přestupem, novináři jej navíc vyfotili v dresu United, což mnozí příznivci West Hamu špatně snášeli.\nManažer Lou Macari poté Inceho do United prodal za částku 1 milion liber.\n\nInce se ujal pozice ve středu pole a ve své první sezóně (1989/90) s United vyhrál FA Cup. Finálovým soupeřem bylo Crystal Palace FC, které s United 12. května uhrálo remízu 3:3. Finále se tudíž opakovalo 17. května opět s Incem v sestavě. Ten byl po výhře 1:0 zvolen mužem utkání.\nV sezoně 1990/91 s týmem uspěl v Poháru vítězů pohárů (PVP) proti Barceloně, kde vytvořil záložní středovou dvojici s Bryanem Robsonem.\nV sezoně 1991/92 pomohl k triumfu v Ligovém poháru proti Nottinghamu Forest.\n\nNa mistrovský titul v anglické lize si počkal do své 4. sezóny (1992/93), kdy se liga nově přejmenovala na Premier League. Jeho výkony byly oceněny anglickou odborovou organizací PFA (Professional Footballers' Association – Svaz profesionálních fotbalistů), která Inceho zvolila druhým nejlepším fotbalistou sezony za Paulem McGrathem z Aston Villy.\n\nV následující sezoně (1993/94) byl u titulu číslo dvě, United získali též další FA Cup. Partnerem ve středu pole mu byl Roy Keane, který byl rovněž hráčem známým svou tvrdou hrou.\nInceho ligové statistiky dosáhly 8 branek a 10 brankových asistencí.\n\nInceho šestou sezonu v klubu (1994/95) se United pokusili o třetí titul v řadě, o ten je ale nakonec připravil Blackburn Rovers.\nInce začal dobře, v říjnu 1994 byl zvolený hráčem měsíce.\nZávěrečná remíza United na stadionu West Hamu, během kterého bylo slyšet od příznivců \"Kladivářů\" pokřiku „Jidáš“, ale přisoudila titul soupeři.\nNeúspěšné bylo také finále FA Cupu proti Evertonu.\n\nInceho chladné vztahy s trenérem Alexem Fergusonem přispěli k jeho prodeji do italského Interu Milán za sedm milionů liber. Jeho náhradou se stala posila United, mladík Nicky Butt.\n\nInceho působení v Interu Milán trvalo 2 sezony, během které nastoupil 73 soutěžním zápasům a dal 13 gólů. V italském prostředí se setkal s rasistickými projevy, na druhou stranu se stal oblíbencem fanoušků z Curva Nord a také prezidenta klubu Massima Morattiho.\nV první sezoně skončil tým na 7. místě, tu druhou se Inter umístil čtvrtý, i díky anglickému trenérovi Royi Hodgsonovi, který na Ince hodně spoléhal.\nTen ale nedokázal zabránit finálové porážce se Schalke v rámci Poháru UEFA. Prezident Moratti měl o anglického záložníka zájem a nabídl mu prodloužení smlouvy na další 2 roky, Ince se však chtěl vrátit do Anglie.\n\nInceho letní přestup vyšel celek z města Liverpool vedený koučem Royem Evansem na 4,2 milionu liber.\nTímto krokem se Ince velmi pohoršil u fanoušků Manchesteru United, jenž je velký rival Liverpoolu.\nInce zde strávil 2 sezony, ale nezískal žádnou trofej. Mladý tým okolo hráčů jako Michael Owen, Robbie Fowler, Steve McManaman, Jamie Redknapp, Jason McAteer se v první Inceho sezoně 1997/98 dobral třetího místa za vedoucím duem Arsenal a Manchester United FC, ale zajistil si alespoň účast v Poháru UEFA.\n\nMladý tým okolo Paula Inceho a Michaela Owena nedokázal uspět ani další sezonu 1998/99 a média mladou partu nadějných hráčů pro jejich chování začala zvát „Spice Boys“ jako paralela k v té době populární dívčí hudební skupině Spice Girls.\nTuto sezonu Ince v Premier League nastřádal 34 startů a 8 gólů. Ve 28. ligovém utkání proti Manchesteru United začátkem března 1999 prohrával Liverpool doma 30 minut před koncem 0:2.\nBranka Redknappa snížila na 1:2 a v 89. minutě se po zmatku ve vápně soupeře prosadil Paul Ince, který srovnal na konečných 2:2 a gól následně mohutně oslavil.\nCesta United za titulem se tímto zkomplikovala, Ferguson ale nakonec s týmem získal treble (výhru v lize, domácím poháru a Lize mistrů). Liverpool nakonec skončil až sedmý v tabulce a další sezonu ho evropské poháry nečekaly. Trenér Gérard Houllier už dále s Incem nepočítal a 31letý Ince si to přes zájem Fulhamu zamířil do Middlesbrough za částku 1 milion eur.\n\nInce za tým z hrabství North Yorkshire odehrál tři sezóny, ve všech třech byl stálicí základní jedenáctky. Tým kolem Inceho zůstával ve středu tabulky Premier League a během jeho působení získal 12., 14. a znovu 12. místo.\n\nWolverhampton Wanderers FC angažoval Inceho pro sezonu 2002/03, ve které v baráži vybojoval postup do Premier League. V sezoně 2003/04 ale Ince svými výkony nezabránil sestupu zpět o soutěž níže. Zbylé dvě sezony v klubu skončil Wolverhampton devátý a sedmý, tedy v horní půlce tabulky a těsně za barážovými pozicemi.\n\nTrenér Graham Taylor poprvé povolal Inceho v září 1992 pro přátelské utkání na půdě Španělska, které Anglie prohrála poměrem 0:1.\nNásledně se účastnil neúspěšné kvalifikace na MS 1994, během níž přispěl dvěma brankami k výhře nad San Marinem. Anglie ale v konkurenci Norska a Nizozemska na šampionát neprošla.\n\nAnglie se dokázala kvalifikovat na EURO 1996, kam trenér Terry Venables vzal také Inceho. Ten nastoupil v základní sestavě proti Švýcarsku a asistoval brance Alana Shearera, zápas skončil 1:1.\nVe druhém zápase se Skotskem dostal Ince žlutou kartu, ale výkonem pomohl k výhře 2:0.\nVe třetím skupinovém zápase proti Nizozemsku přispěl k výhře 4:1. Po faulu na Inceho se k penaltě postavil Shearer a otevřel skóre zápasu. Ve 43. minutě ale dostal druhou žlutou kartu na šampionátu, přišel tak o čtvrtfinále se Španělskem, během kterého ho nahradil David Platt.\nAnglie po penaltách přešla přes Španělsko a v semifinále ji čekalo Německo. Ince jej odehrál celé, tedy 120 minut, neboť zápas skončil v základní hrací době 1:1 a prodloužení nerozhodlo. Jeho útočné výpady úspěšně potíral německý obránce Matthias Sammer.\nPoté co neproměnil Angličan Gareth Southgate, postoupilo Německo.\n\nTrenér Glenn Hoddle na Inceho během kvalifikačních bojů spoléhal, Anglie měla ve skupině konkurenci v podobě Itálie a Polska. Jednou gólovou asistencí Shearerovi pomohl k výhře 2:0 na půdě Polska,\njeho obětavý výkon v posledním venkovním zápase v Římě zajistil postupovou remízu 0:0.\nZde Ince národní tým vedl jako kapitán, dokonce se musel nechat ošetřit krvavou ránu ze souboje.\n\nNa mistrovství světa ve Francii byl mezi nominovanými a nastoupil do úvodního utkání. Proti Tunisku asistoval v 89. minutě Paulu Scholesovi, který pojistil výhru na 2:0.\nDruhý zápas proti Rumunsku začal od první minuty, ale ve 32. minutě jej vystřídal David Beckham. Angličané soupeři podlehli 1:2.\nV závěrečném utkání s Kolumbií byl znovu v základní sestavě a Anglie vyhrála 2:0. Osmifinále nabídlo klání mezi Anglií a Argentinou. Ince dostal žlutou kartu už v 10. minutě, to už byla ale Argentina ve vedení 1:0 po proměněné penaltě Batistuty. Ačkoli soupeř nedostal gól osm zápasů, Anglie během první půle otočila na 2:1 díky brankám Shearera (z penalty) a Owena. Zanettiho gól znamenal prodloužení, po kterém následovaly penalty. Na rozdíl od Eura 96 se Ince k penaltě postavil, ale nevyužil zaváhání Hernána Crespa a svou penaltu rovněž neproměnil. Později v klíčovém okamžiku selhal David Batty a Anglie podobně jako na ME 1996 a MS 1990 vypadla smolně na penalty.\n\nJako první tým vedl Macclesfield. Od roku 2007 do roku 2008 trénoval Milton Keynes Dons, přičemž tým dovedl k návratu do League One (třetí nejvyšší soutěž v Anglii).\nV červnu 2008 byl angažován jako trenér Blackburnu Rovers, stal se tak prvním anglickým trenérem tmavé pleti v Premier League. Podepsal smlouvu na tři roky. Premier League Blackburnu udělila výjimku, protože Ince nebyl schopen obdržet trenérskou licensi UEFA a ponechala mu čas 2 roky na její získání.\n\nZdroj:\n\n\n"}
{"id": "1531720", "url": "https://cs.wikipedia.org/wiki?curid=1531720", "title": "Carrie Lamová", "text": "Carrie Lamová\n\nCarrie Lam (; * 13. května 1957) je hongkongská politička, která působí od roku 2017 jako správkyně Hongkongu. Pracovat pro správu na různých postech začala po vystudování \"University of Hong Kong\" v roce 1980 a díky vládě v roce 1982 mohla studovat na Univerzitě v Cambridgi. Od roku 2007 do roku 2012 byla ministryní rozvoje a mezi lety 2012 a 2017 působila jako hlavní tajemnice hongkongské vlády. Z této pozice vyjednávala v roce 2014 s protestujícími studenty a lídry opozice během tzv. \"Deštníkové revoluce\" vyvolané navrhovanou reformou volebního zákona. Do funkce správkyně byla zvolena jako propekingská kandidátka s počtem 777 hlasů z celkových 1 200 možných. Stala se čtvrtým člověkem v této pozici a první ženou.\n\nV roce 2019 návrh dodatku zákona o vydávání občanů Hongkongu do pevninské Číny její vlády vyvolal vlnu demonstrací požadujících stažení návrhu a odstoupení Lamové. Po několikaměsíčných protestech byl návrh oficiálně stažen 23. října 2019. Deník Financial Times uvedl, že nahrazení Lamové zvažuje čínská vlada, která tuto zprávu odmítá.\n"}
{"id": "1531721", "url": "https://cs.wikipedia.org/wiki?curid=1531721", "title": "Vagindra", "text": "Vagindra\n\nVagindra (též vaghintara, burjatsky вагиндрагийн үсэг) je abeceda vytvořená Agvanem Doržijevem z mongolského písma okolo roku 1905. Písmo bylo určeno k užívání pro Burjaty a posílení jejich vzájemnosti, projekt se však příliš neujal, fakticky bylo užíváno do roku 1910 (v burjatštině vagindrou bylo nakonec vydáno za zhruba pět let jen několik knih a pamfletů).\n\nPísmo se skládá se znaků pro 7 samohlásek a 21 souhlásek, to doplňuje diakritika umožňující značit délku vokálu (čárka), palatalizaci (kroužek) a značky užívané pro přepis z ruštiny (tečka).\n"}
{"id": "1531723", "url": "https://cs.wikipedia.org/wiki?curid=1531723", "title": "Ochránce (seriál, 1996)", "text": "Ochránce (seriál, 1996)\n\nOchránce (v anglickém originále The Sentinel) je americký akční televizní seriál, jehož autory jsou Paul De Meo a Danny Bilson. Premiérově byl vysílán v letech 1996–1999 na stanici UPN. Celkově bylo natočeno 65 dílů rozdělených do čtyř řad.\n\nSeriál byl televizí původně zrušen na jaře 1998 po třetí řadě, která končila cliffhangerem. Po rozsáhlé kampani fanoušků mobilizovaných na internetu, jež zahrnovala dopisy stanici, demonstraci během tiskové konference i reklamy v deníku \"USA Today\" a časopisu \"Variety\", získal \"Ochránce\" závěrečnou zkrácenou čtvrtou řadu.\n\nPříslušník U.S. Army Rangers Jim Ellison strávil 18 měsíců v peruánské džungli, zbytek jeho jednotky byl zabit. Během této doby byl v kontaktu s indiánským kmenem a všech jeho pět smyslů se u něj vyvinulo do extrémní citlivosti. Při pátrání naleznou Ellisona američtí vojáci, kteří ho vezmou zpět do civilizace. O pět let později pracuje Jim Ellison jako detektiv na policii ve městě Kaskáda (v originále \"Cascade\") ve Washingtonu a náhle se u něj zesílené smysly, které byly návratem domů utlumeny, opět projeví. Náhodně se setká s mladým antropologem Blairem Sandburgem, který v něm spatří tzv. Ochránce, osobu, jež chrání díky vyvinutým smyslům v kmenové společnosti vesnici. Vědec se následně stane policejním pozorovatelem a společně s Ellisonem bojují proti zločinu ve městě, v čemž jim výrazně pomáhají detektivovy citlivé smysly.\n\n\n"}
{"id": "1531726", "url": "https://cs.wikipedia.org/wiki?curid=1531726", "title": "Ochránce", "text": "Ochránce\n\nOchránce může být:\n"}
{"id": "1531740", "url": "https://cs.wikipedia.org/wiki?curid=1531740", "title": "Sharenting", "text": "Sharenting\n\nSharenting je nadužívání sociálních médií rodiči a sdílení obsahu týkajícího se jejich dětí, jako jsou například fotky, videa nebo popisy aktivit malých dětí. Termín Sharenting souvisí s konceptem „příliš mnoho informací“. Aktuálně probíhá debata o odpovědnosti rodičů za děti a jejich právech na soukromí. Dětští psychologové začínají mluvit o tom, že přílišné sdílení důvěrných informací o dětech může významně ovlivnit jejich dětí a celkově rodinný život. Pojem zatím nemá přesný český ekvivalent. \n\nÚdajně \"Wall Street Journal\" vytvořil termín “oversharenting”, což je kombinace slov “přehnané sdílení” a “rodičovství”, v angličtině \"over-sharing\" and \"parenting\" . V praxi se jedná o propojení reálného a on-line života dětí. Jejich sociální stopu na internetu netvoří děti sami, ale jejich rodiče prostřednictvím fotek a videí, které mohou být v mnoha případech velmi důvěrné. Od té doby řada článků na toto téma roste.\n\nSharentingem se dlouhodobě zabývá také projekt E-Bezpečí Univerzity Palackého v Olomouci, který upozorňuje na řadu rizik, která jsou se sharentingem spojena. Formuluje také četná doporučení pro rodiče, kteří se rozhodují, které informace o dětech na internet nahrát a které ne.\n\nFenoménem sharenting se zabýval také výzkum Univerzity Palackého v Olomouci a společnosti O2 Czech Republic Rodič a rodičovství v digitální éře, do kterého se zapojilo více než 1000 českých rodičů. Výzkum poskytl řadu zjištění, která potvrzují výskyt sharentingu také v České republice.\n\nČeští rodiče ke sdílení nejčastěji využívají prostředí sociálních sítí, kam umisťuje fotografie svých dětí 74 % respondentů a sdílí je s ostatními v režimu „přátele“ (tj. fotografie nejsou zcela veřejné, jsou k dispozici pouze okruhu osob, které má rodič přiřazen do profilu jako přátele). 5 % rodičů také potvrdilo, že fotografie na sociálních sítích sdílí zcela veřejně, tj. fotografie dětí mají k dispozici všichni uživatelé sociální sítě.\n\nPětina rodičů (20,68 %) má pak fotografie svých dětí uloženy v e-mailu, zhruba stejné množství (19,12 %) umisťuje fotografie na cloudové úložiště – Dropbox, Google Drive, OneDrive, iCloud apod. Pouze 14 % rodičů uvedlo, že fotografie svých dětí na internet nenahrálo.\n\nKromě sdílení však rodiče fotografie svých dětí cíleně odesílají jiným osobám – např. pomocí e-mailu či instant messengeru. 61,76 % rodičů uvedlo, že fotografii svého dítěte odeslalo jiné osobě pomocí emailu, 59,84 % prostřednictvím instant messengeru (Skype, WhatsApp, FB Messenger), 38,43 % pomocí MMS a 33,58 % pomocí sociální sítě (např. sdílením s konkrétní osobou, soukromou zprávou apod.).\n\nDůležité také je, komu vlastně rodiče fotografie svých dětí zpřístupňují. Z hlediska četnosti se na první místě umístili blízcí příbuzní dítěte (prarodiče, sourozenci) – těm zpřístupnilo fotografie dětí téměř 80 % rodičů. Na dalších místech se umístil otec dítěte (tj. např. matka sdílí fotografii s otcem dítěte) a hned na třetí pozici najdeme přátele na sociální síti, se kterými sdílí fotografie dětí 41,90 % rodičů. Rodiče také sdílí fotografie svých dětí s kolegy z práce (11,99 %).\n\nV extrémních případech může vést sdílení informací o malých dětech k zneužití označovanému jako „digitální únos“. V takovém případě je identita dětí použitá na pedofilních webech nebo při podvodných adopcích . Rizika sdílení fotek dětí musí zvážit zejména jejich rodiče . \n\n"}
{"id": "1531755", "url": "https://cs.wikipedia.org/wiki?curid=1531755", "title": "Sestry adorátorky od Nejsvětější svátosti", "text": "Sestry adorátorky od Nejsvětější svátosti\n\nSestry adorátorky od Nejsvětější svátosti je ženská řeholní kongregace.\n\nKongregace byla založena roku 1882 knězem Francescem Spinellim a Geltrudou Comensoli.\n\nSouhlas od Svatého stolce získala 11. prosince 1926 a definitivní schválení získala 27. února 1932.\n\nOba zakladatelé jsou svatořečeni.\n\nTato kongregace se věnuje vzdělávání, farním pracem a práci s narkomany, vězni či prostitukami.\n\nKromě Itálie jsou přítomni v Africe (Kamerun, Demokratická republika Kongo a Senegal), v Jižní Americe (Argentina a Kolumbie); generální kurie se nachází v Rivolta d'Adda.\n\nK 31. prosinci 2005 měla kongregace 436 sester v 59 domech.\n\n\n"}
{"id": "1531760", "url": "https://cs.wikipedia.org/wiki?curid=1531760", "title": "Tlaxcalané", "text": "Tlaxcalané\n\nTlaxcala (klasický nahuatl \"Tlaxcallān\") neboli „místo kukuřičné tortilly“, bylo město a současně městský stát domorodého národa Tlaxcaltéků v centrálním Mexiku v době předkolumbovské Ameriky. Tlaxcaltéský stát se postupně rozrostl o další okolní kmeny a města do velikosti mocné kmenové konfederace s centrem v Tlaxcale, odkud byla spravována coby republika vládou 50 až 200 úředníků vybíraných jak z řad aristokracie, tak i prostých občanů. Další územní rozšíření konfederace bylo omezeno okolním územím náležejícím k výbojné říši Aztéků, s níž byla Tlaxcalané v trvale nepřátelském vztahu, tvořili tedy uprostřed jejich říše jakousi enklávu.\n\nTlaxcalu Aztékové nikdy nedobyli, ale vedli s ní a dalšími nepřetržitý ozbrojený konflikt zvaný Květinová válka za účelem stálého přísunu válečných zajatců, které se rituálně obětovávali bohům.\nBěhem dobývání Aztécké říše Španěly se zhrzení pomstychtiví Tlaxcaltékové zapojili do války na straně Španělů proti Aztékům. Španělské conquistadory vnímali jako své osvoboditele a poskytli jim velký kontingent svých bojovníků, přestože první setkání se Španěly nedopadlo zrovna růžově. Odvážní Tlaxcaltékové pozvedli proti Španělům zbraně, a v odporu si patrně vedli natolik dobře, že španělský conquistador Bernal Díaz del Castillo popsal první střet s Tlaxcaltéky jako překvapivě obtížný. Kromě tedy u indiánů obvyklé početní převahy, zaujali Tlaxcalané Španěly svou neobvyklou udatností a válečnickým umem. Castillo napsal mimo jiné, že by se Tlaxcalané raději nechali zabít, pokud však zavčasu nezasáhli jejich vládci Xicotencatl Starší a Maxixcatzin a nepřesvědčili by svého velitele Xicotencatla Mladšího o výhodnosti spojenectví s novými příchozími. Ve společném vojsku následně Tlaxcalané početně převýšili jak lépe vyzbrojené conquistadory, tak i Totonaky a další domorodé kmeny ochotné následovat Španěly k samému centru říše nenáviděných Aztéků. Společně vytvořili sílu, která dobyla hlavní město Aztéků Tenochtitlán a tím ukončili existenci Aztécké říše. Tlaxcalané později Španělům pomáhali také při dobývání Guatemaly.\n\nZa své služby byli Tlaxcalané po dobytí Tenochtitlánu odměněni Španěly uznáním a respektem v podobě vyššího společenského postavení v novém koloniálním Mexiku než jiní domorodci. Byli nejen ušetřeni ničení a drancování conquistadory, ale také si mohli zachovat svou původní předkolumbovskou kulturu. Roku 1545 (26 let po dobytí Mexika Španěly) španělský korigátor Gómez de Santillán rozdělil území Tlaxcaly do čtyř panství Ocotelolco, Quiahuiztlán, Tepeticpac a Tizatlán, protože na vládu vznášely nárok čtyři různé rodové větve, povětšinou s uměle vytvořenou fiktivní genealogií sahající do předkolumbovské doby, aby ospravedlnily své dědická práva. Další výhodou pro Tlaxcalany byla i dostupnější lékařská péče. Ani to však nezabránilo tomu, aby jejich populaci nezdecimovaly epidemie evropských nemocí spolu s migrací a nezredukovali ji na ubohou menšinu. Svůj nemalý podíl na tom patrně neslo i vyhloubení nového kanálu Nochistongo, které zapříčinilo vysoušení Údolí Mexika. Dle Katolické encyklopedie žilo v roce 1625 v Tlaxcale pouhopouhých 700 obyvatel, přestože o století dříve jejich populace dosahovala až 300 000. Zbylí domorodí obyvatelé tak postupně zmizeli nebo se rozplynuli v daleko početnější populaci kolonistů.\n"}
{"id": "1531766", "url": "https://cs.wikipedia.org/wiki?curid=1531766", "title": "Stod (nádraží)", "text": "Stod (nádraží)\n\nStod je železniční stanice v jihovýchodní části města Stod v okrese Plzeň-jih v Plzeňském kraji nedaleko řeky Radbuzy. Leží na neelektrifikované trati 180.\n\nStanice byla vybudována jakožto součást České západní dráhy (\"BWB\") spojující Bavorsko, Plzeň a nádraží na Smíchově, podle typizovaného stavebního návrhu. Vzniklo zde též nákladové nádraží. 14. října 1861 byl s místním nádražím uveden do provozu celý nový úsek trasy z České Kubice na provizorní nádraží ve Skvrňanech u Plzně (železniční most přes Radbuzu byl dokončen se zbytkem trati až následujícího roku), odkud po dokončení mohla dále pokračovat směrem do Prahy.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy. Z důvodu nutnosti zvýšení přepravní kapacity a špatného technického stavu budovy stanice proběhla v roce 1980 kompletní přestavba budov i kolejiště stodské stanice. Namísto starého nádraží byla vystavěna nová výpravní budova.\n\nNachází se zde tři ostrovní nekrytá nástupiště, k příchodu na ostrovní nástupiště slouží přechody přes kolejiště. V roce 2018 začaly rekonstrukční a modernizační práce, trať má být v úseku Plzeň-Domažlice kompletně zdvoukolejněna a elektrifikována. Dlouhodobě se počítá s rekonstrukcí celé trati až k hraničnímu přechodu s Německem Česká Kubice-Furth im Wald.\n\n"}
{"id": "1531767", "url": "https://cs.wikipedia.org/wiki?curid=1531767", "title": "Hořice v Podkrkonoší (nádraží)", "text": "Hořice v Podkrkonoší (nádraží)\n\nHořice v Podkrkonoší je železniční stanice v jižní části města Hořice v okrese Jičín v Královéhradeckém kraji poblíž Chvalinského potoka. Leží na neelektrifikované jednokolejné trati 041. Přibližně kilometr severně je umístěno městské autobusové nádraží.\n\nStanice byla otevřena 17. prosince 1871, kdy železniční společnost Rakouská severozápadní dráha (\"ÖNWB\") zprovoznila svou trať mezi Ostroměří a Jičínem. Autorem univerzalizované podoby stanic pro celou dráhu byl architekt Carl Schlimp. \"ÖNWB\" rok předtím, 21. prosince 1870, v rámci budování sítě v regionu otovřela trať z Velkého Oseku přes Chlumec nad Cidlinou, roku 1871 prodlouženou na Starou Paku, Martinice v Krkonoších a Trutnov. Trasa byla výsledkem snahy o propojení železniční sítě \"ÖNWB\" severovýchodním směrem k hranicím s Pruskem.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nV roce 2009 prošla stanice rekonstrukcí fasády a bylo zde vybudováno modernizované vyvýšené nekryté hranové nástupiště. Z nádraží je vyvedena jedna nákladní vlečka.\n\n"}
{"id": "1531768", "url": "https://cs.wikipedia.org/wiki?curid=1531768", "title": "Holýšov (nádraží)", "text": "Holýšov (nádraží)\n\nHolýšov je železniční stanice v severní části města Holýšov v okrese Domažlice v Plzeňském kraji nedaleko řeky Radbuzy. Leží na neelektrifikované trati 180.\n\nStanice byla vybudována jakožto železniční zastávka na trase České západní dráhy (\"BWB\") spojující Bavorsko, Plzeň a nádraží na Smíchově, podle typizovaného stavebního návrhu. Původně se nacházela v jižním směru od pozdější polohy, blíže k městu, jednalo se pouze o Vzniklo zde též nákladové nádraží. 14. října 1861 byl se zastávkou uveden do provozu celý nový úsek trasy z České Kubice na provizorní nádraží ve Skvrňanech u Plzně (železniční most přes Radbuzu byl dokončen se zbytkem trati až následujícího roku), odkud po dokončení mohla dále pokračovat směrem do Prahy.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nBěhem druhé světové války roce 1942 byla na nedalekém místě v plzeňském směru vystavěna nádražní budova a rozsáhlejší kolejiště umožňující křižování vlaků, která byla ovšem v roce 1945 při spojeneckém bombardování zcela zničena. Po skončení války byla vystavěna nová výpravní budova.\n\nNachází se zde tři ostrovní nekrytá nástupiště, k příchodu na ostrovní nástupiště slouží přechody přes kolejiště. Roku 2010 a 2012 prošla budova rekonstrukcemi. V roce 2018 začaly rekonstrukční a modernizační práce na celém úseku Plzeň-Domažlice, trať zde má být kompletně zdvoukolejněna a elektrifikována. Dlouhodobě se počítá s rekonstrukcí celé trati až k hraničnímu přechodu s Německem Česká Kubice-Furth im Wald.\n\n"}
{"id": "1531771", "url": "https://cs.wikipedia.org/wiki?curid=1531771", "title": "Kyz Žibek", "text": "Kyz Žibek\n\nKyz Žibek (kazašsky: Қыз Жібек) je kazašská národní lyricko-epická báseň, nazvaná jménem hlavní hrdinky. Svým významem jde o kazašskou obdobu románu Romeo a Julie – vypráví příběh o lásce, přátelství, pomstě ale i patriotismu.\nKyz Zhybek je mladá krásná kazašská dívka, o její srdce usilují dva souputníci. Ona sama miluje jednoho z nich. Její dva dvořící se muži svádějí o její srdce boj. Ona sama je proti boji, přijde s nápadem, že si vybere toho muže, jehož šíp si vybere se zavázanýma očima. Nakonec si vybere skutečně šíp toho milého, kterého sama miluje. Druhý to však nedokáže unést a svého soka zabije.\n"}
{"id": "1531778", "url": "https://cs.wikipedia.org/wiki?curid=1531778", "title": "Martin Hrstka", "text": "Martin Hrstka\n\nMartin Hrstka (* 26. ledna 1967) je bývalý český hokejový útočník. \n\nV československé lize hrál za TJ Zetor Brno, Duklu Trenčín a TJ Gotttwaldov/AC ZPS Zlín. Odehrál 7 ligových sezón, nastoupil ve 220 ligových utkáních, dal 44 gólů a měl 72 asistencí. Do NHL byl draftován v roce 1985 jako 109. v pořadí v 6. kole týmem Vancouver Canucks. Reprezentoval Československo na mistrovství Evropy juniorů do 18 let v roce 1985, kde tým skončil na 3. místě. V turnaji byl vybrán do All stars týmu. V nižších soutěžích hrál i za TJ Lokomotiva Ingstav Brno, HC Ytong Brno a HC Rondo Brno.\n"}
{"id": "1531780", "url": "https://cs.wikipedia.org/wiki?curid=1531780", "title": "Teroristický útok na kanadský Národní válečný památník a Parlament", "text": "Teroristický útok na kanadský Národní válečný památník a Parlament\n\nTeroristický útok na kanadský Národní válečný památník a Parlament proběhl 22. října 2014 v Ottawě, když Michael Zehaf-Bibeau, potomek frankokanaďanky z Québecu a libyjského imigranta a konvertita k islámu, nejprve smrtelně postřelil vojáka stojícího čestnou stráž u Národního válečného památníku a následně zaútočil na komplex Parlamentu, kde postřelil strážného u vstupu a pronikl do Haly cti v centrální budově, kde byl v přestřelce zastřelen členy parlamentní ochranky. \n\nÚtočník před akcí natočil video, v němž vyjádřil odhodlání zabít nějaké vojáky s odvolávkou na kanadskou zahraniční politiku a svoji víru. Podle jeho okolí již dříve vyjádřil sympatie k džihádistům a touhu odjet podpořit je v bojích na Blízkém východě. Jeho matka přičetla jeho čin psychickým problémům.\n\nUdálost vyústila k posílení bezpečnostních opatření okolo parlamentu (mimo jiné začala parlamentní stráž otevřeně nosit automatické zbraně) a přispěla k přijetí protiteroristického zákona v roce 2015. \n"}
{"id": "1531784", "url": "https://cs.wikipedia.org/wiki?curid=1531784", "title": "Bejt Netofa", "text": "Bejt Netofa\n\nBejt Netofa bylo starověké sídlo v Dolní Galileji, poblíž dnešní arabské vesnice Ajlabún. Je podle něj pojmenováno Bejtnetofské údolí, rozprostírající se dále na západ.\n"}
{"id": "1531788", "url": "https://cs.wikipedia.org/wiki?curid=1531788", "title": "Kelsey-Lee Barberová", "text": "Kelsey-Lee Barberová\n\nKelsey-Lee Barberová (rozená Robertsová, * 20. září 1991) je australská atletka, který soutěží v oštěpu. Získala zlato na mistrovství světa v roce 2019. Její osobní rekord 67,70 m ji řadí na 12. místo na světě.\n\n"}
{"id": "1531796", "url": "https://cs.wikipedia.org/wiki?curid=1531796", "title": "Seznam pohoří na Slovensku", "text": "Seznam pohoří na Slovensku\n\nToto je seznam pohoří na Slovensku podle nejvyššího vrcholu. \n\n"}
{"id": "1531797", "url": "https://cs.wikipedia.org/wiki?curid=1531797", "title": "Bejt Kerem", "text": "Bejt Kerem\n\nBejt Kerem bylo starověké sídlo v Galileji, které se nacházelo poblíž dnešního města Karmi'el, možná na místě arabského města Madžd al-Kurúm. Je podle něj pojmenováno Bejtkeremské údolí.\n"}
{"id": "1531800", "url": "https://cs.wikipedia.org/wiki?curid=1531800", "title": "Trent Alexander-Arnold", "text": "Trent Alexander-Arnold\n\nTrent John Alexander-Arnold (* 7. října 1998, Liverpool, Spojené království) je anglický fotbalista hrající na pozici obránce za anglický prvoligový klub Liverpool. Od roku 2018 je anglickým reprezentantem.\n\nV anketě Golden Boy pro nadějné mladé fotbalisty do 21 let skončil v roce 2018 na 2. místě za vítězem Matthijsem de Ligtem.\n\nAlexander-Arnold začal hrát v Liverpoolu v 6 letech. O deset let později se stal kapitánem liverpoolské „šestnáctky“.\n\nAlexander-Arnold se zúčastnil předsezonního turné v USA a prvním týmem. V srpnovém prvním zápase Premier League 2016/17 seděl teprve 18letý pravý bek na lavičce náhradníků, do zápasu s Arsenalem však nezasáhl.\nNěmecký trenér Jürgen Klopp dával v tomto období na jeho postu šanci obránci Nathanielu Clyneovi. Klopp na mladého obránce prvně vsadil 25. října 2016 během 4. kola Ligového poháru proti Tottenhamu, během kterého Liverpool zvítězil 2:1 a dostal žlutou kartu, v 68. minutě jej vystřídal Clyne.\nVýkonem si zasloužil základ i v dalších dvou zápasech tohoto poháru. V listopadu podepsal dlouhodobou smlouvu.\nVe čtvrtfinálovém zápase proti Leeds United FC poprvé asistoval na gól Divocku Origimu, který dvěma góly zajistil výhru 2:1 a postup do semifinále.\nV prosinci debutoval v Premier League na hřišti Middlesbrough. Liverpool soupeře porazil 3:0, přičemž Alexander-Arnold přišel za útočníka Origiho na poslední minuty zápasu.\nV lednu 2017 si poprvé zahrál v základu ve vypjatém utkání proti Manchesteru United (1:1). Na půlce soupeře se dostal ke střele, zároveň ale chybou vzadu umožnil Mchitarjanovi centrovat na Martiala, který ovšem míč nezachytil.\nPrůběhem sezóny ještě nasbíral několik minut v A-týmu a na jejím konci byl vyhlášen nejlepším mladým fotbalistou Liverpoolu sezóny.\nV nominaci na nejlepšího hráče Premier League 2 pro fotbalisty do 23 let ale neuspěl.\n\nZranění Nathaniela Clynea umožnilo Arnoldovi hrát v úvodním zápase na Watfordu (3:3. Podzimní část ho trenér Klopp rotoval s Joem Gomezem. Odehrál celý zápas čtvrtého kola venku proti Manchesteru City, kde Liverpool padl vysoko 0:5.\nDostal důvěru v předkole Ligy mistrů s Hoffenheimem a v prvním zápase venku se v 35. minutě ujal přímého kopu, ze kterého dal branku na 1:0, svoji první.\nPoté nastoupil v domácí odvetě, ale jeho tým po výhrách 2:1 a 4:1 pohodlně postoupil do skupiny. Ve skupinovém zápase proti slovinskému Mariboru se zapsal mezi střelce při rekordní výhře 7:0.\nV následném utkání proti Mariboru doma si připsal alespoň asistenci při první brance Salaha, která vedla k vítězství 3:0.\nBěhem prosincového zápasu se Swansea vstřelil svůj první gól v Premier League, když v 65. minutě zvýšil z brankového území na 3:0, zápas skončil výhrou 5:0.\nBřeznové zápasy se usadil v sestavě, ovšem souboje s Marcusem Rashfordem z Manchesteru United (prohra 1:2) a Wilfriedem Zahou z Crystal Palace (výhra 2:1) ukázaly jeho limity v obraně.\n\nV dubnovém čtvrtfinále proti Manchesteru City měl za úkol hlídat Leroye Saného a tento úkol splnil. Domácí utkání proti City (výhra 3:0) se mu povedlo natolik, že byl zvolen mužem zápasu. Předvedl dobrou poziční hru i ofenzivní výpady.\nOdveta skončila vítězstvím 2:1 pro celek z Liverpoolu a v semifinále tak došlo na souboj s AS Řím. Oba zápasy odehrál celé, Liverpool přes Italy postoupil do finále Ligy mistrů, a to po 10 letech. Ve finále sváděl souboje s Cristianem Ronaldem a vcelku úspěšně, přesto Liverpool na svého soka nestačil a podlehl 1:3.\n\nAlexander-Arnold začal základní sestavou a své místo si podržel, o čemž svědčí 29 zápasů v rámci Premier League 2018/19. Na konci listopadu se prosadil z přímého kopu ze vzdálenosti 23 metrů proti mužstvu Watfordu, čímž zvýšil na 2:0.\nKvůli zranění z posledního skupinového zápasu Ligy mistrů proti Neapoli nezasáhl do důležitého utkání doma s Manchesterem United.\nLiverpool držel první místo před City, náskok se ale ztenčil po prohře 1:2 na jejich hřišti 3. ledna 2019. Arnold hrál celé utkání, ve kterém se City snažilo prosadit právě přes jeho stranu, kde se dostávalo do přečíslení. Proti němu hrál opět Leroy Sané, přesto se Arnold dokázal dostat také dopředu. Jeho centr z pravé strany na Robertsona vlevo a Robertsonova následná nahrávka na gól Firminovi srovnala stav utkání na 1:1, později ale rozhodl právě Sané.\n\nVe skupině Ligy mistrů odehrál první tři utkání celá, byl tedy u domácí výhru nad PSG 3:2, u porážky v Neapoli 0:1 a jednoznačné výhry 4:0 s CZ Bělehrad. Čtvrté utkání v Bělehradě se nevyvíjelo podle představ, srbský tým vedl po poločase 2:0. Alexandera-Arnolda o poločase vystřídal Gomez, zápas však tímto výsledkem skončil.\nDo prohraného zápasu (1:2) s PSG nenastoupil, byl ale na lavičce. Před zápasem proti Neapoli měl namísto zápasu s Bournemouthem volno a jeho čerstvost byla znát, když v rozhodujícím klání proti italskému týmu neúnavně podporoval Salaha.\nVytvořil šest šancí, celé mužstvo Neapole vytvořilo za zápas pět.\nPár minut před koncem jej kvůli zranění střídal obránce Dejan Lovren. Arnold tak přišel o zápas proti Machesteru United.\n\nNa konci února proti Watfordu zlomil další rekord, když se stal nejmladším hráčem, který kdy zaznamenal tři asistence v jednom zápase.\nKonečné skóre bylo 5:0. Za poslední šestici zápasů v lize nasbíral 6 asistencí, Liverpool přesto skončil za Manchesterem City a prodloužil čekání na hlavní trofej.\n\nProti portugalskému Portu se v každém zápase zaskvěl asistencí, dvě vítězství 2:0 a 4:1 znamenaly semifinále. První zápas na hřišti Barcelony nehrál a Liverpool podlehl 0:3. Do odvety nastoupil od začátku a jeho 2 gólové asistence Wijnaldumovi (na 2:0) a Origimu (na 4:0) sehráli důležitou roli v postupu do druhého finále v řadě.\nVe finále Liverpool brzy vedl po proměněné penaltě Salaha a Arnold úspěšně bránil Sona a Alliho.\nJeho střela přinutila Llorise k zákroku.\n\nAlexander-Arnold byl v základní sestavě v zápase o Community Shield 2019, ale ve 2. poločase byl střídán. Za něj příchozí Joël Matip dokázal srovnat na 1:1, Liverpool ale nakonec podlehl \"Citizens\" na penalty 4:5. V lize hrál od prvního kola Premier League 2019/20 proti Norwichi. Úvodních osm zápasů sbíral tým samé výhry, čímž se vzdálil na několik bodů svým pronásledovatelům, především Manchesteru City. Mladý bek vstřelil branku 22. září v 6. kole na půdě Chelsea, když ve 14. minutě otevřel skóre. Po Salahově patičce vypálil Arnold bez přípravy k tyči, Liverpool nakonec vyhrál 2:1.\n\nV prvním zápase skupiny Ligy mistrů odehrál celý venkovní zápas proti Neapoli, ve kterém si jeho mužstvo připsalo první porážku v sezóně. Druhý zápas skupiny proti Salzburgu skončil výhrou 4:3.\n\nTrenér Gareth Southgate jej poprvé zkusil 7. června 2018 v domácím přátelském utkání proti Kostarice.\nDalší týden už prožíval světový šampionát v Rusku, kde první dva skupinové zápasy strávil na lavičce. Ve třetím zápase měla Anglie jistý postup a proti Belgii hrála o první příčku. Anglie neuspěla a prohrála 0:2, Alexander-Arnold nastoupil od začátku na pravém kraji v rozestavení 3–5–2 v jeho jediném startu na turnaji. Jeho slušný výkon směrem dozadu doplnil zahráváním rohů, měl gólovou šanci. Ve 13. minutě nahrávkou dobře vysunul Vardyho, ale gól nepadl.\nAnglie na turnaji získala 4. místo, na pravém kraji obrany spoléhala na Kierana Trippiera z Tottenhamu.\n\nNásledoval první ročník Ligy národů, do které Alexander-Arnold zpočátku zasáhl jen na pět minut. Příležitost ale dostal v boji o třetí místo proti Švýcarsku, ve kterém Anglie uspěla až po penaltovém rozstřelu výsledkem 6:5.\n\nBěhem kvalifikace na Mistrovství Evropy 2020 vynechal úvodní vítězné zápasy proti České republice a Černé hoře kvůli potížím se zády. Hrál celé domácí utkání s Kosovem, které dopadlo výhrou 5:3. U říjnové prohry s Českou republikou a výhry v Bulharsku byl pouze jako nevyužitý náhradník.\n\n\n\"Aktuální k 22. 10. 2019\"\n\n\n"}
{"id": "1531803", "url": "https://cs.wikipedia.org/wiki?curid=1531803", "title": "Symbios", "text": "Symbios\n\nSymbios je pilotní projekt sdíleného bydlení v Brně, který reaguje na problematiku odchodu mladých dospělých z dětských domovů. Městská část Brno-střed poskytla za zvýhodněnou cenu nájem osmi bytů 2+1 v ulici Křenová 57, které od 4. 7. 2019 obývají mladí dospělí z dětských domovů spolu se studenty tří brněnských univerzit. Celkem se do projektu zapojilo osm mladých dospělých a osm studentů Masarykovy univerzity (pět studentů), Vysokého učení technického (dva studenti) a Mendelovy univerzity (jeden student). Symbios navazuje na podobný projekt VinziRast-Mittedrin ve Vídni, který nabízí sdílené bydlení studentům a lidem bez domova, kteří usilují o návrat do pracovního života.\n\nZakladatelem projektu Symbios je environmentální etik, filosof a gestalt terapeut Bohuslav Binka. Inspiroval se několika návštěvami rakouského projektu VinziRast Mittedrin ve Vídni, kam jezdil od roku 2007 spolu se studenty na exkurze v rámci projektu Masarykovy univerzity EkoInkubátor. Administrativu a asistenci projektu Symbios zajišťuje projektový tým z Fakulty sociálních studií Masarykovy univerzity, Petra Bernatíková, Zdeňka Lechnerová, Ester Koňařová a Tereza Modráková. Vedoucí projektu je Markéta Mikulčáková. Zahájení sdíleného bydlení Symbios umožnila kampaň Hithit, v níž lidé přispěli částkou 103 603 korun.\n\nV roce 2019 poskytla městská část Brno-střed pro účely projektu osm obytných bytů velikosti 2+1, do kterých se v létě začali postupně stěhovat mladí dospělí a studenti vysokých škol. V každém bytě bydlí jeden student vysoké školy a jeden mladý dospělý opouštějící dětský domov. K dispozici mají vlastní pokoj, společnou kuchyňku a sociální zařízení, ale také místnosti, které jsou společné pro všechny obyvatele domu. Právě tyto místnosti mají sloužit ke společným aktivitám a k řešení každodenních životních situací.\n\nV současné době se projektu účastní osm studentů napříč univerzitami. Jedná se o čtyři ženy a čtyři muže ve věkovém rozmezí 19 až 26 let, ve stejném zastoupení jsou i nový nájemci bytů z řad mladých dospělých z dětských domovů. Spolu s nimi obývají prostory i dvě mentorky, gestalt terapeutka Alice Tichá a expertka na zážitkovou pedagogiku Eliška Kučerová. Pro obyvatele sdíleného bydlení zařizují ve společenských místnostech různé workshopy, vzdělávací kurzy, besedy, zároveň ale řeší případné problémy a nabízí zprostředkování psychoterapeutické péče. Jednou za tři týdny se koná setkání všech spolubydlících ve společenských prostorách, na kterém se řeší případné spory, ale i technické problémy. Supervizorem projektu je terapeut a supervizor David Odstrčil.\n\nZa realizací projektu stojí Masarykova univerzita, městská část Brno-střed, magistrát města Brna a nezisková organizace EkoInkubátor z. ú., ve spolupráci s Katedrou environmentálních studií, Katedrou sociální politiky a sociální práce, Katedrou psychologie Fakulty sociálních studií MU a s Katedrou speciální pedagogiky Pedagogické fakulty MU. Mezi významné partnery patří také Kurátoři Brno (práce s mladými dospělými) a Městská část Brno-střed. Na projektu dále spolupracují organizace JANUS, Mimo domov, Your Chance, Dětský domov Dagmar, magistrát města Brna a Impact Hub Brno.\n\nSymbios řeší systémový problém České republiky, který se v zjednodušené podobě může označit jako selhání státu v pomoci mladým dospělým úspěšně zahájit samostatný život po opuštění dětského domova. Stát na pomoc v této fázi do značné míry rezignoval a pokud mladým dospělým nepomůže jejich vlastní dětský domov, jsou na přechod do samostatného života ve velmi náročném období sami. Symbios má ukázat, že kombinace jistoty (spočívající v stabilním bydlení, v možnosti dlouhodobých vztahů se spolubydlícími i mentorkami, pomoci s nalezením práce) a možnosti převzít odpovědnost za vlastní chování a rozhodování podporuje úspěšný přechod do samostatnosti. Možnost stabilního bydlení a sociálního zázemí má mladé dospělé podpořit na jejich cestě k dospělosti, nikoli zbavit je odpovědnosti. Proto jsou součástí Symbiosu i základní závazná pravidla. Nájemci se mají sami rozhodovat a nést za své rozhodnutí následky. Například mohou dvakrát po sobě odsunout placení nájmu, pokud by ale ani poté nájem nezaplatili, budou muset sdílené bydlení opustit. Tvůrci Symbiosu kladou důraz především na dvě složky projektu – zprostředkovat mladým dospělým jistotu a pomoci jim se získáním pracovních zkušeností. Chtějí se naopak vyhnout dohledu, hodnocení či kladení viny.\n\nS podmínkou poctivého placení nájmu má každý účastník projektu Symbios jisté bydlení na čtyři až pět let. Vidinou zakladatelů projektu je také vytvoření dlouhodobých vztahů mezi mladými dospělými, studenty a mentorkami.\n\nMentorky pomáhají mladým dospělým se sháněním pracovních zkušeností a podporují je v jejich seberealizaci.\n\nZúčastněným studentům má projekt přinést možnost nahlédnout svět z jiného pohledu mladých dospělých a pobývat ve společenství, které by jinak neměli možnost zažít.\n\n"}
{"id": "1531808", "url": "https://cs.wikipedia.org/wiki?curid=1531808", "title": "Seznam osobností vyznamenaných 28. října 2019", "text": "Seznam osobností vyznamenaných 28. října 2019\n\nToto je seznam osobností, které vyznamenal prezident České republiky Miloš Zeman státními vyznamenáními při státním svátku 28. října 2019. Slavnostním udílením vyznamenání ve Vladislavském sále Pražského hradu vyvrcholily oslavy Dne vzniku samostatného československého státu.\n\nNávrh na udělení státního vyznamenání může prezidentovi podat občan, skupina občanů či organizace. Ze zákona své návrhy předkládá také Poslanecká sněmovna, Senát a vláda. Prezident však k návrhům nemusí přihlížet a může vyznamenat také bez návrhu; udělení státních vyznamenání však podléhá kontrasignaci předsedou vlády.\n\nDne 23. května 2019 schválil organizační výbor Senátu seznam 24 osobností navržených senátorům a senátorkám k doporučení prezidentovi. Na udělení řádu Bílého lva bylo navrženo 5 osob, na udělení medaile Za hrdinství 4 osoby a na udělení medaile Za zásluhy 15 osob. Mezi nimi byl generálmajor Alexander Hess, velitel 310. československé stíhací perutě Royal Air Force ve Velké Británii a např. také profesor biologie a odborník v molekulární a buněčné biologii prof. MUDr. Augustin Svoboda, CSc., dr. h.c. \n\nO seznamu návrhů předložených prezidentovi Miloši Zemanovi Sněmovnou rozhodovali poslanci 20. června 2019. Ze seznamu, který původně čítal 48 jmen vypadli např. bývalý slovenský prezident Andrej Kiska či youtuber Karel Kovář známější pod přezdívkou Kovy i další lidé. Poslanec hnutí ANO Jiří Mašek, který byl navrhován jako zdravotnický záchranář, nominaci sám odmítl. Šanci na vyznamenání dostal naopak například režisér Vojtěch Jasný či bývalý náčelník generálního štábu armády a expředseda vojenského výboru NATO Petr Pavel, stejně tak řada válečných veteránů, kteří měli být oceněni in memoriam, či vědců.\n\nZe strany občanů vzešlo 257 návrhů na vyznamenání osobností z celkového počtu 229 předmětných dopisů zaslaných prezidentovi, v nichž bylo někdy obsaženo i více jmen. Ve srovnání s rokem 2018 bylo občany navrženo o 43 osobností více.\n\nSlavnostního ceremoniálu předání státních vyznamenání ve Vladislavském sále Hradu se zúčastnilo asi 800 lidí. Pozváni byli například předsedové Senátu a Sněmovny, bývalý prezident Václav Klaus, diplomaté, osobnosti církevního a společenského života a zástupci univerzit. V sále byli přítomni rovněž příbuzní oceněných osobností. Na začátku slavnostního ceremoniálu příslušníci hradní stráže přinesli do sálu 26 historických praporů a zástav, praporečníci následně státní vlajku a vlajku prezidenta republiky. Miloš Zeman posléze přišel v doprovodu manželky Ivany za zvuků fanfáry z opery Bedřicha Smetany \"Libuše\". Po státní hymně prezident přednesl projev vsedě, zdůvodnil to intenzivní bolestí nohou.\n\nMezi vyznamenanými byl armádní psovod Tomáš Procházka, který zahynul v roce 2018 při výkonu služby v Afghánistánu. Medaili in memoriam Za hrdinství přišel na Hrad převzít Procházkův otec. Předání byl přítomen i belgický ovčák Doky, jeden ze dvou psů, které měl Procházka s sebou v Afghánistánu.\n\nNásledné recepce ve Španělském sále se na pozvání zúčastnilo cca 2 000 lidí.\n\nPrezident Zeman udělil nejvyšší počet vyznamenání za své působení ve funkci. Ocenil 42 osobností, v říjnu 2018 jich bylo o jednu méně. Z nich 11 vyznamenal in memoriam:\n\n\n\n\n\n\nPo předchozích letech, kdy byl prezident nebo jeho kancelář kritizováni kvůli výběru pozvaných či nepozvaných osobností, tentokrát pozvání na ceremoniál opět neobdržel nejvyšší státní zástupce Pavel Zeman, stejně jako v předcházejícím roce. Pozváni nebyli také někteří ústavní představitelé a předsedové parlamentních stran, např. TOP 09, Pirátů či STAN. Účast na ceremoniálu odmítli také předsedové dalších opozičních stran ODS a KDU-ČSL, naopak ji potvrdili Jan Hamáček z vládní ČSSD, Tomio Okamura z hnutí SPD i Vojtěch Filip z KSČM.\n\n"}
{"id": "1531810", "url": "https://cs.wikipedia.org/wiki?curid=1531810", "title": "Jan Jesenský (1904)", "text": "Jan Jesenský (1904)\n\nJan Jesenský (5. března 1904, Praha – 24. října 1942, Koncentrační tábor Mauthausen) byl docentem lékařské fakulty University Karlovy v Praze a bratrem šermíře, lékaře (stomatologa) a odbojáře MUDr. Jiřího Jesenského. Oba bratři Jan Jesenský a Jiří Jesenský byli bratranci novinářky, spisovatelky a překladatelky Mileny Jesenské. Oba se stali stomatology a společně se zapojili aktivně do protinacistického odboje. Jan a Jiří Jesenští byli vzdálenými pokrevně příbuznými potomky lékaře Jána Jesenského (Jana Jessenia). Strýcem Jana Jesenského byl profesor stomatologie a čelistní chirurg Jan Jesenský, který stál během 20. a 30. let 20. století v čele stomatologické zubní kliniky na Karlově univerzitě v Praze. \n\nJan Jesenský se narodil 5. března 1904 v Praze manželům Františku a Miladě Jesenským. Po maturitě na smíchovském gymnáziu v roce 1922 studoval na Karlově univerzitě v Praze lékařství. Ještě jako medik požádal 19. ledna 1926 o to, aby mohl být (od 1. ledna 1926) demonstrátorem při zubní klinice (oddělení pro plombování zubů) české lékařské fakulty Karlovy university v Praze, bylo mu vyhověno a bylo mu též poukázáno roční stipendium 1 800,- Kč. Po promoci (5. března 1927) absolvoval krátkou praxi (tři měsíce) jako operační elev na všeobecné chirurgii na Jiráskově klinice.\nSe svojí budoucí manželkou (rovněž lékařkou) Alžbětou Guttmannovou se seznámil v roce 1930. Dva týdny po svatbě se novomanželé Jesenských přestěhovali do Skořepky číslo 2. (Dům měl dvě čísla popisná a jeho manželka v ulici za rohem s číslem 14 provozovala svoji zubní ordinaci.) \nPo jednoroční vojenské prezenční službě byl dne 1. září 1929 jmenován asistentem, jímž byl až do zatčení gestapem v červnu roku 1942. V průběhu své lékařské praxe přešel Jan na oddělení zubní protetiky, kde zastával funkci vedoucího. (Na stejné klinice jako MUDr. Jan Jesenský pracoval i jeho bratr MUDr. Jiří Jesenský, který se také věnoval zubní protetice ale ten na klinice zastával funkci vedoucího protetické laboratoře.) \nJan se věnoval i publikační činnosti a to jak v Československu, tak i v zahraničí. Do doby své habilitace (10. května 1937) vypracoval a uveřejnil celkem 13 odborných prací a napsal monografii „Porcelánové žaketové korunky“. Jan Jesenský habilitoval (jako docent zubního lékařství) 10. května 1937 a to právě monografií o porcelánových korunkách. Od habilitace až do svého zatčení v červnu roku 1942 pracoval doc. MUDr. Jan Jesenský i nadále na zubní klinice jako zubní lékař a věnoval se hlavně vědeckým problémům v protetice. Každý rok publikoval několik přínosných odborných prací. Jako vedoucí asistent protetického oddělení se zasloužil o pozvednutí tohoto oboru až na světovou úroveň. Doc. Dr. Jan Jesenský byl nadějný stomatolog, iniciativní a pilný vědecký pracovník a muž ryzího charakteru.\n\nPo příchodu parašutistů ze skupiny ANTHROPOID do Prahy (v lednu roku 1942) se kolem nich rozvinula rozsáhlá ilegální odbojová síť, do níž se zapojili také Jiří Jesenský a Žofie Jesenská. \nJiří Jesenský se seznámil s Josefem Gabčíkem a Josefem Valčíkem prostřednictví dobrovolné sestry Československého červeného kříže Anežky Zajíčkové počátkem dubna roku 1942. Jiřího pomoc parašutistům spočívala nejen v materiální podpoře, ale protože byl Jiří majitelem osobního auta, mohl převážet parašutisty v podstatě nepozorovaně i po Praze a okolí. (Několikrát s výsadkáři zavítal do Štěchovic a do Jílového.) Jiří Jesenský v podpoře parašutistů pokračoval i poté co se tito ukryli v pravoslavném chrámu svatého Cyrila a Metoděje v Resslově ulici. A byl to právě Jiří Jesenský, kdo k odbojové činnosti přivedl i svého bratra Jana Jesenského. Bratři Jesenští (oba stomatologové) se začali více navštěvovat a z konspiračních důvodů jako alibi (aby četnější návštěvy nebyly nápadné) brával s sebou Jiří Jesenský i několik otisků zubních protéz pro případné zdůvodnění odborně–konzultačního účelu návštěvy. Podle svědectví Františka Jesenského, který v září 1945 na Ministerstvu národní obrany vypovídal o ilegální činnosti svých synů v protektorátu, oba jeho synové dodávali stravu a denní potřeby okénkem do kostela svatého Cyrila a Metoděje v Resslově ulici, kde byli všichni parašutisté až do jejich smrti ukrýváni. Jozef Gabčík po pohřbu Heydricha (9. června 1942 v Berlíně) nabízel Jiřímu Jesenskému převoz do Anglie, ale ten to odmítl s poukazem na rodiče, že by byli popraveni.\n\nManželé Jan Jesenský a Alžběta Jesenská patřili do skupiny podporovatelů parašutistů operace Anthropoid, výsadkáře zásobovali potravinami, dodávali jim ošacení a zřejmě jim poskytovali i nezbytnou lékařskou péčí. Gestapo odhalilo jejich aktivity na základě zrady parašutisty a konfidenta gestapa Karla Čurdy. \nBěhem následující rozsáhlé vlny zatýkání byli gestapem zajištěni nejen bratři Jan Jesenský (zatčen 24. června 1942) a Jiří Jesenský (zatčen v ordinaci během 23. června 1942), ale též jejich manželky Alžběta Jesenská (zatčena asi týden po zatčení svého muže Jana – 1. července 1942 – historické zdroje se zde rozcházejí) a Žofie Jesenská (zatčena 23. června 1942 večer po příjezdu z Moravy). (Jen díky mlčenlivosti zatčených synů Jana a Jiřího (a jejich manželek) nebyli zatčeni jejich rodiče František Jesenský ani Milada Jesenská. Přesto byli nadále sledování německými bezpečnostními složkami.) Po výsleších v pražském sídle gestapa v Petschkově paláci byli zadržení manželé odvezení v září 1942 do věznice pražského gestapa – do malé pevnosti v Terezíně. K trestu smrti byli odsouzeni stanným soudem v nepřítomnosti koncem září 1942 za spolupráci s výsadkem Anthropoid a Silver A Z Terezína pak byli deportováni do koncentračního tábora Mauthausen. Dne 24. října 1942 bylo v tomto koncentračním táboře nacisty zavražděno na 262 československých vlastenců, kteří podporovali paravýsadky z první vlny výsadků z let 1941 a 1942. Oba manželské páry Jesenských byly mezi nimi. \n\nPo druhé světové válce byl soukromý docent MUDr. Jan Jesenský dne 2. června 1948 jmenován (in memoriam) prezidentem dr. Edvardem Benešem mimořádným čestným univerzitním profesorem pro obor zubní lékařství. \n\nV sobotu dne 19. října 2019 byla na domě v centru Prahy na Starém Městě na adrese: Skořepka 355/2 odhalena pamětní deska (plaketa) připomínající účastníky protinacistického odboje doc. MUDr. Jana Jesenského a jeho manželku MUDr. Alžbětu Jesenskou. Odhalení desky uspořádala „Iniciativa A“ ve spolupráci s Československou obcí legionářskou a s Rotou Nazdar. Na pamětní desce je nápis: „V tomto domě žili obětaví členové odboje / MUDr. Alžběta JESENSKÁ / a / doc. MUDr. Jan JESENSKÝ // Spolupracovníci operace ANTHROPOID a dalších výsadků / byli zavraždění 24. 10. 1942 v KT Mauthausen“ \n\n\n"}
{"id": "1531822", "url": "https://cs.wikipedia.org/wiki?curid=1531822", "title": "Ajan Sadakov", "text": "Ajan Sadakov\n\nAjan Sadakov (bulharskou cyrilicí Аян Садъков; 26. září 1961 Plovdiv – 1. července 2017 Plovdiv) byl bulharský fotbalista, záložník. Po skončení aktivní kariéry působil jako trenér. Zemřel na ALS.\n\nNa Mistrovství světa ve fotbale 1986 byl členem bulharské reprezentace, nastoupil ve 4 utkáních. Celkem za bulharskou reprezentaci nastoupil v letech 1981–1991 v 71 utkáních a dal 9 gólů. V bulharské lize hrál za PFK Lokomotiv Plovdiv a PFK Botev Plovdiv a v portugalské lize za CF Os Belenenses. V Poháru vítězů pohárů nastoupil v 1 utkání a v Poháru UEFA nastoupil v 7 utkáních a dal 3 góly. \n\nTrénoval PFK Lokomotiv Plovdiv.\n\n"}
{"id": "1531826", "url": "https://cs.wikipedia.org/wiki?curid=1531826", "title": "Františka Inka Bálková", "text": "Františka Inka Bálková\n\nFrantiška Inka Bálková (5. března 1907 Tábor, Rakousko-Uhersko – 3. ledna 1992 Praha, Československo) byla česká módní návrhářka.\n\nFrantiška Inka Bálková se narodila  v Táboře. Po absolvování průmyslové školy se přestěhovala do Prahy, kde pracovala v umělecko průmyslovém ateliéru Emy Kudrnové. Současně předváděla modely v Modelovém domě Sandholz. Později pracovala jako aranžérka a módní poradkyně v Lyonském obchodním domě hedvábí na  Václavském náměstí. Tam tvořila návrhy toalet například pro prvorepublikové herečky zejména pro první českou filmovou hvězdu  Andulu Sedláčkovou'.Poté se osamostatnila a vedla vlastní módní a textilní obchod v Celetné ulici. V padesátých letech dvacátého  století se věnovala rodině až v roce 1958 nastoupila jako aranžérka a módní návrhářka do Bílé labutě tehdy největšího obchodního domu v Československu. Tam byla také pověřena pořádáním módních přehlídek a vedením módní poradny. Její specialitou byly špendlené modely, které byly velkou raritou nejen v tuzemsku, ale i v zahraničí. Modely byly vytvářeny z jednoho kusu látky, který se nesměl nastříhat nebo porušit, tvarovaly se jen pomocí špendlíků, protože po odšpendlení byly obvykle dále prodány. Modely tak byly špendleny třeba na manekýnky, tanečnice nebo přímo zákaznice, které si je pak daly ušít v zákaznickém salónu. V případně módní přehlídky musel být model hotov do 5 minut. Průměrně ročně vytvořila okolo 1300 původních modelů. Po otevření obchodního domu Máj pracovala i pro něj, a dále pro největší textilní podniky té doby například národní podniky TIBA, Dvůr Králové a HEDVA, Moravská Třebová. Modely byly exportně úspěšné, získaly si například i značnou pozornost na světové výstavě v Montrealu v roce 1967. Podle dobového tisku se snažila nejen jít v souladu se světovou módou, ale také ji předvídat, což se jí prý i často podařilo a  přispívala tak k tomu, že Československo  v té době bylo v módě na přední světové úrovni. Její modely měly velkou odezvu jak v novinách a časopisech, například značně populární byl seriál v časopise Standard „Paní Inka radí našim čtenářkám“, tak i filmu a televizi. Tady spolupracovala s předními filmovými režisérkami například Věrou Chytilovou nebo Věrou Jordánovou a předními manekýnkami například Markétou Krbuškovou později Muchovou nebo Ivanou Zelníčkovou později Trumpovou. Jejím synem je národohospodář a spisovatel Jaroslav Bálek.\n\n\n"}
{"id": "1531828", "url": "https://cs.wikipedia.org/wiki?curid=1531828", "title": "František Halíř", "text": "František Halíř\n\nFrantišek Halíř (* 10. května 1950, Jablonec nad Nisou) je bývalý československý sáňkař. Po skončení aktivní kariéry působí jako trenér.\n\nNa X. ZOH v Grenoble 1968 skončil v závodě jednotlivců na 20. místě a v závodě dvojic na 14. místě (s Janem Hamříkem).\n\n"}
{"id": "1531829", "url": "https://cs.wikipedia.org/wiki?curid=1531829", "title": "Sedm dní", "text": "Sedm dní\n\nSedm dní (v anglickém originále Seven Days) je americký sci-fi televizní seriál, jehož autory jsou Christopher Crowe a Zachary Crowe. Premiérově byl vysílán v letech 1998–2001 na stanici UPN. Celkově bylo natočeno 66 dílů rozdělených do tří řad.\n\nTajný projekt NSA umístěný kdesi v nevadské poušti zahrnuje stroj času, který sestavili odborníci na základě mimozemské technologie nalezené u Roswellu. Bývalý člen Navy SEALs a bývalý agent CIA Frank Parker se tak může vydávat do minulosti, aby zabránil útokům, katastrofám a neštěstím, které ohrožují národní bezpečnost USA. Zařízení však dokáže přenést časem pouze jediného člověka, a to o sedm dní zpět.\n\n\n"}
{"id": "1531830", "url": "https://cs.wikipedia.org/wiki?curid=1531830", "title": "Sai", "text": "Sai\n\nBojová vidlice Sai je tradiční zbraní, která je v dnešní době nejvíce rozšířená díky bojovému stylu Okinawa Kobudó.\nVidlice Sai je specifikována svým tvarem, který připomíná trojzubec.\nZákladní dlouhý hrot (Monouchi) tradiční vidlice Sai je tupý, se dvěma podstatně menšími hroty tvořící vidlici (Yoku), které přecházejí v rukojeť (Tsuka).\n\nVidlice Sai jak je známe dnes jsou nejvíce známé díky bojovému stylu Okinawa Kobudó,\nale jejich původ nepřichází z tohoto japonského ostrova.\nNejpravděpodobnějším místem původu je Indie, ze které se postupně tato zbraň rozšířila do Indonésie, Číny, Vietnamu, Malajsie, Thajska a v neposlední řadě i do Japonska.\nZákladem této zbraně je s největší pravděpodobností Trisula.\n\nZbraň se na ostrov Okinawa dostala skrze dovoz, jelikož není historicky doložitelná těžba oceli na tomto ostrově a tak je toto i jeden ze základních pilířů tvrzení,\nže Sai nemůže z tohoto ostrova pocházet.\nPo rozšíření této zbraně na tento japonský ostrov jej začala využívat tamní policie coby prostředek pro zatýkání a donucovací prostředek stejně jako dnešní policie používá obušky.\nPrvní záznamy o užívání vidlice Sai jako zbraně v bojovém umění máme až v roce 1668 od okinawského prince Moto Chohei.\nPro japonské ostrovy je však tato zbraň známější pod pojmem Jitte, které bylo na japonských ostrovech rozšířenější.\n\nVidlice Sai je tupou zbraní pro zneškodnění cíle.\nZákladem je tedy tyč ideálně o několik centimetrů delší než předloktí jejího nositele.\nTato tyč (Monouchi) je tupá bez ostrého hrotu a nejčastěji profilovaná do půdorysu kosočtverce nebo osmiúhelníku, ale lze se setkat i s čistě kruhovými vidlicemi.\nNa tomto základu jsou tradičně usazené dva krátké vidlicové hroty (Yoku), sloužící především k zaseknutí protivníkovy zbraně.\nPod hroty (Yoku) se nachází rukojeť (Tsuka), zpravidla konstruována na trn s koženým opletem, které je zakončená ocelovou hlavicí, pro lepší vyvážení zbraně.\n\nKomponenty vidlice Sai s japonskými názvy:\n\n\nSai je tradičně zbraní užívanou v páru.\nV dnešní době je známo 5 sestav kata pro tuto zbraň a to včetně dvou Kihon kata.\nBojový styl této zbraně je založený na varietě krytů, bloků, úderů a zachycení oponenta ze všech směrů a výšek útoků.\nHlavní využití této zbraně je dáno jejím tvarem, který je přímo určený jako úderná zbraň a nebo slouží k rychlým bodnutím na solar plexus (Chudan), ale zároveň poskytuje mnoho technik obraných.\n\nDržení zbraně určují techniky, kterými má být zbraň použitá.\nNejjednodušší držení této zbraně je držení celou plochou ruky (všemi prsty) za rukojeť (Tsuka) s palcem opřeným o vidlici (Yoku).\nTento způsob držení umožňuje snadné ovládání zbraně a využití maximální síly k útokům a krytům.\nPoužití vidlice Sai je možné jako smrtící nebo nesmrtící, což záleží na síle a směřování úderu.\nHlavice na konci je ideální pro tupé údery, zatímco hrot je vhodnější pro odvedení úderu nebo bodání.\n\n"}
{"id": "1531837", "url": "https://cs.wikipedia.org/wiki?curid=1531837", "title": "DeAnna Priceová", "text": "DeAnna Priceová\n\nDeAnna Marie Price (* 8. června 1993) je americká atletka, který soutěží především v hodu kladivem. Její osobní rekord je 78,24 m (Des Moines, 2019 – americký rekord). \n\n"}
{"id": "1531839", "url": "https://cs.wikipedia.org/wiki?curid=1531839", "title": "Seven Days", "text": "Seven Days\n\nSeven Days nebo 7 Days může být:\n"}
{"id": "1531842", "url": "https://cs.wikipedia.org/wiki?curid=1531842", "title": "Rędziny", "text": "Rędziny\n\nRędziny je vesnice ležící na jihu Polska asi 6 km vzdušnou čarou na severozápad od města Kamienna Góra. Zastavěná oblast má protáhlý charakter a je orientována severojižním směrem. Vesnicí prochází silnice a protéká Rędziński Potok. Nachází se zde kostel Narození Panny Marie se hřbitovem.\n"}
{"id": "1531844", "url": "https://cs.wikipedia.org/wiki?curid=1531844", "title": "Aerovod", "text": "Aerovod\n\nAerovod je česká online videopůjčovna (viz video na vyžádání) s kurátorovaným výběrem filmů, kterou provozuje filmová distribuční společnost Aerofilms. Vznikla v dubnu 2012 a jako první film divákům nabídla český animovaný snímek \"Alois Nebel\" režiséra Tomáše Luňáka. Aerovod umožňuje filmy sledovat on-line, stahovat do počítače nebo nabízí přístup k filmovému katalogu formou měsíčního či ročního předplatného.\n\nV katalogu filmů se objevují filmy, které se objevily v českých jednosálových kinech Aero, Světozor nebo Bio Oko a dodávají je čeští distributoři nebo producenti, např. společnosti Artcam, Bontonfilm, Asociace českých filmových klubů a další. Filmy jsou členěny do kolekcí rozdělených dle žánrů, filmových ocenění nebo sekcí věnovaných konkrétním režisérům (v minulosti Jim Jarmusch, Aki Kaurismäki nebo Woody Allen).\n\nVětšina filmů je v rozlišení Full HD, s profesionálními českými titulky. V nabídce je ale i několik nadabovaných snímků pro děti a rodiny.\n\n"}
{"id": "1531847", "url": "https://cs.wikipedia.org/wiki?curid=1531847", "title": "Sędzisław", "text": "Sędzisław\n\nSędzisław je vesnice v Dolnoslezském vojvodství na jihu Polska nacházející se na sever od města Kamienna Góra. Vesnicí prochází železnice a na jejím jižním okraji teče řeka Lesk. Uprostřed vsi se nachází kostel Maximiliána Maria Kolbe. \n"}
{"id": "1531848", "url": "https://cs.wikipedia.org/wiki?curid=1531848", "title": "Prostylos", "text": "Prostylos\n\nProstylos (starořecky πρό ‘před’ a στῦλος ‘sloupec’)je jeden z typů řeckého chrámu. \n\nMá na celou šířku chrámu předsazenou řadu sloupů.a to před pronaosem,(vestibulem antického chrámu antentempel), před cellou chrámu, nebo i při chybějícím pronaosu. (viz. Vitruvius III 2, 3). Tuto polohu sloupů lze také rozšířit o sloupy na bocích, takže vznikne vestibul prostylu, například 4 × 2 sloupy. Příkladem toho je helénistický chrám v posvátné obci Dodóna. Jednoduché prostyloi jsou například: chrám A na ostrově Paros, klenotnice města Gela v Olympii, chrám Apollo Patroos na athénské Agóře, chrám řecké bohyně Demeter v Milétu nebo chrám Zeus–Sosipolis v Magnesii nad Menderem.\n\nProstylos má také variantu, která má řadu sloupů na přední i zadní straně. Nazývá se amfiprostylos.\n\n\n"}
{"id": "1531866", "url": "https://cs.wikipedia.org/wiki?curid=1531866", "title": "Kogna dlouhozobý", "text": "Kogna dlouhozobý\n\nKogna dlouhozobý nebo také papoušek dlouhozobý (\"Enicognathus leptorhynchus\") je druh papouška, který žije v Jižní Americe. Je endemitem Chile.\n\nMá převážně zelenou barvu, ale letky jsou zelenomodré. Od čela k očím se táhne tmavě červený proužek. Ocas je rovněž červený. Jak již z názvu vyplývá, je pro tento druh typický dlouhý špičatý zobák.\n\nVyskytuje se v západním podhůří chilských And, a to zejména v listnatých a smíšených lesích. Zároveň však žije i v otevřenější křovinaté krajině či v blízkosti lidských sídel.\n\nJedná se o společenský druh papouška, který žije a hnízdí ve velkých hejnech. Vyznačuje se hlasitým křikem. Snáší dvě až šest vajec, která jsou inkubována po dobu 26 dnů.\n\nJeho potravou jsou rostliny, resp. jejich hlízy, kořínky či semena. Patří mezi potravní specialisty, neboť se zaměřuje na semena ze šišek blahočetů neboli araukárií. To mu umožňuje právě dlouhý zobák, resp. dlouhá horní čelist zobáku.\n\nPo vylíhnutí jsou mláďata vybavena tzv. prachovým šatem a jsou schopna hnízdo opustit již od sedmého týdne života.\n\nDosahuje délky až 40 cm a váhy 240 gramů.\n\nJedná se o raritně chovaný druh. V rámci Evropy byl v září 2019 chován jen v pěti zoo. Mezi nimi byla také jedna česká zoo – Zoo Praha.\n\nZoo Praha chovala kogny dlouhozobé již v průběhu své historie, konkrétně 70. a 90. letech 20. století. Roku 1977 byl dovezen pár. V roce 1979 se podařilo jako první zoo na světě tento druh odchovat. Z pěti mláďat se podařilo odchovat čtyři. V novodobé historii byli tito papoušci (samec a dvě samice) dovezeni v září 2019 z ptačího parku v německém Walsrode a stali se jedním z druhů expozičního celku Rákosova pavilonu, otevřeného v září 2019. K vidění jsou v jedné ze dvou zachovalých opravených historických voliér někdejší \"Lineárky\".\n"}
{"id": "1531868", "url": "https://cs.wikipedia.org/wiki?curid=1531868", "title": "FMD", "text": "FMD\n\nFMD může znamenat:\n\n"}
{"id": "1531870", "url": "https://cs.wikipedia.org/wiki?curid=1531870", "title": "Up Česká republika", "text": "Up Česká republika\n\nUp Česká republika, s.r.o. je filiálkou mezinárodní skupiny Up Group, která má své zastoupení v 21 zemích celého světa. V České republice působí od roku 1995. Up Česká republika se specializuje na zaměstnanecké benefity a motivační programy pro zaměstnance jak v soukromé, tak ve státní sféře. Společnost Up nabízí řešení daňově výhodných benefitů. Papírové i elektronické stravenky a poukázky na volnočasové aktivity v oblasti kultury, sportu, vzdělávání, zdraví, cestování, relaxace, nákupu knih. V současné době má společnost Up Česká republika cca 300 tisíc uživatelů.\n\nSpolečnost Up Group vznikla v roce 1964 ve Francii. Na českém trhu zahájila společnost Up Česká republika své působení v roce 1995, tehdy ještě pod názvem Le Chèque Déjeuner.\n\nUp Group funguje v současné době v 21 zemích, má téměř 2700 zaměstnanců, 1,7 milionu provozoven v obchodní síti a spolupracuje s 300 000 firmami v soukromém i státním sektoru. Jejích služeb využívá 28 milionů uživatelů.\n\n\nPapírové poukázky\n\n\nDigitální řešení\n\n\nSkupina Up založila v roce 1999 pod záštitou Fondation de France vlastní nadaci. Za dobu jejího působení podpořila v zemích, kde skupina působí, na 812 organizací a rozdala 3,6 milionů euro. \n\nUp Česká republika v rámci své činnosti dlouhodobě podporuje:\n\n\nUp Česká republika se zapojuje i do dalších charitativních projektů:\n\n\n"}
{"id": "1531873", "url": "https://cs.wikipedia.org/wiki?curid=1531873", "title": "Cempoala", "text": "Cempoala\n\nCempoala (nahuatl \"Cēmpoalātl\") neboli „místo dvaceti vod“, byla městský stát předkolumbovské Ameriky a hlavní město domorodého národa Totonaků v oblasti nazývané \"Totonacapan\". Dnes je Cempoala významné archeologické naleziště Mexika ve státě Veracruz. Za své éry bylo město podřízeno Aztécké říši a pro Aztéky plnilo úlohu významného prosperujícího obchodního střediska.\n\nTotonakové do oblasti dorazili a zbudovali si svá první sídla již za časů Toltécké říše. \"Totonacapan\" výsledně tvořilo až 50 jejich měst s 250 000 obyvateli. Z toho Cempoala dosáhla nejvýše 30 000 obyvatel. Existovala však dávno před jejich příchodem. Cempoala bylo starobylé město a Totonakové byli jen další z řady národů, kteří jí trvale osídlili.\n\nRoku 1519 se o městě dozvěděli Španělé vedení Hernánem Cortésem, kteří tudy procházeli. Ve městě se poté setkali se zdejším náčelníkem Xicomecoatlem, ten španělské conquistadory přátelsky přivítal a předal jim dary včetně zlatých šperků. Kromě toho conquistadoři v celkovém počtu 500 mužů opustili Cempoalu až s 8 000 totonackými bojovníky a 40 veliteli na jejich výpravu proti Aztécké říši.\n"}
{"id": "1531883", "url": "https://cs.wikipedia.org/wiki?curid=1531883", "title": "Lü Chuej-chuej", "text": "Lü Chuej-chuej\n\nLü Chuej-chuej (; * 26. června 1989, Sin-siang) je čínská atletka, jejíž specializací je hod oštěpem.Získala stříbrnou medaili na mistrovství světa 2015 a bronzové medaile na mistrovství světa 2017 a 2019. V roce 2012 překonala asijský rekord výkonem 64,95 m. V roce 2015 to zlepšila na 66,13 m a v roce 2017 na asijský rekord 67,59 m.\n\n"}
{"id": "1531884", "url": "https://cs.wikipedia.org/wiki?curid=1531884", "title": "Venuše z Galgenbergu", "text": "Venuše z Galgenbergu\n\nVenuše v Galgenbergu je soška Venuše, řazená do období aurignacienu, tedy doby zhruba před 30 000 lety př. n. l. Pravděpodobně jde o druhou nejstarší sochu na světě. Soška je známá také jako Fanny von Galgenberg nebo Tančící Fanny (vzhledem ke svému postoji připomínajícímu tanec a podle baleríny 19. století Fanny Elsslerové). Byla objevena v roce 1988 v blízkosti Stratzingu v Rakousku, nedaleko nálezu jiné slavné pravěké sošky, Willendorfské venuše. K vidění jsou obě sošky v Přírodovědném muzeu ve Vídni (nachází se na Ringstraße). Figurka Venuše z Galgenbergu měří 7,2 cm na výšku a váží 10 gramů. Vyrobena je z lesklého zeleného serpentinu, jehož naleziště se nacházejí v bezprostřední blízkosti místa, kde byla figurka objevena.\n"}
{"id": "1531886", "url": "https://cs.wikipedia.org/wiki?curid=1531886", "title": "Třída Chao Phraya", "text": "Třída Chao Phraya\n\nTřída Chao Phraya (či též typu 053HT) je třída raketových fregat stavěných v ČLR pro Thajského královského námořnictva. Celkem byly postaveny čtyři jednotky této třídy. Třída je derivátem čínských Fregata typu 053H2 (v kódu NATO: \"Jianghu III\") a je ve službě od roku 1991.\n\nČínská loděnice China State Shipbuilding Corporation postavila v Hudong v Šanghaji celkem dvě fregaty této třídy.\n\nJednotky třídy \"Chao Phraya\":\nRozdíl mezi Type 053HT a 053HT(H) je druhý vrtulník pad a bývalý místo s dvojitá 100mm námořní zbraň.\n\n"}
{"id": "1531891", "url": "https://cs.wikipedia.org/wiki?curid=1531891", "title": "Fregata typu 053H1Q", "text": "Fregata typu 053H1Q\n\nFregata typu 053H1Q (v kódu NATO: Jianghu IV) je fregata Námořnictva Čínské lidové republiky. Jedná se o trup fregaty typu \"053H1\", upravený pro nesení protiponorkového vrtulníku. Loď je tak specializována k vyhledávání a ničení ponorek. Později sloužila jako cvičná loď. Roku 2019 byla vyřazena.\n\nJedinou postavenou lodí této třídy je fregata \"S'-pching\" (544). Její stavba začala v 15. listopadu 1984 v loděnici Hudong. Na vodu byla spuštěna v 29. září 1985 a v 24. prosince téhož roku loď vstoupila do služby.\n\nV dělové věži na přídi se nachází jeden francouzský 100mm kanón Creusot-Loire. Doplňují ho dva dvojité 37mm protiletadlové kanóny typu 76. Ve středu lodi se nachází jeden otočný dvojitý kontejner protilodních střel SY-1 s doletem 40 km (kopie sovětských P-15 Termit). Protiponorkovou výzbroj tvoří dva trojhlavňové 324mm protiponorkové torpédomety Alenia B515S, ze kterých jsou odpalována lehká torpéda Whitehead A.244S a dva 240mm vrhače raketových hlubinných pum typu 62, umístěné na přídi. Na zádi se nachází plošina a hangár pro operace jednoho protiponorkového vrtulníku Harbin Z-9C.\n\nOproti starším fregatám loď dostala pokročilejší elektroniku. Kromě trupového sonaru SJD-5 byla vybavena rovněž sonarem s proměnlivou hloubkou ponoru SJD-7 (licenční francouzský DUBA-25). Pohonný systém tvoří dva diesely 12 PA6 280 BTC. Lodní šrouby jsou dva. Nejvyšší rychlost je 25,5 uzlu.\n\n\"S'-pching\" sloužila v letech 1987–2005 v čínském severním loďstvu. Poté byla převedena k výcviku a změněno jako \"Lü-šun\" v roce 2010.\n\n\n"}
{"id": "1531898", "url": "https://cs.wikipedia.org/wiki?curid=1531898", "title": "Ázerbájdžánská národní knihovna", "text": "Ázerbájdžánská národní knihovna\n\nÁzerbájdžánská národní knihovna (ázerbájdžánsky \"Mirzə Fətəli Axundov adına Azərbaycan Milli Kitabxanası\" ) v Baku je národní knihovnou Ázerbájdžánu. Název nese po ázerbájdžánském spisovateli a filosofovi Mirzu Fətəli Axundovovi. \n\nKnihovna byla založena v roce 1922 a 23. května 1923 byla otevřena. Původně nesla jméno \"Všeobecná knihovna a státní depozitář knih Ázerbájdžánu\" a sídlila v budově, v níž nyní sídlí prezidium Ázerbájdžánské národní akademie věd. Roku 1939 byla pojmenována po Mirzə Fətəli Axundovovi. Současná budova knihovny v centru Baku byla navržena v roce 1947 architektem Mikayilem Hüseynovem, a byla dokončena roku 1959. Její exteriér zdobí sochy básníků jako Nizámí, Mahsati nebo Alexandr Puškin . Status národní knihovny byl knihovně udělen v roce 2004. \n\nKnihovna má asi 4,5 milionu jednotek médií, včetně rozsáhlých historických fondů a hudebního oddělení s asi 175.000 kusů médií (notových záznamů, knih, časopisů a hudebních nosičů). Je to jediná knihovna, která má mikrofilmy a fotografie ázerbájdžánských novin z doby před dobytí Rudou armádou v roce 1920. Knihovna má 13 studoven. Je to prezenční knihovna bez možnosti absenčních výpůjček. \n\n"}
{"id": "1531899", "url": "https://cs.wikipedia.org/wiki?curid=1531899", "title": "Dotek lásky", "text": "Dotek lásky\n\nDotek lásky je studiové album českého zpěváka Karla Gotta. Vydal jej Supraphon v září 2012 a obsahuje celkem 17 coververzí světových hitů popu. České texty k těmto písním napsali například Pavel Vrba, Miloš Skalka, nebo například Michael Prostějovský. Album bylo pokřtěno 23. řijna 2012 a kmotry alba se stali Gabriela Gunčíková a Dasha. Písně na album Karel Gott nahrál během let 2011 a 2012.\n\n"}
{"id": "1531901", "url": "https://cs.wikipedia.org/wiki?curid=1531901", "title": "Callaeidae", "text": "Callaeidae\n\nLaločníkovití (Callaeidae, někdy Callaeatidae) je malá čeleď zpěvných ptáků endemitních k Novému Zélandu. Dělí se na tři rody: \"Callaeas\", který je tvořen druhy \"Callaeas cinereus\" a \"Callaeas wilsoni\"; \"Philesturnus\", který zahrnuje druhy \"Philesturnus rufusater\" a \"Philesturnus carunculatus\" (laločník sedlatý); \"Heteralocha\" s jediným druhem \"Heteralocha acutirostris\", česky laločník ostrozobý. Laločník ostrozobý je považován za vyhubeného následkem ztráty přirozeného prostředí, nadměrného lovu a šíření nepůvodních predátorů, na úbytek druhu mohla mít částečně vliv také nějaká nemoc dovlečená na ostrov společně s majnou obecnou. Poslední potvrzené pozorování druhu pochází z prosince roku 1907. Laločník \"Callaeas cinereus\" je hodnocen jako kriticky ohrožený, pravděpodobně vyhynulý, poslední potvrzená zpráva o druhu připadá na rok 1967. I přes řadu neověřených zpráv nebyly předloženy žádné přímé důkazy potvrzující existenci ptáka.\n\nNejbližší žijící příbuzný této čeledi je novozélandský pěvec medosavka hvízdavá (\"Notiomystis cincta\"), vztahy s ostatními druhy ptáků jsou stále neznámé. Rovněž molekulární analýza zkoumající vztahy mezi jednotlivými rody se ukázala být neprůkaznou, výsledky označily za bazální rod \"Callaeas\" nebo \"Heteralocha\". Laločníkovití pravděpodobně představují reliktní čeleď z dob rané kolonizace Nového Zélandu zpěvnými ptáky.\n\nLaločníkovití obývají husté lesy, živí se hmyzem, jsou monogamní a drží si trvale jedno území. Jsou to pozemní ptáci s délkou těla asi 26 až 38 cm. Vyznačují se silnými končetinami a neopeřenými lícními laloky, které se rozprostírají za zobákem. Křídla jsou slabá, následkem toho jsou jejich nositelé špatnými letci. Největším druhem čeledi byl laločník ostrozobý s délkou těla až 48 cm (u samic). U tohoto druhu se také objevoval výrazný pohlavní dimorfismus, kdy samice měla dlouhý tenký zobák, kdežto samec měl zobák krátký a tlustý.\n"}
{"id": "1531906", "url": "https://cs.wikipedia.org/wiki?curid=1531906", "title": "Mariazellská bazilika", "text": "Mariazellská bazilika\n\nMariazellská bazilika je katolický kostel v rakouském městečku Mariazell. Je unikátní radikálním spojením gotické a barokní architektury. Jde zároveň o nejvýznamnější poutní místo v Rakousku, a to díky dřevěné, pozdně románské sošce Panny Marie zvané \"Magna Mater Austria\", jíž katoličtí věřící připisují zázračnou moc. Titul basilica minor kostelu přidělil papež Pius X. roku 1907. Gotický základ byl postaven ve 14. století. V letech 1420 a 1474 ovšem kostel vyhořel. V letech 1644-1683 proběhla obnova a přístavba v barokním slohu, návrh připravil Domenico Sciassia. Centrální gotickou věž nechal obstoupit dvěma barokními. Hlavní barokní oltář vytvořil Johann Bernhard Fischer. Každá z dvanácti postranních kaplí má rovněž vlastní barokní oltář. Varhanní konzole vytvořil vídeňský sochař Johann Wagner. Před hlavním vchodem stojí dvě sochy v životní velikosti vytvořené Balthasarem Mollem v roce 1757. Na levé straně stojí uherský a polský král Ludvík I. Veliký a vpravo český kníže a moravský markrabě Vladislav Jindřich. V roce 1992 začala generální rekonstrukce, dokončena byla roku 2007. Pouti k sošce jsou zaznamenány již ze 12. století. Habsburkové tradici posílili v rámci protireformační kampaně a dali jí i národní ráz. Poutě zakázal sice císař Josef II., ale po jeho smrti se tradice obnovila. V současnosti Mariazell navštěvuje každoročně kolem milionu poutníků.\n"}
{"id": "1531916", "url": "https://cs.wikipedia.org/wiki?curid=1531916", "title": "Ermine Street", "text": "Ermine Street\n\nMěsta v Británii vyrostla poprvé za Římanů, k nim patřil zejména York, Chester, St. Albans, Bath, Lincoln, Gloucester a Colchester. Všechna tato významná střediska jsou i v moderní době nadále spojena systémem dávných římských vojenských cest, které do různých směrů vycházejí z Londýna: Ermine Street, Watling Street (z Londýna do Chesteru) a Fosse Way (z Exeteru do Lincolnu). Tyto silnice kromě rychlých přesunů vojska Římanům umožňovaly také dopravu tak přepychového zboží, jakým bylo koření, víno či sklo z jiných částí Římské říše. Romanizace obyvatelstva, která v té době probíhala, se ale pravděpodobně týkala jen místních bohatých vrstev. \nErmine Street, která vedla na sever z Londýna přes Ware, Royston, Godmanchester a Ancaster do Lincolnu a dále do Yorku, přičemž řeku Humber překonávala v Brough, byla vybudována velmi brzy. Postavila ji IX. legie při postupu na sever už ve 40. a 50. letech 1. století. Začínala u Bishopsgate, jedné ze sedmi bran opevněného římského Londýna, a odtud mířila na k Lincolnu. Úsek na sever od Lincolnu však později začal ztrácet na významu (například ve srovnání s Tillbridge Lane). \nJeden z nejlepších rovných úseků cesty se ale užívá stále, vede po něm silnice A15 mezi Lincolnem a řekou Humber. Většinu starověké trasy nyní pokrývají moderní silnice, ale jsou úseky, například v hrabství Lincolnshire, po kterých se dá jít pěšky. \nPůvodní keltský ani římský název cesty se nezachoval. Název \"Earninga Straete\" (1012) dali silnici Sasové, a to podle kmene \"Earningas\", který obýval region (později známý jako \"Armingford Hundred)\" kolem vesnice Arrington v hrabství Cambridgeshire a města Royston v hrabství Hertfordshire. Staroanglického původu jsou rovněž názvy „Armingford“ i „Arrington“. Název mívá kromě \"Earninga Straete\" také podobu \"Erming Street\". \n\nCesta bývá též označována jako Stará severní silnice, a to v úseku od Londýna až tam, kde se v blízkosti Godmanchesteru připojuje k Velké severní silnici A1. \nSaské pojmenování Ermine se však užívá i pro jinou římskou silnici, a to ze Silchesteru (Calleva Attrebatum) do Cirencesteru (Corinium) a Gloucesteru (Glevum), přičemž řeku Temži překračovala pod městečkem Cricklade na severu hrabství Wiltshire a klesala dál k vesnici Birdlip v hrabství Gloucestershire. \n\nThomas Codrington předpokládá, že „Erming Street\" vedla od Londýna víc k západu a procházela místem nazývaným Theobalds Park u paláce Theobalds House v hrabství Hertfordshire. Tato trasa je vyznačena na mnoha mapách. \nV hrabství Hertfordshire Ermine Street prochází místy jako Ware, St. Albans, Braughing nebo Baldock. Ware je v současnosti městem s 18 tisíci obyvateli. Na místě zhruba 200 metrů na západ od současné železniční stanice ve Ware Ermine Street překonávala řeku Lea. V roce 1952 byla při výstavbě stoky odkryta její část, což poskytlo příležitost ji prozkoumat podrobněji. Našly se tam mimo jiné 1600 let staré koleje vyjeté od povozů a pozůstatky hrnčířské dílny i kovárny. \nVšechny materiály, které tam Římané při stavbě použili, byly místního původu; vrstvy tvořila tmavá půda, štěrk, pískovec a pazourek ze štěrkopísků na severním břehu řeky. Křída se nachází na břehu jižním. Vrstvy ležely na spodní vrstvě, kterou tvořila černá rašelina.\nŠířka silnice tam dosahovala téměř 20 metrů. Cesta totiž měla tři pruhy, střed (široký 7,3 metru) byl z tvrdšího materiálu a rovnější, krajní pruhy, 6 metrů široké, byly měkčí, písčité. Hlavní římské silnice včetně Ermine Street totiž využívaly střed jako vozovku pro dopravu, buď pěší nebo pro vozy, a postranní pruhy byly určené pro dobytek a koně. Její šíře je dokladem důležitosti spojení hlavního města se severem země.\nSilnice byla veden přes Ware, protože leželo od Londýna přímo na sever, což vyhovovalo římské praxi stavět silnice pokud možno rovně, a navíc se Ware od hlavního města nachází ve vzdálenosti 32 km, tedy příhodné pro zastávku císařské pošty.\n\nŘímská mapa Británie nad textem nahoře ukazuje ten úsek Ermine Street, který měl i alternativní trasu. Když Ermine Street opouštěla Lincoln směrem k severu kolem Scamptonu, tato alternativní trasa zahnula doleva, takže tvořila široký půlkruh směrem k západu od ústí řeky Humber. Přímá cesta k severu mezi Lincolnem a Yorkem, na mapě vyznačená červeně, sice byla kratší, ale za nepříznivých povětrnostních podmínek na ní řeka Humber tvořila nepřekonatelnou překážku. \nProto byla tato alternativní trasa vybudována (viz také římské silnice v Británii). \nPodrobný popis, jak silnice spojovala York (Eboracum), Castleford (Lagecium), Doncaster (Danum), Littleborough (Agelocum) a Lincoln (Lindum), poskytuje Antoninův itinerář. \n\nČást této trasy v hrabství Lincolnshire, tzv. Till Bridge Lane, je moderní A1500. Trasa v oblasti Doncasteru a opět severně od Castlefordu je známa jako Roman Ridge nebo Roman Rigg. \nZnačně dlouhý úsek této silnice tvořil později po mnoho století tzv. Velkou severní silnici mezi hrabstvími Nottinghamshire a West Yorkshire. \n\n"}
{"id": "1531919", "url": "https://cs.wikipedia.org/wiki?curid=1531919", "title": "Česká liga akademická", "text": "Česká liga akademická\n\nČeská liga akademická (zkráceně ČLA, po r. 1918 nazývaná obvykle jen \"Akademická liga\") byl spolek českých katolicky orientovaných vysokoškoláků, jehož hlavním smyslem byla péče o katolické studenty přicházející studovat na některou z pražských vysokých škol.\n\nSpolek byl založen v roce 1906 a jeho vznik je spojován především s tehdejším profesorem teologické fakulty a pozdějším pražským arcibiskupem Františkem Kordačem. Původním účelem byla především pomoc a sociální podpora novým, mimopražským vysokoškolským studentům (např. hledání ubytování nebo levného stravování). K činnostem spolku ale patřilo také pořádání kulturních a sportovních akcí, společných bohoslužeb a duchovních cvičení.\n\nZ později známých osobností patřil ke členům Ligy např. František Nosek.\n\nUž od roku 1909 vydávala ČLA vlastní časopis, původně s názvem \"Studentská hlídka\", po první světové válce s názvem \"Život\". Obsah byl zaměřen na umění, náboženství i politiku.\n\nV roce 1939 byla ČLA zrušena. Po druhé světové válce sice svou činnost na čas obnovila, ale byla jako ideový nepřítel komunistického režimu zrušena znovu a mnozí z jejích členů pak byli perzekvováni (jedním z nich byl i Josef Plocek).\n\n\n"}
{"id": "1531920", "url": "https://cs.wikipedia.org/wiki?curid=1531920", "title": "Astronomická observatoř Bělehrad", "text": "Astronomická observatoř Bělehrad\n\nAstronomická observatoř Bělehrad (srbsky Астрономска опсерваторија Београд/Astronomska opservatorija Beograd) se nachází v hlavním městě Srbska Bělehradu, v místní části Zvezdara, na východním okraji metropole.\n\nSoučasná observatoř nahradila starší skromné zázemí z přelomu 19. a 20. století. Pod vedením Vojislava V. Miškoviće bylo rozhodnuto o výstavbě nového objektu, v soutěži byl nakonec vybrán projekt českého architekta Jana Dubového. Ten navrhl osm staveb celého komplexu observatoře. Celkové náklady na stavbu dosáhly deseti milionů tehdejších dinárů. Lokalita byla nejprve upravena (odstraněna vegetace, vyrovnán terén), na místě se nacházel starší trigonometrický bod.\n\nStavební práce probíhaly až do roku 1931. Hvězdárna (v srbštině Zvezdarnica) nakonec ovlivnila název celé lokality, a podle něj byla pojmenována i kolonie Zvezdara, předchůdce současné místní části Bělehradu. Objekty hvězdárny vznikly v tehdy populárním funkcionalistickém stylu; striktně stroze navržené objekty jsou téměř prostý všech dekorací a ozdob. Jedinou výjimkou jsou reliéfy od Branka Krstiće. Nápadní je hlavně správní budova, která byla rozčleněna do centrální části a dvou křídel; s hlavním vstupem a nápisem OMNIA IN NUMERO ET MENSURA. \n\nJan Dubový za projekt observatoře získal titul Doktora technických věd. Byl také představen na výstavě skupiny architektů v Praze. V současné době je stavba kulturní památkou (od roku 2001). Má být nahrazena modernějším komplexem v lokalitě Vidojevac; tento komplex by měl být přebudován na muzeum. \n"}
{"id": "1531921", "url": "https://cs.wikipedia.org/wiki?curid=1531921", "title": "John Paul Edwards", "text": "John Paul Edwards\n\nJohn Paul Edwards (5. června 1884 Minnesota – 1968 Oakland) byl americký fotograf a člen umělecké skupiny f/64. \n\nNarodil se v Minnesotě 5. června 1884 a v roce 1902 se přestěhoval do Kalifornie. Není známo, jak se začal zajímat o fotografii, ale na počátku dvacátých let byl členem Oakland Camera Club, San Francisco Photographic Society a Pictorial Photographers of America. Jeho rané fotografie byly v piktorialistickém stylu, ale na konci dvacátých let jej změnil na čistě přímý fotografický styl. \n\nNěkdy kolem roku 1930 potkal Willarda Van Dykeho a Edwarda Westona. Během dvou let se stali dobrými přáteli a v roce 1932 byl Edwards pozván jako zakládající člen skupiny f/64, spolu s Westonem, Van Dykem, Anselem Adamsem, Imogen Cunninghamovou, Soňou Noskowiak a Henrym Swiftem. Zúčastnil se pilotní výstavy skupiny f/64 v muzeu MH de Young Memorial, kde vystavil svých devět snímků lodí, kotevních řetězů a zemědělských vozů.\n\nFotografoval ještě mnoho let poté, co se skupina f/64 rozpustila v roce 1935, ale nezískal žádnou slávu jako řada jiných členů skupiny. V roce 1967 daroval se svou manželkou sbírku fotografií muzeu v Oaklandu. V roce 1968 zemřel v Kalifornii v Oaklandu. \n\n"}
{"id": "1531923", "url": "https://cs.wikipedia.org/wiki?curid=1531923", "title": "Ostnák jihoamerický", "text": "Ostnák jihoamerický\n\nOstnák jihoamerický (\"Jacana jacana\") je druh ptáka patřící do podřádu bahňáci. Je jedním z osmi druhů ostnáků.\n\nMá hnědá křídla a hřbet. Hlava a další části těla pak mají černou barvu. Zobák žluté barvy doplňuje červený čelní štítek. Typické jsou dlouhé nohy a prsty. Ostnák jihoamerický dosahuje délky 21 až 25 centimetrů a váhy 80 až 150 gramů. Samice jsou větší než samci. Ti se starají o stavbu hnízda, snůšku a mláďata. Samice se tak páří až se třemi, resp. čtyřmi samci (tzv. mnohomužství), z nichž všichni mohou mít svá vlastní mláďata, o která se starají. Samice v tu dobu hledají a lákají další samce a brání teritorium.\n\nSamice snáší čtyři vejce, která jsou následně inkubována po dobu 28 dní. \n\nVyskytuje se v tropické Jižní Americe východně od And a v jižní Střední Americe, kde obývá tamní sladké vody (bažiny, mokřady, záplavové oblasti). Umí se pohybovat po listech rostlin, k čemuž slouží dlouhé prsty, díky nimž se váha ptáka rozkládá na větší plochu.\n\nŽiví se vodními bezobratlými (zejména hmyzem), malými rybami či obojživelníky i semeny a dalšími částmi rostlin.\n\nTento druh byl v říjnu 2019 chován v pouhých dvanácti evropských zoo. Z toho nejvíce zastoupen (tři zoo) byl v Německu. Na seznamu byla v tu dobu také jedna česká zoo – Zoo Praha. Historicky byl ostnák jihoamerický chován rovněž v Zoo Dvůr Králové, Zoo Hluboká a Zoo Zlín. Ve slovenských zoo chován nebyl a není.\n\nOstnáci jihoameričtí byli dovezeni v dubnu 2019 ze Zoo Zlín. Od září 2019 jsou vystaveni v nově zpřístupněném Rákosově pavilonu (expozice Pantanal), a to v počtu dvou jedinců.\n"}
{"id": "1531926", "url": "https://cs.wikipedia.org/wiki?curid=1531926", "title": "Gostków", "text": "Gostków\n\nGostków je vesnice na jihu Polska nacházející se severně od města Kamienna Góra. Zastavěná část má podlouhlý charakter. Ve vsi se nachází kostel svaté Barbory a ruina evengelického kostela. Na východním okraji na kopci je větrný mlýn.\n"}
{"id": "1531927", "url": "https://cs.wikipedia.org/wiki?curid=1531927", "title": "Evangelický kostel v Ostojićevu", "text": "Evangelický kostel v Ostojićevu\n\nEvangelický kostel v obci Ostojićevo se nachází v autonomní oblasti Vojvodina, na severu Srbska. V obci je umístěn mezi ulicemi \"Maršala Tita\" a \"Hajduk Veljka\". Kostel není evidován jako kulturní památka. \n\nFunkcionalistický kostel slouží pro evangelíky slovenské národnosti (tzv. Dolnozemské Slováky, kteří ve Vojvodině žijí). Byl vybudován na přelomu 20. a 30. let 20. století, dokončen byl roku 1930. Architektem kostela byl Čech Jan Dubový. Obdobně jako u svých dalších staveb Dubový navrhl kostel v podobě velmi strohé, bez nápadnějších dekorací, v duchu tehdy moderní funkcionalistické architektury. Měl být jedním ze symbolů stylu, který měl v tehdejší jugoslávské architektuře dominovat a nahradit historizující styly odkazující na byzantskou nebo středověkou srbskou architekturu. Jednolodní kostel o délce 20 m a šířce 10 m má jednu věž s čtyřúhelníkovým půdorysem. \n\nFasáda kostela byla obnovena v 2. dekádě 21. století.\n"}
{"id": "1531928", "url": "https://cs.wikipedia.org/wiki?curid=1531928", "title": "Marc Martel", "text": "Marc Martel\n\nMarc Martel (* 16. listopadu 1976 Montréal) je kanadský křesťanský rockový hudebník. \n\nNarodil v Montréalu. Jeho otec je Michel Martel a matka Barbara Beresford Martelová. Navštěvoval Briercrest College a seminář v Saskatchewanu, kde v roce 1999 se svým spolubydlícím Jasonem Germainem a několika přáteli založil skupinu Downhere. Po čtyřech letech, když dokončil vysokou školu se skupina přestěhovala do Nashville v Tennessee, kde podepsala smlouvu s Word Records. Se skupinou získal ceny Juno Award, Covenant Award a Dove Award. Vydali 10 alb, včetně filmu \"On the Altar of Love\".\n\nV září 2011 se Martel přihlásil do soutěže o účast na oficiálním projektu \"Queen Extravaganza Tour\", Rogera Taylora, původního bubeníka rockové skupiny Queen. Marca Martela zpívajícího se skupinou Queen klasickou píseň \"Somebody to Love\" na YouTube vidělo v krátké době více jak milion uživatelů, od září 2019 má více než 20 milionů zhlédnutí. To vedlo k vystoupení v The Ellen DeGeneres Show týden po vydání videa. Stal se jedním z vítězů soutěže, což mu v roce 2012 umožnilo šestitýdenní působení s \"Queen Extravaganza Tour\". Toto turné s Marcem Martelem pokračovalo až do ukončení projektu roku 2016.\n\nSvými vokály přispěl do životopisného filmu Bohemian Rhapsody (2018), což potvrdil producent filmu Graham King.\n"}
{"id": "1531931", "url": "https://cs.wikipedia.org/wiki?curid=1531931", "title": "Wrony", "text": "Wrony\n\nWrony jsou osadou spadající pod jihopolskou ves Stare Bogaczowice. Nacházejí se na sever od této vsi. Jedná se o pár chalup a stodol u cesty. Osadu obývají převážně cikáni.\n"}
{"id": "1531932", "url": "https://cs.wikipedia.org/wiki?curid=1531932", "title": "Alta (automobilka)", "text": "Alta (automobilka)\n\nAlta byl řecký výrobce motocyklů a lehkých i těžších tříkolových nákladních a osobních automobilů. Výroba motocyklů a tříkolových vozidel s motory Sachs 50cc byla zahájena v první továrně v Aténách v roce 1962. Model motocyklu 50S byl známý svou spolehlivostí (některé přežívají dodnes v dobrém provozním stavu). V roce 1967 Alta navrhla a vyvinula model A700, těžší tříkolový vozík s 2-válcovým motorem BMW 35 hp, jedním kolem vpředu a užitečným zatížením 800 kg. Kamion s příjemným designem a vysokou spolehlivostí se stal jedním z nejúspěšnějších vozidel svého druhu v Řecku. V roce 1968 Alta představila tříkolový osobní vůz s jedním kolem vzadu, model A200 (tři kola byla podle řeckého práva klasifikována odlišně). Vůz byl poháněn motorem Heinkel 200cc a byl založen na německém Fuldamobilu (vyráběném také společností Attica v Řecku na základě licence), ale s vlastním designem karoserie Alty. Společnost přesunula výrobu do nové, větší továrny v Eleusis, kde fungovala až do roku 1978.\n"}
{"id": "1531934", "url": "https://cs.wikipedia.org/wiki?curid=1531934", "title": "Jednotný svaz českých zemědělců", "text": "Jednotný svaz českých zemědělců\n\nJednotný svaz českých zemědělců (\"zkratka\" JSČZ) byla jednotná oborová zemědělská organizace pro země Českou a Moravskoslezskou v letech 1945–1952, sdružující zemědělce bez ohledu na jejich politickou příslušnost či majetkové postavení. Vznikla na základě vyhlášky ministra zemědělství Júlia Ďuriše č. 11 ze dne 28. května 1945, kterou nařídil likvidaci protektorátního Svazu zemědělství a lesnictví (Verband für Land- und Forstwirtschaft für Böhmen und Mähren, 1942–1945). Ústředním tiskovým orgánem JSČZ se staly Zemědělské noviny, vydávané nakladatelstvím a tiskovými podniky „Brázda” se sídlem v Praze na Opletalově ulici čp. 3. Vedle ústředních Zemědělských novin vydávalo nakladatelství celou řadu odborné zemědělské literatury. JSČZ pečoval také o přidružené jednoty včelařů, rybářů, chovatelů drobného hospodářského zvířectva apod.\n\nZákon č. 145/1947 Sb. o organizaci zemědělců republiky Československé, který zpětně legalizoval více jak dvouleté působení veřejnoprávní zemědělské korporace, schválilo Ústavodárné Národní shromáždění republiky Československé 11. července 1947. Na jeho základě vznikl Jednotný svaz českých zemědělců se sídlem v Praze pro země Českou a Moravskoslezskou, Jednotný svaz slovenských zemědělců (Jednotný sväz slovenských rolníkov, zkratka JSSR) se sídlem v Bratislavě pro Slovensko a Ústřední rada zemědělců republiky Československé se sídlem v Praze. Po únoru 1948 odebralo Ministerstvo zemědělství svazu jeho odbornou zemědělskou agendu a JSČZ vystupoval v podstatě v roli zemědělského spolku na podporu prováděné kolektivizace venkova.\n\nZ přísně tajného rozhodnutí předsednictva ÚV KSČ z 18. února 1952 začalo Ministerstvo zemědělství postupně a pod zástěrkou tzv. \"samorozpuštění\" ve vší tichosti JSČZ a JSSR likvidovat. Do textu likvidačního rozhodnutí byla vložena mimo jiného formulace, že „\"tam, kde není JZD nebo je v menšině, stává se často JSČZ útočištěm nepřátel JZD a vesnických boháčů\".” Dnem 6. prosince 1952 ukončila likvidační komise JSČZ svoji činnost. Veškerý majetek získalo Ministerstvo zemědělství, které převzalo také nakladatelské a tiskové podniky „Brázda”, přejmenované od 1. ledna 1953 na „Státní zemědělské nakladatelství”.\n\nProtektorátní Svaz zemědělství a lesnictví, zřízený na podkladě vládního nařízení č. 294/1942 Sb., o organisaci zemědělství a lesnictví v Čechách a na Moravě, do sebe sloučil Českou zemědělskou radu v Praze, Českou zemědělskou radu v Brně a Německou zemědělskou radu v Brně (Česká zemědělská rada), převzal veškerá jejich práva a majetek, dále proběhlo sloučení (likvidace) i dalších korporací a spolků:\n\nSvaz se členil na „Zemský svaz zemědělství a lesnictví pro Čechy” v Praze a „Zemský svaz zemědělství a lesnictví pro Moravu” v Brně, Okresní spolky zemědělství a lesnictví a Místní spolky zemědělství a lesnictví, přičemž v každém politickém okrese měl být zřízen Okresní spolek a v každé obci Místní spolek. Dne 28. května 1945 na schůzi ministerstva zemědělství za přítomnosti členů Národní fronty nařídil ministr zemědělství Július Ďuriš vyhláškou č. 11 (publikované ve stejný den v Úředním listě č. 12/1945) likvidaci Svazu zemědělství a lesnictví a zároveň zřídil výměrem čj. 32867/I-5-1945 přípravný výbor Jednotného svazu českých zemědělců, který pověřil likvidací Svazu zemědělství a lesnictví.\nPřípravný výbor Jednotného svazu českých zemědělců (JSČZ) byl zvolen již 28. května 1945: předseda Václav Mikuláš za Československou stranu národně-socialistickou (Jesenice u Prahy, bývalý předseda Ústřední jednoty československých malozemědělců), I. místopředseda Ing. Rostislav Sochorec za Československou stranu lidovou (Moravský Žižkov, bývalý ústřední jednatel Svazu československých lidových zemědělců na Moravě), II. místopředseda Antonín Černý za Československou stranu sociální demokracie (Máslovice, bývalý předseda Ústředního svazu domkářů a malorolníků), III. místopředseda Josef Nepomucký za Komunistickou stranu Československa (Předboj, bývalý předseda Svazu domkářů, malých a středních rolníků), jednatel Bohumil Hrbek za Čs. stranu nár. soc (bývalý generální tajemník Ústřední jednoty čs. malozemědělců), pokladník Dr. Josef Novák za Čs. stranu lidovou (úřadující místopředseda Svazu katolických zemědělců v Čechách), generální tajemník Antonín Volavka za Komunistickou stranu Československa (bývalý redaktor „Odboje pracujícího venkova”), zapisovatel Antonín Kekus za čs. stranu soc. dem (Brno, zemědělský tajemník).\n\nDo svých funkcí byli funkcionáři přípravného výboru uvedeni 30. května 1945 na schůzi zaměstnanců Svazu zemědělství a lesnictví (SZL) a členů likvidační komise SLZ v zasedací síní v budově bývalé České zemědělské rady v Praze na Václavském náměstí čp. 48. Schůzi řídil předseda likvidační komise Josef Nepomucký a jejím výsledkem byla programová výzva k budování JSČZ „Budujeme jednotný svaz českých zemědělců” a Směrnice pro ustavení místních skupin JSČZ. První veřejné vystoupení pod novým názvem svazu se konalo 1. července 1945 na manifestaci na Bílé Hoře, konané pod heslem „Odčiňujeme Bílou horu” a uspořádané Zemským národním výborem v Praze a ministerstvem zemědělství u příležitosti vydání dekretu o konfiskaci zemědělského majetku Němců, Maďarů a zrádců, na které promluvil za JSČZ také V. Mikuláš.\n\nPředsednictvo přípravného výboru Jednotného svazu českých zemědělců expozitury pro zemi Moravskoslezskou v Brně v čele s předsedou Antonínem Kekusem zasedalo 24. října 1945, kdy byly přednostům jednotlivých oddělení a přednostům oblastních úřadoven předány jmenovací dekrety. Přednostou právního oddělení byl jmenován JUDr. Josef Červinka, přednostou plánovacího odboru plánovacího dr. ing. Jaroslav Písařík, odboru zemědělské techniky ing. Navrtal, odboru rostlinné výroby Jan Nevařil, odboru živočišné výroby doc. dr. František Štencel, odboru lesní výroby Vladimír Sedláček, družstevního odboru ing. František Navrátil, odboru osvěty venkova Ladislav Anýž, sociálního odboru dr. Zdeněk Bartoš, odboru pozemkové reformy ing. Nepevný, odboru pro živelné pohromy ing. Alois Kacíř, který byl zatím pověřen vedením oblastní úřadovny v Opavě. Přednostou oblastní úřadovny v Brně ing. Sedlář, přednostou v Olomouci JUDr. Šumbera, v Jihlavě ing. Bradáč, ve Znojmě ing. Zika, v Uherském Hradišti ing. Příleský, ve Valašském Meziříčí ing. Bogar a v Zábřehu ing. Kudlička.\n\nLikvidace SZL proběhla do 31. prosince 1945. Vzhledem k tomu, že právní podklad pro vznik JSČZ nebyl ale do té doby vydán, zahájil přípravný výbor oficiální činnost JSČZ dne 18. prosince 1945 a to rozesláním vnitřního oběžníku, kterým konstatoval, že starý název organizace Svaz zemědělství a lesnictví v likvidaci je zrušen a podřízené složky JSČZ již pracují.\n\nPo uzákonění JSČZ požádal na začátku října 1947 první přípravný výbor JSČZ ministra zemědělství, aby jmenoval nové přípravné výbory obou svazů (JSČZ a JSSR) a ukončil tak více jak dvouleté působení svého organizačního provizoria.\n\nNa česko-slovenských poradách v Luhačovicích v září 1945 byl připraven návrh dekretu prezidenta republiky o zřízení Jednotném svazu českých zemědělců, který byl nahrazen návrhem zákona o Ústřední radě zemědělců, vrcholné zemědělské organizaci, sdružující Jednotný svaz českých zemědělců v Praze a Jednotný svaz slovenských zemědělců v Bratislavě, který 8. února 1946 schválilo Prozatímní národní shromáždění.\n\nV dubnu 1946 započalo Prozatímní národní shromáždění ve svém zemědělském výboru projednávat zákon o Jednotném svazu českých zemědělců. Jednání zemědělského výboru PNS o návrhu zákona probíhala velmi dramaticky. Na přání slovenských poslanců neměla jednání zemědělského výboru po dobu parlamentních prázdnin do 7. května pokračovat, což respektoval i předseda výboru Jaromír Kafka. Schůze se nakonec konala a Zemědělský výbor PNS pokračoval 25. dubna 1946 v projednávání vládního návrhu zákona o Jednotném svazu českých a slovenských zemědělců. Zástupci lidové strany opustili schůzi a k nim se připojili též zástupci strany nár. socialistické (až na poslance V. Mikuláše). V jejich nepřítomnosti pak byla osnova zákona o Jednotném svazu českých a slovenských zemědělců hlasy KSČ a ČSSD schválena.\n\nPo květnových parlamentních volbách v roce 1946 bylo PNS rozpuštěno a zvoleno Ústavodárné Národní shromáždění. Od starého návrhu zákona o JSČZ, na kterém se usnesla Národní fronta a český a slovenský Přípravný výbor JSČZ a který jednomyslně přijala vláda, bylo upuštěno a návrh byl novou vládou přepracován. Nakonec byl návrh zákona ze dne 18. října 1946, podepsaný předsedou vlády Klementem Gottwaldem a ministrem zemědělství J. Ďurišem, na přání generálního tajemníka komunistické strany Rudolfa Slánského stažen z pořadu jednání zemědělského výboru ÚNS, přestože ministr zemědělství J. Duriš zpočátku usiloval, aby byl odhlasován ještě před 28. říjnem 1946.\n\nJSČZ tak vystupoval nadále po celý rok 1946 bez právní subjektivity. Například zákon č. 249/1946 o zatímní úpravě finančního hospodářství svazků územní samosprávy a některých jiných osob veřejného práva již JSČZ tuto právní subjektivitu přiznával a JSČZ se sídlem v Praze obdržel náhradový příděl 104 000 000 Kčs a Jednotný svaz slovenských rolníků se sídlem v Bratislavě 30 000 000 Kčs. Naopak při právních jednáních a při zaknihování pozemků bylo nadále používáno názvu „Svaz lesnictví a zemědělství v likvidaci”. Také Ministerstvo vnitra pohlíželo na zakládající pobočky JSČZ jako na spolky (založené podle spolkového zákona) a teprve na žádost JSČZ svým přípisem č. 3151-10/9-46-2-Vb-1 ze dne 18. listopadu 1946 ustanovilo ve věcech zakládání místních organizací JSČZ veřejnoprávní korporací.\n\nÚstavodárné Národní shromáždění republiky Československé schválilo zákon č. 145/1947 Sb. o organizaci zemědělců republiky Československé dne 11. července 1947, kterým byly oficiálně zřízeny:\n\nZákon nabyl účinnosti 15. srpna 1947. V novém JSČZ, samosprávné korporaci veřejného práva a zájmové zemědělské organizaci, bylo členství povinné. Místní sdružení JSČZ tvořily fyzické osoby starší 18 let, které hospodařily na půdě o výměře od 1 ha výše, a osoby právnické (včetně státu a svazků územní samosprávy). Obdobně měly být vytvořeny i vyšší organizační složky. Místní sdružení JSČZ jako samosprávné korporace veřejného práva se mohla právně zavazovat a nabývat majetek. O úhradě členských příspěvků (přirážkami k pozemkové dani nebo zvláštními příspěvky) rozhodoval výbor s příslušnými ministerstvy.\n\nÚstřední úřadovna pro zemi Českou se nacházela v Praze. Řídící práce úřadovny JSČZ v Praze byla soustředěna do generálního sekretariátu, který sídlil v budově bývalé České hospodářské rady na Václavském náměstí čp. 48, dále se zde nacházely kanceláře předsedy JSČZ a hospodářská správa. Nedaleko na Václavském náměstí čp. 52 sídlily kanceláře právního oddělení, na Václavském náměstí čp. 39 oddělení rostlinné výroby, na Václavském náměstí čp. 38 osvětové a výstavnické oddělení společně s oblastní úřadovnou JSČZ. Ostatní kanceláře (sociální oddělení, oddělení pro živelné pohromy, technické oddělení, referáty zemědělské ekonomiky, oddělení plánování a lesnické oddělení) na Florenci v budovách čp. 33 (budova bývalé Zemědělské jednoty, potom Zemského svazu zemědělství a lesnictví) a 35 (budova bývalého Zemského svazu zemědělství a lesnictví). Kanceláře oddělení pozemkové reformy, družstevnictví, účtárny, veterinární a živočišné výroby často měnily svá odlehlá detašovaná stanoviště. Pro zemi Moravskoslezskou byla zřízena expozitura JSČZ v Brně, jejíž úřadovna sídlila na Divadelní ulici čp. 3 (předsedou Antonín Kekus, člen představenstva ZNV v Brně).\n\nGenerální sekretariát (GS): generální tajemník Antonín Volavka, I. náměstek: J. Chybík (pro všeobecné zemědělské záležitosti), II. náměstek: J. Zadrobílek (pro záležitosti autonomních odborů a poradních sborů a přičleněných organizací), III. náměstek: L. Kroček (vlastní prezidiální agenda).\n\nOddělení Právní živelní fond a zemědělské pojištění (přednosta Dr. Prach, zástupce Dr. Klír) a Správovědné oddělení (přednosta František Lom) bylo zrušeno.\n\nOblastní úřadovny JSČZ (pro agendu plánování, zemědělskou ekonomiku a poradnictví) se nacházely v Čechách ve městech: Benešov, Čes. Budějovice, Domažlice, Havlíčkův Brod, Hradec Králové, Jičín, Karlovy Vary, Klatovy, Kolín, Liberec, Litoměřice, Litomyšl, Mladá Boleslav, Pardubice, Písek, Plzeň, Praha, Rychnov n. Kněžnou, Tábor, Teplice-Šanov, Žatec a na Moravě ve městech: Brno, Jihlava, Olomouc, Zlín, Znojmo, Opava, Uherském Hradiště, Valašské Meziříčí, Zábřeh (nakonec zůstalo 8 oblastních úřadoven). Do oblastních úřadoven byly začleněny politické okresy (Okresní spolky JSČZ), pod něž spadaly soudní okresy.\n\nSvaz chovatelů hospodářského zvířectva pro Čechy byl ze začátku podřízen JSČZ a nakonec zařazen do živočišného oddělení JSČZ. v období jeho podřízenosti bylo jeho účelem bylo zvelebování chovu hospodářského zvířectva, zastupování chovatelských zájmů a spolupráce s ministerstvem výživy (směrnice a rady chovatelského rázu, kontingentace, krmení, ustájení, obesílání nákupních trhů atd.) Svaz chovatelů v době, kdy vystupoval jako právnická osoba, pořádal nákupní trhy pro veškeré druhy hospodářského zvířectva. Úřadovna svazu sestávala ze „Správního oddělení” a „Oddělení chovu zvířectva”. Kanceláře „Skupina pro chov drůbeže”: odborná skupina chov koz, odborná skupina chov králíků sídlily v Praze II na Křemencově ul. 8 a kanceláře odborné skupiny rybničního hospodářství v Praze II na Opatovické ul. 13. Nižšími organizačními složkami Svazu chovatelů byly Okresní sdružení chovatelů hospodářského zvířectva v sídlech soudních okresů.\n\nJednotný sväz slovenských roľníkov: úřadovna se nacházela v Bratislavě na Křižkově ul. 7. Ústředí tvořil 10členný výbor v čele s generálním tajemníkem (Dr. Michal Falťan). V roce 1946 se z celkového počtu 79 slovenských politických okresů nacházely v 62 okresech organizace JSSR. Technickou agendu vykonávala až do svého zrušení Rolnická komora.\n\nTiskařské a nakladatelské podniky Novina si počátkem 30. let vybudovaly v Praze na Florenci nový komplex s moderní tiskárnou. Novina vydávala zejména tisk Republikánské strany zemědělského a malorolnického lidu, jejímž ústředním tiskovým orgánem se stal deník Venkov. Nakladatelství bylo druhým nejvýznamnějším tiskovým koncernem meziválečného Československa. Vedle Venkova tiskařský koncern vydával v Praze deníky Večer, Lidový deník nebo brněnskou Svobodu, dále regionální deníky a časopisy jako Česká selka, Cep, Rozkvět, kulturní revue Brázda atd.\n\nČasopis Brázda, v letech 1920–24 s podtitulem Revue československého venkova (Orgán svobodného učení selského 1925–28, Agrární čtrnáctideník 1928/29–37, Revuální týdeník agrárního hnutí 1938–42) založil a první tři roky redigoval František Obrtel (* 1873). Podle agrárního časopisu bylo po válce nazváno zemědělské nakladatelství Brázda Jednotného svazu českých zemědělců, které sídlilo v Praze II na Opletalově ulici čp. 3 v budově bývalé Pražské akciové tiskárny (tiskárny Národních listů).\n\nPo zastavení vydávání Národních listů v roce 1941 koupila budovu Pražské akciové tiskárny akciová společnost Sklárny a rafinerie, Josef Inwald (Glasfabriken und Raffinerien Josef Inwald A.-G., Beethovenstr. 3, Prag II). Po válce získal budovu od Národního pozemkového fondu JSČZ, kde založil vlastní nakladatelství „Brázda”, tiskové, vydavatelské a nakladatelské podniky JSČZ (Praha II., Třída Jana Opletala 3), jehož prostřednictvím vydával svůj ústřední tiskový orgán Zemědělské noviny, časopisy: Český zemědělec, týdeník Beseda naší rodiny, Zemědělcův rok od Jana Smetáčka, Chovatel, Český chmelař, Náš chov, Český lid (měsíčník pro dějiny venkova a národopis) a edice: Zemědělské aktuality a Rádce zemědělce. Vedoucím redaktorem nakladatelství Brázda by od roku 1945 František Bulánek. Svaz byl také provozovatelem Vesnického divadla ministerstva zemědělství.\n\nDne 2. června 1945 vyšlo první číslo ústředního orgánu JSČZ — Zemědělských novin. Redakce Zemědělských novin, jejichž řízením byl od konce září 1945 po Antonínu Volavkovi (bývalém redaktorovi Odboje pracujícího venkova) pověřen další člen KSČ Antonín Nedvěd (* 3.1.1899 v Tuchlovicích u Kladna, † 27.8.1954 v Bratislavě), se vytvořila ze starších novinářů s delší novinářskou praxí, kteří dříve působili na Venkově, Národní politice, Melantrichu, aj.\n\nPo dohodě s ministerstvem zemědělství a v duchu vládní politiky se JSČZ účastnil na zřizování strojních stanic, horských pastevních družstev a strojních středisek pro výcvik kvalifikovaného personálu pro obsluhu traktorů. V roce 1946 převzal JSZ konfiskát velkostatku ve Vrbičanech u Lovosic, kde zřídil v říjnu 1946 strojní učiliště a výcvikové středisko pro traktoristy a ošetřovatele zemědělských strojů. Další výcviková střediska zřídil v Bedihošti u cukrovaru, Jihlavě-Staré Hory a na Slovensku v Čeklízu, kde R. L. Buck, expert mise UNRRA pro hospodářské stroje a traktory, pomáhal při montáži strojů a traktorů z akce UNRRA.\n\nOd února 1948 JSČZ otevřel ve Vrbičanech druhé internátní výcvikové středisko pro výcvik mládeže v zemědělství. Podmínkou přijetí prvních 12 zájemců bylo ukončení povinné školní docházky. Doba výuky byla rozložena do dvou let. Vedle ubytování v internátu a zajištěného stravování obdrželi učňové také peněžní odměnu, odpovídající mzdě mladistvého dělníka. Přihlášky se podávaly v kanceláři JSČZ v Praze Na Florenci 33. Postupně svaz počítal s otvíráním dalších. Také Československý rozhlas uvedl dvě rozhlasové reportáže, o výcviku traktoristů a o ženách ve strojním učilišti ve Vrbičanech.\n\nPo schválení zákona č. 145/1947 Sb. o organizaci zemědělců republiky Československé měly být zvoleny nové přípravné výbory JSČŽ a JSSR.\nPrvní zasedání nového přípravného výboru JSČZ, který byl konstituován na základě výnosu ministerstva zemědělství z 20. prosince 1947 a vedl agendu do zvolení ústředního výboru, se konalo ve středu 22. ledna 1948 v Praze. Předseda JSČZ V. Mikuláš doporučil požádat ministerstvo zemědělství o urychlené vydání směrnic pro volby do místních sdružení JSČZ a zároveň doporučil, aby ústřední sjezd JSČZ byl svolán dříve než budou provedeny volby správních orgánů, aby tak vybudování celé organizace svazu nebylo již dále zdržováno. Přípravný výbor se skládal ze 72 členů a oproti prvnímu přípravnému výboru byl do funkce generálního tajemníka povolán Josef Nepomucký, předsedou výboru zůstal Václav Mikuláš. Členové moravského prvního přípravného výboru byli ze svých funkcí uvolněni 27. ledna 1948.\n\nPředsednictvo JSČZ: předseda Václav Mikuláš (rolník a poslanec ÚNS za národní socialisty), I. místopředseda: inž. dr. Rostislav Sochorec (rolník z Mor. Žižkova, předseda zeměděl. odboru ČSL), II. místopředseda: Josef Kočí (rolník za sociální demokraty), III. místopředseda: Josef Tatíček (rolník za KSČ), generální tajemník: Josef Nepomucký (rolník a poslanec ÚNS za KSČ), členové předsednictva: inž. Jaroslav Vylétal (KSČ), Bohumil Hrbek (za národní socialisty), Josef Nepraš (moravský včelařský odborník za ČSL), Antonín Kekus (za soc. demokraty).\n\nPředsednictvo JSSR: předseda Inž. Kornel Filo (poslanec ÚNS za DS), gen. tajemník dr. Michal Falťan (poslanec ÚNS za KSS), I. místopředseda: Július Gašparík (člen SNR za SS), II. místopředseda: Vít Tomek (rolník za soc. demokr.), členové předsednictva: Valentín Matrka (DS), Michal Stanko (DS), C. Šálek (DS), Marek Čulen (KSS), A. Komora (KSS).\n\nPředstavenstvo ústřední rady JSČZ: předseda Oldřich Smejkal (rolník a poslanec ÚNS za ČSSD), I. místopředseda byl jmenován dodatečně (DS), II. místopředseda inž. dr. Rostislav Sochorec (rolník z Mor. Žižkova, předseda zeměděl. odb. ČSL), III. místopředseda Stanislav Novák (rolník a poslanec ÚNS za NS), IV. místopředseda: dr. Michal Falťan (poslanec ÚNS za KSS), gen. tajemník Antonín Volavka (zeměděl. prac. za KSČ), členové představenstva: Josef Smrkovský (KSČ), Václav Mikuláš (NS), Josef Nepraš (ČSL), Antonín Černý (ČSSD), inž. M. Němec (KSČ), Július Gašparík (SS) a Vít Tomek (ČSSD).\n\nJSČZ získal od Národního pozemkového fondu v jednotlivých výrobních oblastech celou řadu konfiskovaných velkostatků (například velký areál zemědělského dvora u Jindřichova Hradce – Lišný Dvůr, velkostatek Vrbičany). V šumavské pastvinářské oblasti to byl rozlehlý pás od Hartmanic po Zhůří (celkem 682 konfiskovaných usedlostí), pro který si nechal JSČZ vypracovat projekt Horského šumavského pastvinářského družstva (s výzkumnou travinářskou a bramborářskou stanicí) a již při organizovaném osídlení (reemigraci) šumavského pohraničí se měl na celou oblast brát zvláštní zřetel.\n\nDnem 1. června 1947 převzalo nově ustavené „Šumavské horské pastvinářské družstvo” v Hartmanicích (ŠHPD Hartmanice) od JSČZ v Praze pastvinářskou oblast, která se rozprostírala v horské části správního okresu Sušice (převážně v soudním okrese Hartmanice). Celková výměra objektu 9 470,8 ha byla po vypracování zemědělsko-hospodářského plánu snížena na celkovou výměru 7 000 ha: z toho 1 400 ha orné půdy s 400 ha zoraných luk, 2 000 ha sečených luk a 3 600 ha pastvin (Karlov, Dolejší Krušec).\n\nZemědělsko-hospodářský plán vypracoval pro družstvo ZNV v Praze (plánovací oddělení: Ing. architekt R. Šper a Ing. architekt E. Delina), který navrhl plán pastvinářského objektu, organizaci provozu družstva, soustředění části provozu do vhodně položených středisek údolních statků a stájí pro přezimování jaloviny a úpravu hospodářských budov se zmechanizovaným provozem. Pastvinářské družstvo provozovalo též šlechtění žita a to odrůdy Těšovské (dříve Riemkerovo žito) a Šumavské (dříve Müllerovo žito). Po zrušení JSČZ připadlo pastvinářské družstvo ministerstvu zemědělství, potažmo státním statkům.\n\nÚčelům rekreačním sloužila JSČZ ozdravovna Nové Zámky u Hostinného (Dolní Olešnice-Vestřev), umístěná do konfiskovaného zámeckého areálu hraběcího rodu Deymové ze Stříteže. V roce 1951 byla v zámku zřízena pobočka „Státní plicní léčebny” v Hostinném. Po zrušení JSČZ byla v roce 1953 přeměněna na oční léčebnu a sanatorium OÚNZ, kde se léčily vleklé endogenní nitrooční záněty. Jednalo se o režimovou léčbu s využitím příznivého klimatu. V roce 1993 se stal zřizovatelem oční léčebny Městská úřad v Hostinném. Od roku 2007 je v majetku ruského podnikatele Alexeje Vladimiroviče Zacharova (společnosti VENTUS – ALIANCE s. r. o., GREAT PARKLAND s.r.o.)\n\nV pondělí 23. února 1948 svolal přípravný výbor Jednotného svazu českých zemědělců mimořádnou schůzi, na kterou se dostavila 27členná deputace ústředního výboru rolnických komisí. Akční výbor Národní fronty odvolal ze svých funkcí v přípravném výboru JSČZ předsedu V. Mikuláše, I. místopředsedu Rostislava Sochorce, II. místopředsedu Josefa Kočího a člena výboru Josefa Nepraše. Dne 29. února 1948 byl vyhlášen 70členný akční výbor JSČZ a ústřední výbor rolnických komisí přesídlil do úřadovny JSČZ na Václavském náměstí. Antonín Nedvěd, šéfredaktor Zemědělských novin, se stal předsedou Svazu českých novinářů.\nVe středu 3. března 1948 jmenoval ministr zemědělství J. Duriš na návrh akčního výboru NF JSČZ nový přípravný výbor JSČZ, který byl také schválen na celostátním sjezdu rolnických komisí. Předsedou přípravného výboru byl jmenován Josef Nepomucký, generálním tajemníkem Josef Zlesák, I. místopředsedou Josef Tatíček (Prosetín, rolník), II. místopředsedou Josef Zadrobílek (Chrášťany, rolník), členy předsednictva: Anna Mrskošová (Sedlčany, rolnice), František Hýža (Cetechovice, rolník), Josef Santora (Němčice), Antonín Michl (Olomouc, rolník), inž. Jaroslav Vyleta, (Praha, zemědělský pracovník MZ). Na 5. března 1948 svolalo MZ a Národní pozemkový fond do zasedací síně JSČZ v Praze poradu předsedů okresních akčních výborů za účelem předání instrukcí pro očistu mezi přídělci zkonfiskované půdy. K přímým volbám ústředního výboru JSČZ, ale i k volbám do místních, okresních a krajských organizací za celé funkční období 1948–1952 nedošlo. Akční výbory provedly výměnu funkcionářů, kteří v této sestavě působili až do zániku organizace JSČZ.\nJednotný svaz českých zemědělců ztratil po únoru 1948 v podstatě funkci odborné zemědělské korporace. Jeho novou úlohou byla osvěta kolektivizace zemědělství, koordinace začleněných zemědělských spolků, výchova odborných zemědělských kádrů a poradenská činnost. Agenda ústředního odboru D byla postupně rušena. Dne 10. listopadu 1948 zrušilo ministerstvo zemědělství: oddělení plánování a ekonomiky (D IA), oddělení školení a poradnictví (D IB), oddělení rostlinné výroby (D II), oddělení živočišné výroby (D IIIA), oddělení veterinární (D IIIB), oba výzkumné ústavy JSČZ byly znárodněny (agenda D UI a D UII), omezenou agendu družstevního oddělení (D VIII) vedl Ing. M. Novák (náměstek ústředního tajemníka JSČZ).\n\nOkresní organizace JSČZ započal už v roce 1946 generální tajemník Antonín Volavka obsazovat okresními tajemníky JSČZ, který si začal budovat z okresních tajemníků síť komunistických kádrů. Po zřízení krajské správy se stali podřízenými krajských úřadoven. Krajské úřadovny JSČZ převzaly agendu a sídla oblastních úřadoven a od r. 1950 se nazývaly Krajské sekretariáty JSČZ. Brněnská expozitura JSČZ, která měla vlastní řídící, osobní a účetní agendu a krátce po únoru 1948 i vlastní oblastní (krajské) úřadovny, byla postupně rušena a její agendu nakonec převzalo pražské ústředí. V letech 1948–49 byla brněnská expozitura JSČZ přeměněna na krajskou úřadovnu a její moravské organizace řízeny centrálně z Prahy.\nGenerální sekretariát (GS): Josef Zlesák\n\nVzhledem k tomu, že na podkladě zákona č. 145/1947 se členy JSČZ staly povinně také zemědělské, chmelařské, vinařské, lnářské, zemědělsko-osvětové, zemědělsko-zahradnické a zahrádkářské, lesnické, myslivecké, šlechtitelské a chovatelské organizace, zřídilo ministerstvo zemědělství svým usnesením ze dne 7. prosince 1948 na ústředí JSČZ oddělení pro kontrolu jejich odborné zemědělské činnosti (hlavně pro kontrolu užitkovosti a dědičnosti skotu a kontrolu vedení plemenné knihy).\n\nV roce 1948 JSČZ sice převzal celou řadu dalších znárodněných statků, ale se zřízením Ústředního ředitelství Československých státních statků (ÚŘ ČSSS) v roce 1949 bylo oddělení Ústřední správy statků JSČZ (oddělení DS) zrušeno a převedeno na ÚŘ ČSSS. Péče o chov skotu připadla ONV a KNV. Celé ústředí JSČZ byla nakonec zredukováno na 5 oddělení a celá řada okresních a krajských sekretariátů zrušena.\n\nPo únoru 1948 získal JSČZ stavební parcelu po zbourané budově čp. 45 (od r. 1956 Hotel Jalta) na Václavském náměstí vedle budovy čp. 47 („Brázda”, vydavatelství a nakladatelství Jednotného svazu českých zemědělců. a. s.), kterou pak vložilo jako podíl do nakladatelství „Brázda”. Připravené stavební plány zde předpokládaly výstavbu nové administrativní budovy JSČZ, Zemědělských novin a nakladatelství Brázda. Se stavbou nebylo až do zrušení JSČZ započato a svaz využíval prostor stavební proluky pro různé výstavy, například roku 1949 se na prostranství stavební parcely konala výstava ke Dnům československo-sovětského přátelství.\n\nJSČZ, Fond národní obnovy a Zemědělské noviny vyhlásily na začátku prosince 1948 soutěž o vzornou obecní kroniku, jejímž smyslem mělo být „povzbuzení zájmu o venkovské kronikářství a budovatelské úkoly”. K zapojení do soutěže musely obce splnit čtyři předpoklady:\n\nZa nejlépe vedené kroniky měly být uděleny ceny v celkové hodnotě 300 000 Kčs. Opisy obecních kronik se zasílaly na redakci Zemědělských novin v Praze II., Opletalova 3 nejpozději do 31. prosince 1948 v obálce označené heslem Kronikářská soutěž.\n\nGenerální sekretariát (GS): Vojtěch Mašek\n\nOd roku 1950 měli členové JSČZ platit měsíční členské příspěvky podle velikosti zemědělských závodů.\nOsvětová činnost v podobě putujícího Vesnického divadla s deseti uměleckými soubory, jehož řízení bylo nyní ministerstvem zemědělství na JSČZ převedeno, sestávala z kolektivizační agitace a po roce 1951 zejména agitace pro zakládání JZD. Repertoár Vesnického divadla určovalo ministerstvo školství a ministerstvo informací. Vydávání ústředního orgánu JSČZ deníku Zemědělských novin (účast v nakladatelství Brázda) si JSČZ podrželo, přičemž v roce 1951 převzalo i řízení okresních vesnických novin. Okresní vesnické noviny začaly vycházet v létě 1950. Také jejich úkolem bylo propagovat a organizovat socialistickou zemědělskou výrobu. Vydávaly je okresní národní výbory, zpravidla jednou týdně je distribuovaly do všech obcí na okrese, členům JZD a pracovníkům státních traktorových stanic. Jen v Čechách existovalo v roce 1952 156 vesnických novin a v roce 1953 stoupl tento počet na číslo 180.\n\nV roce 1951 byl předseda výboru Josef Nepomucký jmenován ministrem zemědělství Z přísně tajného rozhodnutí předsednictva ÚV KSČ z 18. února 1952 započalo ministerstvo zemědělství postupně a ve vší tichosti likvidovat činnost a existenci Jednotného svazu českých zemědělců a Jednotného svazu slovenských roľníkov. Na podkladě rozhodnutí ÚV KSČ podal ministr J. Nepomucký společně s předsednictvem česko-moravského JSČZ a slovenského JSSR návrh na zrušení organizace. Stažení členských legitimací (a razítek) proběhlo do 30. dubna 1952. Likvidační komise JSČZ v čele s dosavadním generálním tajemníkem Vojtěchem Maškem ukončila svoji činnost 6. prosince 1952, kdy podala ministerstvu zemědělství likvidační zprávu. Drobné dokončující likvidace, vedené čtyřčlennou skupinou ministerstva zemědělství, probíhaly ještě během roku 1953. Ministerstvo zemědělství převzalo veškerý majetek JSČZ, vedle kancelářských a hospodářských budov s pozemky to bylo také množství zemědělských strojů, kancelářského zařízení a služebních vozidel.\n\nKe dni 1. ledna 1953 byl na podkladě vládního usnesení výnosem tehdejšího ministerstva kultury a informací přeměněn tiskový podnik Jednotného svazu českých zemědělců BRÁZDA na Státní zemědělské nakladatelství, národní podnik. V prvních letech existence nového nakladatelství byly jeho součástí i Zemědělské noviny a slovenský nakladatelský závod v Bratislavě. Zemědělské noviny se od 1. července 1955 staly vydavatelsky samostatným orgánem ministerstva zemědělství, ze slovenského se osamostatnilo „Slovenské vydavateľstvo pôdohospodárskej literatúry” (Priroda). Budovu na Opletalově ulici č. 3 obdržely v roce 1958 po zestátnění tiskáren nově vzniklé novinářské závody MÍR, národní podnik (závod 2, provozovna 23, Praha 1, Opletalova 3). Ministerstvo zemědělství vydávalo deník Zemědělské noviny, týdeník Beseda venkovské rodiny a měsíčník Rolnické listy, taktéž připravovalo odborná periodika pro všechny obory zemědělské výroby. Redakce Zemědělských novin podléhala redakci Rudého práva.\n\n"}
{"id": "1531936", "url": "https://cs.wikipedia.org/wiki?curid=1531936", "title": "Seznam zemětřesení ve střední Evropě 2019", "text": "Seznam zemětřesení ve střední Evropě 2019\n\nToto je seznam zemětřesení ve střední Evropě v roce 2019. V seznamu nejsou uvedena zemětřesení pocítěná ve střední Evropě, jejichž epicentrum se nacházelo mimo střední Evropu. Uvedena jsou zemětřesení ML 2.0 a více, která jsou obvykle pocítěna lidmi. Zemětřesení s lokálním magnitudem nad 3.5, která začínají způsobovat škody, jsou uvedena tučným písmem. \n\nV závorce je uvedena max. makroseismická intenzita jevu. Stupeň 1 znamená, že otřes nebyl pocítěn lidmi. Stupeň 2 a 3 značí, že zemětřesení bylo pocítěno, ale jen malou částí obyvatel v blízkosti epicentra. Stupeň 4 cítí v okruhu 20 km od epicentra většina obyvatel a několik lidí pociťuje zemětřesení i mnoho desítek km od epicentra. Zemětřesení se stupněm 5 nebo větší začíná působit škody a někteří lidé ho cítí na více než 100 km.\n\n Slovinsko, 55 km J od Lublaně, 10. ledna - ML 3.5 (4-5° EMS-98)\n\n Rakousko, 55 km V od Innsbrucku, 1. února - ML 2.9 (3-4° EMS-98)\n\n Česko, 55 km JZ od Brna, 6. března - ML 2.6 (1-2° EMS-98)\n\n Německo, ? km, 10. dubna - ML 2.4 - 2.5 (2° EMS-98)\n\n Slovinsko, 60 km Z od Lublaně, 9. května - ML 3.1 (4° EMS-98)\n\n Německo, 45 km S od Erfurtu, 19. června - ML 2.2 (2-3° EMS-98)\n\n Polsko, 60 km JV od Zieloné Góry, 5. července - ML 3.8 (4-5° EMS-98)\n\n Maďarsko, 95 km V od Budapešti, 11. srpna - ML 3.9 (5° EMS-98)\n\n Švýcarsko, 80 km J od Curychu, 28. září - ML 2.6 - 2.7 (1-2° EMS-98)\n\n Česko, 75 km SZ od Plzně, 2. října - ML 2.1 - 2.2 (2° EMS-98)\n"}
{"id": "1531939", "url": "https://cs.wikipedia.org/wiki?curid=1531939", "title": "Sady Górne", "text": "Sady Górne\n\nSady Górne je vesnice na jihu Polska nacházející se v obci Bolków. Má podlouhlý charakter, její zastavěná část se nachází u silnice, která vesnicí prochází. Na severu volně navazuje na vesnici Sady Dólne. Nachází se zde hřbitovní kostel Narození Panny Marie.\n"}
{"id": "1531942", "url": "https://cs.wikipedia.org/wiki?curid=1531942", "title": "Dual-Ghia", "text": "Dual-Ghia\n\nDual-Ghia byla americká automobilka působící v letech 1956-1958. S nápadem vyrábět sportovní automobil s limitovanou výrobou přišel Eugene Casaroll, který řídil Dual-Motors Corporation se sídlem v Detroitu. Jméno Dual-Ghia reprezentovalo spolupráci mezi Dual-Motors a italskou společností Carrozzeria Ghia.\n\nDesign luxusního sportovního vozu měl být upravenou verzí koncepčních vozů postavených společností Carrozzeria Ghia v letech 1954 a 1955, známých jako Firearrow I, II, III, IV a na výrobu připravený Firebomb, které všechny navrhl Luigi Segre, určitý vliv na vzhled vozů měl i designér Virgil Exner. Poté, co Eugene Casaroll získal práva na konstrukci vozů Firearrow a Firebomb, požádal zástupce společnosti Carrozzeria Ghia a případného viceprezidenta Dual-Motors Paula Faraga, aby přestavěl Firebomb na vozidlo vhodné k výrobě.\n\nJako \"Nejdelší montážní linka na světě\" byla označována výroba vozu, která spočívala v přepravě rámu Dodge a hnacího ústrojí do Itálie, kde karosérie a interiér byly vyrobeny karosáři Carrozzeria Ghia. Jakmile byly automobily částečně dokončeny, vrátily se do Spojených států amerických. Dual-Motors následně provedl dokončení výroby vozu. Výkon automobilů byl vynikající, protože automobily poháněly motory V-8 s krátkým zdvihem V-8 s 315 cu in (5,2 l). \n"}
{"id": "1531943", "url": "https://cs.wikipedia.org/wiki?curid=1531943", "title": "Sestry adorátorky od Nejsvětější svátosti a Neposkvrněného Srdce Panny Marie", "text": "Sestry adorátorky od Nejsvětější svátosti a Neposkvrněného Srdce Panny Marie\n\nSestry adorátorky od Nejsvětější svátosti a Neposkvrněného Srdce Panny Marie (španělsky: \"Hermanas Adoratrices del Santísimo Sacramento del Inmaculado Corazón de María\") je ženská řeholní kongregace, jejíž zkratkou je R.A.\n\nKongregace byla založena roku 1885 v argentinské Córdobě španělským jezuitou José Maríou Bustamantem.\n\nDne 4. září 1885 získala schválení od córdobského biskupa Juana Josého Blas Tissery a schválení Svatého stolce získala 12. února 1896. \n\nKongregace se věnuje úctě Nejsvětější svátosti a výchově mládeže.\n\nNacházejí se v Argentině a Uruguayi; generální kurie se nachází v Buenos Aires.\n\nKe konci roku 2008 měla kongregace 37 sester ve 12 domech.\n\n"}
{"id": "1531945", "url": "https://cs.wikipedia.org/wiki?curid=1531945", "title": "Henry Swift (fotograf)", "text": "Henry Swift (fotograf)\n\nHenry Swift (1891 Berkeley, Kalifornie – 1962 Berkeley, Kalifornie) byl americký fotograf a člen umělecké skupiny f/64. \n\nNa počátku dvacátých let se náhodou potkal s fotografem Edwardem Westonem v Carmel-by-the-Sea v Kalifornii a začal fotografovat jako koníček. Vydělával si na živobytí jako makléř a v této kariéře pokračoval celý život. V roce 1932 se stal zakládajícím členem skupiny f/64 spolu s Westonem, Anselem Adamsem, Imogenem Cunninghamovou a několika dalšími. Ve stejném roce později vystavil devět tisků (stejný počet jako Weston) na pilotní výstavě skupiny f/64 v muzeu MH de Young Memorial v San Franciscu. Během členství ve skupině mohl sbírat mnoho dalších fotografií fotografů díky výdělkům makléře. Cunningham si vzpomíná, že Swift koupil všechny tisky z první výstavy, což, pokud by zaplatil uvedenou cenu za každou fotografii, by ho stálo celkem 845 dolarů za 80 tisků.\n\nPoté, co se v roce 1935 skupina f/64 rozpustila, se Swiftův zájem o fotografii zmenšil. Není známo, jestli znovu vystavoval. Když v roce 1962 zemřel, jeho vdova Florence Swift shromáždila jeho sbírku fotografií od členů skupiny f/64 a hledala další dary od některých původních členů skupiny a celou sbírku darovala San Francisco Museum of Modern Art. \n"}
{"id": "1531947", "url": "https://cs.wikipedia.org/wiki?curid=1531947", "title": "Zaton (Nin)", "text": "Zaton (Nin)\n\nZaton () je vesnice a přímořské letovisko v Chorvatsku v Zadarské župě, spadající pod opčinu města Nin. Nachází se asi 10 km severozápadně od Zadaru. V roce 2011 žilo ve vesnici trvale 580 obyvatel, během letní sezóny se tento počet ale výrazně zvyšuje.\n\nZatonem prochází silnice D306. Sousedními vesnicemi jsou Kožino, Petrčane, Privlaka a Vir, sousedním městem Nin.\n"}
{"id": "1531948", "url": "https://cs.wikipedia.org/wiki?curid=1531948", "title": "Čchou-chaj tchu-pien", "text": "Čchou-chaj tchu-pien\n\nČchou-chaj tchu-pien (, „Ilustrovaná kniha pobřežní obrany“) je čínský vojenský traktát mingského období sestavený spisovatelem a geografem Čeng Žuo-cchengem (, 1503–1570).\n\nČeng Žuo-ccheng pocházel z Kchun-šanu v provincii Ťiang-su. Byl žákem Wang Jang-minga a přítelem Kuej Jou-kuanga a Tchang Šun-č’a. Jako odborník na vojenství a geografii působil v soukromému sekretariátu Chu Cung-siena, když ten ve funkci vrchního velitele \"cung-tu\" v Nan č’-li, Če-ťiangu a Fu-ťienu řídil boj s piráty \"wo-kchou\". Podpora Chu Cung-siena mu umožnila sestavit traktát \"Čchou-chaj tchu-pien\" (\"Ilustrovanou knihu pobřežní obrany\"), dokončený roku 1561, či 1562. Kniha sestává z 13 \"ťüanů\" (dílů), popisuje čínské pobřeží, jeho opevnění a způsoby obrany proti pirátům, analyzuje pirátské metody a postupy, obsahuje historii pirátství ve Východočínském moři a dějiny čínsko-japonských vztahů. Součástí díla je 114 map a ilustrací.\n\nSkladba traktátu:\n\nVe vydáních knihy z let 1592 a 1624 je jako autor uveden Chu Cung-sien. Nejstarší zachované tištěné vydání pochází z éry Tchien-čchi (1621–1627), je uchováváno v knihovně Pekingské univerzity. Současnými čínskými a japonskými historiky je kniha vysoce ceněna jako hodnotný zdroj pro poměry na čínském pobřeží v 16. století.\n"}
{"id": "1531950", "url": "https://cs.wikipedia.org/wiki?curid=1531950", "title": "Sestry adorátorky od Vzácné krve našeho Pána Ježíše Krista", "text": "Sestry adorátorky od Vzácné krve našeho Pána Ježíše Krista\n\nSestry adorátorky od Vzácné krve našeho Pána Ježíše Krista (francouzsky: \"Religieuses Adoratrices du Très-Précieux-Sang de Notre-Seigneur Jésus-Christ\") je ženská řeholní kongregace, jejíž zkratkou je A.P.S. \n\nKongregace byla založena 14. září 1861 Aurélií Caouette v Québecu. Dne 24. listopadu 1889 získala od Svatého stolce povolení k činnosti, definitivně byla schválena 20. října 1896. Konečné znění stanov bylo přijato 1. června 1960.\n\nRoku 1945 byla kongregace rozdělena na dvě části: na francouzsky mluvící a anglicky mluvící sídlící v Londýně.\n\nKongregace se věnuje úctě ke Krvi Kristově a kontemplativní modlitbě.\n\nSestry jsou přítomny v Kanadě, USA a v Japonsku; generální kurie se nachází v Saint-Hyacinthe.\n\nKongregace v Saint-Hyacinthe měla k roku 2008 68 sester ve dvou domech, druhá část pak 64 sester v 7 domech.\n\n\n"}
{"id": "1531952", "url": "https://cs.wikipedia.org/wiki?curid=1531952", "title": "Oscilátor s Wienovým článkem", "text": "Oscilátor s Wienovým článkem\n\nOscilátor s Wienovým článkem ( ) je typ elektronického oscilátoru, který generuje sinusové (harmonické) vlny. Může generovat široký rozsah frekvencí. Oscilátor využívá můstkové zapojení, které původně vyvinul Max Wien v roce 1891 pro měření impedance.\nMůstek sestává ze čtyř rezistorů a dvou kondenzátorů. Oscilátor může být také považován za zesilovač s kladným ziskem kombinovaný s pásmovou propustí, která vytváří kladnou zpětnou vazbu. Výstupní amplituda je v různých implementacích oscilátoru omezována automatickým řízením zisku a úmyslnými i nežádoucími nelinearitami.\n\nObvod zobrazený vpravo ukazuje dříve obvyklé zapojení oscilátoru s automatickým řízením zisku pomocí žárovky. Pokud R=R=R a C=C=C, bude frekvence oscilací\n\nformula_1\n\na podmínka pro stabilní oscilace bude\n\nformula_2\n\nVe 30. letech 20. století usilovali různí technici o zlepšení elektronických oscilátorů. Bylo rozpoznáno, že důležitá je linearita. „Rezistancí stabilizovaný oscilátor“ používal nastavitelný zpětnovazební rezistor; tento rezistor musí být nastaven tak, aby oscilace právě začaly (zisk smyčky musí být nastaven na hodnotu jen o málo větší než jedna). Oscilace vznikají, dokud žádná mřížka vakuové elektronky nezačne vést proud, čímž dojde ke zvýšení ztrát a omezení výstupní amplitudy. Bylo zkoumáno automatické řízení amplitudy. Terman uvádí: „Frekvenční stabilita a tvar vln jakéhokoli obvyklého oscilátoru lze vylepšil pomocí automatického řízení amplitudy, které udržuje amplitudu oscilací konstantní za každých podmínek.“\n\nV roce 1937 popsal Meacham použití žárovky pro automatické řízení zisku v můstkovém oscilátoru. Ve stejném roce popsal Scott zvukové oscilátory využívající různá můstková zapojení, včetně Wienova můstku.\n\nPráce Harolda Blacka o záporné zpětné vazbě zaujala Fredericka Termana ze Stanfordovy univerzity, který vedl doktorandský seminář o záporné zpětné vazbě. Tento seminář navštěvoval i William Hewlett. Během semináře, v únoru 1938, vyšel Scottův článek o oscilátorech. Fred Terman vzpomínal na seminář:\nV červnu 1938 Terman, Buss, Hewlett a Cahill přednášeli o záporné zpětné vazbě na IRE Convention v New Yorku a v srpnu 1938 na IRE Pacifik Coast Convention v Portlandu, OR; prezentace vyšla jako IRE článek. Jedním z témat bylo řízení amplitudy oscilátoru s Wienovým článkem. Oscilátor byl předveden v Portlandu. Následně Hewlett spolu s Davidem Packardem spoluzaložili firmu Hewlett-Packard, jejímž prvním výrobkem byl přesný oscilátor HP200A s Wienovým článkem. První prodej se uskutečnil v lednu 1939.\n\nV Hewlettově inženýrské práci z června 1939 se pro řízení amplitudy oscilátoru s Wienovým článkem používá žárovka. Hewlettův oscilátor vytvářel sinusový signál se stabilní amplitudou a nízkým zkreslením.\n\nObvod obvyklých oscilátorů je navržen tak, aby sám začal kmitat („nasazení oscilací“), a aby bylo možné ovládat jeho amplitudu.\n\nOscilátor, jehož schéma je vpravo, používá pro omezení amplitudy na výstupu zesilovače diody. Jeho celkové harmonické zkreslení by mělo být v rozsahu 1-5 %, v závislosti na tom, jak pečlivě je vyladěný.\n\nAby lineární obvod kmital, musí splňovat Barkhausenovy podmínky: zisk jeho smyčky musí být jedna a fázový posuv smyčky musí být celočíselným násobkem 360 stupňů. Teorie lineárních oscilátorů se nezabývá otázkou, jak oscilátor začne kmitat, ani jak je určena amplituda. Lineární oscilátor může produkovat signál s jakoukoli amplitudou.\n\nV praxi je počáteční zisk smyčky větší než jedna. Některá složka náhodného šumu, který je přítomný ve všech obvodech, je blízko požadované frekvence. Díky tomu, že zisk smyčky je větší než jedna, při každém průchodu smyčkou se amplituda signálu exponenciálně zvyšuje. Je-li tedy zisk smyčky větší než jedna, objeví se oscilace.\n\nIdeálně stačí, aby zisk smyčky byl pouze nepatrně větší než jedna, v praxi je však často výrazně větší. Větší zisk smyčky zajistí rychlé nasazení oscilací. Velký zisk smyčky také kompenzuje závislost zisku na teplotě a požadované frekvenci přeladitelného oscilátoru. Aby oscilátor nasadil, musí být zisk smyčky za každých podmínek větší než jedna.\nZisk smyčky větší než jedna má však nevýhodu. Amplituda oscilátoru by se teoreticky zvětšovala bez omezení. V praxi je zvětšování amplitudy omezené například výkonem napájecího zdroje nebo omezením výstupního proudu zesilovače. Tato omezení snižují efektivní zisk zesilovače. Při stabilní funkci bude průměrný zisk smyčky roven jedné.\n\nOmezení sice stabilizují výstupní napětí, mají však dva významné efekty: vnášejí harmonická zkreslení a ovlivňují frekvenční stabilitu oscilátoru.\n\nVelikost zkreslení má souvislost s větším ziskem smyčky při náběhu oscilací. Pokud má smyčka větší zisk při malých amplitudách, musí se zisk při dosažení vyšších okamžitých amplitud více snížit. To způsobí větší zkreslení.\n\nVelikost zkreslení také závisí na výsledné amplitudě oscilací. I když ideálně je zisk zesilovače lineární, v praxi zcela lineární není. Nelineární přenosovou funkci lze vyjádřit Taylorovou řadou. Pro malé amplitudy mají členy vyšších řádů malý vliv. U větších amplitud způsobují (obvykle nežádoucí) nelinearity. Aby se dosáhlo nízkého zkreslení, musí být výstupní amplituda oscilátoru malým zlomkem dynamického rozsahu zesilovače.\n\nMeacham objevil obvod můstkového oscilátoru zobrazený vpravo v roce 1938. Uvedl, že obvod má velmi vysokou frekvenční stabilitu a velmi čistý sinusový výstup. Místo použití přetížení elektronky pro řízení amplitudy navrhl Meacham obvod, který udržuje zisk smyčky na hodnotě jedna, a zesilovač pracuje ve své lineární oblasti. Meachamův obvod obsahoval krystalový oscilátor a žárovku ve Wheatstoneově můstku.\n\nV Meachamově obvodu jsou prvky určující frekvenci v záporné zpětné větvi můstku, a prvky řídící zisk jsou v kladné zpětné větvi. Krystal Z pracuje v sériové rezonanci a v rezonanci minimalizuje zápornou zpětnou vazbu. Použitý krystal vykazoval v rezonanci reálný odpor 114 ohmů. Při frekvenci nižší než rezonanční má krystal kapacitní charakter a \"zisk\" větve záporné zpětné vazby má záporný fázový posuv. Při frekvenci vyšší než je rezonance, má krystal induktivní charakter a \"zisk\" větve záporné zpětné vazby má kladný fázový posuv. Na rezonanční frekvenci je fázový posuv nulový. Když se žárovka ohřívá, snižuje kladnou zpětnou vazbu. Q krystalu v Meachamově obvodu je 104,000. Na jakékoli frekvenci, která se liší od rezonanční frekvence o více než malý násobek šířky pásma krystalu, převýší záporná zpětnovazební větev zisk smyčky, takže kromě úzkého pásma okolo frekvence krystalu nemůže docházet k samoudržujícím oscilacím.\n\nV roce 1944 upravil J. K. Clapp Meachamův obvod, aby místo transformátoru používal jako fázový invertor pro napájení můstku vakuovou elektronku. Upravený Meachamův oscilátor používá Clappův fázový invertor, v němž je místo wolframové žárovky diodový omezovač.\n\nOscilátor Williama R. Hewletta s Wienovým článkem lze považovat za kombinaci diferenciálního zesilovače a Wienova můstku zapojeného ve smyčce kladné zpětné vazby mezi výstupem zesilovače a diferenciálními vstupy. Při oscilační frekvenci je můstek téměř vyvážený a má velmi malý přenosový poměr. Zisk smyčky je součin velmi vysokého zisku zesilovače a velmi nízkého přenosového poměru můstku. V Hewlettově obvodu je zesilovač implementován dvěma vakuovými elektronkami. Invertujícím vstupem zesilovače je katoda elektronky V a neinvertujícím vstupem je řídicí mřížka elektronky V. Pro zjednodušení analýzy lze všechny součástky kromě R, R, C a C lze považovat za neinvertující zesilovač se ziskem 1+R/R a s vysokou vstupní impedancí. R, R, C a C vytváří pásmovou propust zapojenou tak, aby poskytovala kladnou zpětnou vazbu při frekvenci oscilací. Žárovka R se zahřívá a zvyšuje zápornou zpětnou vazbu, která omezuje zisk zesilovače, až do dosažení bodu, kdy je zisk právě dostatečný na udržení sinusových oscilací bez přebuzení zesilovače. Pokud R = R a C = C, pak v rovnováze R/R = 2 a zisk zesilovače je 3. Při připojení obvodu k napájení je žárovka chladná a zisk obvodu je větší než 3, což zajišťuje nasazení oscilací. Stejnosměrný klidový proud vakuové elektronky V1 teče i přes žárovku. To nemění principy fungování obvodu, ale v rovnováze omezuje amplitudu výstupu, protože klidový proud žárovku částečně ohřívá.\n\nHewlettova práce má následující závěr:\n\nMůstkové zapojení bylo obvyklou metodou určování parametrů součástek jejich srovnáváním se součástkami se známými hodnotami. Neznámá součástka se obvykle zapojovala do jedné větve můstku, a můstek byl pak vyvážen nastavením druhé větve nebo změnou frekvence zdroje napětí (viz např. Wheatstoneův můstek).\n\nWienův můstek je jedním z mnoha používaných můstků používaných pro přesné měření kapacity (resp. kapacitance) pomocí rezistance a frekvence. Používal se také pro měření akustické frekvence.\n\nWienův můstek nevyžaduje stejné hodnoty \"R\" nebo \"C\". Fáze signálu v bodě V vzhledem k signálu v bodě V se mění z předstihu téměř 90° při nízkých frekvencích na téměř 90° zpoždění při vysokých frekvencích. Při určité mezilehlé frekvenci bude fázový posuv nulový. Při této frekvenci bude poměr Z k Z čistě reálný (imaginární složka bude nula). Pokud bude poměr \"R\" a \"R\" nastaven na stejnou hodnotu, pak bude můstek vyvážený a obvod může udržovat oscilace. Obvod bude kmitat i když \"R\" / \"R\" má malý fázový posuv a i když invertující a neinvertující vstupy zesilovače mají různé fázové posuvy. Vždy bude existovat frekvence, při níž budou celkové fázové posuvy obou větví můstku stejné. Pokud \"R\" / \"R\" nemá žádný fázový posuv a fázové posuvy vstupů zesilovače jsou nulové, pak je můstek vyvážený, pokud\n\nkde ω je úhlová frekvence.\n\nPokud zvolíme \"R\" = \"R\" a \"C\" = \"C\", pak \"R\" = 2 \"R\".\n\nV praxi nebudou hodnoty \"R\" a \"C\" nikdy přesně stejné, ale výše uvedená rovnice ukazuje, že pro pevné hodnoty impedancí Z a Z bude pro určité \"ω\" a určitý poměr \"R\"/\"R\" můstek v rovnováze.\n\nPokud R=R=R a C=C=C, pak podle Schillinga je zisk smyčky oscilátoru s Wienovým článkem\n\nkde formula_6 je frekvenčně závislý zisk operačního zesilovače (jména součástek v Schillingově vztahu byla nahrazena jmény součástek z prvního obrázku).\n\nSchilling dále říká, že podmínka pro oscilace je T=1, což je splněno pokud\n\na\n\nDalší analýza, se zřetelem na frekvenční stabilitu a selektivitu je v a .\n\nNechť R=R=R a C=C=C\n\nPo normalizaci pro \"CR\"=1:\n\nTedy síť určující frekvenci má nulu v 0 a póly v −1.5±(√5/2) tj. −2.6180 a −0.38197. Výsledné geometrické místo kořenů leží na jednotkové kružnici. Když je zisk 1, dva reálné póly se setkávají v −1 a rozdělují se na dvě čísla komplexně sdružená. Při zisku 3 póly překročí imaginární osu. Při zisku 5 se póly setkávají na reálné ose a tvoří dva reálné póly.\n\nKlíčem k nízkému zkreslení oscilátoru s Wienovým článkem je metoda amplitudové stabilizace, která nepoužívá ořezávání. Myšlenku použít žárovku v konfiguraci můstku pro stabilizaci amplitudy publikoval Meacham v roce 1938. Amplituda elektronických oscilátorů má tendenci se zvyšovat, dokud nedochází k ořezávání signálu nebo jinému omezení zisku. To vede k vysokému harmonickému zkreslení, které je obvykle nežádoucí.\n\nHewlett používal ve zpětnovazební větvi oscilátoru, která ovlivňuje výstupní amplitudu, žárovku jako detektor výkonu, dolní propust a prvek pro řízení zisku. Odpor vlákna žárovky se s rostoucí teplotou zvyšuje (viz vliv teploty na vodivost). Teplota vlákna závisí na výkonu vyzářeném vláknem a některých jiných faktorech. Pokud je perioda oscilátoru (převrácená hodnota jeho frekvence) výrazně kratší než tepelná časová konstanta vlákna žárovky, pak se teplota vlákna nebude během cyklu příliš měnit. Odpor vlákna pak bude určovat amplitudu výstupního signálu. Pokud se amplituda zvětšuje, vlákno se zahřívá a jeho odpor se zvyšuje. Obvod je navržen tak, že větší odpor vlákna omezuje zisk smyčky, což omezuje výstupní amplitudu. Výsledkem je systém záporné zpětné vazby, který stabilizuje výstupní amplitudu na konstantní hodnotu. S tímto tvarem řízení amplitudy funguje oscilátor jako téměř ideální lineární systém a produkuje výstupní signál s velmi nízkým zkreslením. Oscilátory, které používají omezení pro řízení amplitudy, mají často významné harmonické zkreslení. Při nízkých frekvencích, kdy se časová perioda oscilátoru s Wienovým článkem blíží tepelné časové konstantě žárovky, začíná být funkce nelineárnější a výstupní zkreslení výrazně roste.\n\nNevýhodou použití žárovky jako prvku pro řízení zisku v oscilátorech s Wienovým článkem je především její velmi vysoká citlivost na vibrace způsobená mikrofonií vlákna žárovky, která způsobuje amplitudovou modulaci výstupu oscilátoru. Dalšími nevýhodami je omezení odezvy na vysoké frekvence kvůli induktivní povaze vinutého vlákna a proudové požadavky, které překračují možnosti mnoha operačních zesilovačů. Moderní oscilátory s Wienovým článkem používají místo žárovek jiné nelineární prvky pro stabilizaci amplitudy, například diody, termistory, polem řízené tranzistory nebo fotobuňky. S moderními součástkami, které nebyly dříve dostupné, lze dosáhnout zkreslení nepřevyšující 0,0003 % (3 ppm).\n\nOscilátory s Wienovým článkem, které používají termistory, vykazují extrémní citlivost na okolní teplotu kvůli nízké pracovní teplotě termistoru v porovnání se žárovkou.\n\nMalé odchylky v hodnotě R způsobují, že se dominantní póly posouvají vlevo nebo vpravo od imaginární osy jω. Pokud se póly přesunou do levé poloroviny, oscilace exponenciálně poklesne nk nule. Pokud se póly přesunou do pravé poloroviny, oscilace rostou exponenciálně, dokud je nic neomezuje. Pokud je odchylka velmi malá, magnituda ekvivalentu Q je velmi vysoká, takže amplituda se mění pomalu. Pokud jsou odchylky malé a po krátké době se obracejí, obálka sleduje pokles. Obálka je přibližně integrálem odchylky. Odchylky přenosové funkce obálky způsobují pokles o 6 dB/oktávu a fázový posuv -90°.\n\nŽárovka má tepelnou setrvačnost, takže její přenosová funkce výkon na rezistanci vykazuje charakteristiku dolní propusti s jediným pólem. Přenosová funkce obálky a přenosová funkce žárovky se efektivně skládají, takže řídicí smyčka má charakteristiku dolní propusti s jediným pólem v bodě nula s čistým fázovým posuvem téměř -180°. To způsobuje špatnou tranzientní odezvu v řídicí smyčce kvůli nízké fázové odchylce. Výstup může vykazovat superreakční jev. Bernard M. Oliver ukázal, že malé snížení zisku zesilovače zmírňuje přenosovou funkci obálky, takže většina oscilátorů vykazuje dobrou tranzientní odezvu, kromě řídkých případů, kdy se nelinearity v elektronkách vzájemně vyruší a vytvoří neobvyklý lineární zesilovač.\n\n\n"}
{"id": "1531953", "url": "https://cs.wikipedia.org/wiki?curid=1531953", "title": "Konfrontace (trestní právo)", "text": "Konfrontace (trestní právo)\n\nKonfrontace je důkazní prostředek v trestním řízení spočívající v postavení dvou výpověď poskytujících osob (svědků, spoluobviněných nebo svědka a obviněného) tváří v tvář, spočívající v ověření věrohodnosti jejich výpovědí. K takovému postupu je přistupováno v případech, kdy výpovědi v závažných okolnostech nesouhlasí. Účelem konfrontace pak je pozorování obou výpověď poskytujících osob, které musí vzájemně reagovat na svá vzájemně odlišná tvrzení, a následné posouzení jejich věrohodnosti orgánem činným v trestním řízení. Konfrontace patří k některým zvláštním způsobům dokazování v trestním řízení vedle vyšetřovacího pokusu, rekognice, rekonstrukce a prověrky na místě.\n\nKonfrontace se může provést až poté, kdy každá z osob, jež mají být konfrontovány, byla již dříve vyslechnuta a o její výpovědi byl sepsán protokol. Při konfrontaci se vyslýchaná osoba vyzve, aby druhé osobě vypověděla v přímé řeči své tvrzení o okolnostech, v nichž výpovědi konfrontovaných osob nesouhlasí, popřípadě, aby uvedla další okolnosti, které s jejím tvrzením souvisejí a o kterých dosud nevypovídala. Osoby postavené tváří v tvář mohou si klást vzájemně otázky jen se souhlasem vyslýchajícího.\n\nOsobu mladší než osmnáct let lze postavit tváří v tvář jen zcela výjimečně, jestliže to je pro objasnění věci nezbytně nutné. Tváří v tvář nelze postavit svědka, jehož totožnost se utajuje z důvodů uvedených v § 55 odst. 2 trestního řádu. Tváří v tvář nelze postavit též poškozeného mladšího osmnácti let s obviněným v případě trestných činů proti lidské důstojnosti v sexuální oblasti.\n\nKonfrontace se zásadně provádí jen v řízení před soudem; před podáním obžaloby nebo návrhu na schválení dohody o vině a trestu lze konfrontaci provést jen výjimečně, pokud lze očekávat, že její provedení výrazněji přispěje k objasnění věci a stejného cíle nelze dosáhnout jinými prostředky. Důvodem je praktická neopakovatelnost konfrontace, neboť účelem je posouzení reakcí vyslýchaných na své vzájemně se rozcházející výpovědi. V případě opakování konfrontace je podstatně snížená autentičnost a bezprostřednost jejich reakcí, čímž je jejich posouzení za účelem zhodnocení jejich věrohodnosti zmařen.\n"}
{"id": "1531954", "url": "https://cs.wikipedia.org/wiki?curid=1531954", "title": "Držkovo", "text": "Držkovo\n\nDržkovo je potok na území okresu Poltár. Je levostranným přítokem Uherského potoka, má délku 6,5 km. \n\nPovodí Držkovo (číslo povodí 36-44-02, 01). \n\nPramení v Stolických vrších, podcelku Málinských vrchů, na jižním úpatí Brložna (813,6 m n. m.) v nadmořské výšce kolem 670 m. \n\nTeče převážně jižním směrem přes Cinobanské předhůří v Revúcké vrchovině. Protéká obcí Hradiště a nedaleko obce Uhorské se vlévá do Uhorského potoka v nadmořské výšce asi 255 m. \n"}
{"id": "1531955", "url": "https://cs.wikipedia.org/wiki?curid=1531955", "title": "Vrsi", "text": "Vrsi\n\nVrsi () je vesnice a opčina v Chorvatsku v Zadarské župě. Nachází se asi 5 km severovýchodně od Ninu a asi 17 km severovýchodně od Zadaru. V roce 2011 žilo v celé opčině 2 053 obyvatel, z toho 1 627 ve vesnici samotné a 426 v připadající Poljici. Z obyvatel bylo v roce 2011 91,62 % chorvatské národnosti a 6,14 % srbské, v roce 1991 však 23,88 % obyvatelstva tvořili Srbové.\n\nCentrum opčiny, vesnice Vrsi, nemá přímý přístup k moři; ten mají vesnice \"Mulo\" a \"Zukve\", které jsou součástí vesnice Vrsi a známými turistickými letovisky.\n"}
{"id": "1531959", "url": "https://cs.wikipedia.org/wiki?curid=1531959", "title": "Sestry smírného klanění", "text": "Sestry smírného klanění\n\nSestry smírného klanění (francouzsky: \"Sœurs de l'Adoration Réparatrice\") je ženská řeholní kongregace.\n\nKongregace byla založena Theodolindou Dubouché. Ze začátku chtěla vstoupit do karmelu v Paříži avšak napadlo ji založit novou kongregaci.\n\nNa počátku se toto uskupení sester nazývali Třetí karmelitánský řád smíření, poté byla přejmenována na současný název.\n\nRoku 1853 získala kongregace schválení k činnosti od Svatého stolce. Definitivní schválení získala roku 1865.\n\nSestry se věnují kontemplativní modlitbě, přípravě mší či menších rouch.\n\nJsou přítomni vě Francii a ve Spojeném království: generální kurie se nachází v Paříži.\n\nK roku 2008 měla kongregace 27 sester ve 4 domech.\n\n\n"}
{"id": "1531960", "url": "https://cs.wikipedia.org/wiki?curid=1531960", "title": "Ražanac", "text": "Ražanac\n\nRažanac () je vesnice, opčina a přímořské letovisko v Chorvatsku v Zadarské župě. Nachází se asi 17 km severovýchodně od Zadaru. V roce 2011 žilo v Ražanaci 943 obyvatel, v celé opčině pak 2 940 obyvatel.\n\nOpčina zahrnuje včetně Ražanace 6 samostatných vesnic, z nichž 3 (Ljubač, Rtina a samotný Ražanac) jsou přímořská letoviska:\n"}
{"id": "1531961", "url": "https://cs.wikipedia.org/wiki?curid=1531961", "title": "Zvláštní způsoby dokazování", "text": "Zvláštní způsoby dokazování\n\nZvláštní způsoby dokazovaní v trestním řízení jsou upraveny v trestním řádu, části první, hlavě V., oddílu třetím, v ustanoveních § 104a, § 104b, § 104c, §104d, § 104e zákona č. 141/1961 Sb. Mezi zvláštní způsoby dokazování patří konfrontace, rekognice, vyšetřovací pokus, rekonstrukce a prověrka na místě.\n\n\nRozdílnosti mezi jednotlivými zvláštními způsoby dokazování spočívají v odlišném účelu i způsobu jejich provedení.\n"}
{"id": "1531962", "url": "https://cs.wikipedia.org/wiki?curid=1531962", "title": "Tituly a vyznamenání Sofie Řecké", "text": "Tituly a vyznamenání Sofie Řecké\n\nSofie Řecká obdržela řadu titulů a vyznamenání jak během vlády svého manžela španělského krále Juana Carlose I., tak před jeho nástupem na trůn.\n\n\n\n\n\n\n"}
{"id": "1531963", "url": "https://cs.wikipedia.org/wiki?curid=1531963", "title": "Prověrka na místě", "text": "Prověrka na místě\n\nPrověrka na místě je důkazní prostředek, který se koná, je-li zapotřebí za osobní přítomnosti podezřelého, obviněného nebo svědka doplnit nebo upřesnit údaje důležité pro trestní řízení, které se vztahují k určitému místu. K postupu při prověrce na místě se přiměřeně užijí ustanovení o vyšetřovacím pokusu. \n\nPatří k některým zvláštním způsobům dokazování v trestním řízení vedle konfrontace, rekognice, vyšetřovacího pokusu a rekonstrukce.\n"}
{"id": "1531964", "url": "https://cs.wikipedia.org/wiki?curid=1531964", "title": "Ljubač", "text": "Ljubač\n\nLjubač () je vesnice a přímořské letovisko v Chorvatsku v Zadarské župě, spadající pod opčinu Ražanac. Nachází se asi 6 km jihozápadně od Ražanace. V roce 2011 zde trvale žilo 475 obyvatel.\n\nJedinou sousední vesnicí je Krneza. Kromě hlavní části zahrnuje Ljubač také vesnice \"Ljubački Stanovi\" a \"Podvršje\".\n"}
{"id": "1531965", "url": "https://cs.wikipedia.org/wiki?curid=1531965", "title": "Mediánová inflace", "text": "Mediánová inflace\n\nKromě oficiálních ukazatelů inflace v ČR publikovaných ČSÚ jsou v ČNB pro posouzení domácího cenového vývoje konstruována i alternativní měřítka inflace. Jejich cílem je odfiltrovat jednorázové, přechodné (a většinou exogenní) vlivy, a získat tak ukazatel odrážející pouze fundamentální faktory domácího cenového vývoje. Tyto ukazatele přitom nabývají na významu zejména v obdobích, kdy je vývoj celkové inflace ovlivněn silnými vnějšími šoky (jako je například prudký propad světových cen ropy). Jedním z takových ukazatelů je tzv. mediánová inflace. Vlastností aritmetického průměru (používaného při běžném měření inflace) mimo jiné je, že velmi citlivě reaguje na extrémní cenové pohyby. Proto se při výpočtu různých měřítek jádrové inflace obvykle vypouštějí položky nejvíce ovlivňované vnějšími přechodnými šoky. Typicky se jedná o potraviny, jejichž ceny kolísají v závislosti na počasí a úrodě, a ceny energií a pohonných hmot, které se odvíjejí od světových cen ropy. Kromě toho se vylučují položky s administrativně regulovanými cenami a zbylé položky se očišťují o vliv změn spotřebních daní a DPH (například korigovaná inflace bez pohonných hmot).\n\nMediánová inflace využívá stejné váhové schéma i stejné časové řady cenových indexů jednotlivých reprezentantů spotřebního koše jako klasicky počítané ukazatele inflace. Při jejím výpočtu se však systematicky vylučují pouze položky s regulovanými cenami. Meziměsíční cenové změny jednotlivých reprezentantů v daném měsíci jsou seřazeny od největší po nejmenší, přičemž se postupně načítá jejich váha. Inflace položky, která se nachází nejblíže kumulované váhy 0,5, je označena za mediánovou inflaci. Meziroční inflace je pak získána zřetězením meziměsíčních hodnot. \n\nJádrová inflace na bázi mediánu vykazuje výrazně hladší průběh, než klasické agregáty jádrové inflace na bázi váženého aritmetického průměru. Zatímco klasické ukazatele jádrové inflace byly například v letech 2009–2011 stlačovány k velmi nízkým a posléze i záporným hodnotám v důsledku výrazných cenových poklesů jen omezeného počtu položek spotřebního koše, udržovala se mediánová inflace v tomto období v kladných hodnotách. Během hospodářské recese v letech 2012–2013 se ale i mediánová inflace zřetelně snížila na své historicky minimální hodnoty v září 2013 (0,2 %) a hrozilo, že poprvé poklesne do deflačního pásma. Po oslabení kurzu ze strany ČNB v listopadu 2013 se však meziroční mediánová inflace začala plynule zvyšovat až na 1,3 % ke konci roku 2014.\n\nGraf 1 (BOX) Srovnání mediánové inflace s klasickými ukazateli inflace\n\nV porovnání s klasickými ukazateli vykazuje mediánová inflace výrazně hladší průběh. Od podzimu roku 2013 se zvýšila a aktuálně činí 1 %\n\n(meziroční změny v %, zdroj: ČSÚ, výpočet ČNB\n\nS konceptem jádrové inflace jako alternativní metodou pro souhrnné měření růstu cen vyřazující volatilní položky přišel v roce 1975 .\n\nModel jádrové inflace byl následně vyvinut advokátem v roce 1981.\n"}
{"id": "1531966", "url": "https://cs.wikipedia.org/wiki?curid=1531966", "title": "Hohenwerfen", "text": "Hohenwerfen\n\nHohenwerfen je středověký hrad tyčící se nad rakouským městem Werfen, asi 40 kilometrů od Salcburku. Byl postaven salcburským arcibiskupstvím mezi lety 1075 a 1078. Byl strategickým bodem postaveným v době boje o investituru. Měl být oporou římského protikrále Rudolfa Švábského proti římskému králi Jindřichovi IV. \nProtože Rudolfa podporoval papež Řehoř VII., nechal salcburský biskup Gebhard vystavět tři pevnosti, z nichž jednou byl Hohenwerfen (druhou ještě o něco slavnější pevnost Hohensalzburg). V následujících dvou staletích sloužil jako vojenská opora a lovecké sídlo salcburských kníže-biskupů. Od počátku sloužil také jako vězení, dosti obávané. V 16. století hrad zapálili rebelové během německé selské války. Od roku 1898 patřil rakouskému arcivévodovi Evženu Rakousko-Těšínskému. Roku 1931 znovu vyhořel, byl ale brzy obnoven. V roce 1938 byl prodán salcburské regionální správě, následně sloužil jako výukové středisko NSDAP, v letech 1945–1987 pak rakouskému četnictvu jako výcvikový tábor. Poté v něm bylo zřízeno muzeum, které je zde dosud. Kromě historických zbraní se zde návštěvníci mohou poučit o dějinách sokolnictví, na hradě jsou též chováni a předváděni draví ptáci. Hrad se několikrát objevil ve filmu, například v americkém válečném snímku \"Kam orli nelétají\" z roku 1968.\n\nTěsně pod hradem prochází dálnice A10 \"(Tauern Autobahn)\".\n"}
{"id": "1531967", "url": "https://cs.wikipedia.org/wiki?curid=1531967", "title": "Sestry od klanění Nejsvětějšího srdce", "text": "Sestry od klanění Nejsvětějšího srdce\n\nSestry od klanění Nejsvětějšího srdce (francouzsky: \"Sœurs de l'Adoration du Sacré-Coeur\") je ženská řeholní kongregace.\n\nKongregace byla založena roku 1820 Carolinou de Choussy de Grandpré a knězem Léonardem Furnionem. Dne 25. ledna 1854 získala schválení od lyonského arcibiskupa Louise-Jacques-Maurice de Bonald, od Svatého stolce byla schválena 2. října 1893 a definitivní potvrzení získala 21. prosince 1900.\n\nKongregace se věnuje úctě k Nejsvětější svátosti a vzdělávání mládeže.\n\nJsou přítomni v Itálii a ve Francii; generální kurie se nachází v Římě.\n\nK roku 2008 měla kongregace 18 sester ve 4 domech.\n\n"}
{"id": "1531969", "url": "https://cs.wikipedia.org/wiki?curid=1531969", "title": "Sady Dolne", "text": "Sady Dolne\n\nSady Dolne je vesnice na jihu Polska, nedaleko města Bolków. Má podlouhlý charakter a na jihu na ní navazuje vesnice Sady Górne. Středem vsi prochází asfaltová silnice a protéká potok. Severní částí prochází silnice číslo 5.\n"}
{"id": "1531974", "url": "https://cs.wikipedia.org/wiki?curid=1531974", "title": "Adam Kulich", "text": "Adam Kulich\n\nAdam Kulich († před 1701) byl kamenický mistr a měšťan Starého Města pražského.\n\nPocházel z obvodu postranního práva kláštera Na Františku. Již v mládí a možná v době učení kamenickému řemeslu se přátelsky stýkal se Santinem Aichelem, dalším pražským kameníkem. Přátelství vydrželo i v dospělosti, Adam Kulich byl svědkem na svatbě Santina Aichla v roce 1675. Společně se často podíleli o kamenickou práci na největších pražských stavbách v poslední čtvrtině 17. století. Např. v letech 1679–1688 pracovali na výstavbě křižovnického kostela sv. Františka Serafínského podle projektu Jeana-Baptisty Matheyho v průběhu jeho druhého stavebního období. V letech 1682–1686 se dvojice podílela na stavbě arcibiskupského semináře v Královském dvoře a podle Viktora Kotrby nejspíše i na stavbě později zbořeného kostela sv. Vojtěcha na Starém Městě.\n\nAdam Kulich byl majitelem domu „U Kameníků“, zvaného též „U Kulichů“ na Uhelném trhu. Přátelské pouto jej pojilo se sochařem Janem Reinerem, jehož synovi Václavu Vavřinci Reinerovi, pozdějšímu malíři, byl za kmotra.\n\nJeho dcera Barbora se 5. září 1707 v kostele kostele sv. Martina ve zdi vdala za Františka Santini-Aichela.\n"}
{"id": "1531977", "url": "https://cs.wikipedia.org/wiki?curid=1531977", "title": "Nejvyšší lidové shromáždění", "text": "Nejvyšší lidové shromáždění\n\nNejvyšší lidové shromáždění ( – \"Čchögo inmin höŭi\") je formální nejvyšší orgán zákonodárné moci v Korejské lidově demokratické republice. Jedná se o jednokomorový parlament s 687 poslanci s pětiletým mandátem. Je popsán v 87.-99. odstavci severokorejské ústavy a funguje od 2. září 1948.\n\nSídlí v budově Mansudä v obvodě Čunggujŏk hlavního severokorejského města Pchjongjangu.\n\nPřes šest set mandátů v parlamentě drží Korejská strana práce, výrazně menší počty mandátů mají Sociálně demokratická strana Koreje a Čeondoistická strana Ch'ŏngu. Společně jsou součástí koalice Jednotná demokratická vlastenecká fronta pro sjednocení země.\n"}
{"id": "1531979", "url": "https://cs.wikipedia.org/wiki?curid=1531979", "title": "Popelka (pořad)", "text": "Popelka (pořad)\n\nPopelka je česká televizní soutěž premiérově vysílaná v letech 2015–2017 na TV Barrandov.\n\nKaždé kolo se vysílalo jeden týden a účinkovali v něm 4 ženy. V každém díle dostala jedna ze soutěžících časový limit 90 minut a 10 000 Kč na útratu za oblečení, a to na téma vyhlášené v daném týdnu. Takto postupně každý den (ve vysílání pondělí až čtvrtek) nakupovali a oblékali se soutěžící, které na konci dílu zbylé soutěžící zhodnotily na škále 1–10 bodů (1 – nejhorší, 10 – nejlepší). V pátek všechny modely soutěžících ohodnotil módní stylista, kterým byl nejdříve Libor Komosný, později Osmany Laffita a nakonec Filip Vaněk spolu s kadeřníkem Tomášem Arsovem. Módní stylista po zhodnocení taktéž soutěžícím přidělil body. Soutěžící, která získala nejvíce bodů, vyhrála 10 000 Kč.\n\n"}
{"id": "1531990", "url": "https://cs.wikipedia.org/wiki?curid=1531990", "title": "Raúl Gorriti", "text": "Raúl Gorriti\n\nRaúl Gorriti (10. října 1956 Camaná – 3. dubna 2015 Camaná) byl peruánský fotbalista, záložník.\n\nV peruánské lize hrál za Club Sporting Cristal, León de Huánuco, Deportivo Municipal Lima, Club Universitario de Deportes a FBC Melgar. Dále hrál v Argentině za tým Instituto Atlético Central Córdoba. V jihoamerickém Poháru osvoboditelů nastoupil ve 3 utkáních. Za reprezentaci Peru nastoupil v letech 1976–1979 v 11 utkáních a dal 1 gól. Byl členem peruánské reprezentace na Mistrovství světa ve fotbale 1978, nastoupil v utkání proti Argentině. \n\n"}
{"id": "1532003", "url": "https://cs.wikipedia.org/wiki?curid=1532003", "title": "Brennisteinsalda", "text": "Brennisteinsalda\n\nBrennisteinsalda je sopka na jihu Islandu. Její nadmořská výška je přibližně 855 metrů. Nachází se poblíž hory Landmannalaugar a nedaleko sopky Hekly . \n\nJejí název v překladu znamená: \"vlny síry\". Na svazích hory se vyskytují skvrny síry, které je zbarvily. Hora je zbarvena i jinými barvami: zelenou z mechů, černou a modrou z lávy a popela, železo vyskytující se v zemi horu do červena. Je jednou z nejbarevnějších hor Islandu, její fotografie se často nachází v knihách a kalendářích. \n\nHora je stále aktivní sopkou a na jejích svazích se vyskytují horké sirné prameny a vývěry páry. Prochází jí turistická stezka Laugavegur. Před horou obsidiánové lávové pole. \n"}
{"id": "1532018", "url": "https://cs.wikipedia.org/wiki?curid=1532018", "title": "Jaroslav Staněk", "text": "Jaroslav Staněk\n\nJaroslav Staněk (16. května 1917 Přerov – 25. listopadu 1980 Brno) byl radioamatér, fyziolog, lékařský fyzik a pedagog.\n\nNarodil se jako druhé dítě Josefa Staňka a Františky Marie Mohaplové. Jeho sestry byly Blažena Zlámalová-Staňková (1914–1989) a Libuše Trnkalová-Staňková (1921–1988). V letech 1923–1928 navštěvoval pětitřídní Obecnou školu chlapeckou v Brně-Židenicích. Správcem školy byl Josef Kraus, třídním Josef Kraus, Olga Černohubá, Klement Budil. V letech 1928–1936 studoval na Státním reálném gymnáziu v Brně, nyní Gymnázium ve Vídeňské ulici, zde byli jeho spolužáky Jaromír Svoboda a Jan Šprincl. Na tomto gymnáziu maturoval 19. června 1936. Od roku 1936 pokračoval studiem na Lékařské fakultě Masarykovy univerzity v Brně. Dne 23. března 1939 dokončil I. lékařské rigorosum a získal titul Medicinae Universae Candidatus (MUC). Po 17. listopadu 1939, kdy byly uzavřeny vysoké školy, nastoupil do zaměstnání v radiotechnické továrně REL. Dne 7. prosince 1939 byl pro odbojovou činnost, kdy působil jako radioamatér a vysílatel na krátkých vlnách), zatčen a do 23. ledna 1942 vězněn v koncentračním táboře Sachsenhausen. Po návratu z koncentračního tábora byl krátce kresličem u pana Svobody v Brně (1. února 1942 – 28. února 1942). Do konce druhé světové války pak pracoval jako rentgenový laborant v Lize proti TBC (1. březen 1942 – 31. květen 1945). Ve studiu pokračoval od roku 1945. II. lékařské rigorosum ukončil 8. května 1947. Dne 30. června 1946 se oženil s Dagmar Imramovskou (10. ledna 1922 Brno – 6. září 2002 Brno). III. lékařské rigorosum dokončil 25. června 1948 a 30. června 1948 dosáhl promocí titulu doktor medicíny.\n\nPo válce pracoval jako výpomocný asistent fysiologického ústavu Lékařské fakulty Masarykovy university na úseku elektrofyziologie (1. června 1945 – 30. června 1948). Od 1. července 1948 se stal odborným asistentem fyziologického ústavu Lékařské fakulty Masarykovy univerzity. Od 3. ledna 1949 byl na pět měsíců povolán k základnímu vojenskému výcviku do Kaplic. Vojenskou službu ukončil dvěma vojenskými cvičeními 27. července. Ve školním roce 1950–1951 byl pověřen docenturou fakulty Lékařské elektrotechniky na Vojenské akademii Antonína Zápotockého v Brně. Dne 1. října 1957 byl na univerzitě přemístěn na ústav lékařské fyziky a byl pověřen jeho vedením. Postupně byl jmenován členem vědecké rady (1959), následně vedoucím nově zřízené katedry lékařské fyziky (1961), poté byl ustanoven ministrem Františkem Kahudou zástupcem docenta pro obor lékařské fyziky na Lékařské fakultě Masarykovy univerzity (1962) a později rektorem univerzity odborným asistentem lékařské fakulty pro katedru lékařské fyziky (1963) a jmenován ministrem Čestmírem Císařem docentem pro obor lékařské fyziky (1964). Dne 26. listopadu 1959 mu udělila vědecká rada Lékařské fakulty titul kandidát věd. V červnu 1968 obhájil mimořádnou profesuru před vědeckou radou Lékařské fakulty Univerzity Pavla Jozefa Šafárika v Košicích a 1. července 1971 byl pověřen vedením ústavu lékařské fyziky. Na Lékařské fakultě organizoval večerní studium. V posledních letech byl vedoucím učitelem 1. ročníku.\n\nOd roku 1957 byl na Lékařské fakultě Masarykově univerzitě pověřen přednášením a zkoušením lékařské fyziky. Kromě univerzity vyučoval fyziologii a somatologii na střední zdravotnické škole v Brně (1950–1957), přednášel a zkoušel fyziologii člověka na Farmaceutické fakultě Masarykovy univerzity (1953–1957), přednášel lékařskou elektrotechniku na Vysokém učení technickém v Brně (1956), přednášel v němčině německým posluchačům z Německé demokratické republiky (1963), kromě toho přednášel a zkoušel 2 roky lékařskou fyziku v závodním institutu Výzkumného ústavu zdravotnické techniky v Brně\n\nDo roku 1939 byl radioamatérem (od roku 1937 s koncesí OK2EL); přispíval svými články do časopisů Radioamatér a Radio. Roku 1956 se zúčastnil překladu 1. dílu sebraných spisů Ivana Petroviče Pavlova. Od roku 1945 do února 1948 byl organizován v Československé straně národně socialistické. Na podzim roku 1958 byl přijat za kandidáta Komunistické strany Československa. Zde zastával řadu funkcí. Byl členem komise pro ateistickou propagandu při fakultním výboru KSČ. v roce 1958 navštěvoval přednášky marxistické filozofie na Lidové univerzitě. Po řadu let se zúčastnil \"Roku stranického školení\". Byl propagandistou kroužku „\"Ateistická výchova\"“ na střední škole. Aktivně se zúčastnil třech ideologických konferencí Lékařské fakulty. Členem Komunistické strany Československa byl do roku 1970. Mimo politickou činnost byl členem Revolučního odborového hnutí, Československého svazu protifašistických bojovníků, Svazu československo-sovětského přátelství a civilní obrany. Účastnil se veřejné práce ve 4 komisích děkanátu (mj. zlepšovatelská, ediční), byl členem komise děkana pro výzkum; v Česko-slovenské biologické společnosti byl hospodářem hlavního výboru. Pracoval jako člen komise pro státní závěrečné zkoušky z lékařské elektroniky na Vysokém učení technickém v Brně. Mimo jiné se věnoval přednáškám. Měl čtyři přednášky na pracovních sjezdech fyziologů, tři přednášky ve společnosti Jana Evangelisty Purkyně, na ateistické konferenci Lékařské fakulty přednášel o pověrách kolem proutků, ve společnosti pro šíření věd a politických znalostí měl šest přednášek, několik odborných přednášek z radiotechniky ve spolku Českoslovenští amatéři vysílači a přednášel pro zaměstnance n. p. Prema.\n\n\n\n"}
{"id": "1532024", "url": "https://cs.wikipedia.org/wiki?curid=1532024", "title": "Náměstí Generála Kutlvašra", "text": "Náměstí Generála Kutlvašra\n\nNáměstí Generála Kutlvašra v Praze, bývalé Palackého náměstí, se nachází v městské části Praha 4 ve čtvrti Nusle.\n\nStřed náměstí zabírá upravený park se vzrostlou zelení. Svou západní stranou se sem obrací budova radnice, na severní straně hlavním průčelím jedna z nejstarších školních budov MČ Praha 4, základní škola Táborská čp. 421. Na jižní straně z vyvýšeného místa rovněž hlavním průčelím budova Sokola Nusle čp. 700, z roku 1925.\nNa úpatí svahu pod nuselskou sokolovnou je Pomník tří odbojů. Památník, který tvoří hladká nápisová deska s daty 1914–1918, 1939–1945 a 1948–1989, doplňuje široká fontána připomínající tok času. Autory zdařilého, architektonicky a esteticky vyváženého díla jsou František Novotný a Jaroslav Suchan. Ti využili i původní terénní konfigurace. Slavnostní odhalení památníku se uskutečnilo 26. června 1997.\n\nSvůj první název Palackého dostalo náměstí v roce 1911, a ten vydržel až do roku 1940. František Palacký byl český politik a historik, zakladatel novodobého českého dějepisectví. Za německé okupace se náměstí jmenovalo Cyrilovo, ten spolu se svým bratrem Metodějem šířil slovanskou liturgii na Velké Moravě. Poté se opět vrátil název Palackého náměstí, v letech 1948–1962 to bylo náměstí Legionářů. Změny však pokračovaly a nové pojmenování přineslo náměstí Pařížské komuny.\nV roce 1998 bylo přejmenováno na náměstí Generála Kutlvašra, k poctě českého vlastence, legionáře, účastníka legendární bitvy u Zborova, vojenského velitele Pražského povstání v květnu 1945, brigádního generála Karla Kutlvašra.\n\n"}
{"id": "1532026", "url": "https://cs.wikipedia.org/wiki?curid=1532026", "title": "Socha Arnošta z Pardubic (Úvaly)", "text": "Socha Arnošta z Pardubic (Úvaly)\n\nSocha Arnošta z Pardubic je historizující pískovcová socha z roku 1869 od Jindřicha V. Čapka na náměstí Arnošta z Pardubic ve středočeských Úvalech.\nZa jednu z možných lokalit, kde se mohl první pražský arcibiskup Arnošt z Pardubic narodit, byl v minulosti považován dvůr Hostín, který je dnes součástí Úval (za pravděpodobné místo narození arcibiskupa se považuje Hostinka). Proto si obyvatelé Úval 30. června 1864 slavnostně připomněli pětisetleté výročí smrti svého domnělého rodáka. Z úst faráře Františka Soukupa při té příležitosti zazněl návrh, aby byl v obci Arnoštovi postaven pomník. Jeho myšlenka sklidila příznivý ohlas a týž den se ustanovil pracovní výbor. O záštitu výbor požádal Bedřicha kardinála Schwarzenberga, který již zaštítil obdobnou snahu v Kladsku. Čestné funkce se následně ujal Ludvík z Malovců, přednosta pražského kraje. Již 21. října 1864 získal výbor povolení stavby pomníku a povolení finanční sbírky v celém Českém království. \n\nPůvodním záměrem bylo pořízení bronzové sochy, ale přes oslovení všech českých obcí, všech farností a nadto 403 velkostatkářů, se sbírkou podařilo získat jen 2 747 zlatých (v roce 1865 byla neúroda a následující rok byl válečný). Výbor se rozhodl pro pískovcovou sochu a vypsal konkurz s prémií 200 zlatých pro nejlepší návrh. Ze tří přihlášených návrhů byl v květnu 1867 vybrán návrh akademického sochaře Jindřicha Čapka. Sochař se zavázal, že sochu včetně podstavce dokončí do 30. června 1869, přičemž socha měla stát 1700 zlatých a podstavec 400 zlatých. O umístění pomníku tehdy nepanovala shoda a nakonec byl zvolen pozemek na východním okraji Úval u železniční trati v blízkosti dvora Hostína, který bezplatně poskytl kníže Jan II. z Lichtenštejna. \n\nDne 15. května 1869 byl nový pomník za asistence duchovenstva z okolí a velkého množství lidí posvěcen vikářem z Přistoupimi, Františkem Jandou. Slavnostní odhalení pomníku se pak konalo 30. června 1869. Účastnil se ho i Bedřich kardinál kníže Schwarzenberg a mnoho dalších duchovních, členové rady hlavního města Prahy, zástupci pražské univerzity, členové výboru pro dostavění chrámu sv. Víta, zástupci Umělecké besedy a Hlaholu, pěvecké sbory z Pardubic, Roudnice a Českého Brodu a samozřejmě i davy lidí z okolí, které neodradilo ani deštivé počasí.\n\nKolem sochy vyrostl malý sad, který však nebyl pravidelně udržován. Socha byla prohlášena za kulturní památku. Na konci 20. století byl pomník silně mechanicky poškozen, porostlý mechem a kámen byl zvětralý. Aby nedošlo k úplné zkáze pomníku, rada zastupitelstva města v roce 1995 rozhodla o přemístění sochy a celkové rekonstrukci. Nejprve byl v roce 1996 pomník na původním místě mechanicky očištěn, pak rozebrán a převezen na náměstí Arnošta z Pardubic před dům čp. 18. V roce 1997 byl znovu očištěn, dochované kamenné úlomky byly osazeny na měděné čepy a všechna scházející místa domodelována umělým kamenem. Také nápisy na podstavci byly kolorovány v původní cihlové barvě. Od dokončení prací v roce 1997 má zrestaurovaný pomník Arnošta z Pardubic důstojné umístění před rodným domem Marie Majerové v historickém středu města na náměstí, které dnes nese i jeho jméno. \n\nPět set padesát pět centimetrů vysoký pomník je zhotoven z jemnozrnného pískovce. Na dvou kamenných stupních čtvercového půdorysu je umístěn mohutný podstavec, na kterém je nadživotní socha arcibiskupa. Váhu stojící postavy nese pravá noha, levá je pokrčená. Arnošt z Pardubic je oděný do bohatě řaseného splývavého arcibiskupského roucha, v levé ruce drží polorozvinutou listinu a pravou rukou pozvedává roucho. Hranolový podstavec s hladkým soklem je na všech stranách ozdoben vpadlými čtvercovými poli, v jejichž plochách jsou kolorované nápisy. Z čelní strany je napsáno „Arnoštu / z Pardubic“, na bocích je shodný text v německém („Dem Ernst / von / Pardubic“) a latinském jazyce („Ernesto / de / Pardubic“) a na zadní straně je český nápis „Vděčná / vlasť / 1869“. Na čelní straně soklu je nad nápisem umístěn reliéf znaku prvního arcibiskupa pražského vytvořený z myrty nad kříženou berlí s křížem a doplněný dvěma erby. Podstavec završuje odstupňovaná římsa, na kterou navazuje podnoží sochy s reliéfy gotických architektonických prvků. Samotný pomník je ohrazen osmi hranolovitými pilířky, které spojuje železný řetěz.\n"}
{"id": "1532027", "url": "https://cs.wikipedia.org/wiki?curid=1532027", "title": "Bulvár Strip", "text": "Bulvár Strip\n\nBulvár Strip (v anglickém originále The Strip) je americký akční televizní seriál, jehož autory jsou Alfred Gough a Miles Millar. Premiérově byl vysílán v letech 1999–2000 na stanici UPN. Celkově bylo natočeno 10 dílů, po první řadě byl z důvodu nízké sledovanosti zrušen.\n\nBývalí detektivové metropolitní policie v Las Vegas Elvis Ford a Jesse Weir se stanou soukromými bezpečnostními konzultanty Camerona Greena, majitele luxusního hotelu Caesars Palace na lasvegaském bulváru The Strip. Mají za úkol chránit Greena a jeho rodinu, a také jeho podnikatelské zájmy.\n\n\n"}
{"id": "1532030", "url": "https://cs.wikipedia.org/wiki?curid=1532030", "title": "Strip (rozcestník)", "text": "Strip (rozcestník)\n\nStrip může být:\n"}
{"id": "1532036", "url": "https://cs.wikipedia.org/wiki?curid=1532036", "title": "Zdeněk Dušek (divadelní režisér)", "text": "Zdeněk Dušek (divadelní režisér)\n\nZdeněk Dušek (* 8. července 1967 Ostrov) je český divadelní režisér a dramaturg. Vystudoval JAMU obor činoherní režie. Pracoval pro televizi Nova jako dramaturg seriálu \"Comeback\". Následně se přesunul do České televize na projekty Marta a Věra a Kosmo. Spolupracuje s divadlem Městské divadlo Zlín; Divadlo Bolka Polívky a HaDivadlo v Brně; Divadlo na Fidlovačce v Praze; Dejvické divadlo v Praze; Slovácké divadlo Uherské Hradiště; Divadlo Petra Bezruče Ostrava; Východočeské divadlo Pardubice. Tento rok připravuje divadelní hru v Horáckém divadle Jihlava.\n\n\n\n\n\n\n"}
{"id": "1532037", "url": "https://cs.wikipedia.org/wiki?curid=1532037", "title": "Zdeněk Dušek", "text": "Zdeněk Dušek\n\nJméno a příjmení Zdeněk Dušek nese více osob:\n\n"}
{"id": "1532042", "url": "https://cs.wikipedia.org/wiki?curid=1532042", "title": "Jaroslav Medlík", "text": "Jaroslav Medlík\n\nJaroslav Medlík (* 22. května 1950) je bývalý český hokejový útočník. Po skončení aktivní kariéry působí jako hokejový funkcionář HC Kometa Brno. \n\nV československé lize hrál za TJ ZKL Brno. Nastoupil v 11 ligových utkáních a měl 2 asistence. V nižších soutěžích hrál za VTJ Dukla Hodonín, TJ Tatra Kopřivnice a TJ Žďas Žďár nad Sázavou.\n\n"}
{"id": "1532047", "url": "https://cs.wikipedia.org/wiki?curid=1532047", "title": "Hornsundtind", "text": "Hornsundtind\n\nHornsundtind je 1431 m n. m. vysoká hora v norském souostroví Špicberky v Severním ledovém oceánu. Nachází se v jižní části ostrova Západní Špicberk, jižně od fjordu Hornsund.\n\n"}
{"id": "1532048", "url": "https://cs.wikipedia.org/wiki?curid=1532048", "title": "Čikola", "text": "Čikola\n\nČikola může znamenat více věcí:\n\n"}
{"id": "1532050", "url": "https://cs.wikipedia.org/wiki?curid=1532050", "title": "Działoszyn", "text": "Działoszyn\n\nDziałoszyn je vesnice na jihu Polska při hranici s Českou republikou a Německem, ležící asi 8 kilometrů severně od města Bogatynia. Zastavěná část je orientovaná od severu k jihu, částí prochází silnice číslo 352. Ve vsi se nachází kostel svatého Bartoloměje se hřbitovem.\n"}
{"id": "1532055", "url": "https://cs.wikipedia.org/wiki?curid=1532055", "title": "Petr Kroutil", "text": "Petr Kroutil\n\nPetr Kroutil (* 31. ledna 1973 Praha) je český hudebník – saxofonista, zpěvák a herec.\n\nSaxofon a klarinet vystudoval na Konzervatoři Jaroslava Ježka (1997). Na prestižní Berklee College Of Music v Bostonu studoval Jazz Composition a Performance (2003). Dále studoval indickou flétnu dva roky na Kathmandu University v Nepálu. (2004–2005)\n\nV České republice je znám jako Danny Smiřický ze seriálu Prima sezóna podle Josefa Škvoreckého (režie Karel Kachyňa, 1994).\n\nOd 18 let hrál po boku Ondřeje Havelky a Pavla Klikara v Originálním Pražském Synkopickém Orchestru a ve věku 22 let spoluzaložil big band Pražský swingový orchestr, kde byl sedm let sólistou. Od roku 2011 hraje se svým pop jazzovým kvintetem Petr Kroutil Orchestra. Jako jediný Čech hrál i na zahajovacím festivalu River Of Music na Olympiádě v Londýně v roce 2012. V roce 2016 založil swingový big band založený na hudbě jazzu 20. a 30. let. Original Vintage Orchestra. V tomto big bandu působí jako kapelník, sólista, zpěvák a aranžér. \n\n\n\n"}
{"id": "1532058", "url": "https://cs.wikipedia.org/wiki?curid=1532058", "title": "Irakli Mcituri", "text": "Irakli Mcituri\n\nIrakli Mcituri (* 13. srpna 1995) je gruzínský zápasník–volnostylař.\n\nZápasení se věnuje od 10 let v Tbilisi v klubu Martve. Vrcholově se připravuje pod vedením Emzara Bedynejišviliho. V gruzínské volnostylařské reprezentaci se pohybuje od roku 2016. Od roku 2018 startuje v neolympijské váze do 92 kg.\n\n"}
{"id": "1532066", "url": "https://cs.wikipedia.org/wiki?curid=1532066", "title": "Madona z Nesvačil", "text": "Madona z Nesvačil\n\nMadona z Nesvačil (kolem 1410) patří k nejkvalitnějším dřevěným madonám pozdního krásného slohu v Čechách. Je považována za mladší repliku Madony plzeňské. Za autora byl označen tzv. Mistr nesvačilských soch, který se patrně vyučil v dílně Mistra Týnské Kalvárie. Socha pochází z kostela Nalezení svatého Kříže v Nesvačilech a je vystavena v expozici středověkého umění Národní galerie v Praze. \n\nSocha z lipového dřeva, vzadu opracovaná, se starou (možná původní) polychromií, výška 137 cm. Restauroval F. Kotrba (1946). \n\nAutor byl řezbářem význačných kvalit, který v poněkud tužší a těžkopádnější formě s velkou jistotou využíval klasické schéma krásného slohu. Madona ve výrazném esovitém prohnutí drží dítě na boku nad levou nohou, ale rytmus pohybu ustrnul a tvář postrádá někdejší živost výrazu. Základní symetrické schéma drapérie s mísovitými záhyby, kličkovitými prohlubněmi, dvěma kaskádami trubicových záhybů po stranách a horizontálním lemem ve výši kolen má původ v parléřovské huti. Z 80. let 14. století pochází také typ šikmo ležícího nahého dítěte, které Panna Marie předkládá věřícím. Mohutná, plně plastická a blokovitě uzavřená figura s nevýrazným kontrapostem je komponována pro čelní pohled. Originální obměnou detailu, známého z Krumlovské madony, je vyčnívající cíp pláště, který Ježíšek přidržuje levou rukou, v níž svírá jablko. Sochař použil i další široce užívané motivy – např. gesto, jímž Ježíšek drží matčinu roušku (ta představuje symbol panenství Marie před porodem i po něm), nebo motiv velkého dolního záhybu šatu s \"nosem\". Nejde však o eklektické přejímání vzorů, ani pouhou redukci složitého tvaru Plzeňské madony, ale spíše o novou formulaci tradičního typu.\n\nStylem řezby socha souvisí s některými díly Mistra Týnské Kalvárie – např. Pannou Marií z dumlosovské Kalvárie a Madonou z kostela sv. Alžběty (levá strana s kaskádou záhybů), nebo sv. Janem Evangelistou z Týnské Kalvárie (partie kolena volné nohy). Motiv záhybu drapérie na přední straně je shodný s Madonou z františkánského kostela v Plzni (1415), rovněž řazené do okruhu dílny Mistra Týnské Kalvárie. Podle některých historiků umění byl autorem sochy řezbář, který v této dílně pracoval a kolem roku 1410 se osamostatnil.\n\n"}
{"id": "1532068", "url": "https://cs.wikipedia.org/wiki?curid=1532068", "title": "Maxakalisaurus", "text": "Maxakalisaurus\n\nMaxakalisaurus („ještěr (domorodého kmene) Maxakali“) byl rod sauropodního dinosaura z kladu Lithostrotia, žijícího v období svrchní křídy (geologický stupeň kampán, asi před 80 miliony let) na území dnešní Brazílie (stát Minas Gerais). Byl formálně popsán v roce 2006 na základě fosilního materiálu, objeveného v sedimentech geologického souvrství Adamantina. V září roku 2018 zachvátil budovu muzea v Rio de Janeiru rozsáhlý požár a osud holotypu maxakalisaura (i mnoha jiných fosilních exponátů) není dosud známý.\n\nTypový druh \"M. topai\" spadal do kladu Titanosauria a Lithostrotia. Podle vědecké studie z roku 2016 byl zástupcem tribu Aeolosaurini a jeho nejbližšími příbuznými tak byly rody \"Aeolosaurus\", \"Gondwanatitan\", \"Rinconsaurus\" a \"Panamericansaurus\" (spadající do stejného kladu).\n\n\"Maxakalisaurus\" patří k největším známým dinosaurům, objeveným dosud na území Brazílie. Jeho délka dosahovala podle některých odhadů až kolem 20 metrů a hmotnost zhruba 15 tun.\n\nPodle jiných odhadů byl však tento sauropod podstatně menší a při délce kolem 13 metrů vážil \"jen\" asi 5 tun. Na poměry titanosaurních sauropodů by tedy byl relativně malým druhem.\n\n\n"}
{"id": "1532069", "url": "https://cs.wikipedia.org/wiki?curid=1532069", "title": "Josef Pindor", "text": "Josef Pindor\n\nJosef Pindor též Józef Pindór či Josip Pindor (10. srpna 1864, Horní Líštná – 8. dubna 1919, Těšín) byl evangelický duchovní a spisovatel.\n\nPůsobil ve Znojmě, Osijeku a v Třinci. V Třinci se zasloužil o zřízení evangelického sirotčince.\n\nPlodem jeho historických bádání o dějinách jihoslovanských protestantů jsou práce „Die evangelische Kirche Kroatien – Slavonien im Vergangenheit und Gegenwart”, „Die protestantische Literatur der Südslavien im XVI Jahrhundert” a „Die Geschichte der Reformation in Chorvatien und Slavonien”. Je rovněž autorem chorvatské příručky pro výuku náboženství „Biblijska povjesnica za evangeličku mladež”. \n\nEvangelickým pastorem byl i Josefův bratr Jan.\n\n"}
{"id": "1532072", "url": "https://cs.wikipedia.org/wiki?curid=1532072", "title": "Sestry od klanění Nejsvětější svátosti", "text": "Sestry od klanění Nejsvětější svátosti\n\nSestry od klanění Nejsvětější svátosti (francouzsky: \"Sœurs de l'Adoration du Très Saint-Sacrement\") je ženská řeholní kongregace.\n\nKongregace byla založena roku 1821 v Quimperu Françoisem-Marie Langrezem a Marii Olympe de Moëllien.\n\nDne 27. března 1874 získala kongregace schválení od Svatého stolce, definitivní schválení pak 24. března 1947.\n\nKongregace se věnuje úctě k Nejsvětější svátosti a práci se sirotky. \n\nSestry jsou aktivní ve francouzské Bretagni; generální kurie se nachází v Guipavas.\n\nK roku 2008 měla 19 sester ve 4 domech.\n\n"}
{"id": "1532074", "url": "https://cs.wikipedia.org/wiki?curid=1532074", "title": "Sestry od klanění Nejsvětější svátosti (syrsko-malabarský ritus)", "text": "Sestry od klanění Nejsvětější svátosti (syrsko-malabarský ritus)\n\nSestry od klanění Nejsvětější svátosti (anglicky: \"Sisters of the Adoration of the Blessed Sacrament\") je ženská řeholní kongregace syrsko-malabarského katolického ritu, jejíž zkratkou je S.A.B.S.\n\nKongregace byla založena 8. prosince 1908 Thomasem Kurialacherym v indickém Champakulamu. \n\nDefinitivní schválení Svatého stolce získala 11. února 1968. Sestry se řídí řeholí sv. Augustina. \n\nKongregace se věnuje úctě k Nejsvětější svátosti a výchově a vzdělávání mládeže.\n\nSestry jsou aktivní v Indii, v Německu, Itálii, Nepálu, Spojeném království, USA, ve Švýcarsku a na Ukrajině; generální kurie se nachází v Aluvě.\n\nK roku 2011 měla kongregace 4750 sester ve 603 domech.\n\n\n"}
{"id": "1532075", "url": "https://cs.wikipedia.org/wiki?curid=1532075", "title": "Ukončete nás", "text": "Ukončete nás\n\n„Ukončete nás...!“ je první studiové album české rockové skupiny Tata Bojs. Deska byla nahrána ve studiu Sono a na podzim roku 1997 ji vydala firma Indies Records. Produkce se ujala kapela a Romek Hanzlík (bývalý člen kapely Už jsme doma), zvukový inženýr byl Milan Cimfe a nahrávku mixoval americký producent Jonathan Burnside (předtím spolupracoval například s Faith No More či s Nirvanou). Bylo pokřtěno 26. září 1997 v pražském klubu Delta, kmotrem desky se stal manažer Dopravního podniku hl. m. Prahy, ing. Ďuriš (který jí \"přeje tolik posluchačů, kolik má metro cestujících\"). Snímek na obal desky pořídil fotograf Salim Issa na stanici Malostranská.\n\nAlbum obsahuje hit „Jaro“, ke kterému byl natočený videoklip. \n\nV červnu 1997 byl vydán singl \"Jaro lomeno Divnosti.\" Kromě dvou titulních písní obsahuje album také jednu předělávku a tři remixy, na kterých se podílel Ondřej Ježek, Jonathan Burnside, Josef Sedloň a Jan P. Muchow. Singl Tata Bojs 24. června propagovali v pořadu Snídaně s Novou a byl pokřtěn 17. července v Lucerna Music Baru.\n\nObsahuje písně: \n"}
{"id": "1532076", "url": "https://cs.wikipedia.org/wiki?curid=1532076", "title": "Sestry svaté Anežky", "text": "Sestry svaté Anežky\n\nSestry svaté Anežky (anglicky: \"Sisters of Saint Agnes\") je ženská řeholní kongregace, jejíž zkratkou je C.S.A.\n\nKongregace byla založena 12. srpna 1858 v Bartonu knězem Casparem Rehrlem. Za spoluzakladatelku je považována sestra Anne Marie Hazotte.\n\nDne 26. února 1875 získala kongregace od Svatého stolce schválení k činnosti, definitivní povolení pak bylo uděleno 11. července 1880. \n\nRoku 1896 byl hlavní dům převeden do Fond du Lac kde sestry založily nemocnici.\n\nKongregace se věnuje vzdělávání mládeže.\n\nKongregace působí v USA, Nikaragui a Hondurasu; generální kurie se nachází ve wisconsinském Fond du Lac.\n\nK roku 2008 měla 279 sester ve 119 domech.\n\n\n"}
{"id": "1532080", "url": "https://cs.wikipedia.org/wiki?curid=1532080", "title": "Preston Holder", "text": "Preston Holder\n\nPreston Holder (10. září 1907 Wabash, Indiana – 3. června 1980 Lincoln, Nebraska) byl americký archeolog a fotograf. \n\nV roce 1930 nastoupil na Kalifornskou univerzitu v Berkeley, kde studoval antropologii. Tam se setkal s fotografem Willardem Van Dykem poté, co napsal práci o jeho fotografiích. Van Dyke ho představil Anselu Adamsovi, Edwardu Westonovi, Imogen Cunninghamové i dalším fotografům ze San Francisca a okolí a Holder brzy začal fotografovat v podobném stylu jako oni. V roce 1932 byl na setkání v domě Van Dyka v Berkeley, kde tato skupina diskutovala o záměru své umělecké vize propagovat společně. Když pro svou skupinu hledali jméno, Holder navrhl „US 256“, což bylo tehdy běžně užívané označení \"clonového čísla\" pro velmi malou clonu na objektivu fotoaparátu. Adams se obával, že jméno by mohlo veřejnost mást (podobně se označovala federální dálnice), proto navrhl „f/64“, což bylo odpovídající nastavení clony pro \"fokální systém\", který tehdy získával na popularitě. Z této diskuse vzešla slavná Skupina f/64. Později v témže roce se Holder zúčastnil pilotní výstavy Skupiny f/64 v muzeu M. H. de Young Memorial, kde vystavil čtyři tisky.\n\nHolder dál fotografoval, ale zároveň pokračoval ve studiu v Berkeley a v roce 1935 získal titul B. A. O jeho fotografické kariéře po ukončení studia nejsou téměř žádné písemné doklady. V roce 1940 se o fotografování pravděpodobně přestal zajímat a na plný úvazek se začal věnovat archeologii.\n\nV roce 1951 získal titul Ph.D. na Columbia University. S pomocí archeologa Antonia J. Waringa juniora zahájil v září 1937 vykopávky pohřebních mohyl na malém kopci Irene, který se nachází na předměstí Savannah v americkém státě Georgie. Práce na vykopávkách trvaly téměř dva roky. Další archeologické práce ve státě Georgie prováděl na letišti Saint Simon na ostrově Saint Simons; odhalil při nich pozůstatky osídlení z období 3000 až 1000 př. n. l. a 1000 př. n. l až 1000 n. l. (Late Archaic period, Woodland period). O těchto vykopávkách je krátká zmínka v The Waring Papers, díle Antonia Waringa. V roce 1938 Holder napsal \"Excavations on Saint Simons Island and Vicinity\".\n\nStát Georgie opustil v lednu 1938. Jeho práce v této oblasti byla dále publikována časopisecky a diskutována v pozdějších publikacích. \n\nPreston Holder zemřel na rakovinu 3. června 1980 ve věku 72 let v Lincolnu v Nebrasce.\n"}
{"id": "1532084", "url": "https://cs.wikipedia.org/wiki?curid=1532084", "title": "Makabejské hnutí mládeže", "text": "Makabejské hnutí mládeže\n\nMakabejské hnutí mládeže ( \"\", \"ha-Makabi ha-ca'ir\") je sionistické mládežnické hnutí působící v Izraeli. Bylo založeno během mezinárodního sjezdu makabejské světové organizace konaného v Praze roku 1929. \n\nPodobně jako všeobecné Makabejské hnutí působí na poli tělovýchovy a sportu židovské populace, Makabejské hnutí mládeže se zaměřuje především na mladou generaci.\n\nNěkolik let před oficiálním založením státu Izrael byl hlavní náplní svazu nábor židovské mládeže jako součást snah o vytvoření sportovní organizace pro nový stát. Mladé hnutí navíc hrálo významnou roli při pomoci mladým Židům, kteří přicházeli do Izraele ze zahraničí. Členové hnutí se aktivně účastnili činnosti při osidlování země a ochraně mladých židovských osad. \n\nV současné době má hnutí 21 poboček po celém Izraeli.\n\nHlavní hodnoty, které hnutí charakterizují, jsou sionismus, občanské hodnoty, pozitivní vůdcovství, přátelství mezi členy, vytrvalost a sounáležitost. \"Mladí makabejci\" usilují o větší vzdělanost a pomáhají při osvojování lepších způsobů a vyšších hodnot mládeže v zemi a na bázi dobrovolnictví přispívat ke společnosti v mnoha oblastech. \n\nMladé makabejské hnutí pro své členy organizuje také vlastivědné výlety do přírody s prvky skautingu, aby mladou generaci vedlo k lásce k vlasti.\n\nK aktivitám Mladých makabejců v průběhu roku patří účast na týdenních setkáních v místních pobočkách po celé zemi. \n\nČlenové hnutí nosí uniformu. Tvoří ji košile a kalhoty ve světle hnědé/pískové barvě, která symbolizuje jednoduchost a rovnost, ale zároveň rozmanitost. Modrý překládaný šátek se třemi bílými pruhy představuje židovské barvy a státní vlajku Izraele, což současně symbolizuje věrnost hodnotám sionismu.\n\nZnak hnutí tvoří počáteční dvě písmena jeho názvu v hebrejštině, přičemž jsou zformována tak, že tvoří Davidovu hvězdu, čímž hnutí spojuje s obecně známými židovskými a sionistickými symboly.\n\n"}
{"id": "1532094", "url": "https://cs.wikipedia.org/wiki?curid=1532094", "title": "Řád cti (Řecko)", "text": "Řád cti (Řecko)\n\nŘád cti \"(: Τάγμα Αριστείας της Τιμής)\" je druhý nejvyšší řád Řecké republiky. Byl založen roku 1975 a nahradil zrušený královský Řád Jiřího I. Udílen je občanům Řecka za vynikající služby vlasti a cizím státním příslušníkům na základě funkce kterou zastávají či osobnímu přínosu ke zvyšování prestiže Řecka. Velmistrem řádu je z titulu své funkce úřadující prezident republiky.\n\nKdyž vojenský režim vládnoucí v Řecku v červnu 1973 zrušil monarchii, byly zákonem č. 179 ze dne 23. září 1973 zrušeny i dva řády nejvíce spojené s monarchistickým režimem, jmenovitě Řád Jiřího I. a Řád dobročinnosti. Řád Jiřího I. měl být nahrazen nově vytvořeným Řádem cti, ale k realizaci došlo až po pádu vojenského režimu.\n\nPo obnovení demokratického zřízení byla zákonem číslo 106 ze dne 7. srpna 1975 \"O řádech znamenitosti\" regulována nová struktura státních řádů Řecké republiky. Zároveň byl potvrzen záměr vytvořit \"Řád cti\", který se měl stát druhým nejvyšším řádem hned po Řádu Spasitele. V soutěži o vzhled nového řádu uspěl Konstantinos Kontopanos. Jeho návrh byl potvrzen dekretem prezidenta republiky č. 849 ze dne 11. listopadu 1975. Celkový vzhled a kvalita prvních návrhů však byly shledány nedostatečnými a na konci roku 1976 byla francouzská firma \"Arthus Bertrand\" pověřena vytvořením nového designu. Francouzský návrh byl oficiálně přijat v květu 1977 na základě dekretu prezidenta republiky č. 428. Do roku 1978 firma dodala dvě série insignií.\n\nV roce 1980 bylo zadáno řecké firmě vyrobení 200 křížů zjednodušeného vzhledu, ale výsledek opět nebyl uspokojivý. Zbarvení ramen kříže získalo purpurový odstín modré a hlava Athény byla převrácená a špatné kvality. Situace byla vyřešena v říjnu 1984 dekretem prezidenta republiky č. 485, který potvrdil původní vzhled řádu. Od roku 1984 jsou insignie udílené Ministerstvem zahraničních věcí Řecka a prezidentem Řecka vyráběny švýcarskou firmou \"Guguenin Medailleurs\", zatímco řády udílené příslušníkům Ozbrojených sil Řecka jsou vyráběny místními firmami.\n\nŘád je udílen občanům Řecka za významný boj za vlast, dále vyšším představitelům veřejné správy, předním osobnostem v oblasti umění a literatury, stejně jako významným vědcům, či obchodníkům, podnikatelům v oblasti lodní dopravy či průmyslu. Udělen může být i cizím státním příslušníkům na základě jejich funkce kterou zastávají či jejich osobnímu přínosu ke zvyšování prestiže Řecka.\n\nPůvodní design se od toho používaného od roku 1984 lišil v několika bodech: hlava Athény měla jinou podobu, chyběl nápis s heslem a propletená písmena ΕΔ (iniciály ΕΛΛΗΝΙΚΗ ΔΗΜΟΚΡΑΤΙΑ) byla umístěna mezi rameny kříže. Na zadní straně byl bíle smaltovaný kruh s nápisem ΕΛΛΗΝΙΚΗ ΔΗΜΟΚΡΑΤΙΑ. Navíc byl řádový odznak ke stuze připojen pomocí přívěsku v podobě oválného vavřínového věnce.\n\nŘádová hvězda byla čtyřboká a byl na ni položen centrální medailon z řádového odznaku.\n\nPodle francouzského návrhu byl mj. změněn vzhled řádové hvězdy. Řádová hvězda získala podobu osmicípé hvězdy, na kterou byl umístěn řádový odznak.\n\nŘádový odznak má tvar modře smaltovaného zlatě lemovaného kříže. Ve třídě stříbrného kříže je lemován stříbrně. Uprostřed kříže je kulatý tmavě modře smaltovaný medailon se zlatým portrétem Athény. Okolo je bíle smaltovaný kruh se zlatým nápisem Ο ΑΓΑΘΟΣ ΜΟΝΟΣ ΤΙΜΗΤΕΟΣ \"(pouze spravedliví, by měli být ctěni)\". Na zadní straně je vyobrazen státní znak Řecka ve zjednodušené formě bíle smaltovaného řeckého kříže na modře smaltovaném pozadí. Okolo je kruhový nápis ΕΛΛΗΝΙΚΗ ΔΗΜΟΚΡΑΤΙΑ \"(Helénistická republika)\" a rok založení řádu 1975. Velikost odznaku ve třídě stříbrného a zlatého kříže je 37 mm, u vyšších tříd je velikost 57 mm. \n\nŘádová hvězda je stříbrná osmicípá s rovnými paprsky s řádovým odznakem uprostřed. Na zadní straně je státní znak olemován bíle smaltovaným kruhem se zlatým nápisem ΕΛΛΗΝΙΚΗ ΔΗΜΟΚΡΑΤΙΑ 1975. Řádová hvězda ve třídě velkokomtura je široká 80 mm a ve třídě velkokříže 90 mm. \n\nStuha je modrá s oranžovými okraji. Šířka stuhy ve třídě velkokříže je 100 mm s oranžovými pruhy o šířce 8 mm. V ostatních třídách je stuha široká 35 mm s oranžovými pruhy o šířce 3 mm. \n\nŘád je udílen v pěti řádných třídách:\n\n"}
{"id": "1532097", "url": "https://cs.wikipedia.org/wiki?curid=1532097", "title": "Dušan Marko", "text": "Dušan Marko\n\nDušan Marko (* 16. prosince 1986 Svidník) je česko-slovenský zpěvák, skladatel, textař a multiinstrumentalista. Od roku 2017 vystupuje jako frontman české hudební skupiny Support Lesbiens. V květnu 2019 vydal své debutové sólové album \"Giving Me Life\".\n\nDušan Marko se narodil 16. prosince ve Svidníku matce pedagožce a otci zvěrolékaři. Hudební vlohy zdědil po matce a dědečkovi, kteří byli milovníci folklórní hudby. Od svých šesti let se věnoval hře na housle. V deseti letech účinkoval v muzikálu Oliver Twist a v jedenácti natočil první dětské písně na CD \"Boogyeman deťom\". Ve čtrnácti letech se začal věnovat hře na klasickou a rockovou kytaru a o dva roky později založil svou první progresivně rockovou kapelu AmataeAdea.\n\nVystudoval osmileté bilingvní Evanjelické gymnázium Jana Amose Komenského v Košicích, kde v roce 2005 maturoval. Ve stejném roce se umístil mezi 40 nejlepšími zpěváky v soutěži Slovensko hľadá Superstar. V roce 2006 se rozhodl odejít do Prahy studovat hudbu; vystudoval muzikálový zpěv na Konzervatoři Jaroslava Ježka a následně jazzový zpěv na Vyšší odborné škole Jaroslava Ježka, kde promoval v roce 2011.\n\nProfesionálně se začal hudbě věnovat na podzim roku 2017 jako frontman kapely Support Lesbiens, se kterou v roce 2018 vydal album \"Glow\". V roce 2019 pod pseudonymem Marco debutoval sólovými singly „Last Party“, „Waiting“ a „From House to Home“. Následně vydal desku \"Giving Me Life\" pod labelem Baracca Records.\n\nKromě vystupování se Support Lesbiens a sólové kariéry se Dušan Marko od roku 2017 věnuje projektu Michael Jackson Symphony, se kterým vystupuje po celé České republice za doprovodu různých symfonických orchestrů. Působí také v hudební formaci Colorful People, se kterou vystoupil v Bostonu či Montréalu.\n\n"}
{"id": "1532101", "url": "https://cs.wikipedia.org/wiki?curid=1532101", "title": "Svoboda nade vše", "text": "Svoboda nade vše\n\nSvoboda nade vše (v anglickém originále Freedom) je americký akční televizní seriál, jehož autorem je Hans Tobeason. Premiérově byl vysílán v roce 2000 na stanici UPN. Celkově bylo natočeno 13 dílů, ještě během první řady ale byl z důvodu nízké sledovanosti zrušen.\n\nV blízké budoucnosti nastanou pro Spojené státy těžké časy: propukne válka na Středním východě, vzrůstají domácí nepokoje, roste nezaměstnanost a bezdomovectví, země je ohrožována domácím terorismem. Navíc se zřítí letadlo Air Force One a prezident je pravděpodobně po smrti. Vládu proto převezmou vojáci, kteří nastolí stanné právo. Tím se domácí situace sice uklidní a občané mají opět dostatek jídla a základních potřeb, ovšem z USA se stane policejní stát. Malá skupina čtyř bývalých vojáků se proto přidá k odboji, který má za cíl obnovit vládu demokracie.\n\n\n"}
{"id": "1532103", "url": "https://cs.wikipedia.org/wiki?curid=1532103", "title": "Brněnská pětadvacítka", "text": "Brněnská pětadvacítka\n\nBrněnská pětadvacítka je běžecký závod na 25 km konaný od roku 1967 v Brně. \n\nPůvodní trasa vedla ze Žabovřesk do Jinačovic a zpět.\nOd roku 2007 se jeho pořádání ujal klub AC Moravská Slavia Brno, kdy závodníci běhali ze stadionu na Vojtově ulici po stezce směrem k Anthroposu do Komína, někdy až do Bystrce, a zpět. Od roku 2019 pořádá tento závod skupina behejbrno.com - MARATON Brno, z.s.\n"}
{"id": "1532106", "url": "https://cs.wikipedia.org/wiki?curid=1532106", "title": "Oligosacharidy mateřského mléka", "text": "Oligosacharidy mateřského mléka\n\nOligosacharidy mateřského mléka představují po laktóze a tucích třetí největší pevnou složku mateřského mléka. Jedná se o bioaktivní složku s ochrannými účinky, která má významný vliv na rozvoj imunity dítěte. Oligosacharidy mateřského mléka vytváří více jak 200 různě složitých struktur. Nejhojnějším oligosacharidem je 2’–fukosyllaktóza, zkráceně 2’FL.\n\nVýzkum mateřského mléka na začátku 20. století ukázal, že syrovátková složka mateřského mléka obsahuje faktor podporující růst \"Lactobacillus bifidus\" (později překlasifikován na \"Bifidobacterium bifidus\"). Chemická povaha „bifidusového faktoru“ u mateřského mléka ale známa nebyla. K průlomu ve výzkumu došlo v roce 1954, kdy chemik Richard Kuhn a pediatr Paul György prokázali, že tento „faktor” se skládá z oligosacharidů.\n\nOligosacharidy mateřského mléka jsou složeny z pěti základních monomerů: kyseliny sialové, \"N\"-acetylglukosamin, -fukózy, -glukózy a -galaktózy. Jejich tvorba se odehrává v mléčné žláze, kde se několik monosacharidů připojí k molekule laktózy působením glykosyltransferáz. Složení těchto oligosacharidů je podmíněno geneticky a je závislé na sekretorickém a Lewisově krevním systému matky. Význam mají i environmentální vlivy (délka kojení, stáří matky, prostředí).\nObsah oligosacharidů se v mateřském mléce v průběhu laktace mění, nejvyšší koncentrace je v kolostru - 20–25 g/l, potom jejich množství klesá a pohybuje se v rozmezí 5–20 g/l. Každá žena má unikátní složení oligosacharidů mateřského mléka. Nejvíce se vyskytujícím oligosacharidem HMO je 2´-fukosyllaktóza (2´FL). V mléce jiných savců se oligosacharidy vyskytují v minimálním množství.\nOligosacharidy mateřského mléka jsou velmi odolné proti natrávení v gastrointestinálním traktu – a to jak proti nízkému pH v žaludku dítěte, tak proti pankreatickým enzymům nebo enzymům kartáčového lemu, takže se do střeva dostávají nezměněné, jsou v něm metabolizovány bakteriemi a vyloučí se stolicí. Asi 1 % se dostane do krve, přítomnost těchto látek byla zjištěna i v moči kojených dětí.\n\nOligosacharidy poskytují ochranu střevním prospěšným baktériím, mají antiadhezivní a antimikrobiální účinky, podílejí se na rozvoji imunitního systému a mají vliv i na rozvoj mozku.\n\nOligosacharidy mateřského mléka jsou schopny selektivně stimulovat bifidobakterie a tím napomáhat jejich růstu a zvyšovat jejich množství.\n\nHMO, díky svým strukturám, zabraňují uchycení patogenů na epiteliální buňky, a tím chrání hostitele proti kolonizaci patogenními mikroorganizmy a v rozvoji onemocnění.\n\nKyselina sialová je důležitá pro vývoj mozku při syntéze gangliosidů a glykoproteinů.\n\nByl prokázán vliv na produkci cytokinů, oligosacharidy mohou ovlivnit zrání lymfocyt a modulovat specifické imunitní odpovědi postnatálního alergenu potlačením Th2 reakcí u atopických dětí.\nNa základě znalostí o účincích HMO na dětský organismus začaly být náhradní kojenecké výživy obohacovány o prebiotické oligosacharidy (například GOS, galaktooligosacharidy) nebo jejich směsi (scGOS/lcFOS /9:1/ - směs galaktooligosacharidů a fruktooligosacharidů) s cílem tyto účinky napodobit. Tyto prebiotické oligosacharidy se v mateřském mléce nevyskytují, GOS pochází z kravského mléka a FOS z rostlin. Také se výrazně liší svým složením, vlivem na střevní mikroflóru a účinky na imunitu.\n\nObrovský vědecký pokrok již umožňuje vyrábět struktury oligosacharidů mateřského mléka, které jsou identické se strukturami HMO. Jako první se přidávají 2´FL (2´fukosyllaktóza) – nejvíce zastoupený HMO v mateřském mléce a LNnT (Lakto-N-neo-Tetraóza). U těchto kojeneckých výživ je prokázáno, že přispívají k imunologickým biomarkerům podobným jako u kojených dětí a vede k menší nemocnosti a menšímu užívání léků.\n\n"}
{"id": "1532122", "url": "https://cs.wikipedia.org/wiki?curid=1532122", "title": "StarDance …když hvězdy tančí (3. řada)", "text": "StarDance …když hvězdy tančí (3. řada)\n\nTřetí řada \"StarDance …když hvězdy tančí\" měla premiéru 4. listopadu 2008 a skončila 22. prosince 2008. Moderátory byli Tereza Kostková a Marek Eben.\n\nZvítězili herečka Dana Batulková a tanečník Jan Onder, druhé místo obsadili herečka a zpěvačka Zuzana Norisová a tanečník Jan Kliment, třetí skončili sportovní komentátor Jaromír Bosák a tanečnice Eva Krejčířová.\n"}
{"id": "1532124", "url": "https://cs.wikipedia.org/wiki?curid=1532124", "title": "Žlutá flotila", "text": "Žlutá flotila\n\nŽlutá flotila je neformální označení pro patnáct námořních lodí, které v době vypuknutí Šestidenní války proplouvaly Suezským průplavem a byly nuceny zakotvit v Velkém hořkém jezeru na dobu celkem osmi let, než byl kanál opět uveden do provozu (kvůli konfliktu a následnému čištění od min byl Suezský průplav na 8 let uzavřen). \n\nNázev Žlutá flotila byl zvolen podle písku, který pokryl paluby jednotlivých lodí v jejich nedobrovolném kotvišti. Posádky lodí byly na nějakou dobu lokalizovány v Egyptě společně s plavidly. Egypťané posádky rozdělili do tří skupin. \n\nPosádky lodí spolupracovaly; pravidelně se potkávaly, pořádaly společenské akce. Založily si vlastní jachtový klub a pořádali různé sportovní soutěže. Na největší z lodí, MS Port Invercargill, hrály posádky fotbal, na západoněmecké lodi Nordwind byly pořádány mše a na bulharské Vasil Levski promítány filmy. \n\nPo skončení blokády a vyčištění kanálu od min bylo lodím umožněno se navrátit. Západoněmecké lodi v Hamburku byly přivítány tisíci návštěvníků. Jako jediné však byly v takovém stavu, aby se mohly zpět vydat vlastními silami. Ostatní lodi byly pokryty rzí a neschopny vlastního pohybu. Československá loď Lednice byla odtažena na opravy do loděnice na pobřeží Jaderského moře, obdobně na tom byly i ostatní plavidla.\n\n"}
{"id": "1532126", "url": "https://cs.wikipedia.org/wiki?curid=1532126", "title": "Sekce 9", "text": "Sekce 9\n\nSekce 9 (v anglickém originále Level 9) je americký akční televizní seriál, jehož autory jsou Michael Connelly a Josh Meyer. Premiérově byl vysílán v letech 2000–2001 na stanici UPN. Celkově bylo natočeno 13 dílů, ještě během první řady ale byl z důvodu nízké sledovanosti zrušen.\n\nSekce 9 (v originále \"Level 9\") je přísně tajná vládní agentura sídlící ve Washingtonu, jejímž úkolem řešit kybernetické zločiny, případně jim zabraňovat. Velí jí bývalá agentka FBI Annie Priceová, součástí týmu jsou jak další vládní agenti a geekové, tak i bývalí hackeři a kybernetičtí zločinci.\n\n\n"}
{"id": "1532139", "url": "https://cs.wikipedia.org/wiki?curid=1532139", "title": "Beatrice Chepkoechová", "text": "Beatrice Chepkoechová\n\nBeatrice Chepkoech Sitonik (* 6. července 1991) je keňská atletka na dlouhé vzdálenosti, která se specializuje na běh na 3000 metrů překážek. V současnosti je držitelkou světového rekordu v této disciplíně, když v roce 2018 doběhla na mítinku Herculis diamantové ligy v čase 8:44,32.\n\n\n"}
{"id": "1532146", "url": "https://cs.wikipedia.org/wiki?curid=1532146", "title": "Dům Petra Jankoviće", "text": "Dům Petra Jankoviće\n\nDům Petra Jankoviće je označení pro budovu, která se nachází v srbské metropoli Bělehradu, na adrese \"Albanske spomenice 17\", v místní části Hadžipopovac. Rohový dům vznikl podle návrhu českého architekta Jana Dubového a v současné době je kulturní památka. \n\nBudova představuje jednu z ukázek funkcionalistické a moderní architektury v srbské metropoli. Dvoupatrová budova má svůj architektonický rukopis zdůrazněný zaobleným rohem, balkony a velkými okny. Interiér stavby byl uspořádán tak, aby odpovídal potřebám moderních, dobře prosvětlených prostor. Rozlehlé místnosti měly jasně vymezená určení – jako ateliéry, sušárny, pracovny pro moderní stroje apod. Musely však být ale rozděleny sloupy kvůli nosnosti horních pater. Dva byty se nacházely v druhém patře, namísto patra třetího se nacházela na střeše budovy terasa. \n\nBudova vznikla pro potřeby místního podnikatele Petra Jankoviće jako jeho vlastní dům ale i provozovna společnosti Solid (Солид). Dům byl budován v letech 1933 až 1936 v čistě funkcionalistickém stylu. Na rozdíl od astronomické observatoře na Zvezdaře zde Dubový nepoužil vůbec žádné dekorativní prvky. Objekt je inspirován do jisté míry industriální architekturou. Ve své době se jednalo o objemnou stavbu, která se stala jednou z dominant bělehradské místní části Hadžipopovac.\n\nModel budovy byl představen na několika výstavách na Balkáně i v Praze. \n\nV roce 1945 byla budova znárodněna a přestavěna kompletně na byty. Od roku 1992 je evidována jako kulturní památka.\n\n"}
{"id": "1532148", "url": "https://cs.wikipedia.org/wiki?curid=1532148", "title": "Řád Hášimovců", "text": "Řád Hášimovců\n\nŘád Hášimovců \"(: Wisam al-Hašimi)\" byl nejvyšší čestný řád Iráckého království. Založen byl roku 1932 iráckým králem Fajsalem I. Pojmenován je podle dynastie Hášimovců.\n\nŘád byl založen roku 1932 prvním iráckým králem Fajsalem I. zákonem č. 40. a byl udílen v jediné třídě velkého řádového řetězu. Byl určen k vyznamenávání zahraničních hlav států a také předních osob Iráckého království. Král Fajsal II. v roce 1940 zákonem číslo 29 přidal druhou třídu –\"velkostuhu\". Tato třída byla určena princům a princeznám hášimovské dynastie, pro členy zahraničních vládnoucích dynastií a předsedům vlád.\n\nPo zániku Iráckého království v roce 1958 byl řád v témže roce zrušen.\n\nŘád byl původně udílen v jedné, později ve dvou řádných třídách:\n\n\nŘádový řetěz se skládá z 13 arabesek, které se střídají s 12 šesticípými hvězdami. Hvězdy mají základní cípy ve tvaru kopí pokryté modrým smaltem. Na nich jsou položeny šesticípé bíle smaltované hvězdy s dvojitými paprsky se zlatým lemováním. Uprostřed nich je kulatý červeně smaltovaný medailon se zlatou iráckou korunou. Délka řetězu je 97 cm. K řetězu je připojen řádový odznak.\n\nŘádový odznak má podobu zlaté šesticípé hvězdy s cípy ve tvaru kopí pokrytých zeleným (u řetězu modrým) smaltem se zlatým ornamentem. Mezi paprsky hvězdy jsou bíle smaltované lotosové květy se zlatým lemem. Uprostřed je kulatý červeně smaltovaný medailon ze zlatou iráckou korunou. Zadní strana je hladká.\n\nŘádová hvězda svým vzhledem odpovídá řádovému odznaku. Velikost hvězdy je 110 mm.\n\nStuha řádu je zelená s hnědým pruhem uprostřed.\n"}
{"id": "1532150", "url": "https://cs.wikipedia.org/wiki?curid=1532150", "title": "Okolo Zudova vrchu", "text": "Okolo Zudova vrchu\n\nOkolo Zudova vrchu je štafetový závod na horských kolech. První ročník se konal v roce 1998. Závod se obvykle koná v dubnu. Start i cíl závodu se nachází na návsi v Lovětíně, místní části Batelova v okrese Jihlava.\n\nTrasa závodu má 10 km a 150 m. Start je na návsi v Lovětíně (595 m. n. m.), hned po startu se jede na nejvyšší bod trasy – Havlův kopec (679 m. n. m.), trasa dál pokračuje do Batelova a poté se sjíždí do nejnižšího místa na trati – Hanzalky (524 m. n. m.), následně již míříme do cíle – zpět na lovětínskou náves. Trasa je převážně tvořena lesními a polními cestami (90 %), ostatní úseky jsou asfaltové (10 %).\n\n"}
{"id": "1532152", "url": "https://cs.wikipedia.org/wiki?curid=1532152", "title": "Vinjerac", "text": "Vinjerac\n\nVinjerac () je vesnice a přímořské letovisko v Chorvatsku v Zadarské župě, spadající pod opčinu Posedarje. Nachází se asi 8 km od Posedarje. V roce 2011 zde trvale žilo 189 obyvatel.\n\nSousedními vesnicemi jsou Slivnica a Ždrilo.\n"}
{"id": "1532153", "url": "https://cs.wikipedia.org/wiki?curid=1532153", "title": "Budova srbsko-americké banky", "text": "Budova srbsko-americké banky\n\nBudova srbsko-americké banky (srbsky v cyrilici Зграда српско-американске банке, v latince Zgrada srpsko-amerikanske banke) se nachází v hlavním městě Srbska Bělehradu, na třídě \"Kralja Milana\", v blízkosti třídy \"Terazije\" a Starého paláce. Jedná se o kulturní památku.\n\nRohová budova banky byla vybudována v letech 1928 až 1931 podle návrhu českého architekta Jaroslava Prchala. Stavební práce realizovala česká společnost Matěje Blechy, která působila dlouhodobě v Bělehradě. Čtyřpatrový palác s mansardou orientovanou do ulice \"Kralja Milana\" byl ovlivněn tehdy populárním akademismem a nikoliv prvky funkcionalismu a moderní architektury, která se v jugoslávském prostředí teprve prosazovala. Nápadné jsou především sloupy odkazující na antiku, římsy a další zdobné prvky. \n\n"}
{"id": "1532161", "url": "https://cs.wikipedia.org/wiki?curid=1532161", "title": "Mistrovství světa ve florbale 2020", "text": "Mistrovství světa ve florbale 2020\n\nMistrovství světa ve florbale mužů 2020 bude mistrovství světa mužů pořádaným Mezinárodní florbalovou federací (IFF). Turnaj se bude konat v období od 4. do 2020 ve Finsku, ve městě Helsinky.\n\nBude to potřetí, co Finsko bude pořádat mistrovství světa mužů. Finská reprezentace bude obhajovat titul z předchozího mistrovství v Praze.\n\nZávěrečného turnaje se zúčastní 16 národních týmů. Finsko má účast jako pořádající země zajištěnou předem. Protože mistrovství bude zároveň kvalifikací na Světové hry v roce 2021, které se budou konat v americkém Birminghamu, IFF rozhodla o přímém nasazením reprezentací USA a Kanady. \n\nO dalších devíti místech se rozhodlo ve třech evropských kvalifikacích, kterých se účastnilo 24 reprezentací. Pro evropské týmy tak byl vyhrazen dosud nejnižší počet míst, celkem 10. Evropské kvalifikace se konaly ve městech Frederikshavn v Dánsku, Poprad na Slovensku a Liepāja v Lotyšsku mezi 29. lednem a 2. únorem 2020. Z každé evropské kvalifikace postoupily tři týmy. Na kvalifikaci v Popradu hrála mimo evropských reprezentací i historicky první africká reprezentace Pobřeží slonoviny. Přes kvalifikaci poprvé neprošlo Estonsko.\n\nO zbývající čtyři místa mělo bojovat osm zemí v asijsko-oceánské kvalifikaci, která se měla konat v Bangkoku v Thajsku od 2. do 7. března 2020. Z této kvalifikace měly postoupit čtyři týmy. Z důvodů epidemie koronaviru SARS-CoV-2 v regionu byla kvalifikace zrušena. Na mistrovství se z rozhodnutí IFF kvalifikovaly týmy podle postavení ve světovém žebříčku, tedy Austrálie, Thajsko, Singapur a Japonsko.\n\n"}
{"id": "1532163", "url": "https://cs.wikipedia.org/wiki?curid=1532163", "title": "Alma Lavenson", "text": "Alma Lavenson\n\nAlma Ruth Lavenson (20. května 1897, San Francisco – 19. září 1989 Piedmont, Kalifornie) byla americká fotografka působící v první polovině 20. století. Spolupracovala s Anselem Adamsem, Imogen Cunninghamovou, Edwardem Westonem a dalšími mistry fotografie té doby.\n\nLavenson se narodila Amy Furthové a Albertu Lavensonovi, který byl synem německých přistěhovalců a spolumajitelem obchodního domu Capwell v San Franciscu. Lavenson vyrůstala a navštěvovala veřejné i soukromé školy v San Franciscu. V roce 1919 promovala na UC Berkeley na bakalářském oboru psychologie. Její první fotografie byly snímky rodiny a přátel pořízené malým fotoaparátem Kodak. Naučila se vyvolávat a tisknout své negativy pozorováním technika v drogerii v Oaklandu na počátku dvacátých let a na základě technických informací, které našla v populárních časopisech, jako byly \"The Camera\" and \"Camera Craft\". Prodala svůj Kodak a pořídila si 3¼\"×4¼\" Ensign box reflexní fotografickou kameru z roku 1910, vybavila ji levným nekorigovaným objektivem s měkkým ostřením v piktorialistickém stylu, který v té době propagovaly časopisy a podnikala víkendové fotografické expedice s přáteli do Oaklandu a Marin County. V roce 1923 měla Lavenson možnost cestovat po Evropě po dobu sedmi měsíců a během cesty si vedla cestovní deník.\n\nPrvní publikovaná fotografie Lavensonové, se záběrem Zion Canyonu s názvem \"The Light Beyond\", se objevila na obálce časopisu \"Photo-Era\" v prosinci 1927. Ve své rané práci se soustředila na geometrické formy struktur a jejich umístění do krajiny. Často vystavovala na fotografických salónech a stala se členkou vlivného sdružení Pictorial Photographers of America a nadále byla silně ovlivněna piktorialismem.\n\nV roce 1930 byla sběratelem umění Albertem Benderem představena Adamsovi, Cunninghamové a Westonovi. Bender také napsal Lavensonové úvodní dopis, který měla dát Edwardu Westonovi. O dva roky později byla pozvána k účasti na pilotní výstavě skupiny f/64 v muzeu MH de Young Memorial, i když existuje určitá nejistota ohledně toho, zda by byla skutečně „členkou“ skupiny f/64, vzhledem k jejímu spojení s piktorialismem. Oznámení o výstavě v muzeu de Young uvedlo sedm fotografů ve skupině f / 64 a uvedlo: „Čas od času budou různí fotografové požádáni, aby vystavili svou práci se Skupinou f/64. Pozvání na první pilotní výstavu dostali: Preston Holder, Consuelo Kanaga, Alma Lavenson a Brett Weston.“ V roce 1934 však skupina zveřejnila v časopise \"Camera Craft\" oznámení, že „Skupina f/64 zahrnuje do svého členství taková dobře známá jména jako Edward Weston, Ansel Adams, Willard Van Dyke, John Paul Edwards, Imogene [sic] Cunningham, Consuela [sic] Kanaga a několik dalších.„ Lavenson nebyla v tomto oznámení uvedena jmenovitě, ale její jméno je vždy uváděno ve spojení s první výstavou skupiny. Byla zařazena do výstavy fotografií „členů a spolupracovníků skupiny f/64“, která se konala v Galerii 210, Lucas Hall, University of Missouri, St. Louis, 3. – 30. dubna 1978.\n\nV roce 1933 Lavenson začala pořizovat sérii fotografií opuštěných budov v oblasti regionu Mother Lode v Kalifornii. Pokračovala v dokumentování důsledků období zlaté horečky po více než dvě desetiletí a její obrazy jsou nyní známé jak pro svou uměleckou krásu, tak jako záznam mizejícího kusu kalifornské krajiny. \n\nJejí cyklus \"Masts and Funnels\" (1930) obdivoval Edward Weston pro jeho geometrické formální vlastnosti, ale poradil jí, aby svůj objektiv vyměnila za ostřejší model a přesvědčil ji, aby opustila svůj piktorialistický přístup.“ Marisa Nakasone tvrdí, že \"Masts and Funnels\" přitahovaly Westona, protože úspěšně sloučila „přímý“ a „piktorialistický“ styl, které jsou považovány za vzájemně se vylučující, protože měkké rozostření vyhlazovalo povrchy a podporovalo tak abstrahované ztvárnění subjektu. \n\nEdward Steichen vybral klasickou portrétní studii Almy Lavenson indického páru San Ildefonso, pořízenou v roce 1941 a zařadil jej na výstavu \"Lidská rodina\" v Muzeu moderního umění, kterou během jejího světového turné navštívilo 9 milionů lidí. Snímek, který získal třetí cenu v prvním ročníku Salon \"Photography West of the Rockies\" v muzeu umění v San Franciscu v roce 1941, byl také zahrnut do výstavy a publikace \"Facets of the Collection: Faces Photographed\" v muzeu moderního umění v San Francisku v roce 1984. \n\nAutorčin \"Self-Portrait (with Hands)\" (\"Autoportrét s rukama\") byl v letech 1996–1997 umístěn na obrovském baneru a zdobil vchod výstavy New York Public Library o historii fotografek žen. V roce 1999 hostila Kalifornská univerzita hlavní retrospektivu fotografie Almy Lavenson a Imogen Cunninghamové, která použila autoportrét jako centrální obraz. Autoportrét byl použit na titulní straně knihy \"Watkins to Weston: 101 Years of California Photography\" (1992). Výtisk jednoho autoportrétu byl prodán v Christie's New York během události \"Photographic Masterworks 2\" v roce 2000 za 58.750 dolarů. \n\nAlma Lavenson, ačkoli byla plodná a úspěšná na konci dvacátých a počátku třicátých let, zůstala amatérkou a prohlašovala, že “fotografie jsou pouze mé avokace“. Jakmile se vdala a měla děti, její tvůrčí produktivita se zpomalila. Trvale však ovlivňovala generace fotografek, zejména prostřednictvím svého posmrtného zařazení na výstavy v New York Public Library a University of California a do publikací, jako je \"Defining eye : women photographers of the 20th century.\" \n\nArchiv snímků Almy Lavenson je umístěn v Centru pro kreativní fotografii na University of Arizona v Tucsonu v Arizoně. \n\n\n"}
{"id": "1532166", "url": "https://cs.wikipedia.org/wiki?curid=1532166", "title": "Lovci netvorů", "text": "Lovci netvorů\n\nLovci netvorů (v anglickém originále Special Unit 2) je americký akční televizní seriál, jehož autorem je Evan Katz. Premiérově byl vysílán v letech 2001–2002 na stanici UPN. Celkově bylo natočeno 19 dílů rozdělených do dvou řad.\n\nTajná jednotka policie v Chicagu pod velením kapitána Richarda Page je určena k řešení případů, jež zahrnují netvory z folklóru a mytologie, kteří žijí ve městě buď skrytě, nebo v přestrojení mezi běžným obyvatelstvem. Detektiv O'Malley, veterán jednotky, získá nového parťáka, detektiva Bensonovou, která jako jedna z mála již má ponětí o nadpřirozených bytostech mezi lidmi.\n\n\n"}
{"id": "1532167", "url": "https://cs.wikipedia.org/wiki?curid=1532167", "title": "Rovanjska", "text": "Rovanjska\n\nRovanjska () je vesnice a přímořské letovisko v Chorvatsku v Zadarské župě, spadající pod opčinu Jasenice. Nachází se asi 3 km severozápadně od Jasenice. V roce 2001 zde trvale žilo 300 obyvatel. Rovanjska však ve skutečnosti netvoří samostatnou vesnici (i když jí \"de facto\" je), ale je součástí vnitrozemské Jasenice a spolu s Maslenicí je její přímořskou částí.\n\nVesnice je napojena na silnici D8. Sousedními vesnicemi jsou Jasenice, Maslenica, Posedarje, Seline a Ždrilo. Zdejší obyvatelé se zabývají převážně turismem, rybolovem, chovem hospodářských zvířat a pěstováním oliv.\n"}
{"id": "1532172", "url": "https://cs.wikipedia.org/wiki?curid=1532172", "title": "Maslenica (Chorvatsko)", "text": "Maslenica (Chorvatsko)\n\nMaslenica je vesnice a přímořské letovisko v Chorvatsku v Zadarské župě, spadající pod opčinu Jasenice. Nachází se u Novigradského zálivu, asi 3 km jihozápadně od Jasenice. Maslenica však není ve skutečnosti samostatnou vesnicí, ale součástí vnitrozemské Jasenice. Proto se zde neprovádí sčítání obyvatel, takže počet obyvatel není znám, respektive je zahrnut v počtu obyvatel samotné Jasenice, spolu s Rovanjskou.\n\nVesnice je všeobecně známá, a to především díky své poloze u dálnice A1 přímo u stejnojmenného exitu, známému Maslenickému mostu, položení na důležitých silnicích, jako jsou např. D8 nebo D54, nebo tzv. vojenské operaci Gusar (též Maslenica), která se zde odehrála mezi 22. a 27. lednem 1993 během chorvatské války za nezávislost.\n"}
{"id": "1532173", "url": "https://cs.wikipedia.org/wiki?curid=1532173", "title": "Hrdina Kazachstánu", "text": "Hrdina Kazachstánu\n\nHrdina Kazachstánu (: Халық қаһарманы) je čestný titul Kazašské republiky a spolu s Řádem zlatého orla patří k nejvyšším státním vyznamenáním. Založeno bylo v roce 1993 Nursultanem Nazarbajevem, který se 20. března 2019 sám stal Hrdinou Kazachstánu.\n\nVyznamenání bylo založeno prezidentem Kazachstánu Nursultanem Nazarbajevem prezidentským dekretem č. 2069-XII ze dne 21. prosince 1993 a vychází ze sovětského vzoru. Poprvé byl udělen 23. května 1994 ministrovi obrany Sagadatovi Nurmagambetovi.\n\nDne 12. prosince 1995 byl přijat nový zákon č. 2676 \"O státních cenách Republiky Kazachstán\", kterým byl předchozí zákon zrušen. Nejvyšším řádem se vedle \"Hrdiny Kazachstánu\" stal také Řád zlatého orla. Oceněným titulem \"Lidový hrdina\" byla nadále udílena i \"Zlatá hvězda lidového hrdiny\" a \"Řád vlasti\".\n\nV roce 1999 byl upraven vzhled vyznamenání.\n\nDle zákona ze dne 12. prosince 1995 č. 2676 \"O státních vyznamenáních republiky Kazachstán\" je řád udílen občanům Kazachstánu i cizím státním příslušníkům, kteří vykonali mimořádnou službu pro republiku nebo za příkladné vojenské či civilní činy provedené ve jménu nezávislosti a svobody. Oceněným je zároveň uděleno i zvláštní vyznamenání \"Zlatá hvězda (: Алтын жулдыз)\" a \"Řád vlasti (: Орден Отан)\". Vyznamenaní jsou také osvobozeni od daně z nemovitosti a dalších závazků. Uděleno může být i posmrtně.\n\nŘádový odznak má podobu zlaté sedmicípé hvězdy symbolizující sílu a moudrost. Stuha má tvar trojúhelníku symbolizujícího neměnnost a věčnost, potvrzující víru ve vítězství, v budoucnost prostřednictvím jednoty minulosti a současnosti. Barva stuhy odpovídá státní vlajce Kazachstánu.\n\nŘádový odznak má tvar sedmicípé zlacené hvězdy. Mezi jednotlivými cípy jsou umístěny zirkony. Zadní strana je konkávní s výrazným reliéfem na ramenech hvězdy a s plochou střední částí s nápisem Халық Қаһарманы. Stuha je na kovové destičce ve tvaru pětiúhelníku. Původní vzor medaile nesl výrazné prvky sovětského vzoru a lišil se jak vzhledem stuhy tak nepřítomností zirkonů.\n\nStuha je z moaré azurově modré barvy.\n\n"}
{"id": "1532174", "url": "https://cs.wikipedia.org/wiki?curid=1532174", "title": "Tribanj", "text": "Tribanj\n\nTribanj () je vesnice a přímořské letovisko v Chorvatsku v Zadarské župě, spadající pod opčinu Starigrad. Nachází se asi 10 km severozápadně od Starigradu a asi 21 km jihozápadně od Gospiće. V roce 2011 zde trvale žilo 267 obyvatel. Celkem se Tribanj skládá z celkem 16 malých vesnic, z nichž největší je \"Tribanj Kruščica\". Sedm z těchto vesnic pak leží u moře. Tribanj je také nejsevernější přímořskou vesnicí Zadarské župy, která neleží na ostrově.\n\nVýchodně od Tribanje se rozprostírá pohoří Velebit a hora Stapina, vysoká 1 125 m n. m. Sousedními vesnicemi jsou Barić Draga a Starigrad.\n"}
{"id": "1532175", "url": "https://cs.wikipedia.org/wiki?curid=1532175", "title": "ČZ 175/450", "text": "ČZ 175/450\n\nČZ 175/450 je motocykl vyráběný v letech 1959–1968. Nástupcem se stal motocykl ČZ 175/477. Motocykl již nepocházel z takzvané národní řady (spolupráce Jawy a ČZ), ale byl vyráběn již čistě pod záštitou firmy ČZ ve Strakonicích. Na rozdíl od předchůdce Jawa-ČZ 175/356 měl tento motocykl rám z kulatých trubek typických pro ČZ. Předchůdce měl rám z hranatých profilů. Zvýšen byl také výkon a to z 8 na 10 koní. Motor prošel řadou modernizací, nově měl motocykl pouze jeden výfuk místo původních dvou.\n\nČZ 175/450 je souhrnné označení několika modelů tohoto motocyklu, a to konkrétně:\n"}
{"id": "1532176", "url": "https://cs.wikipedia.org/wiki?curid=1532176", "title": "Barić Draga", "text": "Barić Draga\n\nBarić Draga () je malá vesnice a přímořské letovisko v Chorvatsku v Licko-senjské župě, spadající pod opčinu Karlobag. Nachází se pod pohořím Velebit, asi 27 km jihovýchodně od Karlobagu. V roce 2011 zde trvale žilo 124 obyvatel.\n\nSousedními vesnicemi jsou Lukovo Šugarje a Tribanj.\n"}
{"id": "1532177", "url": "https://cs.wikipedia.org/wiki?curid=1532177", "title": "Tituly a vyznamenání Nursultana Nazarbajeva", "text": "Tituly a vyznamenání Nursultana Nazarbajeva\n\nNursulan Nazarbajev, první prezident Kazašské republiky, získal řadu vyznamenání, titulů a ocenění.\n\nDne 12. května 2010 zástupci dolní komory parlamentu Kazachstánu jednomyslně přijali pozměňovací návrhy k balíčku zákonů, kterým udělili prezidentu Nazarbajevovi status \"vůdce národa\". Dne 13. května 2010 návrh schválil i senát Kazachstánu. 3. června 2010 Nazarbajev sice odmítl zákon podepsat, avšak nevetoval jej. Podle kazašské legislativy zákon, který není po dobu 30 dní prezidentem podepsán, ale ani vetován, nabývá platnosti. Dne 14. června 2010 tak byl Nursulan Nazarbajev prohlášen \"vůdcem národa\".\n\n\n\n\n\nPři příležitosti 70. narozenin dne 26. června 2010 byl v Ankaře postaven jeho bronzový pomník V hlavním městě Jordánska Ammánu po něm byla pojmenována ulice. V městě Almaty byl v roce 2011 odhalen monument \"Kazachstán\", jehož ústředním prvkem je bronzová socha Nazarbajeva.\n"}
{"id": "1532179", "url": "https://cs.wikipedia.org/wiki?curid=1532179", "title": "Lukovo Šugarje", "text": "Lukovo Šugarje\n\nLukovo Šugarje () je malá vesnice a přímořské letovisko v Chorvatsku v Licko-senjské župě, spadající pod opčinu Karlobag. Nachází se pod pohořím Velebit, asi 17 km jihovýchodně od Karlobagu. V roce 2011 zde trvale žilo 79 obyvatel.\n\nSousedními vesnicemi jsou Barić Draga a Karlobag.\n"}
{"id": "1532180", "url": "https://cs.wikipedia.org/wiki?curid=1532180", "title": "Cesarica", "text": "Cesarica\n\nCesarica () je malá vesnice a přímořské letovisko v Chorvatsku v Licko-senjské župě, spadající pod opčinu Karlobag. Nachází se pod pohořím Velebit, asi 5 km severozápadně od Karlobagu. V roce 2001 zde trvale žilo 144 obyvatel.\n\nSousedními vesnicemi jsou Karlobag a Prizna.\n\nZdejší obyvatelé se zabývají především turismem, zemědělstvím a rybolovem.\n"}
{"id": "1532182", "url": "https://cs.wikipedia.org/wiki?curid=1532182", "title": "Prizna", "text": "Prizna\n\nPrizna () je malá vesnice a přímořské letovisko v Chorvatsku v Licko-senjské župě, spadající pod opčinu města Senj. Nachází se pod pohořím Velebit, asi 51 km jižně od Senje. V roce 2011 zde trvale žilo 45 obyvatel.\n\nPrizna je známá především díky tomu, že je zde trajektový přístav \"Žigljen\", který slouží ke spojení s ostrovem Pag, respektive městem Novalja. Priznou též prochází silnice D406, která slouží ke spojení silnice D8 s přístavem.\n\nSousedními vesnicemi jsou Cesarica, Jablanac a Stinica.\n"}
{"id": "1532183", "url": "https://cs.wikipedia.org/wiki?curid=1532183", "title": "Wiki Wiki Shuttle", "text": "Wiki Wiki Shuttle\n\nWiki Wiki Shuttle je bezplatný kyvadlový autobusový systém provozovaný na mezinárodním letišti Honolulu. Kyvadlová doprava jezdí mezi 6:00 a 22:00 místního času a mezi letištními terminály přepravuje lidi a zavazadla. \n\nV havajštině slovo „wiki“ znamená rychle a „wiki wiki“ znamená velmi rychle. Jméno autobusu inspirovalo Warda Cunninghama, aby v roce 1994 nazval svoji novou webovou stránku „WikiWikiWeb“. Cunninghamův web byl navržen k tomu, aby umožnil návštěvníkům webu upravit obsah, a tento typ webových stránek se stal známým jako „wiki“, typickým příkladem těchto webů je Wikipedie. \n\nLetiště se postupně zbavuje závislosti na autobusech Wiki Wiki, které byly zavedeny v roce 1970 jako „dočasné opatření“. Po téměř půl století provozu si cestovatelé stále stěžují na horké, pomalé a zastaralé autobusy. Bylo uvedeno, že autobusy jsou nejen nepohodlné a nespolehlivé, ale kvůli své hmotnosti také značně zatěžují strukturu budovy. \n\nV listopadu 2004 havajská média informovala, že autobus bude nahrazen klimatizovaným chodníkem. První fáze této úpravy byla dokončena v říjnu 2005, což návštěvníkům poskytlo možnost procházet klimatizovanou halou s pohyblivým chodníkem místo použití autobusů. \n\nAutobusy dříve provozovala Aircraft Services International Group. V dubnu 2009 letiště podepsalo novou smlouvu na provozování kyvadlové dopravy, které byly provozovány společností Roberts Hawaii, a značení na autobusech bylo změněno z „WikiWiki shuttle“ na „HNL shuttle“. \n\nV roce 2013 byly autobusy stále v aktivní službě na letišti v Honolulu, ale jejich využití bylo sníženo pro mezinárodní lety díky chodníku, který se používá od konce roku 2010. \n\nRoku 2013 byly přidány i nové autobusy a byly znovu označeny jako „Wiki Wiki“. \n\n\n"}
{"id": "1532184", "url": "https://cs.wikipedia.org/wiki?curid=1532184", "title": "Grand Prix Vietnamu", "text": "Grand Prix Vietnamu\n\nGrand Prix Vietnamu (oficiálně Vietnamese Grand Prix) je budoucím závodem vozů Formule 1. Poprvé se bude konat 5. dubna 2020. Závod se pojede v ulicích hlavního města Hanoj na okruhu Hanoj Street Circuit.\n\nZávod ve Vietnamu plánoval už i bývalý šéf Formule 1 Bernie Ecclestone, ale kvůli neúspěchu asijských závodů v Koreji a v Indii se myšlenky vzdal. Myšlenka byla obnovena poté, co komerční práva koupila společnost Liberty Media. Konání Velké ceny Vietnamu bylo oznámeno na podzim roku 2018. Jedná se o první nový závod od vlastnictví Formule 1 společností Liberty Media.\n"}
{"id": "1532188", "url": "https://cs.wikipedia.org/wiki?curid=1532188", "title": "Hrabě Ory", "text": "Hrabě Ory\n\nHrabě Ory (ve francouzském originále Le comte Ory) je komická opera, kterou složil Gioacchino Rossini v roce 1828. Část hudby pochází z jeho opery \"Cesta do Remeše\" napsané o tři roky dříve pro korunovaci francouzského krále Karla X. Francouzské libreto napsali Eugène Scribe a Charlese-Gasparda Delestre-Poirsona, upravili pro něj komedii, kterou poprvé napsali v roce 1817. \n\nDílo je údajně komická opera podle toho, že příběh je humorný, dokonce fraškovitý. Nicméně bylo určeno pro pařížský dům Opéra spíše než pro Théâtre de l'Opéra-Comique a existuje strukturální nesoulad s moderním žánrem \"opéra comique\": zatímco druhý se skládá z relativně krátkých lyrických čísel a mluvených dialogů, \"Hrabě Ory\" se skládá z „vysoce rozvinuté, dokonce masivní hudební formy spojené doprovodnými recitativy.“ Ačkoli tato opera obsahuje některé z Rossiniho nejbarevnějších orchestrálních prací, kuriózní a krátká předehra je podivně omezená a nenápadná a končí šepotem houslí v pizzicatu. \n\n"}
{"id": "1532189", "url": "https://cs.wikipedia.org/wiki?curid=1532189", "title": "WTA Elite Trophy 2019 – ženská dvouhra", "text": "WTA Elite Trophy 2019 – ženská dvouhra\n\nŽenská dvouhra WTA Elite Trophy 2019 probíhala ve druhé polovině října 2019 a poprvé předcházela Turnaji mistryň. Do singlové soutěže čuchajského tenisového turnaje nastoupilo dvanáct hráček, které obdržely pozvání od organizátorů po splnění kvalifikačních kritérií. Obhájkyní titulu byla australská světová jednička Ashleigh Bartyová, která do soutěže nezasáhla pro účast na Turnaji mistryň v navazujícím týdnu.\n\nZ turnaje se odhlásily Američanka Serena Williamsová, Britka Johanna Kontaová pro poranění kolena, Němka Angelique Kerberová pro zraněnou dolní končetinu, Češka Markéta Vondroušová pro poraněné zápěstí, Američanky Amanda Anisimovová se Sloane Stephensovou a Estonka Anett Kontaveitová. Divokou kartu organizátoři udělili čínské dvojce, 25leté Čeng Saj-saj. Nejmladší hráčkou se stala 19letá Dajana Jastremská, naopak jako nejstarší do dvouhry zasáhla 29letá Alison Riskeová. Na turnaji debutovaly Sofia Keninová, Petra Martićová, Maria Sakkariová, Alison Riskeová, Donna Vekićová, Dajana Jastremská a Karolína Muchová. Vyšší počet tří hráček měly Spojené státy a dvě tenistky pocházely z Chorvatska.\n\nV závěrečném utkání o 1. místo v Orchideové skupině potřebovala Čeng Saj-saj uhrát k postupu do semifinále na Petru Martićovou alespoň sedm gemů a právě tolik jich při dvousetové prohře získala. Martićová přitom nevyužila dva brejkboly za vedení 6–4, 4–2 a 40:15, s možností doservírování v následném gamu. Vítězka Kaméliové skupiny Karolína Muchová porazila Alison Riskeovou a Sofii Keninovou v rozmezí jednoho dne. V obou třísetových utkáních na dvorci strávila více než dvě hodiny. Ve druhé polovině duelu s Keninovou se u ní projevily známky vyčerpání. Neabsolvovala tak ani pozápasový rozhovor. V semifinále Muchová podlehla světové čtrnáctce Aryně Sabalenkové, když nezvládla koncovky obou sad. Ve druhé z nich neproměnila setbol a následně ji dvakrát nedokázala ukončit na podání. \n\nVítězkou se stala čtvrtá nasazená, 21letá Běloruska Aryna Sabalenková, jež ve finále zdolala 27letou nizozemskou turnajovou jedničku Kiki Bertensovou po dvousetovém průběhu 6–4 a 6–2. Pasivní poměr vzájemných utkání snížila na 2–4. V probíhající sezóně si po triumfech v Šen-čenu a Wu-chanu připsala třetí turnajové vítězství, které představovalo pátý singlový titul na okruhu WTA Tour. V celé sezóně Sabalenková dosáhla zápasové bilance 40–22, z toho v Číně 17–2.\n\n\n"}
{"id": "1532190", "url": "https://cs.wikipedia.org/wiki?curid=1532190", "title": "WTA Elite Trophy 2019", "text": "WTA Elite Trophy 2019\n\nWTA Elite Trophy 2019, oficiálně Hengqin Life WTA Elite Trophy 2019, představoval jeden ze dvou závěrečných tenisových turnajů ženské profesionální sezóny 2019 pro nejlepší hráčky okruhu, které nestartovaly na navazujícím Turnaji mistryň. Účast si zajistily podle specifických kritérií. Herní systém dvouhry měl formát čtyř tříčlenných základních skupin, jejichž vítězky postoupily do závěrečné vyřazovací fáze. Ve čtyřhře se hrály dvě základní skupiny o třech párech, jejichž vítězky se utkaly ve finále. Celkové odměny činily 2 419 844 dolarů.\n\nTurnaj se konal mezi 22. až 27. říjnem 2019 v jihočínském městě Ču-chaj. Dějištěm se popáté staly dvorce s tvrdým povrchem v Mezinárodním tenisovém centru Cheng-čchin. Řadil se do kategorie Tour Championships.\nPátý singlový titul na okruhu WTA Tour a čtvrtý na čínské půdě vybojovala 21letá Běloruska Aryna Sabalenková, která se posunula na 11. místo světového žebříčku. Premiérovou společnou trofej ze čtyřhry si odvezl ukrajinsko-slovinský pár Ljudmila Kičenoková a Andreja Klepačová.\n\nWTA Elite Trophy byl pořádán pro tenistky, které obdržely pozvání od řídící Ženské tenisové asociace (WTA).\n\nVe dvouhře byly žebříčkové body kumulovány ze šestnácti turnajů. Mezi ně se povinně započítávaly čtyři Grand Slamy, čtyři události Premier Mandatory a nejlepší výsledky ze dvou turnajů Premier 5.\nVe čtyřhře byly žebříčkové body kumulovány z jedenácti nejlepších výsledků páru jakýchkoli turnajů v sezóně. Nemusely se tak povinně započítávat Grand Slamy ani události kategorie Premier.\n\nSoutěž dvouhry byla uspořádána ve formátu dvanácti singlistek z 9.–20. místa žebříčku WTA, s možností zařazení jedné hráčky startující na divokou kartu. Tenistky byly rozděleny do čtyř tříčlenných základních skupin, v nichž každá hráčka hrála dva zápasy proti zbylým členkám skupiny. Vítězka každé skupiny postoupila do semifinále, v němž se rozhodlo o finalistkách. Do turnaje také mohly zasáhnout Serena Williamsová a Kiki Bertensová, náhradnice z Turnaje mistryň poprvé konaného po skončení WTA Elite Trophy. \n\nSoutěže čtyřhry se účastnilo šest dvojic. První čtyři páry měly být určeny dle regulí žebříčkovým pořadím v klasifikaci dvojic WTA, které se neprobojovaly na Turnaj mistryň, tj. umístěným na 9.–12. místě či nižším, pokud na Turnaj mistryň postoupily náhradnice. Dvě zbylá místa byla obsazena dvojicemi, které obdržely divokou kartu. \n\nPáry byly zformovány do dvou tříčlenných skupin, v nichž se utkaly systémem každý s každým. Vítězné dvojice postoupily do finále.\n\nKonečné pořadí v základní skupině se řídilo následujícími kritérii:\n\nAmbasadorkou pátého ročníku turnaje se počtvrté stala Němka Steffi Grafová, 22násobná grandslamová vítězka a bývalá světová jednička, která podpořila závěrečnou událost.\n\nCelkový rozpočet turnaje mistryň činil 2 419 844 dolarů.\n\nTabulka uvádí sezónní výsledky a odpovídající bodový zisk kvalifikovaných hráček, včetně odhlášených.\n\nNásledující páry obdržely divokou kartu do hlavní soutěže:\n\n\n\nvs. Tuan Jing-jing / Jang Čao-süan, 6–3, 6–3\n"}
{"id": "1532191", "url": "https://cs.wikipedia.org/wiki?curid=1532191", "title": "Silnice II/591 (Slovensko)", "text": "Silnice II/591 (Slovensko)\n\nSilnice II. třídy 591 (II/591) je silnice II. třídy na Slovensku v okresech Banská Bystrica, Zvolen, Detva a Veľký Krtíš. Je dlouhá 67,789 km. \n\nSilnice začíná v Banské Bystrici křižovatkou se silnicí I/66 a pokračuje přes obce Horná Mičiná, Dolná Mičiná, Čerín a Sebedín-Bečov. Přechází do okresu Zvolen a pokračuje přes Zolnou a Zvolenskou Slatinu (peáž se silnicí I/16) do okresu Detva. Přes Víglaš, Slatinské Lazy, Starou Hutu (kříží silnici II/526) a Horný Tisovník směřuje do okresu Velký Krtíš. Tady II/591 spojuje obce Dolný Tisovník, Červeňany, Šuľa, Senné, Brusník, Horná Strehová, (kříží I/75) Vieska a Dolná Strehová, kde na křižovatce s II/585 končí.\n\n"}
{"id": "1532192", "url": "https://cs.wikipedia.org/wiki?curid=1532192", "title": "Hrobka rodu Scharff-Baumgarten", "text": "Hrobka rodu Scharff-Baumgarten\n\nHrobka rodu Scharff-Baumgarttenů je klasicistní pohřební kaple rodu Scharffů-Baumgartenů s novogotickými prvky, která se nachází na hřbitově v Oslavanech v okrese Brno-venkov, proti hřbitovní bráně. Kaple je vedena od 26. září 2000 jako památkově chráněný objekt.\n\nKaple byla vybudovaná Scharffy a Baumgartteny roku 1840. Pak zde byli pohřbíváni členové obou rodů (Baumgarttenové – pokračování rodu po přeslici, ale stejně Hentschelové a Salamanka-Ortenburg). Prvním pohřbeným byl zakladatel, majitel oslavanského panství, Johann Nepomuk Scharff. Po roce 1813, kdy za úplatu byl nobilitován do stavu svobodných pánů, se psal Freiherr von Scharff. Poslední pohřby se  konaly 14. února 1937, kdy byl do kaple uložen nadporučík rakouských dragounů Hanns Baumgartten (* 19. července 1894). Posledním zemřelým uloženým do kaple byla Marie von Baumgartten (4. prosince 1859 – 8. ledna 1942).\n\nCelkem je v kapli 16 hrobních kobek, z toho je 10 s uloženými ostatky a 6 je volných.\n\nU každé kobky se nacházela náhrobní dřevěná deska s dřevěným orámováním, nápisy v latince z mosazného plechu. Desky byly při přestavbě kaple odstraněny. Koncem padesátých let 20. století bylo rozhodnuto přeměnit kapli Scharffů-Baumgarttenů na oslavanskou smuteční obřadní síň. Úprava kaple byla dokončena 1. srpna 1962. První pohřeb se zde konal 11. října 1962.\n\n"}
{"id": "1532193", "url": "https://cs.wikipedia.org/wiki?curid=1532193", "title": "Splash and Bubbles", "text": "Splash and Bubbles\n\nSplash and Bubbles je americký animovaný televizní seriál premiérově vysílaný v letech 2016–2018 na stanici PBS Kids. Pilotní díl měl premiéru dne 23. listopadu 2016 po animovaném filmu \"Wild Kratts: Creatures of the Deep Sea\".\n\nSeriál \"Splash and Bubbles\" sleduje příběh mořské ryby yellowback fusiliera (ačkoli občas on a vypravěč tvrdí, že je yellowtail fusilier) a zaměřuje se na Splashe, který se usadil ve městě Reeftown poté, co se podíval po celém oceánu. Nato se spřátelil s Bubbles, břeténkou mandarín, a duem, přáteli Dunkem a Ripplem. Spolu se rozhodnou prozkoumat útes a najít nové přátele.\n"}
{"id": "1532199", "url": "https://cs.wikipedia.org/wiki?curid=1532199", "title": "Theodor Jung", "text": "Theodor Jung\n\nTheodor Jung (29. května 1906 Rakousko-Uhersko – 19. února 1996 Kalifornie) byl americký fotograf, který spolupracoval s Farm Security Administration, jedním z programů New Deal Franklina Delana Roosevelta. Agentura jej najala v roce 1935, když se jí stále říkalo Resettlement Administration, fotografoval život během Velké hospodářské krize. Následující rok agenturu opustil a působil jako fotograf pro Radu spotřebitelů, další vládní agenturu a \"Consumers' Guide\". Později v životě působil jako umělecký ředitel a fotograf pro řadu publikací a reklamních agentur. \n\nSpolečnost FSA byla vytvořena v USA v roce 1935 v rámci New Deal. Jejím úkolem bylo v krizi pomáhat proti americké venkovské chudobě. FSA podporovalo skupování okrajových pozemků, práci na velkých pozemcích s moderními stroji a kolektivizaci. Kromě Junga byli v sociologicko-dokumentárním programu této agentury zapojeni fotografové jako například Walker Evans, Dorothea Langeová, Roy Stryker, Arthur Rothstein, Gordon Parks nebo Ben Shahn. \n\nSe vstupem USA do druhé světové války však nastala změna: projekt FSA dostal jiné jméno – \"Office of War Informations\" (OWI) – a také jiný program. Ve válce musela propaganda ukazovat, jak jsou Spojené státy silné a ne jaké mají potíže. V roce 1948, kdy FSA zanikla, byla dokonce snaha pořízené dokumenty zničit, aby nemohly být použity pro propagandu komunistickou.\n\nTheodor Jung zemřel v Kalifornii 19. února 1996 ve svých 89 letech.\n\n"}
{"id": "1532201", "url": "https://cs.wikipedia.org/wiki?curid=1532201", "title": "Sol Libsohn", "text": "Sol Libsohn\n\nSol Libsohn (5. února 1914 New York – 21. ledna 2001 Princeton) byl americký dokumentární fotograf-samouk.\n\nPo absolvování City College v New Yorku se připojil k Filmové a fotografické lize, kde si vydělával na živých dokumentárních malbách. V roce 1936 založil spolu se Sidem Grossmanem skupinu Photo League. Libsohn byl důležitým lektorem Ligy a byl členem a vedoucím mnoha produkčních skupin. Kromě práce na volné noze pro řadu časopisů byl také zaměstnán Royem Strykerem pro dokumentární projekt Standard Oil Company v New Jersey (později Exxon), Federal Art Project a Princeton University, kde učil umění a fotografii znevýhodněné mládeži v letním programu. \n\nSpolupracoval také s Farm Security Administration, jedním z programů New Deal Franklina Delana Roosevelta. Agentura jej najala v roce 1935, když se jí stále říkalo Resettlement Administration, fotografoval život během Velké hospodářské krize. Společnost FSA byla vytvořena v USA v roce 1935 a jejím úkolem bylo v krizi pomáhat proti americké venkovské chudobě. FSA podporovalo skupování okrajových pozemků, práci na velkých pozemcích s moderními stroji a kolektivizaci. Kromě Libsohna byli v sociologicko-dokumentárním programu této agentury zapojeni fotografové jako například Walker Evans, Dorothea Langeová, Roy Stryker, Arthur Rothstein, Gordon Parks nebo Ben Shahn. \n\nSe vstupem USA do druhé světové války však nastala změna: projekt FSA dostal jiné jméno – \"Office of War Informations\" (OWI) – a také jiný program. Ve válce musela propaganda ukazovat, jak jsou Spojené státy silné a ne jaké mají potíže. V roce 1948, kdy FSA zanikla, byla dokonce snaha pořízené dokumenty zničit, aby nemohly být použity pro propagandu komunistickou.\n\nLibsohn byl blízkým známým Romany Javitz, vedoucí obrazové sbírky New York Public Library v letech 1929 až 1968, která hledala jeho práci pro knihovnu. \n\nMezi jeho stěžejní projekty patří jeho cyklus \"Trucking Story\", příběh o řidičích nákladních vozidel a jeho dokumentární práce o cirkusovém světě a zejména cirkusu Barnum.\n\nLibsohn zemřel 21. ledna 2001 v Princetonu v New Jersey ve svých 86 letech. \n\n"}
{"id": "1532213", "url": "https://cs.wikipedia.org/wiki?curid=1532213", "title": "Jiří Černošek (lední hokejista)", "text": "Jiří Černošek (lední hokejista)\n\nJiří Černošek (* 5. května 1955) je bývalý český hokejový obránce. \n\nV československé lize hrál za TJ ZKL Brno. Nastoupil v 6 ligových utkáních. V nižších soutěžích hrál za TJ Prostějov.\n\n"}
{"id": "1532214", "url": "https://cs.wikipedia.org/wiki?curid=1532214", "title": "Wilson Gonzalez Ochsenknecht", "text": "Wilson Gonzalez Ochsenknecht\n\nWilson Gonzalez Ochsenknecht (* 18. března 1990) je německý herec. Od roku 1999 se objevil ve více než dvaceti filmech. Jeho otec Uwe Ochsenknecht je také herec. Má mladšího bratra Jimiho Blue Ochsenknechta.\n\n"}
{"id": "1532224", "url": "https://cs.wikipedia.org/wiki?curid=1532224", "title": "Passeriniova reakce", "text": "Passeriniova reakce\n\nPasseriniova reakce je organická reakce, při níž z isokyanidu, aldehydu nebo ketonu a karboxylové kyseliny vzniká α-acyloxyamid.\n\nTuto reakci objevil roku 1921 Mario Passerini. Jedná se o první známou vícesložkovou reakci isokyanidů, která má navíc velký význam v kombinační chemii.\n\nPozději byl vyvinut enantioselektivní katalyzátor Passeriniovy reakce, což umožnilo provádět ji enantioselektivně.\n\nByly navrženy dva různé mechanismy Passeriniovy reakce.\n\nV polárních rozpouštědlech, jako jsou voda a methanol, reakce začíná protonací karbonylové skupiny, po níž následuje nukleofilní adice isokyanidu za vzniku nitriliového iontu 3. Poté adicí karboxylátu vznikne meziprodukt 4. Přenosem acylové skupiny a tautomerizací amidu se vytvoří konečný produkt 5.\n\nV nepoolárních rozpouštědlech a při vysokých koncentracích probíhá Passeriniova reakce pravděpodobně soustředěným mechanismem.\n\nPři tomto mechanismu proběhne trimolekulární reakce isokyanidu (R–NC), karboxylové kyseliny a karbonylové sloučeniny jako řada nukleofilních adicí; meziprodukt TS# je pětičlenný cyklus s částečnou kovalentní jednoduchou či dvojnou vazbou. Následně dojde k přesunu acylu na sousední hydroxyl. Reakční kinetika je zde ovlivňována všemi třemi reaktanty.\n\nPasseriniova reakce je součástí mnoha vícesložkových reakcí, příkladem může být syntéza depsipeptidů pomocí Hornerovy–Wadsworthovy–Emmonsovy reakce,\n\na také k výrobě polymerů z obnovitelných materiálů.\n"}
{"id": "1532237", "url": "https://cs.wikipedia.org/wiki?curid=1532237", "title": "SMP", "text": "SMP\n\nSMP může označovat:\n\n"}
{"id": "1532249", "url": "https://cs.wikipedia.org/wiki?curid=1532249", "title": "Josef Hrubeš", "text": "Josef Hrubeš\n\nJosef Hrubeš (* 23. březen 1946, Třebíč) je český malíř.\n\nJosef Hrubeš se narodil roku 1946 v Třebíči, v tzv. Židech, narodil se v domě, který zakoupil jeho dědeček v roce 1895. Zde žije celý život a tomuto místu se věnuje i ve své tvorbě. Od mládí se věnoval malířství, kdy jeho učitelem byl malíř Zdeněk Novotný. Ke konci 60. let se začal věnovat realistické malbě městských motivů, následně se věnoval imaginativní malbě a od roku 1990 pak opět maluje primárně realistické obrazy z rodné čtvrti. Od roku 2004 působí jako výtvarník na plný úvazek.\n\nV roce 1974 se poprvé zúčastnil okresní přehlídky umělecké činnosti, po roce 1990 jeho obrazy byly vystaveny na několika kolektivních výstavách, později pak každoročně vystavoval v Třebíči.\n\nJe zastoupen v soukromých i galerijních sbírkách v Česku i zahraničí (např. Německo, Rakousko, Belgie, USA, Austrálie).\n\n"}
{"id": "1532250", "url": "https://cs.wikipedia.org/wiki?curid=1532250", "title": "Brocourt-en-Argonne", "text": "Brocourt-en-Argonne\n\nBrocourt-en-Argonne je francouzská obec v departementu Meuse v regionu Grand Est. Žije zde obyvatel.\n\n"}
{"id": "1532253", "url": "https://cs.wikipedia.org/wiki?curid=1532253", "title": "Odra (rozcestník)", "text": "Odra (rozcestník)\n\nOdra může označovat:\n\n\n\n\n"}
{"id": "1532255", "url": "https://cs.wikipedia.org/wiki?curid=1532255", "title": "Zóna soumraku (seriál)", "text": "Zóna soumraku (seriál)\n\nZóna soumraku (v anglickém originále The Twilight Zone) je americký antologický mysteriózní televizní seriál, třetí ve franšíze \"The Twilight Zone\". Premiérově byl vysílán v letech 2002–2003 na stanici UPN. Celkově bylo natočeno 44 dílů, po první řadě byl zrušen.\n\nAntologický seriál uváděný Forestem Whitakerem zahrnuje 20minutové mysteriózní, fantastické, sci-fi a hororové příběhy, které se vymykají běžnému lidskému chápání a poznání. Jakožto již třetí seriál tohoto jména obsahuje také remaky některých vybraných epizod z původního seriálu, jejich modernější verze, případně i sequely.\n\n"}
{"id": "1532259", "url": "https://cs.wikipedia.org/wiki?curid=1532259", "title": "Baby Shark", "text": "Baby Shark\n\nBaby Shark (česky doslova \"žraloček\", \"žraločátko\") je dětská písnička a animované virální video o rodině žraloků zveřejněné v roce 2016 jihokorejskou společností \"Smart Study\".\nNa platformě YouTube mělo původní anglické video v únoru 2020 přes 4,5 miliardy zhlédnutí, což jej řadilo na 3. místo ve sledovanosti za písněmi Despacito a Shape of You. Kromě něj vzniklo do konce roku 2019 celkem 19 dalších jazykových verzí, včetně těch v němčině, malajštině nebo navažštině. Za počátečním úspěchem videa stojí několik coververzí k-popových skupin jako Girls' Generation, Blackpink nebo Red Velvet. Ve Spojených státech a obecněji na západě se na popularizaci podíleli například moderátoři Ellen DeGeneresová a James Corden, rapperka Cardi B nebo celebrita Kylie Jenner. S písničkou je spojený i jednoduchý tanec, imitující pohyby rukou otevírání a zavírání čelistí žraloka. Natočení a sdílení tohoto tanečku je součástí hashtagu „#BabySharkChallenge“.\n\nV roce 2019 se stala píseň oblíbená mezi fanoušky baseballového týmu Washington Nationals poté, co si jeden z jeho hráčů Gerardo Parra, inspirován svou dvouletou dcerou, zvolil \"Baby Shark\" jako skladbu, která hraje při jeho nástupu do hry. V říjnu 2019 při protivládních protestech v libanonském Bejrútu demonstranti začali spontánně zpívat \"Baby Shark\" pro patnáctiměsíčního chlapce, který se se svou matkou v autě ocitl uprostřed protestů.\n\nV září 2018 \"Baby Shark\" vstoupil do žebříčku UK Singles Top 40 a lednu 2019 se písnička dostala na 32. místo hitparády Billboard Hot 100 magazínu Billboard.\n\nPíseň má kořeny v americké táborové písničce stejného názvu a je jako taková pravděpodobně volným dílem. Tato skutečnost komplikuje společnosti Smart Study převést virální senzaci na finanční úspěch, protože kdokoliv může ze stejného základu vytvořit vlastní písně, knížky nebo videa aniž by porušoval jejich autorské právo. Na podzim 2019 bylo zahájeno licencované americké koncertní turné \"Baby Shark Live!\" a televizní stanice Nickelodeon začala pracovat na animovaném seriálu a filmu.\n\n"}
{"id": "1532262", "url": "https://cs.wikipedia.org/wiki?curid=1532262", "title": "Zóna soumraku", "text": "Zóna soumraku\n\nZóna soumraku může být:\n"}
{"id": "1532264", "url": "https://cs.wikipedia.org/wiki?curid=1532264", "title": "Snösätra", "text": "Snösätra\n\nSnösätra (Graffiti Snösätra) je zchátralá průmyslová zóna, která se nachází v blízkosti přírodní rezervace na jihu Stockholmu, 15 minut pěší chůze od stanice metra Rågsved - směr Hagsätra. Od roku 2014 mohou tento areál legálně užívat místní i zahraniční umělci pro svoji venkovní tvorbu a to včetně hudebních produkcí. Každoročně je zde pořádán \"The Spring Beast Graffiti Festival\", na nějž se sjíždějí příslušníci různých subkultur z celého světa, aby předvedli své dovednosti. Vysokou kvalitu graffiti exponátů oceňují převážně zahraniční milovníci street artu. Graffiti galerie, jež je přístupná zdarma po celý rok, byla svého času největší v Evropě. Zdejší \"Walls of fame\" přesahovaly délku jednoho kilometru. Protože jsou objekty v průmyslové zóně postupně likvidovány, budoucnost populární galerie je nejasná. Zvažuje se možnost postavení nových zdí na stávajících zpevněných plochách.\n"}
{"id": "1532267", "url": "https://cs.wikipedia.org/wiki?curid=1532267", "title": "The Time of the Oath", "text": "The Time of the Oath\n\nThe Time of the Oath je sedmé studiové album německé powermetalové skupiny Helloween. Vyšlo v roce 1996 a je věnováno bývalému bubeníkovi kapely, Ingu Schwichtenbergovi, který rok před vydáním alba spáchal sebevraždu.\n\nJedná se o konceptuální album. Podle slov zpěváka Andiho Derise je založené na Nostradamových proroctvích pro roky 1994–2000. Vykladači proroctví tvrdí, že předpovídají třetí světovou válku a poté tisíciletí míru, pokud lidé učiní správná rozhodnutí. Album je tedy o těchto rozhodnutích lidstva.\n\nNa přebalu alba se po vzoru alb Keeper of the Seven Keys I a II objevuje postava „strážce“ (Keeper). Místo výjevu z vesmíru (jako na přebalu Keeper of the Seven Keys Part I) má pod kápí hvězdy a řadu zlatých prstenů ve stylu přebalu předchozího alba Master of the Rings. Skladba \"The Time of the Oath\" je odkazem na páté dějství druhého dílu Goethova Fausta.\n\nZ alba vzešly tři singly: \"Power\", \"The Time of the Oath\" a \"Forever and One (Neverland).\" Jedná se o první album Helloween, na jehož psaní se podíleli všichni členové skupiny.\n\n"}
{"id": "1532274", "url": "https://cs.wikipedia.org/wiki?curid=1532274", "title": "Power Metal (album)", "text": "Power Metal (album)\n\nPower Metal je čtvrté album skupiny Pantera a první s Philem Anselmem. Album je poslední deskou pod jejich vlastním labelem Metal Magic, za kterým stojí otec Dimebaga (Diamonda) a Vinnieho Jerry Abbott. Na albu též hostuje a produkuje jej kytarista Marc Ferrari ze skupiny Keel.\n\n\n"}
{"id": "1532284", "url": "https://cs.wikipedia.org/wiki?curid=1532284", "title": "Tošikazu Jamaniši", "text": "Tošikazu Jamaniši\n\nTošikazu Jamaniši (japonsky: 山西 利 和 Yamanishi Toshikazu, * 15. února 1996) je japonský atlet, chodec. Na mistrovstvích světa v atletice v roce 2019 získal zlatou medaili na 20 kilometrů chůze. \n\n"}
{"id": "1532287", "url": "https://cs.wikipedia.org/wiki?curid=1532287", "title": "Justin Svoboda", "text": "Justin Svoboda\n\nJustin Svoboda (* 3. července 1979) je český herec, moderátor a vypravěč, jeden z prvních propagátorů storytellingu v Česku. \n\nPo ukončení Arcibiskupského gymnázia absolvoval DAMU, herectví KALD. V letech 2002 až 2015 byl členem souboru Středočeského divadla Kladno – Lampion, vícekrát pohostinsky účinkoval v Dejvickém divadle, Divadle Na Fidlovačce, Státní opeře Praha, Divadle Na Zábradlí, v divadle Alfréd ve dvoře, aj.\n\nZískal cenu Erik festivalu Přelet nad loutkářským hnízdem za nejlepší inscenaci a ocenění ocenění na festivalu Mateřinka za představení Dlouhý, Široký a Bystrozraký, byl v širší nominaci na cenu Alfréda Radoka za výkon v představení O rackovi a kočce a obdržel zvláštní cena festivalu Slavianský venec v Moskvě – inscenace Dobyvatel\n\nÚčinkoval ve vícero českých i zahraničních filmech, namátkou Hellboy (film), Jan Palach (film) i filmech a seriálech televizních Případy 1. oddělení, Bohéma (seriál), Zkáza Dejvického divadla, Sever (seriál)\n\nV letech 2000–2014 byl činný jako produkční Festivalu komorní hudby v Českém Krumlově.\n\nV roce 2015 moderoval Mistrovství světa IIHF v ledním hokeji 2015\n\nOd roku 2015 je na volné noze a vedle hraní pomáhá rozvoji storytellingu.\n"}
{"id": "1532306", "url": "https://cs.wikipedia.org/wiki?curid=1532306", "title": "Karel Huněk", "text": "Karel Huněk\n\nKarel Huněk (* 18. září 1947) je český sochař, designér, galerista a technik, věnuje se výtvarné činnosti, uměleckému řemeslu a restaurování, držitel českého rekordu v kategorii Největší medaile, potvrzeného agenturou Dobrý den Pelhřimov.\n\nOd roku 1963 v Kladně studoval na SPŠS a SOU teorii i praxi odlévání kovů, opracování, obrábění, kovářství, zhotovení modelů, umělecké zpracování kovů a posléze konstrukci a opravy automobilů – toto sedmileté studium absolvoval za pět let. Na základě těchto poznatků přestavěl a postavil dle svého návrhu obytný automobil. Následně v LD Praha Střed studoval konstrukci a ovládání lokomotiv a v EZU Praha Troja faradayovu klec, kterou zrekonstruoval. Z těchto náročných dovedností si vybral umělecké zpracování kovů a dalších přírodních materiálů, což se změnilo v posedlost a lásku.\n\nKarel Huněk svou tvorbu zaměřuje na sochy, objekty vzbuzující pozitivní energii a svým osobitým pojetím, hravostí je povyšuje na didaktickou výpověď duše, tyto gradují z komorní tvorby v monumentální.\n\nJeho tvorba převážně z kovu, je zaměřena na sochy a objekty Pozitivní energie, kterou převážně čerpá z odkazu velikánů kultury, vědy a života (TGM, Karla Čapka, Vladislava Vančury, Karla Hynka Máchy, Karla Havlíčka Borovského, Jana Nerudy, Eduarda Ingriše, atd.) a ve svém díle ji předává dalším generacím.\n\nZaložil a více jak 20 let je v čele \"Společnosti za pozitivní přístup k životu a aktivní odpor k blbosti\" a \"Řádu duševních rytířů modré růže\" který vychází a čerpá z odkazu T.G. Masaryka, Karla Čapka, Emy Destinnové a dalších osobností. Také se snaží o zachování tradic rytířského etosu, kde stejné normy chování byly závazné jak pro panovníka, tak pro nejchudšího rytíře, jako např. čestnost, věrnost, láska, nevyužívání cizí slabosti, boj proti kramářskému způsobu. přijaly takové osobnosti jako:\nObnovil tradici Pátečníků v Muzeu TGM v Lánech, kde postupně pozval a vítal takové osobnosti: Sir Nicolas Winton (videomostem), národní umělkyně, královna cembala prof. Zuzana Růžičková, prof. Zděnek Mahler, folklorní soubory Vysočan a Čtyřlístek, hudebníci České filharmonie, PhDr. Jan Paulík a Václav Fikrle, děkan UTB ve Zlíně, prof. Petr Hlaváček, prof. Karel Lewit, prof. Pavel Pafko, prof. Jan Pirk, prof. Václav Liška, prof. Jaroslav Šaroun, prof. Jana Dostálová, doc. Ing. Jiří Všetečka, Jiří Sládeček, Eduard Jindra, Ing. arch. Marie Jiříčková, Ing. Jan Jiřička, Eduard Hrubeš.\n\nZaložil tradici darování a sázení památné Vlčické lípy – potomka stromu, který se stal na sklonku 2. světové války svědkem hrdinství letců amerického bombardéru. Sazenice pocházejí z místa události u Vlčického dvorce v České Kanadě. Strom, který je více jak 300 let naším národním symbolem, dodávající sílu a víru, sázel v Masarykových Lánech, u Krvavého rybníku, v Kamenných Žehrovicích, Tuchlovicích, Litni, Královicích, na Nové řece Emy Destinnové, v Lochovicích, Doudlebech, panu řídícímu Vařílkovy ve Vratěníně, Elektroskanzenu Šlovice a na dalších místech.\n\nZaložil tradici darování, sázení jihočeské světové růže, která spolu se svým šlechtitelem rytířem Josefem Havlem zvítězila r. 1995 v Římě ve světové soutěži růží a spolu s tímto osvíceným vlastencem růžařské klenoty sázel s cílem, aby u nás kvetly místo blbosti růže, v Čapkově Strži, Masarykových Lánech, dále Hradu Křivoklát, Husových sadech, Gymnáziu V. Nováka, u kostela sv. Jana Křtitele v Jindřichově Hradci, u hradu v Poděbradech, poblíž rotundy na bájném Vyšehradu, v parku zámku v Roztokách,v areálu vlčického Muzea a galerie České Kanady, Volarech,v hornickém skanzenu Mayrau – Kladně Vinařicích, v podzámecké zahradě v Kroměříži, v UTB ve Zlíně, v rozáriu v Lidicích a dalších místech.\n\nZaložil tradici \"Setkávání profesorů v Jindřichově Hradci a Vlčickém dvorci v České Kanadě\", jako odezvu na přátelská pozvání z ČVUT, UTB do Zlína, VŠCHT, AMU, UNI do Plzně.\n\nNavrhl a postavil spolu s rodinou na své náklady mohylu – Památník americkým letcům, hrdinům v České Kanadě ve Vlčicích.\n\nVytvořil a obnovil spolu s rodinou na své náklady rybník pro chráněné vzácné obojživelníky za přispění Ing. Evžena Štece, který tuto stavbu zdarma vyprojektoval také za účelem zadržování vody v krajině.\n\nBojuje o záchranu certifikovaného vesnického kulturního dědictví (bez finanční pomoci) – Vlčického dvorce a vytvořil zde kulturní centrum – Muzeum České Kanady a Galerii osobností (objevil zde středověké keramické střepy a další...), pořádá zde kulturní akce, kterých se zúčastnili vzácní hosté, osobnosti védy a kultury – hudebníci České filharmonie, z Mexika, Harmonia Mozartiana Pragensis, národní umělkyně, profesoři několika univerzit, akademičtí malíři a sochaři, folklorní soubor Vysočan, cestovatel Vítězslav Dostál a další osobnosti.\n\nAutor soch, objektů „Pozitivní energie“, získává již po desítky let prestižní pozvání a má tu čest vystavovat na význačných a vzácných místech naší vlasti.\n\nKarel Huněk, designer se svébytným, profesionálním pojetím uměleckého řemesla, se dokázal prosadit a jeho práce byly přijaty ve vzácných výstavních prostorách:\n\n\nKarel Huněk měl tu čest vystavovat s doc. Jiřím Všetečkou – Pražským chodcem, Jiřím Anderlem, Viktorem Stříbrným, akademickou malířkou Jitkou Válovou, akademickou malířkou Renátou Kaiserovou, Pavlem Revajem a dalšími desítkami výtvarníků.\n\n"}
{"id": "1532309", "url": "https://cs.wikipedia.org/wiki?curid=1532309", "title": "Nejvyšší nevylezené hory", "text": "Nejvyšší nevylezené hory\n\nNevylezená hora je vrchol hory, na který nebyl proveden prvovýstup. V některých částech světa jsou průzkumy a mapování výstupů stále nespolehlivé. Neexistují žádné komplexní záznamy o trasách průzkumníků, horolezců a místních obyvatel. V některých případech byly i moderní výstupy větších hor špatně zdokumentovány a bez všeobecně uznávaného seznamu lze dosáhnout výsledku při určování nejvyšších nevylezených vrcholů světa na světě jen spekulativně. Většina zdrojů uvádí, že Gangkhar Puensum (7 770 metrů) na hranici mezi Bhútánem a Čínou je nejvyšší horou na světě, na kterou dosud nebyl proveden výstup.\n\nNevylezené hory jsou někdy označovány jako „panenské vrcholy“. Mnoho panenských vrcholů existuje, protože hora je nedosažitelná kvůli geografické izolaci nebo politické nestabilitě. Některé hory zůstávají nevylezeny kvůli náboženskému přesvědčení, jelikož země nebo region, kde hory leží, považují vrcholy za posvátné a měly by zůstat nedotčené. Dalším důvodem, proč zůstávají některé vrcholy nedotčené je velká atraktivita vysoké nadmořské výšky a menší vrcholy, i když stále velmi impozantní, jednoduše získají méně pozornosti a místo pokusů o výstup na ně bývá upřednostňována snaha vylézt na nejvyšší vrcholy novou cestou nebo v zimní sezóně.\n\nMnoho hor, kromě jejich nejvyššího vrcholu, mají také vrcholy vedlejší. Obecně platí, že topografický význam vrcholu nebo vedlejšího vrcholu, stejně jako topografická prominence určují, zda je vrchol považován za nezávislý vrchol nebo vrchol vedlejší. Neexistuje jednotné kritérium pro všechna světová pohoří, to se obvykle volí vzhledem k charakteru pohoří nebo oblasti. Například v USA se za samostatný vrchol obvykle považují hory s prominencí nad 500 stop (asi 152 m). Pro alpské nebo tatranské hory se většinou používá prominence 100 metrů. Pro české hory byla v rámci projektu \"Tisícovky Čech, Moravy a Slezska\" zvolena prominence minimálně 15 metrů (a izolace 400 m) pro tzv. hlavní vrcholy a 5 metrů (a izolace 200 m) pro vedlejší vrcholy. V roce 1994 Mezinárodní horolezecká federace (UIAA) klasifikovala v Alpách 82 vrcholů, které byly nejméně 4 000 m nad hladinou moře a nejméně 30 m topografického výběžku nad každou sousední horou.\n\nMůže být obtížné určit, zda nebyl na vrchol hory proveden výstup. Dlouho předtím, než začalo v polovině 19. století moderní horolezectví lidé cestovali na vrcholky hor. Archeologické vykopávky v Andách ukázaly, že lidé v předhistorických dobách cestovali až do výšky 6 739 m. Stálá sídliště až do výšky 4 500 m byla založena již před 12 000 lety v Andách. Ve Lhase v Tibetu, který leží ve výšce 3 650 m a v mnoho menších osadách v Himálaji se daří ve výškách přesahujících 4 000 m. Vzhledem k tomu, že lidé žijí ve vysoké nadmořské výšce po mnoho tisíciletí, mohly být vrcholy v minulosti vylezeny. Mnohé regiony daleko od osad však nikdy nebyly prozkoumány, zejména proto, že některé vysoké vrcholy ve vysokých horách jsou tak vzdálené, že byly místním obyvatelům neznámé, když je poprvé spatřili evropští průzkumníci.\n\nGangkhar Puensum (7 770 m) je nejvyšší horou na světě, na kterou nebyl proveden výstup z hlediska nadmořské výšky. Leží na hranicích mezi Bhútánem a Čínou. Bhútánská vláda od roku 1994 zakázala horské expedice do oblastí hor vyšších než 6 000 metrů nad mořem. Důvody zákazu jsou ekologické i náboženské.\n\nNa základě kritérií Mezinárodní horolezecké federace je Muču Kiš (7 452 m) s prominencí 263 m v Pákistánu v současnosti nejvyšší hora na světě, na kterou nebyl proveden výstup, přestože na ni není náboženský nebo politický zákaz. Dalšími nevylezenými horami jsou Kabru (7 318 m) s prominencí 100 m, Lapče Kang III (7 250 m) s prominencí 570 m a Kardžiang(7 221 m) s prominencí 895 m.\n\nNevylezené hory s vysokou topografickou prominencí jsou samozřejmě nezávislé hory, které mají relativně malou výšku. Na takové vrcholy možná existuje nezdokumentovaný výstup.\n\nSauyr Zhotasy 3 800 m, (prominence 3 252 m), nejvyšší bod v pohoří Saur na hranici mezi Kazachstánem a Čínou a Mount Siple 3 110 m, (prominence 3 110 m) na Sipleovém ostrově u pobřeží Antarktidy, nemají žádné záznamy o úspěšných výstupech. Nelze potvrdit stav každého z těchto vrcholů, ačkoli Mount Siple je v současné době ve vzdáleném, neobydleném a zřídka navštěvovaném místě.\n\nNásledující vrcholy s minimálním výběžkem 150 m, které byly považovány za nevylezené k srpnu 2018.\n"}
{"id": "1532310", "url": "https://cs.wikipedia.org/wiki?curid=1532310", "title": "Stade de la Mosson", "text": "Stade de la Mosson\n\nStade de la Mosson je multifunkční stadion ve francouzském městě Montpellier. Využívá se především pro fotbalová utkání místního klubu Montpellier HSC. Kapacita stadionu je 32 900 diváků.\n\nK otevření stadionu v jeho první podobě došlo 13. ledna 1972. Byl postaven západně od Montpellier poblíž řeky Mosson, po které byl stadion pojmenován. Od té doby co byl otevřen prodělal dvě výraznější renovace, roku 1988 a 1997 (kvůli MS 1998) společně se zvýšením kapacity až na 35 500 míst. Další přestavbou pošel před Mistrovství světa v rugby 2007, kdy byl položen nový trávník, nainstalovány dvě videostěny a obnoveny světlomety a jeho kapacita byla snížena. \n\nNejvětším problémem stadionu je, že se nachází v blízkosti řeky Mosson. V roce 2002 a 2003 byl stadion zaplaven a jeho trávník a kabiny hráčů byly ponořeny. Na konci září 2014 zaplavil město Montpellier a stadion silné deště. Během pouhých několika hodin bylo 300 litrů na metr čtvereční, což je asi polovina obvyklých ročních srážek v regionu. Zaplavilo to hřiště a na tribuně místnosti jako šatny, tělocvična, mediální centrum a části kanceláří klubu. Výše poškození ve sportovním zařízení není dosud známa.\n\nStadion byl použit při mistrovství světa ve fotbale 1998, mistrovství světa v ragby 2007 a také při mistrovství světa ve fotbale žen 2019.\n\nBěhem tohoto mistrovství se zde odehrálo pět zápasů základních skupin a jedno osmifinále :\n\n\nBěhem světového šampionátu v ragby se zde odehrála celkem čtyři střetnutí :\n\n\nBěhem tohoto mistrovství se zde odehrálo pět zápasů:\n\n"}
{"id": "1532317", "url": "https://cs.wikipedia.org/wiki?curid=1532317", "title": "Arnold S. Eagle", "text": "Arnold S. Eagle\n\nArnold Eagle (1909 Budapešť, Maďarsko - 25. října 1992 New York) byl maďarsko-americký fotograf a kameraman, známý svými sociálně-dokumentárními fotografiemi ve 30. a 40. letech 20. století. \n\nEagle emigroval se svou rodinou z Maďarska do Brooklynu v roce 1929. \n\nV roce 1932 vstoupil do skupiny Workers Film and Photo League, aby využil svého umění k podpoře radikální sociální změny. V roce 1935 ho Works Progress Administration najala, aby fotografoval slumy v New Yorku, okres El Avenue a Lower East Side. V roce 1936 se připojil ke skupině Photo League jako jeden z prvních členů a později v roce 1942 vytvořil v rámci Photo League Válečnou produkční skupinu. Eagle pracoval na volné noze pro \"Fortune\", \"The Saturday Evening Post\" a další časopisy. \n\nProstřednictvím federálního uměleckého projektu v roce 1938, fotografoval židovskou komunitu na Lower East Side. Tyto fotografie byly publikovány v knize \"At Home Only With God: Believing Jews and Their Children\", s esejí Arthura Hertzberga. \n\nFotografové Photo League, Eagle, Sol Libsohn a David Robbins vystavovali v roce 1938 ve Federální galerii umění v New Yorku sérii fotografií okresních slumů. Série byla inspirována strategií „jedna třetina národa“ Franklina D. Roosevelta “(špatně oblečená, špatně bydlící a špatně živená).\n\nEagle byl ředitelem fotografického workshopu Národní mládežnické správy se svým asistentem Haroldem Corsinim v letech 1939 až 1942. Spolupracoval s Royem Strykerem na projektu Standard Oil v letech 1943 až 1947. Spolupracoval také s Farm Security Administration, jedním z programů New Deal Franklina Delana Roosevelta. Agentura jej najala v roce 1935, když se jí stále říkalo Resettlement Administration, fotografoval život během Velké hospodářské krize. Společnost FSA byla vytvořena v USA v roce 1935 a jejím úkolem bylo v krizi pomáhat proti americké venkovské chudobě. FSA podporovalo skupování okrajových pozemků, práci na velkých pozemcích s moderními stroji a kolektivizaci. Kromě Eagle byli v sociologicko-dokumentárním programu této agentury zapojeni fotografové jako například Walker Evans, Dorothea Langeová, Roy Stryker, Arthur Rothstein, Gordon Parks nebo Ben Shahn. \n\nSe vstupem USA do druhé světové války však nastala změna: projekt FSA dostal jiné jméno – \"Office of War Informations\" (OWI) – a také jiný program. Ve válce musela propaganda ukazovat, jak jsou Spojené státy silné a ne jaké mají potíže. V roce 1948, kdy FSA zanikla, byla dokonce snaha pořízené dokumenty zničit, aby nemohly být použity pro propagandu komunistickou.\n\nV roce 1948 Eagle fotografoval zákulisní snímky pro film \"Louisiana Story\" Roberta J. Flahertyho a jako kameraman pracoval na filmu \"Dreams That Money Can Buy\" režiséra Hanse Richtera z roku 1947. Sám natočil i několik vlastních dokumentárních filmů.\n\nOd roku 1955 až do doby krátce před svou smrtí byl Eagle profesorem fotografie na Nové škole pro sociální výzkum. \n\n\n"}
{"id": "1532320", "url": "https://cs.wikipedia.org/wiki?curid=1532320", "title": "Hrdina Uzbekistánu", "text": "Hrdina Uzbekistánu\n\nHrdina Uzbekistánu \"(: Oʻzbekiston qahramoni)\" je nejvyšší státní vyznamenání Republiky Uzbekistán založené roku 1994. Udíleno je prezidentem republiky občanům Uzbekistánu a ve výjimečných případech i cizím státním příslušníkům za zásluhy o stát.\n\nVyznamenání Hrdina Uzbekistánu byl založen dne 5. května 1994 a vychází z nejvyššího vyznamenání Sovětského svazu a Uzbecké sovětské socialistické republiky Hrdiny Sovětského svazu, které bylo založeno dne 16. dubna 1934 a udílené až do rozpadu Sovětského svazu 26. prosince 1991.\n\nOcenění Hrdina Uzbekistánu je udíleno občanům Uzbekistánu a ve výjimečných případech i cizím státním příslušníkům za zásluhy o stát. Medaile s dekretem je vyznamenaným předávána při zvláštní slavnosti prezidentem republiky, nebo v jeho zastoupení ji předává předseda dolní komory parlamentu, předseda Senátu či předseda vlády Uzbekistánu.\n\nVyznamenání může být udělenou konkrétní osobě pouze jedenkrát.\n\nŘádový odznak má podobu zlaté osmicípé hvězdy o průměru 32 mm. Uprostřed je kruh o průměru 8 mm s vyrytým vyobrazením půlměsíce a pěticípé hvězdy, což odpovídá symbolům na státní vlajce Uzbekistánu. Na zadní straně je vyobrazen státní znak Uzbekistánu. Pod ním je umístěno sériové číslo. Odznak je připojen k pozlacené stříbrné kovové destičce obdélníkového tvaru o velikosti 16 × 25 mm. Vnitřek destičky je pokryt vyšívanou stuhou v barvách státní vlajky. Velikost stuhy je 11 × 20 mm. Celková hmotnost medaile je 12,5 g.\n\nMedaile je nošena nalevo na hrudi nad ostatními řády a medailemi.\n"}
{"id": "1532322", "url": "https://cs.wikipedia.org/wiki?curid=1532322", "title": "Formule 2 v roce 2017", "text": "Formule 2 v roce 2017\n\nFormule 2 v roce 2017 byla první sezónou závodní série Formule 2, která vznikla přejmenováním GP2 Series. Začala v bahrajnském Manáma dne 15. dubna a skončila v Abú Zabí ve Spojených arabských emirátech dne 26. listopadu. V sezóně zvítězil monacký závodník Charles Leclerc před Rusem Artemem Markelovem.\n\n\n\n!colspan=2| Závod\n! Okruh\n! Pole position\n! Nejrychlejší kolo\n! Vítěz závodu\n! Vítězný tým\n! Výsledky\n!rowspan=2| 1\n! Hlavní závod\n! Sprint\n!rowspan=2| 2\n! Hlavní závod\n! Sprint\n!rowspan=2| 3\n! Hlavní závod\n! Sprint\n!rowspan=2| 4\n! Hlavní závod\n! Sprint\n!rowspan=2| 5\n! Hlavní závod\n! Sprint\n!rowspan=2| 6\n! Hlavní závod\n! Sprint\n!rowspan=2| 7\n! Hlavní závod\n"}
{"id": "1532331", "url": "https://cs.wikipedia.org/wiki?curid=1532331", "title": "Karbeniový ion", "text": "Karbeniový ion\n\nKarbeniové ionty jsou karbokationty s obecným vzorcem RR′R″C, obsahují trojvazný uhlík s nábojem +1; tím se liší od karboniových iontů, ve kterých je uhlík naprotonován a je pětivazný. Definici obou těchto pojmů navrhl George Andrew Olah roku 1972.\n\nKarbeniové ionty jsou velmi reaktivní, protože nemají plný elektronový oktet, některé, jako je tropyliový ion, jsou poměrně stabilní díky delokalizaci kladného náboje.\n\nKarbeniové ionty se podle počtu uhlíkových atomů navázaných na nabitý uhlík dělí na primární (s jedním navázaným uhlíkem), sekundární (se dvěma) a terciární (se třemi navázanými uhlíky).\n\nStabilita karbeniových iontů obecně roste s počtem alkylových skupin navázaných na nabitý uhlík. Terciární ionty jsou stabilnější (a tedy reagují pomaleji) než sekundární, které jsou zase stabilnější než primární; tento pokles je způsoben postupně slábnoucím vlivem hyperkonjugace. Primární karbeniové ionty jsou značně nestabilní, a pokud se vytvoří, tak reakce jako S1 reakce a E eliminace obvykle neprobíhají.\n\nPokud je však mezi ionizovaným a neutrálním uhlíkem dvojná vazba, tak dochází ke stabilizaci rezonančními strukturami. Některé kationty, například \"allylový\" (CH=CH–CH) nebo \"benzylový\" kation (CH–CH) jsou stabilnější než většina ostatních karbokationtů a molekuly, ze kterých mohou vzniknout, jsou obzvlášť reaktivní. Karbeniové ionty mohou být také stabilizovány heteroatomy.\n\nU karbeniových iontů někdy probíhají přesmykové reakce, při níž se málo stabilní struktury mění na stejně stabilní nebo stabilnější, a to více než 10krát za sekundu, což ztěžuje hledání způsobů přípravy mnoha sloučenin. Jako příklad lze uvést zahřívání pentan-3-olu s kyselinou chlorovodíkovou, kdy se původně vytvořený pent-3-ylový karbokation přeměňuje na směs pent-3-ylu a pent-2-ylu. Tyto kationty reagují s chloridovými anionty za vzniku směsi 3-chlorpentanu a 2-chlorpentanu v přibližném poměru 1:3.\n\nKarbeniové ionty lze připravit přímo z alkanů odstraněním hydridového aniontu (H) pomocí silné kyseliny. Směs fluoridu antimoničného (SbF) a kyseliny fluorsírové (FSOH) přeměňuje isobutan na kation (CH)C.\n\nTropyliový kation je aromatická látka se vzorcem CH. Jeho název je odvozen od tropinu. Soli tohoto iontu, jako například tetrafluoroboritan tropylia, jsou často stabilní. Lze jej připravit z cykloheptatrienu (nazývaného také tropyliden) a bromu chloridu fosforečného. Je to ion s rovinnou sedmiúhelníkovou molekulou, má také 6 (tedy 4 n + 2) π elektronů, čímž splňuje Hückelovo pravidlo aromaticity. Může jakožto ligand vytvářet komplexní sloučeniny s atomy kovů.\n\nZnázorněný vzorec odpovídá kombinaci sedmi rezonančních struktur, z nichž každá přenáší část kladného náboje.\n\nV roce 1891 byla připravena ve vodě rozpustná sůl reakcí cykloheptatrienu a bromu. Její struktura byla zjištěna roku 1954.\n\nDalším stabilním karbokationtem je cyklopropeniový ion (CH), který byl připraven roku 1970. I když je méně stabilní než tropyliový kation, tak též vytváří soli za pokojové teploty. Roztoky některých z těchto solí mají spektroskopické a chemické vlastnosti, které se očekávají od aromatických karbeniových iontů.\n\nTrifenylmethylový kation ([C(CH)]), nazývaný také trimethylkarbenium, je velmi stabilní, protože je u něj kladný náboj rozdělen mezi 10 atomů uhlíku (po třech v polohách \"ortho\" a \"para\" každé fenylové skupiny a jeden na centrálním atomu). Ke známým sloučeninám tohoto iontu patří hexafluorfosforečnan ([C(CH)]|[PF]), tetrafluorboritan ([C(CH)]|[BF] a chloristan ([C(CH)]|[ClO]. Mezi jeho deriváty patří například triarylmethanová barviva.\n\nAreniové ionty jsou cyklohexadienylové kationty nebo jejich deriváty, které jsou reaktivními meziprodukty při elektrofilních aromatických substitucích. Také= se nazývají \"Whelandovy meziprodukty\" nebo \"σ komplexy\".\n\nDva vodíkové atomy navázané na uhlík se nacházejí v rovině kolmé na rovinu benzenového jádra. Areniový ion není aromatická látka, díky delokalizaci je ovšem poměrně stabilní; kladný náboj je delokalizován přes pět atomů vytvářejících π systém:\n\nStabilita areniových iontů je také ovlivňována silnými vazbami mezi benzenem a komplexním elektrofilem.\n\nNejjednodušším areniovým ionten je protonovaný benzen (CH). Benzeniový ion lze izolovat, pokud je benzen protonován karboranovou superkyselinou, H(CBH(CH)Br). Vzniklá krystalická benzeniová sůl je stabilní při teplotách do 150 °C. Délky vazeb zjištěné pomocí rentgenové krystalografie odpovídá struktuře cyklohexadienylového kationtu.\n\nAcyliové ionty jsou ionty s obecným vzorcem RCO. Jejich struktura se popisuje pomocí vzorců R−C≡O nebo R−C. Jedná se o obdobu acylových kationtů, ovšem jejich struktura je jiná; kyslík a uhlík jsou spojeny trojnou vazbou. Některé se běžně objevují jako meziprodukty reakcí, kterými jsou například Friedelovy–Craftsovy reakce nebo Hajašiho přesmyk. Soli těchto iontů lze připravit odstraněním halogenidové skupiny z acylhalogenidů:\n\nVazba C–O má u těchto iontů délku kolem 110 pm, je tedy kratší než v molekule oxidu uhelnatého. Acyliové kationty jsou typickými fragmenty pozorovatelnými v EI hmotnostních spektrech ketonů.\n"}
{"id": "1532337", "url": "https://cs.wikipedia.org/wiki?curid=1532337", "title": "Pronásledovaný (seriál)", "text": "Pronásledovaný (seriál)\n\nPronásledovaný (v anglickém originále Haunted) je americký hororový televizní seriál, jehož autory jsou Andrew Cosby a Rich Ramage. Premiérově byl vysílán v roce 2002 na stanici UPN. Celkově bylo natočeno 11 dílů, ještě během první řady ale byl z důvodu nízké sledovanosti zrušen.\n\nFrank Taylor je bývalý policista, jemuž se zhroutil život po nikdy nevyřešeném únosu jeho syna. Nyní působí jako soukromý detektiv specializující se právě na únosy dětí. Při vyšetřování podezřelého, který může být s takovými únosy spojen, je vážně zraněn a v kritickém stavu prodělá prožitek blízké smrti. Poté však zjistí, že může komunikovat s duchy mrtvých. Někteří jsou hodní a pomáhají mu v jeho práci, jiní mu však můžou těžce ublížit či úmyslně ho svést ze stopy.\n\n\n"}
{"id": "1532339", "url": "https://cs.wikipedia.org/wiki?curid=1532339", "title": "Pronásledovaný", "text": "Pronásledovaný\n\nPronásledovaný může být:\n"}
{"id": "1532342", "url": "https://cs.wikipedia.org/wiki?curid=1532342", "title": "Formule 2 v roce 2018", "text": "Formule 2 v roce 2018\n\nFormule 2 v roce 2018 byla druhou sezónou závodní série Formule 2. Začala v bahrajnském Manáma dne 7. dubna a skončila v Abú Zabí ve Spojených arabských emirátech dne 25. listopadu. V sezóně zvítězil britský závodník George Russell před krajanem Landem Norrisem.\n\n\n\n!colspan=2| Závod\n! Okruh\n! Pole position\n! Nejrychlejší kolo\n! Vítěz závodu\n! Vítězný tým\n! Výsledky\n!rowspan=2|1\n! Hlavní závod\n! Sprint\n!rowspan=2| 2\n! Hlavní závod\n! Sprint\n!rowspan=2| 3\n! Hlavní závod\n! Sprint\n!rowspan=2| 4\n! Hlavní závod\n! Sprint\n!rowspan=2| 5\n! Hlavní závod\n! Sprint\n!rowspan=2| 6\n! Hlavní závod\n! Sprint\n!rowspan=2| 7\n! Hlavní závod\n! Sprint\n!rowspan=2| 8\n! Hlavní závod\n! Sprint\n!rowspan=2| 9\n! Hlavní závod\n! Sprint\n!rowspan=2| 10\n! Hlavní závod\n"}
{"id": "1532344", "url": "https://cs.wikipedia.org/wiki?curid=1532344", "title": "Haunted", "text": "Haunted\n\nHaunted může být:\n"}
{"id": "1532349", "url": "https://cs.wikipedia.org/wiki?curid=1532349", "title": "Řád přátelství (Uzbekistán)", "text": "Řád přátelství (Uzbekistán)\n\nŘád přátelství \"(: Doʻstlik ordeni)\" je státní vyznamenání Republiky Uzbekistán. Založen byl v roce 1994 prezidentem republiky Islamem Karimovem. Udílen je za přínos k posílení přátelství, bratrství a vzájemného souladu mezi zástupci všech národů a národností a za přínos k rozvoji přátelství a spolupráce mezi uzbeckými národy občanům Uzbekistánu i cizím státním příslušníkům.\n\nŘád byl založen z iniciativy prezidenta Uzbekistánu Islama Karimova na základě zákona schváleného dne 5. května 1994 parlamentem Uzbekistánu.\n\nUdílen je prezidentem Uzbekistánu za přínos k posílení přátelství, bratrství a vzájemného souladu mezi zástupci všech národů a národností a za přínos k rozvoji přátelství a spolupráce mezi uzbeckými národy. Vyznamenanými mohou být občané Uzbekistánu i cizí státní příslušníci. V určitých případech může být udělen i správním a územním celkům země.\n\nMedaile s dekretem je vyznamenaným předávána při zvláštní slavnosti prezidentem republiky, nebo v jeho zastoupení ji předává předseda dolní komory parlamentu, předseda Senátu či předseda vlády Uzbekistánu. V případě posmrtného udělení řádu přebírají insignie příslušníci jeho rodiny.\n\nŘádový odznak je vyroben z pozlaceného tombaku. Má tvar dvou osmicípých hvězdy položených na sebe. Cípy spodní hvězdy jsou modře smaltované a ve tvaru trojúhelníků. Menší horní hvězda je zlatá s cípy ve tvaru pětiúhelníků se vzorem paprsků. Velikost větší hvězdy je 47 mm a menší 41 mm. Uprostřed odznaku je kulatý bíle smaltovaný medailon o průměru 12 mm. V medailonu jsou dvě zlaté potřásající si ruce. Okolo medailonu je modře smaltovaný kruh s 12 stříbrnými hvězdami symbolizujícími 12 lidských ctností. Tento celek je orámován zlatým kruhem s červeně smaltovaným nápisem DOʻSTLIK v horní části a zlatými vavřínovými větvemi ve spodní části. Na zadní straně je sériové číslo.\n\nStuha z moaré sestává ze čtyř širších pruhů modré, zelené, žluté a červené barvy, které jsou mezi sebou odděleny úzkými bílými proužky.\n\nMedaile je nošena nalevo na hrudi.\n\n"}
{"id": "1532350", "url": "https://cs.wikipedia.org/wiki?curid=1532350", "title": "Presnel Kimpembe", "text": "Presnel Kimpembe\n\nPresnel Kimpembe (* 13. srpna 1995) je francouzský profesionální fotbalista, který hraje na postu obránce za francouzský prvoligový celek Paris Saint-Germain a počínaje rokem 2018 rovněž za reprezentaci Francie.\n\nDebut za PSG si odbyl 17. října 2014 v zápase francouzské ligy na hřišti RC Lens, když vystřídal Thiaga Mottu v 75. minutě.\nV březnu 2015 podepsal smlouvu do roku 2018.\n\nPoté co v ročníku 2015/16 dostal mezi seniory šanci v 8 soutěžních zápasech, se 21letý Kimpembe stal v ročníku 2016/17 regulérní součástí mužstva kouče Emeryho. Naskočil do 28 soutěžních zápasů a výkony nezklamal.\nTuto sezonu se poprvé předvedl v Lize mistrů a odehrál celé domácí utkání proti Barceloně, které Pařížané zvládli a zvítězili 4:0. Do základu se vměstnal kvůli zranění Thiaga Silvy,\nkterý se dal do odvety osmifinále na půdě Barcelony do pořádku. Kimpembe zůstal pouze na lavičce. PSG nakonec prohrálo 1:6 a vypadlo. Na jaře podepsal nový kontrakt do roku 2021.\n\nKimpembe pokračoval v A-týmu pařížského týmu i v sezoně 2017/18. V Ligue 1 nastoupil do 28 zápasů, dalších 10 zápasů si připsal v domácích a evropských pohárech.\n\nV ročníku 2018/19 dostával od trenéra Thomase Tuchela pravidelně důvěru v základu. Stejně tomu bylo i v Lize mistrů, kde si ve skupině zahrál pět zápasů od začátku. Nastoupil v obou zápasech osmifinále proti Manchesteru United. V tom prvním na Old Trafford otevřel skóre, když přesně zamířil po rohovém kopu Di Maríi, PSG vyhrálo 2:0.\nV odvetě ale United předvedli obrat a po výhře 3:1 postoupili díky pravidlu venkovních gólů. Kimpembe v první minutě nastavení nešťastně rukou zasáhl do střely Dalota a rozhodčí nařídil penaltu, kterou Rashford proměnil.\nV Ligue 1 se na hřiště dostal ve 24 zápasech. Během říjnového souboje s Lyonem dostal už ve 35. minutě červenou kartu, ale PSG doma hladce vyhrálo 5:0.\n\nV sezoně 2019/20 se potýkal s konkurencí v podobě Abdoua Dialla, se kterým bojoval o místo v sestavě pro zápasy v Ligue 1. Trenér Tuchel Kimpembeho postavil do úvodních třech zápasů Ligy mistrů, Pařížané tuto trojici zápasů vyhráli.\n\nV květnu 2018 se objevil v konečné nominaci Didiera Deschampse na světový šampionát.\n\nZdroj:\n\n\n\n\n"}
{"id": "1532354", "url": "https://cs.wikipedia.org/wiki?curid=1532354", "title": "Formule 2 v roce 2019", "text": "Formule 2 v roce 2019\n\nFormule 2 v roce 2019 byla třetí sezónou závodní série Formule 2. Začala v bahrajnském Manáma dne 30. března a skončila v Abú Zabí ve Spojených arabských emirátech dne 1. prosince. V sezóně zvítězil nizozemský závodník Nyck de Vries před Kanaďanem Nicholasem Latifim.\n\nTučně – Pole position\n\"Kurzívou\" – nejrychlejší kolo závodu\n\n\nTučně – Pole position\n\"Kurzívou\" – nejrychlejší kolo závodu\n\n\n\nUděluje se nejlepšímu nováčkovi a byla vytvořena na počest Antoinea Huberta, který tragicky zahynul v průběhu sezóny.\nTučně – Pole position\n\"Kurzívou\" – nejrychlejší kolo závodu\n\n"}
{"id": "1532356", "url": "https://cs.wikipedia.org/wiki?curid=1532356", "title": "Řád přátelství (Tádžikistán)", "text": "Řád přátelství (Tádžikistán)\n\nŘád přátelství \"(: Ордени Дӯстӣ)\" je státní vyznamenání republiky Tádžikistán. \n\nUdílen je osobnostem z oblasti vědy, kultury, literatury a umění i dalším občanům Tádžikistánu. Vyznamenání má ocenit pracovitost a plodnost při posilování míru, přátelství a spolupráce mezi národy, při ochraně lidských práv a sociálních zájmů a velký osobní přínos k rozvoji a znásobení duchovního a intelektuálního potenciálu Tádžikistánu. Je udílen i cizím státní příslušníkům za zásluhy o Tádžikistán. \n\nUprostřed odznaku je kulatý modře smaltovaný medailon s bíle smaltovanou holubicí.\n"}
{"id": "1532359", "url": "https://cs.wikipedia.org/wiki?curid=1532359", "title": "Sellitto", "text": "Sellitto\n\nPříjmení Sellitto nosí více různých osob:\n"}
{"id": "1532363", "url": "https://cs.wikipedia.org/wiki?curid=1532363", "title": "Zooplankton", "text": "Zooplankton\n\nZooplankton, z řeckého zoon (ζῴον) – “zvíře”, a planktos (πλαγκτός) – “tulák”, je heterotrofní (někdy detritivorní) plankton – je tvořen živočichy, na rozdíl od fytoplanktonu, který je tvořen jednobuněčnými řasami a sinicemi. Plankton jsou organismy unášené v oceánech, mořích a tělech sladké vody. Jednotliví živočichové tvořící zooplankton jsou obvykle mikroskopičtí, ale někteří (například medúzy) jsou větší a viditelní pouhým okem.\n\nZooplankton je kategorizace zahrnující celou škálu organismů, od prvoků k mnohobuněčným organismům. Zahrnuje holoplanktonické organismy, které žijí jako plankton po celou dobu vývoje, jakož i meroplanktonické organismy, které žijí jako plankton jen v raném stádiu vývoje. Ačkoli zooplankton je primárně transportován okolními vodními proudy, mnoho z nich má schopnost lokomoce, kterou využívají zejména k úniku před predátory či pro hledání kořisti.\n\nMezi ekologicky významné skupiny zooplanktonu patří dírkonošci, mřížovci a obrněnky. Mezi významný mnohobuněčný zooplankton patří žahavci, jako např. medúzy; korýši, jako jsou klanonožci, lasturnatky, stejnonožci, různonožci a kril; ploutvenky, některé druhy měkkýšů a strunatců (salpy, rybí potěr). Tento široký fylogenetický rozsah zahrnuje podobně široký rozsah způsobů získávání potravy: filtrací vody, predací, či symbiózou s autotrofním fytoplanktonem, jak je vidět u korálů. Zooplankton se živí bakterioplanktonem, fytoplanktonem, jiným zooplanktonem (někdy kanibalisticky), zbytky těl různých živočichů nebo mořským sněhem. V důsledku toho se zooplankton nachází především v povrchových vodách, kde jsou bohaté zdroje potravy (fytoplankton nebo jiný zooplankton).\n\nStejně jako pro jakýkoli jiný druh platí i pro zooplankton, že jeho výskyt může být jen v určitém regionu. Druhy zooplanktonu však nejsou rozptýleny rovnoměrně ani náhodně v určité oblasti oceánu. Stejně jako u fytoplanktonu existují v oceánu „skvrny“ druhů zooplanktonu. Ačkoli nad mezopelagickou zónou existuje jen málo fyzických překážek, určité druhy zooplanktonu jsou přísně omezeny salinitou a teplotou vody; zatímco jiné druhy vydrží odolávat velkým rozdílům teploty a salinity. Výskyt různých druhů zooplanktonu může být také ovlivněn dalšími biologickými, jakož i fyzikálními faktory. Mezi biologické faktory patří šlechtění, predace, koncentrace fytoplanktonu a vertikální migrace. Fyzickým faktorem, který nejvíce ovlivňuje distribuci zooplanktonu, je míchání vodního sloupce (zejména podél pobřeží a v otevřeném oceánu), které ovlivňuje dostupnost živin a následně produkci fytoplanktonu.\n\nKonzumací a zpracováním fytoplanktonu a dalších potravinových zdrojů hraje zooplankton roli ve vodních potravních sítích jako zdroj pro spotřebitele na vyšších trofických úrovních (včetně ryb) a jako jeden ze stupňů koloběhu uhlíku v oceánech. Protože jsou obvykle malí, mohou živočichové tvořící zooplankton rychle reagovat na zvýšení hojnosti fytoplanktonu, například v jarním období.\n\nZooplankton může také působit jako rezervoár nemocí. Bylo zjištěno, že korýši uchovávají bakterii Vibrio cholerae, která způsobuje choleru, a to tím, že umožňuje bakteriím připojit se k jejich chitinovým exoskeletům. Tento symbiotický vztah zvyšuje schopnost bakterie přežít ve vodním prostředí, protože jí exoskelet poskytuje uhlík a dusík.\n"}
{"id": "1532368", "url": "https://cs.wikipedia.org/wiki?curid=1532368", "title": "North American A-36 Apache", "text": "North American A-36 Apache\n\nNorth American A-36 Apache (v některých zdrojích uváděn jako Invader, ale také jako Mustang) byla bitevní varianta stíhacího letounu North American P-51 Mustang, určená i ke střemhlavému bombardování. Od P-51 se lišila především obdélníkovými, roštovými aerodynamickými brzdami na křídlech. Během druhé světové války sloužilo na bojištích ve Středomoří a jihovýchodní Asii celkem 500 střemhlavých bombardérů A-36. V Evropě byly od června 1944 nahrazovány stroji Republic P-47 Thunderbolt a Curtiss P-40.\n\n\n\n"}
{"id": "1532370", "url": "https://cs.wikipedia.org/wiki?curid=1532370", "title": "Centrum judaistických studií Kurta a Ursuly Schubertových", "text": "Centrum judaistických studií Kurta a Ursuly Schubertových\n\nCentrum judaistických studií Kurta a Ursuly Schubertových (CJS) je jedno z 21 center a kateder Filozofické fakulty Univerzity Palackého v Olomouci. CJS nabízí bakalářské a magisterské vzdělání v oboru judaistiky. Vedoucí katedry je od 1. září 2010 Mgr. Ivana Cahová, Ph.D. Centrum je členem Evropské asociace judaistiky (European Association of Jewish Studies).\n\nV roce 2004 vznikl ze zájmu několika dobrovolníků Kabinet judaistiky. Jednou ze zakladatelek byla germanistka prof. Ingeborg Fialová. O vytvoření pracoviště judaistiky se však začalo mluvit už po listopadu 1989. Jedním z propagátorů byl i tehdejší (první polistopadový) rektor Josef Jařab.> V roce 2006 byl akreditován magisterský obor \"Judaistika: Dějiny a kultura Židů\". Svůj název centrum nese od roku 2008 kdy bylo přejmenováno na počest zakladatele judaistiky ve Vídni Kurta Schuberta a jeho manželky Ursuly na Centrum judaistických studií Kurta a Ursuly Schubertových. Bakalářský obor \"judaistiky: židovská a izraelská studia\" byl akreditován v roce 2012 čímž se vyplnila mezera v nabídce bakalářských programů v Česku.\n\nCJS nabízí prezenční studium v oborech\n\nCentrum se výzkumně zaměřuje \"\"především na dějiny, kulturu a písemnictví moravských Židů\"\", ale i problematiku současného Izraele. Součástí CJS je také Knihovna Niny a Bena Melchet-Salpeterových.\n\n"}
{"id": "1532371", "url": "https://cs.wikipedia.org/wiki?curid=1532371", "title": "Římskokatolická farnost – děkanství Chlumec nad Cidlinou", "text": "Římskokatolická farnost – děkanství Chlumec nad Cidlinou\n\nŘímskokatolická farnost – děkanství Chlumec nad Cidlinou je územním společenstvím římských katolíků v rámci královéhradeckého vikariátu královéhradecké diecéze.\n\nNejstarší sakrální památkou Chlumce nad Cidlinou je kostelík Nejsvětější Trojice, doložený již ve 12. století. Při tomto kostelíku také existovala původní chlumecká farnost. Farní správa byla později přenesena ke kostelu svaté Voršily, který byl postaven v letech 1536–1543 (jako utrakvistický).\n\nK 1. lednu 2010 byly administrativně zrušeny farnosti \"Babice\" a \"Mlékosrby\", jejichž území bylo následně začleněno do chlumecké farnosti.\n\nFarnost má sídelního duchovního správce, který zároveň je \"ex currendo\" administrátorem \"in spiritualibus\" (tj. ve věcech duchovní správy) farnosti Lovčice.\n\n"}
{"id": "1532375", "url": "https://cs.wikipedia.org/wiki?curid=1532375", "title": "Grand Prix Belgie 1976", "text": "Grand Prix Belgie 1976\n\nGrand Prix Belgie 1976 (oficiálně XXXIV GROTE PRIJS VAN BELGIE) se jela na okruhu Zolder v Limburk v Belgii dne 16. května 1976. Závod byl pátým v pořadí v sezóně 1976 šampionátu Formule 1.\n\n\n{|class=\"wikitable\" style=\"font-size: 85%;\"\n! Pořadí\n! Konstruktér\n! Body\n!colspan=4|Zdroj:\n"}
{"id": "1532384", "url": "https://cs.wikipedia.org/wiki?curid=1532384", "title": "Mao Kchun", "text": "Mao Kchun\n\nMao Kchun (, 1512–1601) byl čínský spisovatel, sběratel a politik mingského období.\n\nMao Kchun používal zdvořilostní jména Šun-fu () a literární pseudonym Lu-men ().\n\nMao Kchun pocházel z okresu Kuej-an ( dnes městský obvod Wu-sing, v provincii Če-ťiang) ležícím na východě mingské Číny. Mládí zasvětil studiu konfuciánských klasiků, přihlásil se k úřednickým zkouškám, postupně složil jejich nižší stupně a roku 1538 i nejvyšší, palácové zkoušky, a získal titul \"ťin-š’\". Poté nastoupil úřední kariéru, zprvu zastával funkci okresního přednosty v Čching-jangu (), pak v Tan-si (). Poté byl přeložen na místo tajemníka na ministerstvu obřadů, pracoval v odboru záznamů na ministerstvu státní správy, sloužil opět v provinciích jako pomocník prefekta Kuang-pchingu (), pomocník náčelníka regionálního obranného velitelství Kuang-si, náměstek provinčního správce Che-nanu a zástupce náčelníka regionálního obranného velitelství v Ta-mingu. V důsledku zranění v boji odešel ze státní služby a věnoval se literatuře.\n\nStejně jako jeho přátelé Tchang Šun-č’, Wang Šen-čung a Kuej Jou-kuang patřil k autorům, kteří nad jiné oceňovali spisovatele tchangského a sungského období(v opozici k zejména sedmi dřívějším a sedmi pozdějším mingským mistrůmvyzdvihujícím v poezii vrcholně tchangské a starší básníky, v próze chanské autory). Sestavil antologii \"Tchang-Sung pa ta ťia wen-čchao\" (, \"Próza osmi tchangských a sungských mistrů\") do níž vybral práce osmi tchangských a sungských slavných spisovatelů, a sice Chan Jüa, Liou Cung-jüana, Ou-jang Sioua, Su Š’a, Su Süna, Su Čeho, Wang An-š’a a Ceng Kunga. Antologie byla velmi populární a v mnoha školách sloužila jako zdroj textů zmíněných autorů. Zabýval se i literární teorií, domníval se, že literární tvorba je vyjádřením Cesty (Taa), v hledání cesty má literát začít studiem mladších autorů a postupně se propracovat k k mistrům starověku.\n\nJe mu připisována takzvaná Mao Kchunova mapa, která je součástí vojenské encyklopedie \"Wu-pej č’\" sestavené jeho vnukem Mao Jüan-im. Mapa na 40 listech zobrazuje námořní trasu z ústí Jang-c’-ťiang přes jihovýchodní Asii a Indický oceán do Perského zálivu a Afriky.\n"}
{"id": "1532386", "url": "https://cs.wikipedia.org/wiki?curid=1532386", "title": "Třída LST-1", "text": "Třída LST-1\n\nTřída LST-1 byla třída tankových výsadkových lodí amerického námořnictva (\"Landing Ship Tank\" – LST) z období druhé světové války. Celkem bylo postaveno 390 jednotek této třídy. Zahraničními uživateli třídy byly Argentina, Brazílie, Čínská republika, Filipíny, Francie, Chile, Indonésie, Japonsko, Jižní Korea, Jižní Vietnam, Kamerun, Malajsie, Mexiko, Nizozemsko, Peru, Řecko, Singapur, Spolková republika Německo, Thajsko, Velká Británie a Venezuela.\n\nV průběhu druhé světové války vyvstala potřeba vývoje specializovaných výsadkových lodí sloužících pro přepravu tanků (vojáků a dalšího nákladu) přímo na místo výsadku, kde je mohly opustit pomocí příďové rampy přímo na břeh. Koncepci těchto plavidel vymysleli Britové, kteří postavili malou sérii plavidel třídy \"Boxer\", označených LST Mk.1, či LST(1). Z kapacitních důvodů se ale jejich masové stavby ujaly americké loděnice, které využily upravený projekt označený LST Mk.2, či LST(2).\n\nStavební program těchto plavidel měl vysokou prioritu. Významně do něj byly zapojeny vnitrozemské loděnice. Kýl prvního plavidla byl založen 10. června 1942 v loděnici v Newport News. Do konce roku 1942 bylo dokončeno prvních 23 tankových výsadkových lodí třídy LST-1. Celkem bylo postaveno 390 jednotek této třídy. Díky univerzální konstrukci jich byla řada dokončena v modifikované podobě pro plnění různých specializovaných úkolů (např. jako opravárenská, depotní, či ubytovací plavidla). Další byla později pro specializované úkoly upravena (nnapř. testovací plavidla).\n\nNakládka a vykládka nákladu probíhala pomocí příďové rampy. Protože plavidlo LST potřebovalo mít hlubší ponor pro plavbu na moři a malý ponor pro samotné provedení výsadku, bylo vybaveno důmyslným systémem balastních nádrží. Při vyloďovací operaci plavidlo pojmulo až 20 tanků, nebo 500 tun nákladu, nebo 163 vojáků. Pro uložení nákladu sloužily dvě hlavní paluby, na spodní byly tanky a na horní lehčí vozidla. Vojáci mohly pomocí sítí na bocích trupu přestoupit na menší vyloďovací čluny LCVP. Obrannou výzbroj tvořily 40mm kanóny a 20mm kanóny (z počátku nejčastěji v počtu šest a čtyři kusy). Pohonný systém tvořily dva diesely General Motors o výkonu 1800 hp, pohánějící dva lodní šrouby. Nejvyšší rychlost dosahovala 11,5 uzlu. Dosah byl 24 000 námořních mil při rychlosti 9 uzlů.\n\nAmerické a britské námořnictvo výsadkové lodě této třídy intenzivně nasadilo ve druhé světové válce, mimo jiné při vylodění v Normandii, v jižní Francii a na Okinawě. Za války bylo z různých příčin ztraceno 42 plavidel třídy LST-1 (25 v boji, sedm zničila exploze, tři byly neopravitelně poškozeny a sedm ztroskotalo).\n\n"}
{"id": "1532387", "url": "https://cs.wikipedia.org/wiki?curid=1532387", "title": "Obléhání Korintu", "text": "Obléhání Korintu\n\nObléhání Korintu (francouzsky Le siège de Corinthe) je opera o třech jednáních italského skladatele Gioacchina Rossiniho složená na francouzské libreto Luigiho Balocchiho a francouzského básníka Alexandra Soumeta. Opera je založena na přepracované části hudby z jeho vlastní opery \"Mohamed druhý\", složené v roce 1820 pro Neapol, jejíž libreto napsal dramatik a libretista Cesare della Valle. \n\n\"Obléhání Korintu\" bylo Rossiniho první francouzskou operou (známou také ve své italské verzi jako \"L'assedio di Corinto\") a bylo poprvé uvedeno v budově pařížské opery Salle Le Peletier v Opéra national de Paris dne 9. října 1826. \n\n"}
{"id": "1532388", "url": "https://cs.wikipedia.org/wiki?curid=1532388", "title": "Incident Vela", "text": "Incident Vela\n\nIncident Vela je pojmenování události, při které dne 22. září 1979 americká výstražná družice Vela 5B detekovala dva krátké intenzivní záblesky v jižním Indickém oceánu mezi Bouvetovým ostrovem a ostrovem prince Edwarda. O původu záblesků se vedou spory. Mezi odborníky převažuje názor, že se jednalo o zkušební jaderný výbuch, který byl součástí jaderného programu Jihoafrické republiky (probíhajícího ve spolupráci s Izraelem).\n\nJihoafrická republika byla v 70. letech v mezinárodní izolaci kvůli své politice apartheidu. Zároveň ji mocensky ohrožoval Sovětský svaz, který získával velký vliv v sousedních afrických zemích (mimo jiné podporoval různá „osvobozenecká hnutí“). V této geopolitické situaci se představitelé země rozhodli zahájit utajený vývoj jaderných zbraní, čímž chtěli změnit stávající politické rozložení sil (JAR získal celkem sedm jaderných hlavic, kterých se vzdal po pádu apartheidu). Na programu země v tajnosti spolupracovala s Izraelem, který také usiloval o získání jaderných zbraní.\n\nDne 22. září 1977 zaznamenala družice Vela 5B záblesk jaderného výbuchu v jižním Indickém oceánu. Odhadovaná síla výbuchu byla 3 kilotuny. Událost mobilizovala administrativu prezidenta Jimmyho Cartera, která předpokládala, že šlo o jadernou zkoušku provedenou SSSR, JAR, nebo Izralem, nejspíše však ve spolupráci posledních dvou. Americké letectvo do oblasti vyslalo výzkumné letouny WC-135, aby se pokusily zachytit radioaktivní spad v atmosféře. Nic však neobjevily. Naopak analýza hydroakustických signálů zachycených výstražným systémem SOSUS naznačovala existenci slabého jaderného výbuchu. Americká administrativa se obávala reakce veřejnosti a později prohlásila, že se jednalo pouze o poruchu senzorů satelitu.\n\nRoku 2016 americký National Security Archive zveřejnil kolekci dokumentů a související analýzu historiků Williama Burra a Avnera Cohena, naznačujících, že americká CIA měla důkazy, že incident Vela byl jihoafricko-izraelskou jadernou zkouškou.\n"}
{"id": "1532389", "url": "https://cs.wikipedia.org/wiki?curid=1532389", "title": "Grand Prix Belgie 1977", "text": "Grand Prix Belgie 1977\n\nGrand Prix Belgie 1977 (oficiálně XXXV GROTE PRIJS VAN BELGIE) se jela na okruhu Zolder v Limburk v Belgii dne 5. června 1977. Závod byl sedmým v pořadí v sezóně 1977 šampionátu Formule 1.\n\n\n{|class=\"wikitable\" style=\"font-size: 85%;\"\n! Pořadí\n! Konstruktér\n! Body\n!colspan=4|Zdroj:\n"}
{"id": "1532390", "url": "https://cs.wikipedia.org/wiki?curid=1532390", "title": "Třída LST(3)", "text": "Třída LST(3)\n\nTřída LST(3) byla třída tankových výsadkových lodí britského královského námořnictva z éry druhé světové války. Celkem bylo postaveno 61 výsadkových lodí této třídy. Ve službě byly od roku 1945. Zahraničními uživateleli třídy se později stala Austrálie, Indie, Nizozemsko a Řecko.\n\nVelká Británie vyvinula za druhé světové války koncept tankových výsadkových lodí a ověřila jej přestavěných tankerech třídy \"Maracaibo\" a malé sérii třídy \"Boxer\" (LST(1), či LST Mk.1). Velkosériová produkce byla následně přenesena do amerických loděnic, které postavily více než 1000 tankových výsadkových lodí tříd LST-1, LST-491 a LST-542, které byly souhrně označeny LST(2), či LST Mk.2. Tohoto typu specializovaných výsadkových lodí byl přesto stálý nedostatek, a proto Britové objednaly stavbu série tankových výsadkových lodí LST(3) v britských a kanadských loděnicích. Objednáno bylo 82 jednotek této třídy. Jejich stavba byla zahájena v letech 1944–1945. Dokončeno bylo celkem 61 jednotek této třídy. Do služby byly přijaty roku 1945. Dalších šest jednotek bylo dokončeno v podobě obchodních lodí a stavba 15 kusů byla zrušena (z toho čtyři před zaožením kýlu).\n\nVýsadek plavidlo opouštěl pomocí příďové rampy. Přepravováno bylo až dvacet 25tunových tanků a 170 vojáků. Výzbroj tvořily čtyři 40mm kanóny a šest 20mm kanónů. Pohonný systém tvořily tři kotle a dva parní stroje o výkonu 5500 hp, pohánějící dva lodní šrouby. Nejvyšší rychlost dosahovala 13,5 uzlu. Dosah byl 8000 námořních mil při rychlosti 11 uzlů.\n\n\n\n\n"}
{"id": "1532393", "url": "https://cs.wikipedia.org/wiki?curid=1532393", "title": "Únor 2003", "text": "Únor 2003\n\n"}
{"id": "1532405", "url": "https://cs.wikipedia.org/wiki?curid=1532405", "title": "Římskokatolická farnost Lovčice", "text": "Římskokatolická farnost Lovčice\n\nŘímskokatolická farnost Lovčice je územním společenstvím římských katolíků v rámci královéhradeckého vikariátu královéhradecké diecéze.\n\nPlebánie v Lovčicích je doložena již v polovině 14. století, kdy byla součástí tehdejšího bydžovského děkanátu. Původní kostel byl dřevěný, ale v roce 1714 byl nahrazen barokní novostavbou z opukového kamene. Na starý kostel upomínají dva náhrobky, mužský a ženský, které byly původně v jeho dlažbě. Ženský náhrobek zůstal v dlažbě před bočním oltářem Panny Marie, mužský náhrobek byl druhotně osazen do vnější zdi kostela. \n\nVe farnosti působí trvalý jáhen, který je jejím administrátorem v materiálních záležitostech. Duchovní službu vykonává \"ex currendo\" kněz, dojíždějící z Chlumce nad Cidlinou.\n\n"}
{"id": "1532406", "url": "https://cs.wikipedia.org/wiki?curid=1532406", "title": "Mojžíš v Egyptě", "text": "Mojžíš v Egyptě\n\nMojžíš v Egyptě (italsky Mosè in Egitto [moze in edžitto]) je tříaktová opera, kterou napsal Gioacchino Rossini na italské libreto Andrea Leone Tottoly, která bylo založeno na divadelní hře Francesca Ringhieriho z roku 1760 \"L'Osiride\". Premiéra se konala 5. března 1818 v nedávno zrekonstruovaném divadle Teatro San Carlo v italské Neapoli. \n\nV roce 1827 Rossini, když už působil v Paříži, dílo revidoval pod novým názvem Mojžíš a faraon (francouzsky celým názvem Moïse et Pharaon, ou Le passage de la Mer Rouge). Opera byla sestavena na čtyřaktové libreto napsané ve francouzštině Luigim Balocchim a Victor-Josephem Étiennem de Jouy a premiéru měla v pařížské Opeře v Salle Le Peletier 26. března téhož roku.\n\nItalský dirigent Riccardo Muti a mnoho vědců považuje \"Mojžíše a faraona\" spolu s \"Vilémem Tellem\" za jeden z největších Rossiniho úspěchů: \n\nPartitura vyžaduje: 2 flétny / 2 pikoly, 2 hoboje, 2 klarinety, 2 fagoty, 4 lesní rohy, 2 trumpety, 3 trombóny, serpent, tympány, buben, činely, triangl, \"Banda Turca,\" harfu, smyčcové nástroje. \n\nNa pódiu: kapela (pikola, es klarinet, 4 klarinety, 2 lesní rohy, 4 trubky, 2 trombony, serpent, basový buben ) \n\n\n"}
{"id": "1532411", "url": "https://cs.wikipedia.org/wiki?curid=1532411", "title": "Grand Prix Belgie 1978", "text": "Grand Prix Belgie 1978\n\nGrand Prix Belgie 1978 (oficiálně XXXVI GROTE PRIJS VAN BELGIE) se jela na okruhu Zolder v Limburk v Belgii dne 21. května 1978. Závod byl šestým v pořadí v sezóně 1978 šampionátu Formule 1.\n\n\n{|class=\"wikitable\" style=\"font-size: 85%;\"\n! Pořadí\n! Konstruktér\n! Body\n!colspan=4|Zdroj:\n"}
{"id": "1532412", "url": "https://cs.wikipedia.org/wiki?curid=1532412", "title": "Sen noci svatojánské (rozcestník)", "text": "Sen noci svatojánské (rozcestník)\n\nSen noci svatojánské je divadelní hra Williama Shakespeara. Stejný název mají další umělecká díla:\n\n\n"}
{"id": "1532415", "url": "https://cs.wikipedia.org/wiki?curid=1532415", "title": "Charlotte Brooks", "text": "Charlotte Brooks\n\nCharlotte Finkelstein Brooks (16. září 1918 Brooklyn – 15. března 2014) byla americká fotografka a fotožurnalistka. Od roku 1951 do roku 1971 byla fotografkou štábu časopisu \"Look\" a jedinou fotografkou štábu v historii časopisu. \n\nBrooks se narodila v Brooklynu a brzy se zajímala o fotografii. Ve svých 12 letech pracovala ve své temné komoře. \n\nVystudovala psychologii na Brooklyn College a na University of Minnesota. Po krátké době ve fotografické třídě Bernice Abbottové na Nové škole pro sociální výzkum studovala tanec na škole u Barbary Mettler. V roce 1942 začala Brooks pomáhat Barbaře Morganové v jejím ateliéru v Scarsdale v New Yorku a velmi brzy zvolila fotografii za své povolání. \n\nInspirovaná Dorotheou Langeovuo začala pořizovat informativní fotografie sociálních reforem. V roce 1943 pracovala jako asistentka Gjona Miliho a dělala reklamní fotografie pro \"Life\" a \"Vogue\". V roce 1945 pracovala na volné noze pro Standard Oil of New Jersey, ilustrovala příběhy života v domácnosti jako nesouhlas s válkou. \n\nSpolupracoval také s Farm Security Administration, jedním z programů New Deal Franklina Delana Roosevelta. Fotografovala život během Velké hospodářské krize. Společnost FSA byla vytvořena v USA v roce 1935 a jejím úkolem bylo v krizi pomáhat proti americké venkovské chudobě. FSA podporovalo skupování okrajových pozemků, práci na velkých pozemcích s moderními stroji a kolektivizaci. Kromě Libsohna byli v sociologicko-dokumentárním programu této agentury zapojeni fotografové jako například Walker Evans, Dorothea Langeová, Roy Stryker, Arthur Rothstein, Gordon Parks nebo Ben Shahn. \n\nSe vstupem USA do druhé světové války však nastala změna: projekt FSA dostal jiné jméno – \"Office of War Informations\" (OWI) – a také jiný program. Ve válce musela propaganda ukazovat, jak jsou Spojené státy silné a ne jaké mají potíže. V roce 1948, kdy FSA zanikla, byla dokonce snaha pořízené dokumenty zničit, aby nemohly být použity pro propagandu komunistickou. \n\nV roce 1951 zahájila svou kariéru ve společnosti \"Look\", nejprve pracovala na reklamních úkolech. Brooks postupně pracovala na zpravodajských příbězích, počínaje kandidaturou Dwighta D. Eisenhowera na prezidenta v roce 1952. Mezi další úkoly patřily lékařské příběhy, vzdělávání a dokumentace různých amerických měst. Fotografovala také mnoho osobností, včetně Marilyn Monroe a Lucille Ball. Fotograf Ed Sullivan ji uvedl ze svého publika jako „nejlepší dívčí fotografku“. Brooks pokračovala v práci pro časopis \"Look\" až do zániku časopisu v roce 1971.\n\nCharlotte Brooks zemřela 15. března 2014 ve svých 95 letech.\n\n\n"}
{"id": "1532417", "url": "https://cs.wikipedia.org/wiki?curid=1532417", "title": "Postbridge", "text": "Postbridge\n\nPostbridge je osada v Dartmoore v anglickém hrabství Devon v Anglii. \n\nNachází se na silnici B3212 uprostřed mezi Princetown a Moretonhampstead. Je situován u řeky East Dart, jednoho ze dvou hlavních přítoků řeky Dart. V obci je několik domů, hospoda a hotel, obchod a informační centrum národního parku Dartmoor. V blízkosti je kamenný kostel svatého Gabriela.\n\nNejvýznamnější památkou osady je středověký deskový žulový most, který je postaven z žulových desek. Je jedním z nejznámějších a nejlépe zachovalých mostů svého druhu ve Spojeném království.\n\nPrvní písemná zmínka pochází ze 14. století, i když byl postaven dříve, pravděpodobně v 13. století, aby umožnil přechod přes řeku při dopravě cínu do města Tavistock.\n\nMost o třech polích tvoří hrubě opracované žulové desky položené na dvou pilířích z žulových kvádrů v korytě řeky a dvou žulových opěrách na břehu řeky. K opěrám vedou kamenné schody. Pole je maximálně čtyři metry dlouhé a dva metry široké.\n\nVedle deskového mostu byl v roce 1780 postaven nový kamenný obloukový most, který zabezpečuje silniční dopravu.\n\nKostel byl postaven v roce 1869 z žuly. Střecha sedlová krytá břidlicí. Nad stykem kněžiště a lodí je zvonice.\n"}
{"id": "1532421", "url": "https://cs.wikipedia.org/wiki?curid=1532421", "title": "Sen noci svatojánské (Britten)", "text": "Sen noci svatojánské (Britten)\n\nSen noci svatojánské (originální název A Midsummer Night's Dream) Op. 64, je opera Benjamina Brittena o třech dějstvích a čtyřech obrazech. Libreto na námět stejnojmenné divadelní hry Williama Shakespeara napsal skladatel a Peter Pears. Opera byla poprvé uvedena dne 11. červen 1960 \nna hudebním festivalu v Aldenburghu.\n\nV kouzelném lese u Athén se setkávají královna víl Titania a král elfů Oberon. Oberon požaduje po Titanii navrácení svého pážete, které Titania odmítá. Oberon proto posílá svého služebníka Puka, aby královnu očaroval tak, aby se zamilovala do prvního člověka nebo zvířete, které spatří po probuzení. Do kouzelného lesa přichází také Lysander s Hermií, kteří uprchli před rozhodnutím Hermiina otce, který jejich sňatku nepřeje a chce, aby si vzala Demeteria. Spoučasně přicházejí do kouzelného lesa také Demeterius a Helena. Oberon vyslechne rozhovory milenců a nařídí Pukovi, aby je také očaroval . \n\nDo lesa ve stejnou noc dorazí i skupina ochotnických herců, kteří zde chtějí nazkoušet drama \"Pyramus a Thisbe\", které by chtěli předvést na svatbě Thísea a Hippolyty. \n\nPuk začaruje Klubka do osla a prostřednictvím kouzla se do něj zamiluje Titania. Ostatní herci se v hrůze rozeběhnou po lese. Díky Pukově omylu se zamiluje Lisander do Hermie a Demeterius do Heleny. Všechny osoby nakonec v kouzelném lese usnou.\n\nOberon probouzí Titanii, která má pocit, že měla velmi nepříjemný sen. Puk mezitím dal Klubkovi zpět lidskou podobu, Klubko se konečně znovu setkává se svými kumpány.\n\nProbíhá trojnásobná svatba: Theseus si bere za manželku Hippolitu, Lisander Hermii a Demeterius Helenu. Na slavnosti divadelní soubor řemeslníků předvádí svou hru \"Pyramus a Thisbe\" a společnost se skvěle baví jejich nešikovností. Po závěrečném tanci odcházejí Titania, oberon s elfy a vílami zpět do kouzelního lesa.\n\nOpera byla poprvé uvedena dne 11. červen 1960 \nna hudebním festivalu v Aldenburghu v sále pro 300 diváků. Dirigoval ji sám skladatel a režii měl John Cranko.\n\nV roce 1991 operu nastudoval režisér Robert Carsen pro Operní festival v Aix-en-Provence. Scénu a kostýmy navrhl Michael Levine. Tato produkce byla v roce 2015 obnovena v ko-produkci s divadlem \"Opéra de Lyon\" a po festivalovém představení uvedena na různých scénách na celém světě (Lyon, Londýn, Filadelfie, Peking ...) \n"}
{"id": "1532425", "url": "https://cs.wikipedia.org/wiki?curid=1532425", "title": "Péchés de vieillesse", "text": "Péchés de vieillesse\n\nPéchés de vieillesse (\"Hříchy stáří\") je sbírka 150 vokálních, komorních a sólových klavírních skladeb skladatele Gioacchina Rossiniho, který je nejvíce známý svými operami. Skladby jsou seskupeny do čtrnácti nepublikovaných alb pod tímto sebe omluvným a ironickým názvem. Pořadí skladeb v albech neodráží pořadí ani datum jejich složení, které sahá od 1857 do období krátce před Rossiniho smrtí v roce 1868. Rossini dal titul \"Péchés de vieillesse\" pouze svazkům V-IX, ktaý ale od té doby byl rozšířen na celou sadu. \n\nRossini rovněž odkazoval na svou mši \"Petite messe solennelle\" jako na „poslední z mých \"péchés de vieillesse\" “, ale ta formálně není součástí tohoto souboru děl. \n\n\"Péchés de vieillesse\" jsou salónní hudba, byť rafinovaného řádu, která se prováděla v soukromí v Rossiniho salonu v Passy . Svazky I, II, III a XI jsou vokální hudbou s doprovodem klavíru. Svazky IV, V, VI, VII, VIII, X a XII jsou hudbou pro sólový klavír. Svazek IX je pro komorní soubor nebo sólový klavír. Svazky XIII a XIV zahrnují vokální a nevokální hudbu. \n\n\nPo skladatelově smrti v roce 1868 jeho vdova Olympe Pélissier prodala celou sbírku, která byla poté dražena v Londýně v roce 1878. Mezi kupujícími, kteří prodali vydavatelská práva společnosti Heugel byla společnost \"Société anonyme de Publications périodique\" v Paříži. Vydání připravil Auguste Vaucorbeil (1821–1884), ředitel pařížské Opéry, který skladby přeuspořádal a poskytl jim nové malebné tituly, protože Rossiniho často nesmyslové tituly, které dle Erika Satieho byly pokrokové, byly považovány za nevhodné. \n\nKritická vydání všech alb jsou v procesu vydání nadací Fondazione Rossini v Pesaru, která uchovává původní autografické rukopisy; jsou distribuovány Chicagskou univerzitou. Nová vydání obnovují Rossiniho výslovně precizní hudební notaci a nabízejí dosud nezveřejněné alternativní verze některých \"Péchés\" . \n\nV roce 1918 Ottorino Respighi upravil řadu klavírních skladeb pro balet \"La Boutique Fantasque\". V roce 1925 uspořádal další klavírní skladby z Vol. XII ( \"Quelques riens\" ), jako orchestrální suitu \"Rossiniana\". Skladatel Benjamin Britten také použil některá Rossiniho témata ve svých orchestrálně uspořádaných suitách „Matinées Musicales“ a „Soirées musicales“, op. 24 z roku 1936. \n\n"}
{"id": "1532426", "url": "https://cs.wikipedia.org/wiki?curid=1532426", "title": "Seznam sídel v Chorvatsku (N)", "text": "Seznam sídel v Chorvatsku (N)\n\nToto je seznam sídel v Chorvatsku začínajících na písmeno N.\n"}
{"id": "1532429", "url": "https://cs.wikipedia.org/wiki?curid=1532429", "title": "Grand Prix Belgie 1979", "text": "Grand Prix Belgie 1979\n\nGrand Prix Belgie 1979 (oficiálně XXXVII GROTE PRIJS VAN BELGIE) se jela na okruhu Zolder v Limburk v Belgii dne 13. května 1979. Závod byl šestým v pořadí v sezóně 1979 šampionátu Formule 1.\n\n\n{|class=\"wikitable\" style=\"font-size: 85%;\"\n! Pořadí\n! Konstruktér\n! Body\n!colspan=4|Zdroj:\n"}
{"id": "1532437", "url": "https://cs.wikipedia.org/wiki?curid=1532437", "title": "Třída Tosa", "text": "Třída Tosa\n\nTřída Tosa byla plánovaná třída dreadnoughtů japonského císařského námořnictva. Roku 1920 byly rozestavěny dvě jednotky této třídy. Jejich stavba byla zrušena po Washingtonské konferenci. \"Kaga\" byla dokončena jako letadlová loď.\n\nBrzy po skončení první světové války hrozilo vypuknutí nových závodů ve zbrojení. Po porážce císařského Německa se třetí nejvýznamnější námořní mocností (po Velké Británii a USA) stalo Japonsko, které chtělo své námořnictvo dále posílit prostřednictvím ambiciózního programu stavby bitevních lodí a bitevních křižníků. Roku 1920 byla zahájena stavba dvou bitevních lodí třídy \"Tosa\" a plánována byla stavba dalších čtyř jednotek třídy \"Kii\". V letech 1920–1921 byly dále rozestavěny čtyři bitevní křižníky třídy \"Amagi\", přičemž připravovány byly další čtyři označené jako projekt 13. Rozsáhlá výstavba válečných lodí probíhala rovněž v USA, které byly hlavním japonským námořním rivalem.\n\nVývoj nové třídy rychlých bitevních lodí vedl Juzuru Hiraga. Jednalo se o upravenou zvětšenou verzi třídy \"Nagato\". Celkem byla roku 1920 objednána stavba dvou jednotek této třídy. Bitevní loď \"Kaga\" stavěla loďěnice Kawasaki v Kobe a bitevní loď \"Tosa\" loděnice Mitsubishi v Nagasaki. Stavba byla zastavena 5. února 1922 na základě výsledků Washingtonské konference. \"Tosa\" byla potopena jako cvičný cíl. \"Kaga\" měla být původně sešrotována, což se změnilo po zničení rozestavěné bitevní lodě \"Amagi\" při zemětřesení v roce 1923. \"Amagi\" byla určena k přestavbě na letadlovou loď a \"Kaga\" byla vybrána jako její náhrada. \n\nJednotky třídy \"Tosa\":\nVýzbroj tvořilo deset 410mm kanónů typu 3. roku ve dvoudělových věžích, dvacet 140mm kanónů typu 3. roku, čtyři 76mm kanóny typu 3. roku a osm 610mm torpédometů. Pohonný systém mělo tvořit 12 kotlů Kampon a čtyři turbíny Curtis o výkonu 91 000 shp, pohánějící čtyři lodní šrouby. Nejvyšší rychlost měla dosahovat 26,5 uzlu. Plánovaný dosah byl 5500 námořních mil při rychlosti 16 uzlů.\n\n"}
{"id": "1532438", "url": "https://cs.wikipedia.org/wiki?curid=1532438", "title": "Třída Amagi", "text": "Třída Amagi\n\nTřída Amagi byla plánovaná třída bitevních křižníků japonského císařského námořnictva. Celkem byly v letech 1920–1921 rozestavěny čtyři jednotky této třídy. Jejich stavba byla zrušena po Washingtonské konferenci. Jediná \"Akagi\" byla dokončena jako letadlová loď.\n\nBrzy po skončení první světové války hrozilo vypuknutí nových závodů ve zbrojení. Po porážce císařského Německa se třetí nejvýznamnější námořní mocností (po Velké Británii a USA) stalo Japonsko, které chtělo své námořnictvo dále posílit prostřednictvím ambiciózního programu stavby bitevních lodí a bitevních křižníků. Roku 1920 byla zahájena stavba dvou bitevních lodí třídy \"Tosa\" a plánována byla stavba dalších čtyř jednotek třídy \"Kii\". V letech 1920–1921 byly dále rozestavěny čtyři bitevní křižníky třídy \"Amagi\", přičemž připravovány byly další čtyři označené jako Projekt 13. Rozsáhlá výstavba válečných lodí probíhala rovněž v USA, které byly hlavním japonským námořním rivalem.\n\nVývoj nové třídy bitevních křižníků vedl Juzuru Hiraga. Jednalo se o zvětšenou upravenou verzi bitevních lodí třídy \"Tosa\" se slabším pancéřováním. Celkem byla objednána stavba čtyř jednotek této třídy. Bitevní křižník \"Amagi\" stavěla loděnice v Jokosuce, \"Akagi\" v Kure, \"Atago\" v Kobe a \"Takao\" v Nagasaki. Stavba celé třídy byla zrušena 5. února 1922 na základě výsledků Washingtonské konference. \"Amagi\" tehdy byla ze 40% hotova. \"Amagi\" a \"Akagi\" měly být přestavěny na letadlové lodě. Rozestavěnou \"Amagi\" však poškodilo zemětřesení, a proto byla za náhradu zvolena bitevní loď \"Kaga\" třídy \"Tosa\".\n\nJednotky třídy \"Amagi\":\nVýzbroj tvořilo deset 410mm kanónů ve dvoudělových věžích, šestnáct 140mm kanónů, čtyři 120mm kanóny a osm 610mm torpédometů. Pohonný systém tvořilo 19 kotlů Kampon a čtyři turbíny Gihon o výkonu 131 200 shp, pohánějící čtyři lodní šrouby. Nejvyšší rychlost měla dosahovat 30 uzlů. Plánovaný dosah byl 8000 námořních mil při rychlosti 14 uzlů.\n\n"}
{"id": "1532439", "url": "https://cs.wikipedia.org/wiki?curid=1532439", "title": "Třída Cukuba", "text": "Třída Cukuba\n\nTřída Cukuba byla třída pancéřových křižníků japonského císařského námořnictva. Celkem byly postaveny dvě jednotky této třídy. Byly to první velké válečné lodě navržené a postavené japonskými loděnicemi. Zároveň to byly první křižníky vyzbrojené 305mm kanóny. V prvoliniové službě byly v letech 1907–1919. Od roku 1912 byly japonským námořnictvem klasifikovány jako bitevní křižníky. Zatímco křižník \"Cukuba\" byl zničen vnitřním výbuchem, jeho sesterská loď \"Ikoma\" byla sešrotována na základě odzbrojovací Washingtonské konference.\n\nStavba dvou plavidel byla objednána roku 1904 u japonské loděnice v Kure. Stavba byla zahájena ještě před skončením rusko-japonské války. Proběhla v letech 1905–1908.\n\nJednotky třídy \"Ibuki\":\nVýzbroj tvořily čtyři 305mm kanóny ve dvoudělových věžích, které doplňovalo dvanáct 152mm kanónů, dvanáct 120mm kanónů, čtyři 76mm kanóny, čtyři 6,5mm kulomety a tři 450mm torpédomety. Pohonný systém tvořilo 20 kotlů a trojčinné parní stroje o výkonu 20 500 hp, pohánějící dva lodní šrouby. Nejvyšší rychlost dosahovala 20,5 uzlu. Dosah byl 9000 námořních mil při rychlosti 10 uzlů.\n\n"}
{"id": "1532444", "url": "https://cs.wikipedia.org/wiki?curid=1532444", "title": "Arthur Schopenhauer (socha)", "text": "Arthur Schopenhauer (socha)\n\nArthur Schopenhauer je socha německého filozofa Arthura Schopenhauera od sochařky Elisabet Neyové. Portrétní busta vytesaná z mramoru vznikla v roce 1859. Busta byla modelována a tesaná v Německu, nyní ji však drží Muzeum Elisabet Neyové v texaském Austinu v USA.\n\nJako mladá umělkyně působící v Berlíně vytvořila Elisabet Neyová portréty různých osobností města včetně Jacoba Grimma, Cosimy Wagnerové a Alexandra von Humboldt. Neyová byla podporována přírodovědcem Humboldtem, sochařem Christianem Rauchem a diplomatem Varnhagenem z Ense; když všichni tři umřeli mezi koncem roku 1857 a létem 1859, rozhodla se cestovat po Německu hledat nové pozoruhodné osoby.\n\nNa podzim roku 1859 odešla do Frankfurtu, aby vytvořila sochu významného filozofa Arthura Schopenhauera. Neyová vyzvala Schopenhauera nepozvaná a neohlášená a on jí prvně odmítl být modelem. Nicméně jej brzy přesvědčila, aby jí pózoval, a během modelování portrétu mezi nimi vzniklo přátelství.\n\nPo dokončení portrétu v hlíně se Neyová vrátila do svého ateliéru v Berlíně, aby sochu na konci roku 1859 vytesala z mramoru. V následujícím roce byla socha vystavena ve Frankfurtu, Berlíně a Lipsku, kde sídlil Schopenhauerův vydavatel.\n\nNeyová také předvedla práci na Pařížském salonu v roce 1861, společně s její portrétní bustou Eilharda Mitscherlicha. Dílo je nyní ve vlastnictví Muzea Elisabet Neyové v texaském Austinu, kam se Neyová později přestěhovala.\n\n\"Schopenhauer\" znázorňuje model v jednasedmdesáti letech, rok před jeho smrtí. Busta výrazným způsobem představuje Schopenhauerův často karikovaný holý vrchol lebky, rozcuchané vlasy a střapaté licousy. Postava je bez oblečení, ukazuje holá ramena a horní část hrudi. Oči jsou lehce vyryté, hlava je mírně nakloněná, s nejednoznačným výrazem; tyto detaily dělají portrét osobnější než dřívější, přísněji neoklasicistní díla Neyové.\n\nBusta \"Schopenhauer\" byla považována za zdařilé zpodobnění své předlohy, až lichotivé. Dílo dobře přijali kritici a také samotný Schopenhauer, který byl hluboce nespokojen se svými dřívějšími malovanými či fotografickými portréty. Úspěch díla pomohl Neyové získat zakázku na její další významné dílo, bustu krále Jiřího V. Hannoverského.\n"}
{"id": "1532450", "url": "https://cs.wikipedia.org/wiki?curid=1532450", "title": "David Suazo", "text": "David Suazo\n\nÓscar David Suazo Velázquez (* 5. listopadu 1979) je bývalý honduraský profesionální fotbalista, který se po konci hráčské kariéry stal trenérem. Hrál na pozici útočníka v několika italských klubech a též za reprezentaci Hondurasu.\n\nDo světa velkého fotbalu jej uvedl paraguayský celek CD Olimpia, odkud jako 19letý zamířil do Itálie do týmu Cagliari Calcio. V jeho první sezóně nastoupil ke 13 zápasům a vstřelil 1 branku, nezabránil ale sestupu do Serie B. Zde klub strávil celkově čtyři sezóny, než se dokázal vrátit zpátky do Serie A. Suazo si vydobyl místo v základní sestavě a mužstvo střelecky táhl.\n\nV ročníku 2004/05 bojoval nováček Cagliari o udržení v soutěži. Hned v září se gólově uvedl, na hřišti Fiorentiny sice jeho gól vzhledem k porážce 1:2 nestačil, další zápas doma se Sienou však pojistil vedení 2:0 gólem v 76. minutě.\nDůležité 4 góly přidal v březnu, jimiž pomohl k záchraně. Jedním z nich byl gól v 89. minutě na 2:2 začátkem března na hřišti Parmy, ale Fábio Simplício nakonec v nastavení strhl výhru na stranu domácích.\nNa jaře, konkrétně v březnu, si zahrál v exhibičním utkání na pomoc obětem tsunami.\n\nDalší ročník znovu sehrál velkou roli v záchraně v nejvyšší lize, když se stal s 22 góly třetím nejlepším střelcem za Lucou Tonim (31) a Davidem Trezeguetem (23).\nUž ve druhém kole se prosadil proti Laziu, když pronikl obranou soupeře ještě během prvné minuty utkání, zápas díky gólu Siviglii skončil 1:1.\nNásledující utkání s Messinou srovnal na konečných 1:1.\nV říjnu se trefil třikrát, a to nejprve proti Chievu (prohra 1:2), následně proti Livornu (remíza 1:1) a nakonec Fiorentině (prohra 1:2). Proti Sampdorii dvěma góly sám zařídil výhru 2:0.\nDůležité branky střílel také na jaře, Cagliari skončilo sezonu na 14. příčce.\n\nI další sezonu se gólově přičinil o záchranu, během 36 zápasů dal 14 branek. Cagliari skončilo jeden bod před sestupujícím Chievem. Podle jeho vlastních slov o něj v zimní přestávce projevil zájem Real Madrid, který se pokoušel nahradit odcházejícího Ronalda, Suazo však nabídku odmítl.\n\nV červnu 2007 se dohodl na smlouvě s milánským Interem, kterému se upsal do roku 2011.\nBěhem první sezony bojoval o místo v sestavě a plnil spíše roli náhradníka. Poslední říjnový den naskočil z lavičky do domácího zápasu proti Janovu (konečná výhra 4:1) a během několika minut se poprvé gólově prosadil.\nDo konce podzimu přidal ještě tři branky. Sám zařídil výhru 2:0 doma nad Livornem, když ve 14. a poté 18. minutě rozhodl utkání.\nV březnu na půdě Janova hrál znovu od začátku, jedním gólem zařídil remízu 1:1.\nV italské lize celkem zasáhl do 27 utkání a vstřelil 8 branek i přes velkou konkurenci v podobě Ibrahimoviće, Crespa, Cruze a Balotelliho. Na konci sezony slavil mistrovský titul.\n\nNásledně do Interu dorazil nový trenér José Mourinho, jenž se Suazem nepočítal.\nSezonu 2008/09 byl poslán na hostování do portugalské Benficy, kde prorazil do základní sestavy, ale jarní část příliš neovlivnil kvůli zranění. Zahrál si ve vítězném finále Ligového poháru proti Sportingu, a to v základu po boku kapitána Nuno Gomese a odehrál celý zápas.\nAni další sezonu nedostal šanci v Interu a byl poslán hostovat do Janova. Sezonu 2010/11 si nezahrál v soutěžním zápase kvůli zranění. Na konci sezony mu vypršela smlouva s Interem a zamířil jako volný hráč do Catanie Calcio, kde podepsal smlouvu do roku 2012.\n\nJeho působení v Catanii, nakonec poslední v kariéře, brzdila zranění. V létě 2012 mu skončila v klubu smlouva, na jaře 2013 pak ohlásil konec kariéry.\n\nTrenér Maradiaga jej vzal na Letní olympijské hry konané hlavně v australském Sydney. Suazo dvěma góly (jeden byl z penalty) přispěl k remíze 3:3 proti Nigérii. Ve druhém utkání proti Itálii odehrál opět celou minutáž, ale neodvrátil porážku 1:3. Ve třetím zápase vstřelil dva góly proti domácí Austrálii, Honduras ale nepostoupil.\n\nV seniorské reprezentaci poprvé nastoupil pod koučem Maradiagou 4. března 2000 během domácího kvalifikačního zápasu na Mistrovství světa 2002 proti Nikaragui. Suazo začal v základní sestavě a byl u vítězství 3:0.\nBěhem kvalifikace se prosadil v obou zápasech proti Salvadoru, Honduras ale neuspěl a skončil v konečné tabulce za postupující Kostarikou, Mexikem a USA.\n\nDostal se do nominace na latinskoamerický turnaj Copa América 2001, kde ale odehrál pouhých 14 minut v úvodu proti Kostarice.\nHonduras na Copě získal třetí místo.\n\nV roce 2003 si zahrál na Zlatém poháru CONCACAF, kam se Honduras kvalifikoval přes Středoamerický pohár. Suazo zasáhl do obou zápasů, ale po prohře proti Brazílii a remíze proti Mexiku se Honduras s turnajem rozloučil. Suazo pomáhal národnímu mužstvu v kvalifikačních bojích o Mistrovství světa 2006, ale jeho góly nestačily ani na postup do závěrečné fáze. Zlatého poháru CONCACAF v roce 2005 se neúčastnil.\n\nHonduras se dokázal kvalifikovat na MS 2010 do Jihoafrické republiky a Suazo byl u toho. Byl nominován kolumbijským trenérem Reinaldem Ruedou na závěrečný šampionát, ale prvního zápasu s Chile se neúčastnil. Jako hrot nastoupil do druhého skupinového zápasu se Španělskem, který Španělé vyhráli dvěma góly Davida Villy. Ještě před prvním gólem měl Suazo v 17. minutě gólovou šanci, když těsně nestihl lob Palaciose.\nSuazo byl střídán v samotném závěru zápasu. Ve třetím zápase se Švýcarskem, které skončilo remízou 0:0, se rovněž gólově neprosadil, byť měl ve druhém poločase slibnou příležitost. Opět byl střídán v závěru zápasu a Honduras skončil poslední ve skupině s jedním bodem.\n\nBěhem léta v roce 2018 se stal trenérem Brescie Calcio v druhé italské lize, Serii B. Hned v září ale dostal vyhazov poté, co s týmem během tří zápasů uhrál pouze bod za remízu.\n\nZdroj: \n\n\n\n"}
{"id": "1532451", "url": "https://cs.wikipedia.org/wiki?curid=1532451", "title": "Olkusz", "text": "Olkusz\n\nOlkusz ( Olkuš, עלקיש, Elkiš, 1939–1940 Olkusch, 1941-45 Ilkenau, česky též Ilkuš, Elkuš, Elkouš nesprávně Lkouš) je město na jihu Polska, od roku 1999 v Malopolském vojvodství, předtím, v letech 1975–1998, v Katovickém vojvodství. Je okresním městem pověty Olkusz. Německá okupační administrativa přejmenovala v letech 1941–1945 okres na Ilkenau. \n\nMěstu s 34 152 obyvateli se vzhledem ke značné těžbě stříbra v minulosti přezdívá „Stříbrné město“. Dříve patřilo také mezi Svobodná královská města Koruny polského království.\n\nPůvodní text je skryt.\n"}
{"id": "1532454", "url": "https://cs.wikipedia.org/wiki?curid=1532454", "title": "Adam Kubík", "text": "Adam Kubík\n\nAdam Kubík (* 21. října 1998 Kladno) je český lední hokejista hrající na postu útočníka.\n\nS ledním hokejem začínal ve svém rodném městě a za tamní klub HC Kladno hrál i ve svých mládežnických a juniorských letech. Během sezóny 2016/2017 nastoupil prvně za mužský výběr tohoto celku, a to ke 35 zápasům a dalším osmi v playoff. I v dalších sezónách nastupoval za tento klub, a když hrál v roce 2018 za Kladno baráž o nejvyšší soutěž, oceňoval hráčovy kvality i majitel klubu Jaromír Jágr. Po ročníku 2018/2019 změnil působiště a stal se hráčem celku Mountfield HK z Hradce Králové, odkud v průběhu sezóny 2019/2020 hostoval v pražské Slavii.\n"}
{"id": "1532465", "url": "https://cs.wikipedia.org/wiki?curid=1532465", "title": "Polar Bear Peak", "text": "Polar Bear Peak\n\nPolar Bear Peak je hora o nadmořské výšce 2016 metrů v pohoří Chugach na Aljašce v USA. \n\nHora se nachází v Chugach State Park, 35 km východně od města Anchorage a 8 km východně od jezer Symphony Lake a Eagle Lake. Jedna ze zdrojnic řeky Eagle má pramen na západní straně hory. \n\nHoru v roce 1963 pojmenovali členové horolezeckého klubu Mountaineering Club of Alaska, kterým tvar sněhového pole na severním výběžku hory připomínal ledního medvěda.\n\n"}
{"id": "1532470", "url": "https://cs.wikipedia.org/wiki?curid=1532470", "title": "Dům umění (Štýrský Hradec)", "text": "Dům umění (Štýrský Hradec)\n\nDům umění (německy Kunsthaus Graz) je galerie postavená v roce 2003 ve Štýrském Hradci, u příležitosti akce Evropské hlavní město kultury. Originální architektura z budovy udělala jeden ze symbolů Rakouska. Architektonický návrh vytvořili Angličané Peter Cook a Colin Fournier, kteří oba působili na University College London. Budova reprezentuje styl zvaný blobitecture (či blobismus) a záměrně zdůrazňuje svou nepřináležitost k okolnímu prostoru, byť někteří odborníci upozorňují i na jistou návaznost na okolní baroko. Podle tvůrců budovy má být jakýmsi „přátelským vetřelcem“. Základem budovy je ocelový skelet, plášť budovy je vytvořen z duhově modrých akrylátových panelů, které jsou zároveň fotovoltaickými články. Na východní fasádě je umístěno 930 zářivek. Může být použita jako obří obrazovka pro filmy a animace. V budově se vystavují výtvarná díla současného umění počínaje 60. léty 20. století. Kunsthaus ale díla nesbírá a nemá ani vlastní skladiště.\n"}
{"id": "1532472", "url": "https://cs.wikipedia.org/wiki?curid=1532472", "title": "Juan Muñante", "text": "Juan Muñante\n\nJuan Muñante (12. června 1948 Pisco – 23. dubna 2019 Miami) byl peruánský fotbalista, záložník.\n\nV peruánské lize hrál za Sport Boys Callao a Club Universitario de Deportes. Dále hrál v mexické lize za Atlético Español, Club Universidad Nacional a Tampico Madero FC. V jihoamerickém Poháru osvoboditelů nastoupil ve 20 utkáních a dal 2 góly. Za reprezentaci Peru nastoupil v letech 1967–1978 ve 48 utkáních a dal 6 gólů. Byl členem peruánské reprezentace na Mistrovství světa ve fotbale 1978, nastoupil ve všech 6 utkáních.\n\n \n"}
{"id": "1532483", "url": "https://cs.wikipedia.org/wiki?curid=1532483", "title": "Kirche am Steinhof", "text": "Kirche am Steinhof\n\nKirche am Steinhof, též kostel sv. Leopolda, je modlitebna v areálu vídeňské psychiatrické kliniky Steinhof, jež se nachází ve čtvrti Penzing. Patří k významným secesním stavbám, návrh vytvořil Otto Wagner, člen uměleckého hnutí Vídeňská secese. Stavba byla dokončena roku 1907. Není spravována vídeňskou arcidiecézí, proto by v zásadě neměla být označována jako kostel, byť se tak obvykle děje. Je zasvěcena patronu Rakouska sv. Leopoldovi, jenž byl i rakouským markrabětem. Mozaiky a vitráže modlitebny vytvořil jiný významný představitel Vídeňské secese, Koloman Moser. Sochy andělů Othmar Schimkowitz. Typickou je do daleka zářící měděná kopule. Stavba má v interiéru málo ostrých hran, většina rohů je zaoblena. Protože byla určena pro pacienty kliniky, je kněžiště kvůli bezpečnosti kněze zcela odděleno od prostoru věřících. Byly vytvořeny i boční vchody, jimiž může být pacient v případě záchvatu rychle z kostela vyveden. Stejně tak jsou dodnes patrné i oddělené vchody pro mužské a ženské pacienty, protože v době stavby byla v rakouských psychiatrických zařízeních povinná segregace pohlaví. Kostel pojal až 800 lidí. Kvůli nedostatku finančních prostředků nebyl nikdy realizován původní návrh Otto Wagnera, počítající s protestantskou kaplí a židovskou synagogou v podzemí. Stavbu roku 1907 otevíral arcivévoda František Ferdinand d'Este, nicméně natolik se mu nelíbila, že odmítl jakkoli zmínit či uctít jméno jejího architekta. V roce 2000 začala rozsáhlá rekonstrukce, modlitebna byla znovu otevřena v roce 2006.\n"}
{"id": "1532490", "url": "https://cs.wikipedia.org/wiki?curid=1532490", "title": "Jake 2.0", "text": "Jake 2.0\n\nJake 2.0 je americký sci-fi televizní seriál, jehož autorem je Silvio Horta. Premiérově byl vysílán v roce 2003 na stanici UPN. Celkově bylo natočeno 16 dílů, ještě během první řady ale byl z důvodu nízké sledovanosti zrušen.\n\nJake Foley, který pracuje jako technická podpora v počítačové laboratoři NSA ve Washingtonu, je náhodně infikován nanoboty. Postupně zjistí, že tato nehoda mu dala nadlidské schopnosti, neboť dokáže ovládat technologie pouze svou myšlenkou, má nadlidskou sílu a extrémně vyvinutý sluch. Jako nový agent NSA tak chrání bezpečnost občanů USA.\n\n\n"}
{"id": "1532492", "url": "https://cs.wikipedia.org/wiki?curid=1532492", "title": "Zelimchan Chadžijev", "text": "Zelimchan Chadžijev\n\nZelimchan Ismailovič Chadžijev (* 20. května 1994 Dagestán) je původem čečenský zápasník–volnostylař, který od roku 2009 reprezentuje Francii.\n\nVyrůstal v Dagestánu v čečenské obci Solněčnoje. Jeho rodiče se v průběhu druhé čečenské války rozhodli hledat lepší životní podmínky v západní Evropě. Přes Norsko a další země se dostali v roce 2004 do Francie, která jim poskytla azyl.\n\nZápasení se věnoval již v rodném Dagestánu a po příchodu do francouzského Nice začal navštěvovat místní zápasnický klub. Připravoval se pod vedením Sébastiena Giaumea a Ali Toumiho. Francouzské občanství obdržel v roce 2009. Vrcholově se připravuje v Paříži ve sportovním středisku INSEP pod vedením Didiera Païse. Ve francouzské mužské volnostylařské reprezentaci se pohybuje od roku 2013 ve váze do 74 kg. V roce 2015 se pátým místem na mistrovství světa v Las Vegas kvalifikoval na olympijské hry v Riu v roce 2016. V Riu prohrál v úvodním kole těsně 4:5 na technické body s Japoncem Sósukem Takatanim, když v závěrečných sekundách ztratil za stavu 4:2 vyhraný zápas chvatem maďar.\n\nV roce 2019 se třetím místem na mistrovství světa v Nur-Sultanu kvalifikoval na olympijské hry v Tokiu v roce 2020.\n\n"}
{"id": "1532495", "url": "https://cs.wikipedia.org/wiki?curid=1532495", "title": "Sestry augustiniánky z Meaux", "text": "Sestry augustiniánky z Meaux\n\nSestry augustiniánky z Meaux (francouzsky: \"Sœurs Augustines de Meaux\") je ženská řeholní kongregace.\n\nKongregace byla založena v 8. století v Meaux. První zmínka o tomto sboru sester, který se řídí řeholí sv. Augustina, pochází z roku 1244.\n\nKongregace působila i za Velké francouzské revoluce. Dne 14. prosince 1810 schválil tuto kongregaci císař Napoleon Bonaparte, a to jako kongregaci nemocniční.\n\nDne 28. prosince 1904 získala od Svatého stolce schválení a 10. června 1962 byly schváleny jejich stanovy podle Řehole svatého Augustina.\n\nKongregace se věnuje péči o nemocné a výchově mládeže.\n\nPůsobí ve Francii, Irsku a Belgii; generální kurie se nachází v Meaux.\n\nK roku 2008 měla kongregace 42 sester v 5 domech.\n\n"}
{"id": "1532497", "url": "https://cs.wikipedia.org/wiki?curid=1532497", "title": "Sex, láska a tajemství", "text": "Sex, láska a tajemství\n\nSex, láska a tajemství (v anglickém originále Sex, Love & Secrets) je americký dramatický televizní seriál, mýdlová opera, jejímiž autory jsou Michael Gans a Richard Register. Premiérově byl vysílán v roce 2005 na stanici UPN. Celkově bylo natočeno 8 dílů, ještě během první řady ale byl z důvodu nízké sledovanosti zrušen.\n\nVe čtvrti Silver Lake v Los Angeles žije skupina mladých přátel, dvacátníků, kteří mají sex, lásku i řadu tajemství. Rockový hudebník Hank se chce oženit s novinářkou Rose, kterou ale nesnáší reklamní agentka Jolene, jež Rose obviňuje, že jí ukradla přítele Billyho, který mezitím zemřel. Vztahy jsou složité i u ostatních: vlasový stylista Charlie se vyspí s přítelkyní svého nejlepšího kamaráda Coopera, zatímco hipster Milo se stane novým spolubydlícím workoholické gynekoložky Niny.\n\n\n"}
{"id": "1532498", "url": "https://cs.wikipedia.org/wiki?curid=1532498", "title": "Richard Saunders (fotograf)", "text": "Richard Saunders (fotograf)\n\nRichard Saunders (1922 – 20. srpna 1987) byl americký fotograf známý díky fotožurnalistické práci s Royem Strykerem a v magazínech, jako jsou \"Ladies Home Journal\", \"Fortune\", \"Ebony\", \"Look\" a dalších. \n\nRichard Clive Saunders se narodil v roce 1922 v Hamiltonu na Bermudských ostrovech. Jeho zájem o fotografii začal již v mladém věku. V roce 1930, v osmi letech, se jeho rodina přestěhovala do Spojených států. \n\nPo vypuknutí druhé světové války se rodina vrátila na Bermudy, kde Saunders pracoval jako fotograf na policejním oddělení. Během čtyřicátých let se Saunders vrátil do Spojených států a začal studovat fotografii na Brooklyn College a New School for Social Research v New Yorku. Spřátelil se s fotografem a umělcem Gordonem Parksem a získal u něj práci fotografického laboratorního technika, což mu umožnilo studovat a učit se techniky předních fotožurnalistů v časopise Life. Spolupracoval také s Farm Security Administration, jedním z programů New Deal Franklina Delana Roosevelta. Fotografoval život během Velké hospodářské krize. Společnost FSA byla vytvořena v USA v roce 1935 a jejím úkolem bylo v krizi pomáhat proti americké venkovské chudobě. FSA podporovalo skupování okrajových pozemků, práci na velkých pozemcích s moderními stroji a kolektivizaci. Kromě Libsohna byli v sociologicko-dokumentárním programu této agentury zapojeni fotografové jako například Walker Evans, Dorothea Langeová, Roy Stryker, Arthur Rothstein, Gordon Parks nebo Ben Shahn. \n\nSe vstupem USA do druhé světové války však nastala změna: projekt FSA dostal jiné jméno – \"Office of War Informations\" (OWI) – a také jiný program. Ve válce musela propaganda ukazovat, jak jsou Spojené státy silné a ne jaké mají potíže. V roce 1948, kdy FSA zanikla, byla dokonce snaha pořízené dokumenty zničit, aby nemohly být použity pro propagandu komunistickou. \n\nNa počátku padesátých let Saunderse pozval Roy Stryker, aby se připojil k týmu špičkových fotožurnalistů v Pittsburghu, aby dokumentoval proměnu města ze špinavé čtvrti na moderní město. Saunders tam strávil téměř dva roky, bydlel v Hill District, kde se „stal součástí prostředí“ a pořídil čtyři až pět tisíc fotografií komunity. Mnoho z jeho fotografií z tohoto období je součástí sbírky Carnegie Library of Pittsburgh. \n\nBěhem padesátých let pracoval Saunders mimo jiné i pro vrcholné magazíny, jako jsou \"Ladies Home Journal, Fortune, Ebony\" nebo \"Look.\" Také odcestoval do Latinské Ameriky, aby dokumentoval program Alliance for Progress ekonomického rozvoje sponzorovaný vládou USA. \n\nV roce 1967 se Saunders připojil k zaměstnancům časopisu \"Topic\", vydávaného agenturou United States Information Agency (USIA) čtvrtletně v angličtině a francouzštině v subsaharské Africe. Základnu měl v Tunisu, cestoval po celé Africe a fotografoval události, vůdce a obyčejné lidí. V roce 1972 byl převelen do kanceláře Topic's ve Washingtonu. Saunders pokračoval v cestování a fotografování v Africe až do svého odchodu do důchodu v roce 1986. \n\nKromě své práce v časopisech Saunders vystavoval také svou práci na skupinových a samostaných výstavách. Byl také členem Black Star Publishing Company. \n\nMezi známé osobnosti, které fotografoval, patří mimo jiné Henry Kissinger, Malcolm X, Elijah Muhammed, James Baldwin, Leonard Bernstein, James Brown a Adam Clayton Powell junior. \n\nMnoho z jeho fotografií je nyní součástí sbírky Bermudské národní galerie. \n\nRichard Saunders zemřel 20. srpna 1987. \n\n"}
{"id": "1532500", "url": "https://cs.wikipedia.org/wiki?curid=1532500", "title": "Natti Natasha", "text": "Natti Natasha\n\nNatti Natasha, vlastním jménem Natalia Alexandra Gutiérrez Batista (* 10. prosince 1986 Santiago de los Caballeros), je zpěvačka a skladatelka z Dominikánské republiky, žijící v New Yorku. Věnuje se žánrům reggaeton, contemporary R&B a bachata, jejími hudebními vzory jsou Lauryn Hill a Bob Marley. V roce 2011 podepsala smlouvu se značkou Orfanato Music Group, kterou vlastní Don Omar. V roce 2012 vydala debutové EP \"All About Me\" a v roce 2019 vydala první album \"Iluminatti\", které se stalo platinovou deskou. Nahrála hity \"Criminal\" (s Ozunou) a \"Sin Pijama\" (s Becky G). Obdržela také čtyři ceny Premios Lo Nuestro.\n"}
{"id": "1532508", "url": "https://cs.wikipedia.org/wiki?curid=1532508", "title": "Islam Latinski", "text": "Islam Latinski\n\nIslam Latinski je vesnice v Chorvatsku, která tvoří část opčiny Posedarje v Zadarské župě. Leží asi 19 km severovýchodně od Zadaru u Novigradského moře a obývá ji obyvatel (převážně Chorvatů). Vesnice postupně přechází do sousedního sídla s názvem Islam Grčki, které leží východně. Název „Latinski“ odkazuje na to, že vesnice je obývána především Chorvaty, kteří jsou římskými katolíky – na rozdíl od Islamu Grčkeho \"(„řeckého“)\", jehož název poukazuje na dominanci ortodoxních Srbů.\n\nV těsné blízkosti vesnice prochází dálnice A1.\n\nVesnice vznikla okolo osmanské pevnosti na místě středověké chorvatské osady \"Učitelja Vas\" a pevnosti \"Vespeljevac\". Tato pevnost byla dobyta v roce 1577 Ferhadem-pašou Sokolovićem a přejmenována na \"Sedd-i islam\" („hradba islámu“), jelikož se nacházela na samé hranici osmanských výbojů. Později osada připadla Benátčanům a v roce 1709 získala současný název. Během chorvatské války za nezávislost byla okupována Srby v letech 1991–1993.\n\n\n"}
{"id": "1532509", "url": "https://cs.wikipedia.org/wiki?curid=1532509", "title": "Islam Grčki", "text": "Islam Grčki\n\nIslam Grčki je vesnice v Chorvatsku, která tvoří část opčiny Benkovac v Zadarské župě. Leží asi 20 km severovýchodně od Zadaru u Novigradského moře a obývá ji obyvatel (převážně Srbů). Vesnice postupně přechází do sousedního sídla s názvem Islam Latinski, které leží západně. Název „Grčki“ \"(Řecký)\" odkazuje na to, že vesnice byla dříve obývána převážně Srby, kteří vyznávali pravoslavnou víru – na rozdíl od obyvatel Islamu Latinského, který je osídlen především římskokatolickými Chorvaty.\n\nVesnice vznikla okolo osmanské pevnosti pojmenované \"Sedd-i islam\" („hradba islámu“), jelikož se nacházela na samé hranici osmanských výbojů. Vesnice dále patřila uskockému vůdci Stojanu Jankovićovi, který si zde nechal vybudovat pevnost.\n\nZatímco ještě v roce 1991 vesnici obývalo přes 1000 lidí, po chorvatské operaci Maslenica během chorvatské války za nezávislost, která vesnici poničila, musela většina srbských usedlíků uprchnout a počet obyvatel klesl ke stovce.\n\n\n"}
{"id": "1532511", "url": "https://cs.wikipedia.org/wiki?curid=1532511", "title": "Harold Corsini", "text": "Harold Corsini\n\nHarold Corsini (28. srpna 1919 – 1. ledna 2008) byl americký fotograf. \n\nHarold Corsini se narodil italským přistěhovalcům v New Yorku a začal zde svou kariéru jako nezávislý podnikatel. Fotografie, kterou pořídil asi ve svých 16 letech, letecký snímek fotbalistů, je archivován ve sbírce George Eastmana v Rochesteru v New Yorku. Tři roky pomáhal Arnoldu S. Eaglovi jako učitel fotografie pro Národní správu mládeže. Corsini obdivoval práci fotografů Roya Strykera Farm Security Administration a usiloval o dokumentární styl, který praktikovali. V roce 1938 vstoupil do Photo League, „jediného volného klubu v New Yorku“, jehož členové byli sociálně zainteresovanými fotografy. \n\nPo několika úkolech pro časopis \"Life\", se Corsini v roce 1943 připojil k dokumentárnímu projektu Standard Oil pod Royem Strykerem, kde pracoval déle než kterýkoli jiný fotograf. Spolupracoval také s Farm Security Administration, jedním z programů New Deal Franklina Delana Roosevelta. Fotografoval život během Velké hospodářské krize. Společnost FSA byla vytvořena v USA v roce 1935 a jejím úkolem bylo v krizi pomáhat proti americké venkovské chudobě. FSA podporovalo skupování okrajových pozemků, práci na velkých pozemcích s moderními stroji a kolektivizaci. Kromě Libsohna byli v sociologicko-dokumentárním programu této agentury zapojeni fotografové jako například Walker Evans, Dorothea Langeová, Roy Stryker, Arthur Rothstein, Gordon Parks nebo Ben Shahn. \n\nSe vstupem USA do druhé světové války však nastala změna: projekt FSA dostal jiné jméno – \"Office of War Informations\" (OWI) – a také jiný program. Ve válce musela propaganda ukazovat, jak jsou Spojené státy silné a ne jaké mají potíže. V roce 1948, kdy FSA zanikla, byla dokonce snaha pořízené dokumenty zničit, aby nemohly být použity pro propagandu komunistickou.\n\nV roce 1950 doprovázel Strykera do Pittsburghu v Pensylvánii a pomáhal mu jako vedoucí fotografického oddělení v Pittsburghské fotografické knihovně (Pittsburgh Photographic Library – PPL). Tam zaznamenal první renesanční proměnu města, která zahrnovala přestavbu parku Point State a stavbu Gateway centra. Zůstal v Pittsburghu, když se knihovna PPL rozpustila a začal podnikat v oblasti komerční fotografie. Nakonec se stal oficiálním fotografem US Steel. Corsiniho práce s US Steel dokumentovala práci na průmyslových výrobcích od začátku do konce.\n\nKdyž Corsini v roce 1975 odejít do důchodu, prodal své studio a poté nastoupil na fakultu na Carnegie Mellon University, kde učil devět let.\n\nJeho fotografické dílo je ve sbírkách Pittsburghské fotografické knihovny, v archivu University of Louisville, George Eastman House a Carnegie Museum of Art a Univerzita v Pittsburghu.\n\nZemřel na Nový rok 2008, ve věku 88 let, po mrtvici. Přežila ho jeho manželka, dvě děti a bratr.\n\n\n\n\n"}
{"id": "1532512", "url": "https://cs.wikipedia.org/wiki?curid=1532512", "title": "Jindřich II. Šlik", "text": "Jindřich II. Šlik\n\nJindřich II. Šlik (německy \"Heinrich II. Schlick\", * kolem roku 1400, Cheb – kolem roku 1448, Oberwölz) byl v letech 1443 až 1448 kníže-biskup freisinský.\n\nJindřich se narodil kolem roku 1400 v Chebu jako 7. dítě Jindřicha Šlika a jeho manželky Konstancie. Byl mladším bratrem vlivného královského kancléře Kašpara Šlika, jemuž také vděčil za svou kariéru.\n\n13. srpna 1443 zemřel úřadující freisinský biskup Nikodém ze Scaly, načež kapitula 13. září téhož roku jednohlasně zvolila biskupem Jana III. Grünwaldera a basilejský koncil volbu potvrdil.\n\nKašpar Šlik vynaložil veškeré úsilí, aby svého bratra učinil biskupem. Ten již byl členem kapituly v Řezně, Praze a Freisingu. Kašpar se za Jindřicha přimlouval u římského papeže Evžena IV., u papeže basilejského koncilu, Felixe V., a především u krále Fridricha III.\n\nŽádný z papežů si však nechtěl pokazit vztahy s králem a všichni věděli o velkém vlivu Kašpara Šlika. Když zeslábl vliv papeže Felixe V., jmenoval papež Evžen IV. v lednu 1444 Jindřicha biskupem freisinským. Ve jmenovací listině bylo uvedeno datum 12. září 1443, tedy den před volbou kapituly, aby bylo možné jmenování snáze legitimizovat.\n\nKapitula však jmenování neuznala a za právoplatného biskupa považovala Jana III. Grünwaldera. I přes hrozbu exkomunikace pro Grünwalderovy stoupence se však Jindřichovi nepodařilo dosáhnout změny. Jindřicha mohl dosadit jedině freisinský hrad Rothenfels ve štýrském Oberwölzi. Papež Mikuláš V., nástupce po Evženovi IV., 30. srpna 1447 znovu potvrdil Jindřichův nárok. O to překvapivější bylo, když král Fridrich opustil Jindřicha a postavil se na stranu Grünwaldera. Fridrich papežovi nabídl, aby Jindřichovi nařídil \"věčnou mlčenlivost\" a odvolal ho z freisinského biskupského úřadu. Důvod změny králova názoru je nejasný. Existují doměnky, že král považoval Jindřicha za neschopného. Papež Mikuláš V., který nestál o spory s Fridrichem, souhlasil. Když král Fridrich 23. května 1448 Grünwalderovi předal insignie, bylo Jindřichovi jasné, že stál na straně poražených. \n\n21. srpna 1488 se vzdal všech nároků a jako odškodné obdržel tisíc uherských dukátů a doživotní výnosy panství Oberwölz a sídlo na hradě Rotenfels. Jindřich tak nebyl nikdy vysvěcen na biskupa a do svého rezidenčního města ve Freisingu nikdy nevstoupil. Místo něho byl skutečnou hlavou freisinského kláštera Jan Grünwalder. Přesné datum Jindřichovy smrti není známo, podle J. Sutnera zemřel 1448 v Oberwölzi.\n"}
{"id": "1532513", "url": "https://cs.wikipedia.org/wiki?curid=1532513", "title": "Katedrála v Gdańsku", "text": "Katedrála v Gdańsku\n\nKatedrála v Gdaňsku, plným názvem Konkatedrální bazilika Nanebevzetí nejsvětější Panny Marie v Gdaňsku, polsky \"Bazylika konkatedralna Wniebowzięcia Najświętszej Maryi Panny\", zkráceně Mariánská bazilika (\"Bazylika Mariacka\"), je římskokatolický gotický kostel. Stavba začala ve 14. století, patrně kolem roku 1346, ve stylu zvaném cihlová gotika. Dokončena byla roku 1506. V letech 1536–1572 sloužil chrám katolíkům i protestantům, v letech 1572–1945 jen protestantům a tehdy šlo o druhý největší luterský kostel na světě. Po připojení Gdaňska k Polsku v roce 1945 byl předán katolické církvi. Roku 1965 papež Pavel VI. povýšil kostel na baziliku. Roku 1986 se stala konkatedrálou gdaňské diecéze. Stavba pojme až 25 000 lidí. Uvnitř katedrály je orloj. Triptych na dřevě \"Poslední soud\" namalovaný Hansem Memlingem býval tamější největší uměleckou památkou, ale roku 1945 ji z bezpečnostních důvodů převezli do Národního muzea v Gdaňsku.\n"}
{"id": "1532519", "url": "https://cs.wikipedia.org/wiki?curid=1532519", "title": "Czech On-line Expo", "text": "Czech On-line Expo\n\nCzech On-line Expo je největší český veletrh pro e-commerce a on-line business. Jeho součástí je každým rokem nejen kolem stovky vystavovatelů, několik zón pro jednotlivce (konzultanty, právníky, influencery, start-upy) ale také několik přednáškových sálů a více jak 10 tématických konferencí ve dvou dnech. Pro ročník 2020 slibují pořadatelé 11 sálů se 17 tématickými konferencemi a více jak 150 odbornými přednáškami a workshopy. Czech On-line Expo se koná v Průmyslovém paláci na pražském holešovickém výstavišti. Záštitu nad akcí poskytla i Hospodářská komora České republiky.\n\n\n\n"}
{"id": "1532543", "url": "https://cs.wikipedia.org/wiki?curid=1532543", "title": "Most Nan-fang-ao", "text": "Most Nan-fang-ao\n\nMost Nan-fang-ao () byl silniční ocelový obloukový most v Nan-fang-au v okrese I-lan na Tchaj-wanu. Jednalo se o jediný Langerův trám na Tchaj-wanu a jeden z nejdelších Langerových trámů na světě. Na most navazovala estakáda na západním předpolí. Most se zřítil 1. října 2019 a doposud probíhá vyšetřování příčin kolapsu.\n\nJednalo se o obloukový most se šikmými závěsnými lany, šlo tedy o Langerův trám. Oblouk mostu byl zhotoven z oceli. Délka mostu činila 140 metrů, šířka na mostě byla 15 metrů a volná výška pod mostem 18 metrů. Návrhová životnost mostu byla 50 let.\n\nMost byl navržen společností \"MAA Consultants\" (), výstavba začala v roce 1996 a v roce 1998 byl uveden do provozu. Nový most nahradil původní, který měl nedostatečnou plavební výšku. Během prohlídky mostu v roce 2016 se zjistilo, že mostní závěry jsou zkroucené, poškozené a prohnuté, v letech 2017–2018 následovala jejich oprava.\n\nK havárii došlo v 9.30 místního času, v okamžiku, kdy na most vjela cisterna s naftou. Několik hodin před kolapsem oblastí prošel tajfun Mitag a bylo zaznamenáno slabé zemětřesení (3,8 stupně). Most se zřítil na několik lodí, které právě kotvily pod ním. Na mostě v době kolapsu bylo asi 6 osob. Havárii celkem nepřežilo 6 lidí (občané Indonésie a Filipín) a dalších 12 osob bylo zraněno. Kvůli zřícení mostu zůstalo přes 500 rybářských lodí uvězněno dva dny v přístavu. Trosky mostu vážící 320 tun byly definitivně odklizeny 10. října. Je plánována výstavba nového mostu.\n\nPříčinou zřícení mohla být koroze a oslabení závěsných lan působením vzduchu nasyceného slanou vodou. Zatímco tlačený oblouk si zachoval celistvost i po zřícení do moře, drtivá většina závěsů byla přetržena už během pádu, jak je patrné z videa. Jeden či dva závěsy, které byly nejvíce oslabeny korozí, se pravděpodobně přetrhly, mostovka se pod tíhou cisterny prohnula a tím došlo k řetězovému kolapsu ostatních závěsů, které nebyly schopny přenést narůstající tahovou sílu.\n"}
{"id": "1532544", "url": "https://cs.wikipedia.org/wiki?curid=1532544", "title": "Italská kongregace v Praze", "text": "Italská kongregace v Praze\n\nItalská kongregace v Praze, starším názvem \"Vlašská kongregace\" ( \"Congregazione Italiana di Praga\", původním celým názvem \"La Congregazione della Beata Vergine Maria Assunta in Cielo\", tedy \"Kongregace Milostivé Panny Marie nanebevzaté\"), byla instituce založená pražskou komunitou Italů, činná v letech 1573 až 1942. \n\nSvého času kongregace hrála významnou roli při italské emigraci do střední Evropy a dále do severní Evropy.\n\nDo roku 1560 se italská komunita rozšířila natolik, že jezuité z klementinské koleje na Starém Městě v kostele svatého Klimenta vedli kázání i v italštině. A podle svého zvyku, začali jezuité také se skutečnou systematickou organizací duchovního života početné italské komunity. Nakonec, rovněž z iniciativy jezuitů, někdy mezi lety 1573 až 1575 (zdroje se rozcházejí), italská komunita založila stálou organizaci, která nakonec vedla ke vzniku kongregace Nanebevzetí Panny Marie. \n\nCharitativní a duchovní účel instituce po vzoru mariánských bratrstev (sodalit) při jezuitských kolegiích byl shrnut v hesle \"Pro Deo et paupere\" (Pro Boha a pro chudé), což byly dva hlavní cíle kongregace: obrana katolické víry v protestantských Čechách a realizace charitativních činností jako péče o chudé, bez ohledu na jejich vyznání. Péče o nemocné a poskytování svátostí umírajícím. \n\nPrvním duchovním koadjutorem nové instituce byl italský kněz Blažej Montanini.\n\nV tehdejších Čechách, silně ovlivněných reformním učením charismatického kazatele Jana Husa, představovala italská kongregace jednu z mála katolických organizací na českém území, a proto jí roku 1580 papež Řehoř XIII. udělil zvláštní nadání. \n\nVznik kongregace značně přispěl k posílení soudržnosti mezi příslušníky italské menšiny v Praze. Díky charitativní práci si u místního obyvatelstva vydobyla takovou prestiž a respekt, že se k ní po čase chtěli připojit i neitalští obyvatelé. Vazby mezi kongregací a jezuity byla velmi silná, přinejmenším v první prvních letech jejího života, a to natolik, že v roce 1618, když byli jezuité vykázáni z Čech, mnoho z nich našlo útočiště mezi členy kongregace.\n\nKongregace neměla administrativní zázemí a řízení bylo svěřeno nejstarším členům. Teprve později, po roce 1600, vznikla z důvodu stále rostoucího počtu aktivit potřeba volby rektora a dvou asistentů volených na rok. Volba se obvykle konala každoročně kolem 15. srpna, tedy na svátek Nanebevzetí Panny Marie. Po zvolení rektora a dvou asistentů, společně s desetičlennou radou, jmenovali tajemníka, zástupce tajemníka a pokladníka.\n\nZ důvodu stále většího počtu chudých a potřebných, které členové kongregace ošetřovali ve vlastních domech, bylo v roce 1602 rozhodnuto o zakoupení domu architekta Domenica de Bossiho, jednoho z významných členů, aby zde zřídili špitál především pro chudé a pro opuštěné děti a zároveň sídlo kongregace. De Bossi svůj dům kongregaci odprodal za symbolickou částku. Brzy se však ukázalo, že i tento objekt nedostačuje, načež kongregace požádala císaře Rudolfa II. o povolení k zakoupení několika okolních domů. V roce 1608 instituce získala svolení císaře Rudolfa II., jenž oceňoval charitativní činnost, povolení zakoupit další nemovitosti pro rozšíření a další udělil významné úlevy, jako úplné osvobození špitálu od veškerých daní a poplatků a možnost i v budoucnu zakoupit domů a pozemků k dalšímu rozšíření budovy. Tato privilegia následně potvrdili také další panovníci Leopold I. (v roce 1691), Karel VI. (v roce 1732) a Marie Terezie (v roce 1744). Budova na Malé Straně byla několikrát rozšiřována a nakonec v letech 1611–1617 zcela znovu vybudována. Součástí nového špitálu byla také samostatná kaple, zasvěcená Nanebevzetí Panny Marie a svatému Karlu Boromejskému, vysvěcená 23. července 1617 pražským arcibiskupem Janem Loheliem.\n\nV roce 1569 již Italové v Praze měli vlastní oratoř u staroměstské jezuitské koleje v Klementinu, kde se setkávali ke společným bohoslužbám a také malou kapli, taktéž v těsném sousedství kostela sv. Klimenta, kde se komunita soustředila. Italská komunita se však mezitím rozrostla natolik, že kaple již kapacitně nedostačovala, ta proto byla v roce 1589 stržena a roku 1590 zahájena celková přestavba. Nová kaple byla dokončena v roce 1600 a vysvěcena v srpnu na svátek Nanebevzetí Panny Marie téhož roku Monsignorem Filippem Spinellim, papežským nunciem u dvora Rudolfa II. \n\nSoučasná podoba kaple pochází z let 1590–1600. Vznikla po celkové přestavbě menší kaple, která již kapacitně nedostačovala. Dodnes zaujímá, díky své svébytné architektonické struktuře na oválném půdorysu s vnitřním ochozem, tvořícím malé mělké kaple, význačné místo v historii české i evropské architektury, neboť je prvním příkladem italské kaple na oválném půdorysu v Evropě severně od Alp.\n\n"}
{"id": "1532546", "url": "https://cs.wikipedia.org/wiki?curid=1532546", "title": "WTA Elite Trophy 2019 – ženská čtyřhra", "text": "WTA Elite Trophy 2019 – ženská čtyřhra\n\nŽenská čtyřhra WTA Elite Trophy 2019 probíhala ve druhé polovině října 2019. Do deblové soutěže čuchajského tenisového turnaje nastoupilo šest dvojic na pozvání pořadatelů. Obhájcem titulu byl pár složený z ukrajinských dvojčat Ljudmily a Nadiji Kičenokových, jehož členky nestartovaly společně. Nadija Kičenoková do turnaje nezasáhla. Spoluhráčkou Ljudmily Kičenokové se stala Andreja Klepačová. \nVítězem se stal druhý nasazený, ukrajinsko-slovinský pár Ljudmila Kičenoková a Andreja Klepačová, který ve finále za 1.20 hodiny zdolal čínské turnajové jedničky Tuan Jing-jing s Jang Čao-süan po dvousetovém průběhu 6–3 a 6–3. Šampionky si do žebříčku WTA nepřipsaly žádné body a získaly premiérovou společnou trofej. Kičenoková vybojovala osmý deblový titul na okruhu WTA Tour a pro Klepačovou to bylo čtvrté takové turnajové vítězství.\n\n"}
{"id": "1532549", "url": "https://cs.wikipedia.org/wiki?curid=1532549", "title": "Aaron Carter", "text": "Aaron Carter\n\nAaron Charles Carter (* 7. prosince 1987 Tampa, Florida) je americký rapper, zpěvák, skladatel, herec, tanečník a producent. Nejprve se proslavil jako popový a hip hopový zpěvák na konci 90. let a díky svým čtyřem studiovým alb se v prvních letech 21. století prosadil jako hvězda mezi pubertálním a dospívajícím publikum. Carter začal svou hereckou kariéru ve věku sedmi let, jako hlavní zpěvák Dead End, místní kapely, ve které se členové setkali na škole, kterou navštěvovali v Tampě. Po dvou letech opustil kapelu, protože se ostatní členové zajímali o alternativní rock, zatímco Carter se zajímal o pop. Jeho rodina pocházela z New Yorku, kde se narodil jeho starší bratr Nick z chlapecké skupiny Backstreet Boys. Carter a jeho sourozenci si zahráli v reality show \"House of Carters\", která probíhala od října až do listopadu 2006.\n"}
{"id": "1532550", "url": "https://cs.wikipedia.org/wiki?curid=1532550", "title": "Grand Prix Belgie 1980", "text": "Grand Prix Belgie 1980\n\nGrand Prix Belgie 1980 (oficiálně XXXVIII GROTE PRIJS VAN BELGIE) se jela na okruhu Zolder v Limburk v Belgii dne 4. května 1980. Závod byl pátým v pořadí v sezóně 1980 šampionátu Formule 1.\n\n\n{|class=\"wikitable\" style=\"font-size: 85%;\"\n! Pořadí\n! Konstruktér\n! Body\n!colspan=4|Zdroj:\n"}
{"id": "1532554", "url": "https://cs.wikipedia.org/wiki?curid=1532554", "title": "Grand Prix Belgie 1981", "text": "Grand Prix Belgie 1981\n\nGrand Prix Belgie 1981 (oficiálně XXXIX GROTE PRIJS VAN BELGIE) se jela na okruhu Zolder v Limburk v Belgii dne 17. května 1981. Závod byl pátým v pořadí v sezóně 1981 šampionátu Formule 1.\n\n\n{|class=\"wikitable\" style=\"font-size: 85%;\"\n! Pořadí\n! Konstruktér\n! Body\n!colspan=4|Zdroj:\n"}
{"id": "1532556", "url": "https://cs.wikipedia.org/wiki?curid=1532556", "title": "Vašek Vašák", "text": "Vašek Vašák\n\nVašek Vašák, do 90. let Václav Vašák, (* 30. prosince 1949 Praha) je český hudebník, zpěvák, publicista, spisovatel, moderátor a fotograf.\n\nVáclav Vašák žil až do osmnácti let v Hostomicích pod Brdy, kde byl jeho otec lékárníkem a matka laborantkou. V Hořovicích vystudoval v roce 1968 Střední průmyslovou školu elektrotechnickou a několik let pracoval jako projektant (SÚDOP a Metroprojekt). Současně zpíval s pražskou rockovou kapelou Beatus, s níž absolvoval konkurz do Armádního uměleckého souboru, kde pak působil krátce ve sboru a poté ve folkové skupině. V té době chodil na Lidovou konzervatoř (dnešní Konzervatoř Jaroslava Ježka), kterou absolvoval v oborech zpěv a skladba. Je také absolventem European School of English ve Vallettě v Maltě. Je členem Syndikátu novinářů, Ochranného svazu autorského, Obce spisovatelů, DILIA, OOAS, Intergramu, dříve i Akademie populární hudby. \n\nV roce 1979 odešel jako muzikant na volnou nohu. Rok účinkoval s orchestrem Václava Hybše,dva roky se skupinou F. R. Čecha a vlastní kapelou Zip. Zúčastnil se hudebních soutěží Bratislavská lyra, Děčínská kotva i v Sopotech. S Pavlem Veselým a Jiřím Sýkorou měli pořad Pokus pro dva (scénář Darek Vostřel, režie Jiří Stránský), s Luďkem Brábníkem a Jiřím Sýkorou Poslední koncert (scénář Miloš Kratochvíl, režie Petr Novotný) a Branky, brepty, sekundy. V letech 1985 až 1995 účinkoval jako zpěvák v představeních dvojice Karel Šíp – Jaroslav Uhlíř. Kromě toho měl s Jiřím Sýkorou autorské klubové pořady (Pohádka o metalovém Honzovi a Inventura, v němž hostovala také Lucie Bílá a Marcela Holanová). V roce 1991 mu nabídl textař Zdeněk Rytíř spolupráci na dvojalbu Milana Knížáka Obřad hořící mysli, na němž se Vašák podílel jako aranžér, zpěvák, hudebník a hudební režisér. Společně s Rytířem se současně stali členy Knížákovy undergroundové skupiny Aktual (Vašák jako její kapelník). Později se rovněž podílel na nahrání Knížákových alb Navrhuju kryssy (včetně duetu s Věrou Špinárovou Nový zákon), Atentát na kulturu, Děti bolševismu a Chovám v kleci bolševika. Od počátku 80. let skládá písně i pro jiné: Věru Špinarovou (Já ten šlágr znám, Dynamit v sobě mám, Lásku láskou splácej, Když odcházíš, se usmívej a Měj mě rád, kterou zpívala nepřetržitě 32 let), Jiřího Korna (To v hodinkách je kaz), Hanu Zagorovou (Neříkej mi, Zemětřesení, Kufr), Heidi (Ta se má, Supergirl), Marcelu Holanovou (Vím, že jsi právě sám, Pláčem, Proč nevoní stráň), Poptrio (Láska je nejkrásnější flám, Mejdan století), Stanislava Hložka (Kdo je příliš dlouho sám, Střípky lásky) a další. Písně mu textovali Zdeněk Borovec, Michal Horáček, Karel Šíp, Eduard Krečmar, Vladimír Čort, Michal Bukovič aj.\n\n\n\n\n\n\nTexty i fotografiemi přispíval také do knih jiných autorů (Ondřeje Suchého – \"Tři životy Lídy Baarové\", Josefa Loudy – \"Vábivé záhyby\", Janka Ledeckého – \"Písně Janka Ledeckého od A do Ž\", Jaromíra Tůmy – \"Pán nad skleničkou\", Ivy Šípové – \"Zásah Šípem\", kolektivu autorů – \"Dracula muzikálový bestseller (rozhovor se Z. Borovcem)\", Petra Salavy – \"Amfora na cestách\" atd.)\n\n\n"}
{"id": "1532566", "url": "https://cs.wikipedia.org/wiki?curid=1532566", "title": "Kreuzberg", "text": "Kreuzberg\n\nKreuzberg je čtvrť v německém hlavním městě Berlíně. Nachází se jihovýchodně od centra na levém břehu Sprévy a od roku 2001 patří do obvodu Friedrichshain-Kreuzberg. Žije zde okolo 150 000 obyvatel.\n\nOblast je pojmenována podle stejnojmenného 66 metrů vysokého návrší, které patří k Tempelhofské vysočině (původně se nazývalo Sandberg nebo Götzescher Berg, jméno „Křížový vrch“ dostalo po postavení Pruského národního monumentu od Karla Friedricha Schinkela v roce 1821). Původně se zde usazovali Židé. Počet obyvatel začal růst s rozvojem průmyslu, v roce 1920 se Kreuzberg stal součástí Velkého Berlína. Patřil k nejhustěji osídleným a nejchudším částem města, za druhé světové války utrpěl silným bombardováním. V letech 1949–1990 byl součástí Západního Berlína (americký sektor). \n\nKreuzberg je proslulý bohémskou a kosmopolitní atmosférou, žije zde množství přistěhovalců, především Turků. Po pádu Berlínské zdi získal Kreuzberg postavení módní čtvrti a probíhá zde gentrifikace. Vysokou podporu zde má tradičně Svaz 90/Zelení, poslankyní za tento obvod je Canan Bayramová. Nachází se zde množství squattů, gay barů a nočních klubů, spojených s hudebními styly jako punk rock nebo hip hop (nejznámější je SO36). Skupina Bloc Party věnovala této čtvrti skladbu \"Kreuzberg\" z alba \"A Weekend in the City\".\n\nK pamětihodnostem Kreuzbergu patří Checkpoint Charlie (jeden z mála přechodů mezi oběma částmi rozděleného města za studené války), Deutsches Technikmuseum Berlin, Židovské muzeum a památník Technologie teroru v bývalém sídle Reichssicherheitshauptamtu, kostel svatého Tomáše a Jeruzalémský kostel, Viktoriapark a most Oberbaumbrücke. \n\n"}
{"id": "1532567", "url": "https://cs.wikipedia.org/wiki?curid=1532567", "title": "Horizont ČT24", "text": "Horizont ČT24\n\nHorizont ČT24 je zpravodajský televizní pořad České televize, který se věnuje zahraničnímu zpravodajství.\n\nPořad \"Horizont ČT24\" informuje o aktuálním dění ve světě. Pořad je vysílán od ledna 2011, kdy byl do programu zařazen každou neděli večer. Moderátory byli Tomáš Šponar a Hana Scharffová. Od ledna 2014 až dodnes je pořad vysílán každý všední večer ve 21.30 (30 minut; výjimkou je středa, kdy pořad začíná ve 21.00 a trvá 60 minut) a v neděli ve 21.05 (55 minut). V moderování pořadu se střídají Hana Scharffová, Tomáš Šponar, Martin Jonáš, Jakub Szántó a Linda Bartošová. Dříve byli jeho moderátory také Václav Černohorský (dnes zahraniční zpravodaj ČT v Turecku) či Michal Kubal (dnes moderátor \"Událostí\" a vedoucí zahraniční redakce ČT).\n\n"}
{"id": "1532568", "url": "https://cs.wikipedia.org/wiki?curid=1532568", "title": "Zádušní chrám", "text": "Zádušní chrám\n\nZádušní chrám je zvláštní typ chrámů, které byly budovány ve starověkém Egyptě v těsné blízkosti královských hrobek. Tyto stavby měly připomínat vládu faraona, který je nechal vystavět, a sloužit jeho posmrtnému kultu. Poprvé byly stavěny ve Staré říši poblíž pyramid. Tato tradice přetrvala až do Střední říše. Jakmile si však faraoni Nové říše začali místo pyramid stavět skalní hrobky v Údolí králů, ujal se zvyk budovat zádušní chrámy od hrobek odděleně. Zádušní chrámy byly využívány rovněž během slavností Krásného údolí jako místo odpočinku pro Amonovu bárku.\n"}
{"id": "1532569", "url": "https://cs.wikipedia.org/wiki?curid=1532569", "title": "Grand Prix Belgie 1982", "text": "Grand Prix Belgie 1982\n\nGrand Prix Belgie 1982 (oficiálně XXXX GROTE PRIJS VAN BELGIE) se jela na okruhu Zolder v Limburk v Belgii dne 9. května 1982. Závod byl pátým v pořadí v sezóně 1982 šampionátu Formule 1.\n\n\n{|class=\"wikitable\" style=\"font-size: 85%;\"\n! Pořadí\n! Konstruktér\n! Body\n!colspan=4|Zdroj:\n"}
{"id": "1532570", "url": "https://cs.wikipedia.org/wiki?curid=1532570", "title": "Liang Žuej", "text": "Liang Žuej\n\nLiang Žuej (; * 18. června 1994) je čínská atletka, která závodí v chůzi na 20 km a chůzi na 50 km. Byla držitelkou světového rekordu na 50 km a byla zlatou medailistkou na mistrovstvích IAAF World Race Walking Team 2018. \n"}
{"id": "1532571", "url": "https://cs.wikipedia.org/wiki?curid=1532571", "title": "Jihovýchodní univerzita", "text": "Jihovýchodní univerzita\n\nJihovýchodní univerzita (, krátce , krátce pinyin \"Dōngdà\", anglicky \"Southeast University\", krátce SEU) je veřejná výzkumná univerzita v Nankingu v provincii Jiangsu v Číně, založená v roce 1902. Patří mezi nejstarší a také mezi nejvýše řazené výzkumné univerzity v Číně.\n\nSEU se zařadila mezi 20 nejvýznamnějších výzkumných univerzit v Číně a mezi 300 nejlepších na světě. V oficiálním hodnocení oborů prováděném ministerstvem školství Číny byla SEU zařazena mezi tři nejlepší na celostátní úrovni v 8 oborech, včetně architektury, krajinné architektury, urbanismu, dějin umění, stavebnictví, elektronického inženýrství, dopravního inženýrství a biomedicínského inženýrství.\n\n\n"}
{"id": "1532572", "url": "https://cs.wikipedia.org/wiki?curid=1532572", "title": "Grand Prix Belgie 1983", "text": "Grand Prix Belgie 1983\n\nGrand Prix Belgie 1983 (oficiálně XL Grote Prijs van Belgie) se jela na okruhu Circuit de Spa-Francorchamps v Stavelotu v Belgii dne 22. května 1983. Závod byl šestým v pořadí v sezóně 1983 šampionátu Formule 1.\n\n\n{|class=\"wikitable\" style=\"font-size: 85%;\"\n! Pořadí\n! Konstruktér\n! Body\n!colspan=4|Zdroj:\n"}
{"id": "1532578", "url": "https://cs.wikipedia.org/wiki?curid=1532578", "title": "Asociace rádiového orientačního běhu", "text": "Asociace rádiového orientačního běhu\n\nAsociace rádiového orientačního běhu České republiky (zkratka AROB ČR, anglicky \"Czech ARDF Association\") je sportovně technicky zaměřený spolek, sdružující zejména zájemce o rádiový orientační běh (dále jen ROB) v České republice. Zabýva se především organizací soutěží, pravidly a řády ROB a zabezpečuje státní sportovní reprezentaci v ROB. Založena byla roku 1993.\n\nRada AROB je statutárním orgánem organizace. Řídí činnost AROB ČR a realizuje jeho rozhodnutí. Skládá se z předsedy a šesti členů. \n\nSoučasným(2019) předsedou je Miroslav Vlach, OK1UMY, místopředsedkyní Tereza Skládanková.\n\nAROB zabezpečuje státní reprezentaci v ROB, jmenuje trenéry státní a žákovské a dorostenecké reprezentace. \n\nV průběhu let je česká reprezentace mimořádně úspěšná, závodníci se pravidelně umisťují ve světové špičce a pravidelně vozí medaile ze světových soutěží (Mistrovství světa, Mistrovství Evropy). Seniorská reprezentace obsahuje výběr závodníků kategorií D19, D20, M19 a M20. Žákovská a dorostenecká reprezentace obsahuje výběr závodníků D14, D16 a M14 a M16.\n\n\nAsociace sdružuje jednotlivé oddíly radiového orientačního běhu. Ty mají přidělené své jednotlivé zkratky. Zkratka je přidělena na základě krajské příslušnosti. \n\nVzorová zkratka – AFK. \"A\" v tomto případě značí Prahu. \"FK\" index oddílu.\n\nJednotlivým členům se poté následně přidělují indexy, dle následujícího vzoru.\n\nVzorový index – ASP9311\n\n\n\n\n\n\n\n"}
{"id": "1532579", "url": "https://cs.wikipedia.org/wiki?curid=1532579", "title": "Grand Prix Belgie 1984", "text": "Grand Prix Belgie 1984\n\nGrand Prix Belgie 1984 (oficiálně XL Grote Prijs van België) se jela na okruhu Zolder v Limburk v Belgii dne 29. dubna 1984. Závod byl třetím v pořadí v sezóně 1984 šampionátu Formule 1.\n\n\n{|class=\"wikitable\" style=\"font-size: 85%;\"\n! Pořadí\n! Konstruktér\n! Body\n!colspan=4|Zdroj:\n"}
{"id": "1532582", "url": "https://cs.wikipedia.org/wiki?curid=1532582", "title": "Grand Prix Belgie 1985", "text": "Grand Prix Belgie 1985\n\nGrand Prix Belgie 1985 (oficiálně XL Grote Prijs van Belgie) se jela na okruhu Circuit de Spa-Francorchamps v Stavelotu v Belgii dne 15. září 1985. Závod byl třináctým v pořadí v sezóně 1985 šampionátu Formule 1.\n\n\n{|class=\"wikitable\" style=\"font-size: 85%;\"\n! Pořadí\n! Konstruktér\n! Body\n!colspan=4|Zdroj:\n"}
{"id": "1532583", "url": "https://cs.wikipedia.org/wiki?curid=1532583", "title": "Le Blé en herbe", "text": "Le Blé en herbe\n\nLe Blé en herbe, česky Osení, je kniha francouzské spisovatelky Sidonie G. Colettové, publikující jako Colette. První vydání ve francouzštině je z roku 1923.\nV sedmnácti kapitolách vypráví autorka příběh citového a sexuálního zasvěcení dvou dospívajících pařížských přátel od dětství, kterými jsou šestnáctiletý Phil (v českém vydání Fil) a patnáctiletá Vinca. Příběh se odehrává o prázdninách, na břehu moře v Bretani.\n\n\nPřeklad Karla Tomana ocenily Lidové noviny pro „...nesetřený pel básnických epizod.“\n\n"}
{"id": "1532585", "url": "https://cs.wikipedia.org/wiki?curid=1532585", "title": "Tituly a vyznamenání Akihita", "text": "Tituly a vyznamenání Akihita\n\nAkihito je držitelem řady titulů a vyznamenání, které získal před nástupem na trůn, během své vlády nebo po své abdikaci.\n\n\n\n\n\n\n\n"}
{"id": "1532588", "url": "https://cs.wikipedia.org/wiki?curid=1532588", "title": "Hexanitrokobaltitan sodný", "text": "Hexanitrokobaltitan sodný\n\nHexanitrokobaltitan sodný je anorganická sloučenina se vzorcem Na[Co(NO)]. Využívá se jako činidlo pro kvantitativní stanovení draselných a amonných iontů.\n\nPřipravuje se oxidací kobaltnatých solí v přítomnosti dusitanu sodného:\n\nAčkoliv je hexanitrokobaltitan sodný rozpustný ve vodě, je základem pro stanovení draselných, thallných a amonných iontů. Reakcí se stanovovanými ionty poskytuje nerozpustnou podvojnou sůl, KNa[Co(NO)]·HO.\n\nKrystalová struktura se skládá z oktaedrického iontu [Co(NO)], sodné ionty mají také oktaedrickou koordinační sféru NaO.\n"}
{"id": "1532604", "url": "https://cs.wikipedia.org/wiki?curid=1532604", "title": "David Čáp", "text": "David Čáp\n\nDavid Čáp (* 6. června 1980 Přelouč) je český psycholog a vedoucí kurzů sebeovládání. \n\nVystudoval speciální pedagogiku se zaměřením na etopedii (výchovu a vzdělávání dětí s poruchami chování) na PedF UK v Praze a dále psychologii na FF UK v Praze. Absolvoval pětiletý systematický výcvik v Gestalt terapii (Dialog – CZGPTI, Brno). Téměř sedm let pracoval s dětmi a dospívajícími s problémovým chováním a jejich rodinami ve Středisku výchovné péče. Nyní přednáší na katedře psychologie FF UK v Praze a také se věnuje podpoře zaměstnanců v oblasti sociálních služeb a školství.\n\nJe ženatý a má tři děti. Žije v Praze. \n\nPro své zkušenosti s dětskou psychologií a metodami zvládání vzteku je David Čáp také hostem v českých médiích. Zde výpis některých z nich. \n\n\n\n"}
{"id": "1532613", "url": "https://cs.wikipedia.org/wiki?curid=1532613", "title": "Lelisa Desisa", "text": "Lelisa Desisa\n\nLelisa Desisa Benti (* 14. ledna 1990 Oromie) je etiopský atlet, maratonec, který se specializuje běh na silnicích. První mezinárodní medaili získal na mistrovstvích afrických juniorů v atletice v roce 2009, kde získal zlatou medaili na 10 000 metrů. V roce 2019 získal zlatou medaili na 2019 Dauhá v maratonu. \n"}
{"id": "1532617", "url": "https://cs.wikipedia.org/wiki?curid=1532617", "title": "Selce (okres Banská Bystrica)", "text": "Selce (okres Banská Bystrica)\n\nSelce jsou obec na Slovensku v okrese Banská Bystrica. Leží na rozhraní Zvolenské kotliny a Starohorských vrchů, 5 km severovýchodně od krajského města. Žije zde  obyvatel. První písemná zmínka o obci pochází z roku 1222.\n\nV obci se nachází opevněný gotický kostel svatého Cyrila a Metoděje ze začátku 14. století.\n\n\n"}
{"id": "1532618", "url": "https://cs.wikipedia.org/wiki?curid=1532618", "title": "Řád Agostinha Neta", "text": "Řád Agostinha Neta\n\nŘád Agostinha Neta (: Ordem Agostinho Neto) je druhé nejvyšší státní vyznamenání Angolské republiky založené roku 1990. Pojmenováno bylo po prvním prezidentu republiky Agostinhu Netovi, který se zasloužil o získání nezávislosti země na Portugalsku. Až do roku 2004 bylo nejvyšším angolský vyznamenáním. V roce 2004 došlo k reformě angolského systému vyznamenání a od té doby se v hierarchii řadí na druhé místo. Udílen je v jediné třídě občanům Angoly i cizím státním příslušníkům. V případě cizinců se jedná zejména o zahraniční hlavy států a vlád a další politické vůdce.\n\nMezi osobnosti vyznamenané tímto řádem patří Nelson Mandela (1990), Fidel Castro (1992) či Vladimir Putin (2019).\n\nŘád byl založeno v roce 1990 a je pojmenován po prvním prezidentu Angolské lidové republiky Agostinhu Netovi, který je ve své vlasti považován za národního hrdinu. Až do reformy v roce 2004 bylo nejvyšším státním vyznamenáním.\n\nŘádový odznak má tvar zlaté pěticípé hvězdy s cípy zakončenými kuličkami položené na zlatém oválu. Na hvězdě jsou položeny dvě vavřínové větvě ve spodní části svázané mašlí. Na horním cípu hvězdy jsou dvě desky s nápisem ORDEM a AGOSTINHO NETO. Uprostřed odznaku je portrét Agostinha Neta. Odznak je připevněn k obdélné kovové destičce pokryté hedvábnou stuhou z moaré červené barvy se žlutou hvězdou na kulatém žlutém pozadí a s třemi úzkými pruhy na pravém okraji v barvě žluté, černé a červené.\n\n"}
{"id": "1532619", "url": "https://cs.wikipedia.org/wiki?curid=1532619", "title": "Abdul Qadir Nuristani", "text": "Abdul Qadir Nuristani\n\nAbdul Qadir Nuristani byl afghánským ministrem vnitra Afghánské republiky.\n\nNejprve zastával funkci policejního náčelníka známého pro jeho přísné dodržování principů a pravidel. Na konci roku 1975 ve funkci ministra vnitra nahradil Faize Mohammada.\n"}
{"id": "1532624", "url": "https://cs.wikipedia.org/wiki?curid=1532624", "title": "Rainer Stadelmann", "text": "Rainer Stadelmann\n\nRainer Stadelmann (24. října 1933 Oettingen, Bavorsko − 14. ledna 2019) byl německý egyptolog a archeolog.\n\nV roce 1953 začal studovat egyptologii, orientalistiku a archeologii na Mnichovské univerzitě. Mezi lety 1955 a 1956 se zúčastnil výzkumu Veserkafova slunečního chrámu v Abúsíru. Od roku 1960 pokračoval ve studiích egyptologie na Univerzitě Heidelberg, kde roku 1960 získal doktorát. V roce 1968 na této univerzitě habilitoval. Téhož roku se stal zástupcem ředitele Německého egyptologického ústavu. Mezi lety 1989 až 1998 působil jako ředitel tohoto ústavu. V roce 1975 byl jmenován čestným profesorem univerzity v Heidelbergu. Vedl četné archeologické výzkumy v Dahšúru, Thébách či na Elefantině.\n"}
{"id": "1532627", "url": "https://cs.wikipedia.org/wiki?curid=1532627", "title": "Diecéze Adrasus", "text": "Diecéze Adrasus\n\nDiecéze Adrasus je titulární diecéze římskokatolické církve.\n\nAdrasus poblíž města Meluos či Balabolu v dnešním Turecku, je starobylé biskupské sídlo nacházející se v římské provincii Isaurie. Bylo součástí antiochijského patriarchátu a sufragánnou arcidiecéze Seleucia v Isaurii.\n\nZnáme tři biskupy tohoto sídla. Zoticus, který se zúčastnil roku 451 chalkedonského koncilu, Paulus zúčastněný roku 553 druhého konstantinopolského koncilu a Stephanus zúčastněný roku 652 trullské synody.\n\nDnes je využívána jako titulární biskupské sídlo; v současnosti nemá svého titulárního biskupa.\n\n\n\n"}
{"id": "1532629", "url": "https://cs.wikipedia.org/wiki?curid=1532629", "title": "Volker Hinz", "text": "Volker Hinz\n\nVolker Hinz (19. června 1947 – 18. října 2019)) byl německý fotograf. Na začátku své kariéry se stal známý politickými reportážemi a příběhy z cest; později se stal známější portréty umělců, spisovatelů, módních návrhářů, sportovců nebo politiků.\n\nVolker se narodil v Hamburku 19. června 1947 a velmi brzy se začal věnovat fotografii. Již jako dvacetiletý prodával své první fotografie novinám. Ve čtyřiadvaceti se stal vedoucím fotografické agentury „Sven Simon“ v Bonnu – tehdy hlavním městě Spolkové republiky Německo. V roce 1974 se stal fotografem týdeníku \"Stern\" v Hamburku. V roce 1978 se přestěhoval do Los Angeles, kde pracoval jako nezávislý fotograf dokud se znovu nestal předním fotografem časopisu \"Stern\" v New Yorku. Svými fotografiemi ilustroval mnoho příběhů a reportáží, pořídil celou řadu portrétů a stal se známým po celém světě. Celý život pracoval mimo rodné město, až do roku 1986, kdy se opět vrátil do Hamburku. \n\nZemřel v říjnu 2019 ve svých 72 letech.\n\nNa začátku své kariéry v 70. letech si Volker Hinz budoval svou pověst zprávami z německé politické scény. Později díky časopisu dostal příležitost fotograficky dokumentovat zajímavé příběhy, jako například o nočním životě v New Yorku, Hollywoodu, mexickém oleji, Argentině a Palm Beach, za které získal ocenění na World Press Photo, Art Director Club Germany a Lead Award. \n\n\"Pelé a Franz Beckenbauer ve sprše\" je fotografie pořízená v roce 1977 černobílou technikou. Snímek ukazuje dva fotbalové hráče Pelého a Franze Beckenbauera nahé ve sprše na stadionu Lockhart ve Fort Lauderdale (Florida) po odehrání zápasu klubu New York Cosmos ve Fort Lauderdale Strikers. V pozadí jsou další čtyři hráči týmu. Fotografie byla pořízena v srpnu 1977 po zápasu play-off Cosmos proti Fort Lauderdale. Ve Spojených státech bylo v té době běžné, že novináři a fotografové mohli vstoupit do šaten týmů deset minut po skončení hry. Hinz, který působil v časopise Stern v USA, následoval po hře Beckenbauera do sprchy. Fotografie je jednou z nejznámějších fotografií Volkera Hinze a je považována za klasickou \"Sternovskou fotografii\". Byla zvolena jako titulní obrázek výstavy \"Stars im Stern – Volker Hinz\" v dubnu 2012 v Hamburku.\n\nTýdeník Stern: „Po třicet let pracoval Hinz pro Stern v New Yorku. Během tří desetiletí ilustroval nespočet zpráv. Muhammad Ali, Woody Allen, Helmut Schmidt. To jen několik málo z mnoha světově proslulých osobností, které doprovázel se svým fotoaparátem. Legendární je jeho fotografie Pelého a Franze Beckenbauera... “„ Hinzovy fotografie formovaly vzhled časopisu. Zaměřením jeho práce byl vždy člověk jako motiv a lidství jako vizuální jazyk.“ (David Scherf) \n\n\"Časopis Stern\": „Fotograf Volker Hinz je... současný malíř. Současný malíř mezi velkými fotografy. Po celá desetiletí portrétuje fotograf Volker Hinz hvězdy, slavné a mocné tohoto světa. Nyní se postavil doprostřed. (Autor: Ulrike Posche, gratulace k jeho 60. narozeninám.“\n\n\"Stern\": „Fotograf Volker Hinz pracoval pro Stern téměř tři desetiletí. Jeho reportáže z celého světa, jeho obrazové příběhy a zejména jeho černobílé portréty světových osobností si získaly své výjimečné postavení a výrazně ovlivnily vzhled Sternu. Fotograf Volker Hinz představil na výstavě fotografií poprvé výběr svých děl, včetně portrétů slavných osobností“.\n\nDiskuse umělců Volkera Hinze a Ulricha Ruetera, vydavatelství Gruner + Jahr Publishing House: „Volker Hinz téměř čtyřicet let rozhodujícím způsobem ovlivňoval vizuální podobu časopisu \"Stern\" svými portréty celebrit z celého světa. Gruner + Jahr ho poctil výstavou a nejnovějším vydáním portfolia v cyklu Stern Fotografie portfolio.„ Zkušenost z fotografií je umění a řemeslo Volkera Hinze. „To co ho odlišuje jsou „jemné rukavičky a oči orla“. (Jochen Siemens) \n\n„Volker Hinz je jedním z nejplodnějších portrétních fotografů v německém tisku. Mezi jeho schopnosti patří přidávat nové aspekty nad rámec známých klišé, zejména k portrétům slavných – a někdy neslavných – současníků z oblasti politiky, filmu, literatury, sportu a módy. Například fotbalisté Pele a Beckenbauer ve sprše nebo Woody Allen, který si dává ruku před ústa, Kate Moss se zlatýma nohama. To nejsou jen obrázky, ale příběhy vyprávěné fotoaparátem Volkera Hinze.“ \n\n\n\n\n2013: Dokumentation – Gespräche mit Volker Hinz – Fotograf – A film by Tom Krausz (TKVisuellFilm Hamburg – německy)\n"}
{"id": "1532633", "url": "https://cs.wikipedia.org/wiki?curid=1532633", "title": "Lizzo", "text": "Lizzo\n\nMelissa Vivianne Jefferson (* 27. dubna 1988 Detroit), známá jako Lizzo, je americká zpěvačka, rapperka a textařka.\n\nRoku 2019 získala mainstreamový úspěch s jejím albem \"Cuz I Love You\", které se umístilo na 4. místě na \"Billboard\" 200 žebříčku. \n\nV deseti letech se z Detroitu, Michiganu přestěhovala do Houstonu v Texasu. Lizzo začala rapovat už jako náctiletá v jihozápadní části Houstonu, nazývané Alief. \n\nVe čtrnácti se stala součástí skupiny Cornrow Clique s jejími kamarády. Právě zde se jí začalo přezdívat \"Lizzo\". Studovala hru na flétnu na Houstonské Univerzitě. Lizzo je pro její hraní na flétnu známá. Její vystoupení s písní na BET Awards, kde na flétnu hrála, jí získalo ovaci ve stoje, ke které se připojila i zpěvačka Rihanna. V jednadvaceti letech jí zemřel otec a v roce 2011 se přestěhovala do Minneapolisu.\n"}
{"id": "1532635", "url": "https://cs.wikipedia.org/wiki?curid=1532635", "title": "Sestry augustiniánky misionářky", "text": "Sestry augustiniánky misionářky\n\nSestry augustiniánky misionářky (španělsky: \"Hermanas Agustinas Misioneras\") je ženská řeholní kongregace, jejíž zkratkou je A.M.\n\nŠpanělští augustiniáni potřebovali misionáře na Filipínách a proto se rozhodli z terciárního společenství vytvořit novou řeholní kongregaci avšak většina terciářek odmítla. Později se tři ženy z rohovou uskupení, Querubina Samarra, Mónica Mujal a Clara Cantó rozhodli vytvořit tuto novou kongregaci, a to dne 27. dubna 1890. Městem založení byl Madrid. Kongregace vznikla pod vedením kardinála Ciriaca Maríi Sancha y Hervás, dnes svatořečeného. \n\nDne 26. října 1892 získala od Svatého stolce povolení k činnosti a definitivní schválení získala 28. srpna 1962.\n\nKongregace se věnuje misionářské práci v sociální oblasti a oblasti vzdělávání.\n\nJsou přítomni v Alžírsku, Argentině, Brazílii, Chile, Číně, Kolumbii, Dominikánské republice, Rovníkové Guineze, Indii, Itálii, Keni, Mosambiku, Peru, ve Španělsku, v Tchaj-wanu a Tanzanii; generální kurie se nachází v Římě.\n\nK roku 2005 měla kongregace 479 sester v 74 domech.\n\n\n"}
{"id": "1532638", "url": "https://cs.wikipedia.org/wiki?curid=1532638", "title": "Sestry augustiniánky od Panny Marie Utěšitelky", "text": "Sestry augustiniánky od Panny Marie Utěšitelky\n\nSestry augustiniánky od Panny Marie Utěšitelky (anglicky: \"Augustinian Sisters of Our Lady of the Consolation\") je ženská řeholní kongregace, jejíž zkratkou je O.S.A.\n\nPo zemětřesení roku 1863 v Manile požádali augustiniánští bratři aby přijely na pomoc obyvatelům nové sestry augustiniánky. Na Filipíny přijeli čtyři sestry pod vedením Inés Barceló Pagés a založily zde první komunitu sester augustiniánek od Panny Marie Utěšitelky, a to dne 6. dubna 1883.\n\nGenerální představený augustiniánů Tommaso Rodriguez uznal 31. května 1902 novou skupinu sester za nezávislou a zařadil je do augustiniánského řádu. \n\nDne 18. března 1952 získala kongregace od Svatého stolce schválení k činnosti.\n\nKongregace se věnuje výchově a vzdělání mládeže, převážně sirotků.\n\nJsou přítomni na Dálném východu; generální kurie se nachází v Manile.\n\nK roku 2008 měla kongregace 232 sester v 54 domech.\n\n\n"}
{"id": "1532639", "url": "https://cs.wikipedia.org/wiki?curid=1532639", "title": "Blahočet ztepilý", "text": "Blahočet ztepilý\n\nBlahočet ztepilý (\"Araucaria heterophylla\") je subtropický, stálezelený, jehličnatý, dvoudomý strom statného vzrůstu. Tato starobylá cévnatá dřevina je druhem z disjunktně rozšířené čeledi blahočetovitých, tvořené pouhými třemi rody. Je endemitem na nevelkém, v jihozápadním Pacifiku se nacházejícím ostrově Norfolku, který formálně tvoří australské vnější teritorium.\n\nTento ostrov, původní areál blahočetu ztepilého, se nachází 740 km severozápadně od Nového Zélandu, 750 km jižně od Nové Kaledonie a 1400 km východně od Austrálie. Přestože je od Austrálie hodně vzdálen, je s ní administrativně svázán. Teritorium Norfolk je tvořeno stejnojmenným ostrovem vulkanického původu (s plochou 35 km²) a dvěma přiléhajícími menšími ostrovy Phillip Island (2 km²) a Nepean Island (0,1 km²). V roce 1774, kdy ostrov Norfolk objevil anglický mořeplavec James Cook, rostl tento strom na všech třech výše zmíněných ostrovech. V současnosti na ostrově Nepean Island již vyhynul, na ostrově Phillip Island roste jen zbytková populace a ve větším počtu se vyskytuje, i když fragmentovaně, pouze na ostrově Norfolku.\n\nV současnosti jsou všechny tři ostrovy součásti Národního parku Norfolk Island spravovaného vládou Austrálie. Na podporu ochrany je blahočet ztepilý považován Mezinárodním svazem ochrany přírody (IUCN) za zranitelný druh (VU).\n\nMimo svůj domovský ostrov je druhotně rozšířen hlavně v Austrálii, na Novém Zélandu, Havajských ostrovech i na jihu Spojených států amerických, kde se mladí jedinci vypěstovaní ve školkách hojně prodávají, například jako vánoční stromky.\n\nNa prostředí, vyjma podmínky subtropického klimatu, je málo náročný. Ve své domovině obvykle roste na kamenitých svazích s čedičovým podložím, kde vystupuje do nadmořské výšky 300 m n. m., nebo v pobřežním písku, čímž dosvědčuje tolerantnost vůči soli a větrům. Upřednostňuje plně osluněné stanoviště s vlhkou, ale odvodněnou půdou a dobře snáší jen krátkodobé období sucha. Nejlépe mu vyhovují jen málo kolísající průměrné teploty, letní 24 až 28 °C, zimní od 17 do 21 °C a roční průměrné srážky 1500 až 2000 mm. Potřebuje pH půdy v rozmezí 5,5 až 7,5 a průběžně velkou vlhkost vzduchu. Ve středoevropských podmínkách nepřezimuje, pouhý pokles teploty k 0 °C jej vážně poškodí, ve vlhkém a teplém Středomoří se mu ale daří dobře. Aby vyrostl jedinec s pravidelně formovanou korunou, potřebuje osvětlení ze všech stran. Pro zisk semen je nutno pěstovat samčí i samičí jedince.\n\nStrom vyrůstající do výšky skoro 50 m má rovný, dlouhý, šedě hnědý kmen o průměru 1,2 až 1,7 m. Kuželovitá koruna je tvořena větvemi směřujícími vodorovně či slabě šikmo vzhůru a uspořádanými v pravidelných čtyř až sedmičetných přeslenech, větévky jsou horizontálně odstálé nebo převisající. Jehlicovité listy vyrůstají ve spirále a jsou vícetvaré. Na mladých větvích vyrůstají řidčeji, bývají 10 až 15 mm dlouhé a 1 mm široké, jsou šídlovité, srpovitě nahoru zahnuté, zbarvené světle zeleně a zespodu namodralé. Na starších semenných větvích v horní části koruny nejsou hustě vyrůstající listy jehlicovité, nýbrž překrývají se šupinovitě, jsou trojúhle vejčité, na bázi nejširší a na vrcholu špičaté, obvykle 6 mm dlouhé a 5 mm široké.\n\nNa vrcholu stromu vyrůstají jednotlivě nebo ve shlucích samčí šištice okolo 4 cm dlouhé, které mají žlutohnědé až načervenalé, po okraji brvité a na vrcholu špičaté šupiny (mikrosporofyly); šištice po vyprášení pylu opadají. Naopak jednotlivě rostoucí samičí šištice jsou téměř kulovitého tvaru, s poněkud větší délkou než šířkou; bývají dlouhé 10 až 12 cm a široké 12 až 15 cm. Jejich semenné šupiny jsou trojúhelníkovité a podpůrné šupiny dlouhé a zakřivené. Pyl ze samčích šištic na ty samičí přenáší vítr, po uzrání semen se šišky rozpadají. Semeno je elipsoidní, slabě zploštělé, dlouhé až 3 cm a široké asi 1 cm a má široké postranní křídlo. Stromy plodí každoročně, ale asi ve čtyřletých intervalech bývá semen mnohem více. Samičí stromy vytvářejí šištice na stromech obvykle starších 15 let a samčí až ve stáří 40 roků. Semena jsou jedlá a bývají oblíbenou potravou lidí, ptáků i hlodavců.\n\nNejvyšší strom pravděpodobně roste na Novém Zélandu, je vysoký 53 m a má výčetní tloušťku 317 cm, následuje strom na Havaji vysoký 52 m a tlustý 136 cm. Mezi nejmohutnější se dále počítá strom na ostrově Norfolku vysoký 43 m, tlustý 270 cm a starý 170 let a v Austrálii vysoký 43 m, tlustý 220 cm a starý 140 let.\n\nVegetativně lze stromy tohoto druhu rozmnožovat vrcholovými řízky odebranými po druhé patro od vrcholu; z řízků nižších postranních větví nevyroste strom, ale vějířově rozložitá dřevina. Generativně se množí čerstvě vypadlými semeny, která ve vlhké půdě za jeden až dva měsíce vyklíčí až čtyřmi klíčky. Pro poměrně slabý kořen je vhodné semenáč umístit na trvalé stanoviště co nejdříve.\n\nBlahočet ztepilý je pro svůj symetrický vzhled dost populární a vysazuje se do zahrad a podél cest jako okrasná dřevina, v chladnějších podmínkách se pěstuje jako pokojová rostlina. Žádaný symetrický habitus docílíme jen na volném, ze všech stran osvětleném stanovišti, které lze mimo volné přírody vytvořit v zimní zahradě nebo dobře osvětlené hale, špatně roste v koutě místnosti, ohýbá se za světlem a větvě vyrůstají nepravidelně. Sází se do lehké, propustné, výživné půdy a zalévá měkkou vodou, vzduch s malým obsahem vlhkosti způsobuje opad listů. V letním období lze rostlinu umístit ven do mírného polostínu, v zimě nutno udržet teplotu mírně nad +10 °C a omezit zálivku.\n\n"}
{"id": "1532642", "url": "https://cs.wikipedia.org/wiki?curid=1532642", "title": "Ivanovo Selo", "text": "Ivanovo Selo\n\nIvanovo Selo () je sídlo, část opčiny Grubišno Polje, jež se nachází v Bjelovarsko-bilogorské župě ve východní části Chorvatska. Osada byla založena roku 1825 a jedná se o jedinou osadu v Chorvatsku, kterou osídlili při jejím založení výhradně kolonisté z českých zemí. Češi dodnes v Ivanově Sele žijí, při sčítání v roce 1991 tvořili více než 75 % obyvatelstva. Ves má pravidelný půdorys s velkou centrální návsí, odkud vycházejí na čtyři světové strany tyto ulice: Záhřebská (Zagrebačka), Pražská (Praška), Ilovská (Ilovska) a Kopec (Breg). Ve vesnici funguje Obvodní škola Základní školy Ivana Nepomuka Jermešiće Hrubečné Pole, která poskytuje vzdělání v modelu A (tj. všechny předměty v českém jazyce). V tamním kostele Nejsvětějšího srdce Ježíšova se nachází vyobrazení svatovítské katedrály se sv. Ludmilou, sv. Václavem a sv. Vojtěchem.\n\nSídlo se při svém založení jmenovalo Presad, na přání nových kolonizátorů bylo však přejmenováno na Johannnesdorf (později se objevovaly i varianty Johannisdorf, Joanisdorf), později se už objevuje pouze jako Ivanovo Selo. V lokálním úzu dodnes žije označení Pémie, které vychází z označení osadníků přicházejících z českých zemí (z německého Böhme (Čech) vzniklo označení pro české osadníky Pemac). Zpočátku tak bylo označováno více osad s českým osídlením, do dnešních dob však toto označení přežilo už jen pro Ivanovo Selo.\n\nČeská beseda (jak se nazývají spolky Čechů v Chorvatsku, v Srbsku a v Bosně a Hercegovině) vznikla v roce 1934. V současné době (2019) má 80 členů, působí při ní taneční, divadelní a hudební soubor. Beseda využívá ve vesnici Český dům a pečuje o Etnodům (Etnokuću) s etnografickou sbírkou.\n\nV začátku občanské (domovinské) války zaútočily srbské paravojenské jednotky na Ivanovo Selo; útok si vyžádal 14 mrtvých. Více v článku Masakr v Ivanově Sele. \n"}
{"id": "1532647", "url": "https://cs.wikipedia.org/wiki?curid=1532647", "title": "Gornji Daruvar", "text": "Gornji Daruvar\n\nGornji Daruvar () je sídlo, část opčiny Daruvar, jež se nachází v Bjelovarsko-bilogorské župě v západní části Slavonie v Chorvatsku. V Horním Daruvaru žije česká menšina; v roce 1991 tvořili Češi více než třetinu obyvatel vesnice. V místě funguje Obvodní škola Základní školy Jana Amose Komenského Daruvar, která poskytuje vzdělání v modelu A (všechny předměty v českém jazyce). \n\nHornímu Daruvaru se lidově říká Podbory (Podborje).\n\nČeská beseda (jak se nazývají spolky Čechů v Chorvatsku, v Srbsku a v Bosně a Hercegovině) vznikla v Horním Daruvaru v roce 1933 (divadelní spolek však fungoval už od roku 1924). V současné době (2019) má 203 členů a pěveckou, divadelní a hudební skupinu.\n"}
{"id": "1532648", "url": "https://cs.wikipedia.org/wiki?curid=1532648", "title": "Bene", "text": "Bene\n\nBene (ukrajinsky: \"Бене\") je vesnice na pravém břehu řeky Boržavy v okrese Berehovo v Zakarpatské oblasti na Ukrajině.\n\nVesnice byla založena Maďary. První písemná zmínka pochází z roku 1269, kdy je v darovací listině krále Bély IV. zapsána jako Bhene. V roce 1333 se nachází v listině papežských desátků. \n\nV roce 1567 byla vesnice zničena Tatary a ze čtyřiceti domů zůstalo pouze pět. V roce 1657 vypálili obec Poláci. Polský princ Lubomirski se tak pomstil knížeti Jiřímu II. Rákóczimu, který byl spojencem švédského krále Karla XI. a ukrajinského hejtmana Bohdana Chmelnického.\n\nV roce roce 1593 ve vesnici proběhla reformace.\n\nV druhé polovině 14. století byl postaven kostel, který pravděpodobně sloužil jako opevněný. Katolický kostel byl v rámci reformace vyzdoben freskami, které se nezachovaly. Při požáru v roce 1657 se propadla střecha a gotická klenba lodi a apsidy. Po obnově byl postaven plochý dřevěný strop. V roce 1782 kostel znovu vyhořel. Na začátku 20. století byl v havarijním stavu. V letech 1905–1906 byl opraven do původního stavu. Po požáru v roce 1940 byl zastřešen rovnou plechovou střechou. V roce 2000 byl poškozen ničivou povodní. Jeho opravu v rámci pomoci obětem povodní resaurátorské práce hradilo Maďarsko.\n"}
{"id": "1532649", "url": "https://cs.wikipedia.org/wiki?curid=1532649", "title": "Seznam sídel v Chorvatsku (O)", "text": "Seznam sídel v Chorvatsku (O)\n\nToto je seznam sídel v Chorvatsku začínajících na písmeno O.\n"}
{"id": "1532650", "url": "https://cs.wikipedia.org/wiki?curid=1532650", "title": "Donji Sređani", "text": "Donji Sređani\n\nDonji Sređani () je sídlo, část opčiny Dežanovac, jež se nachází v Bjelovarsko-bilogorské župě v západní Slavonii v Chorvatsku. Ve vesnici žije početná česká menšina; při sčítání v roce 1991 se k české národnosti přihlásilo 74 procent obyvatel. V Dolních Střežanech funguje Obvodní škola České základní školy Jana Amose Komenského Daruvar, která zajišťuje vzdělání v modelu A (všechny předměty v českém jazyce).\n\nČeská beseda (jak se nazývají spolky Čechů v Chorvatsku, v Srbsku a v Bosně a Hercegovině) vznikla v Dolních Střežanech v roce 1966, obnovena byla v roce 1995. V současné době (2019) v ní působí divadelní skupina a pěvecká skupina Střežaňačky.\n"}
{"id": "1532651", "url": "https://cs.wikipedia.org/wiki?curid=1532651", "title": "Nicolò Zaniolo", "text": "Nicolò Zaniolo\n\nNicolò Zaniolo (* 2. července 1999, Massa, Itálie) je italský profesionální fotbalista, který hraje na pozici záložníka za AS Řím a italskou reprezentaci.\n\nS fotbalem začínal v Janově, odkud odešel do Fiorentiny. Tu opustil v roce 2016 a připojil se k týmu Virtus Entella. Na jaře 2017 si tehdy 17letý Zaniolo odbyl debut za Entellu v Serii B.\nCelkem nastoupil do sedmi zápasů Serie B. V červenci 2017 jej získal milánský Inter, který čerstvě 18letému Zaniolovi nabídl pětiletý kontrakt do roku 2022.\nO mladého záložníka stály také Juventus a AC Milán.\nZaniolo si v A-týmu Interu nezahrál a v létě 2018 zamířil do AS Řím, naopak Řím Interu podstoupil Nainggolana.\n\nPrvní zápas za římský celek odehrál 19. září 2018 v milionářské Lize mistrů na půdě Realu Madrid, kde Římané prohráli 0:3. Zaniolo odehrál 54 minut než byl vystřídán.\nPremiérový zápas v Serii A si zahrál 26. září na domácí půdě proti Frosinone Calcio, když ho kouč Di Francesco vpustil na hřiště v 67. minutě za Pastoreho.\nPrvní branku v lize vstřelil 26. prosince proti Sassuolu. V 59. minutě unikl po pravé lajně přes dva obránce a obloučkem překonal brankáře Consigliho, Řím tak vedl už 3:0.\nSassuolo v závěru již jen snížilo. Ve skupině Ligy mistrů si zahrál několik desítek minut v zápasech s Viktorií Plzeň, CSKA Moskva a znovu proti Realu. AS Řím postoupil do osmifinále, kde narazil na portugalské FC Porto. Zaniolo se zaskvěl v prvním zápase na domácí půdě, když ve spolupráci s Edinem Džekem vstřelil dva góly v 70. a 76. minutě.\nV odvetě se ale gólově neprosadil a Porto dokázalo Římany udolat v prodloužení. V lednu se gólově prosadil proti Turínu FC, když v 15. minutě otevřel skóre zápasu.\nPřes dramatický vývoj dokázal Řím porazit turínského soupeře 3:2. Do konce sezony se střelecky prosadil ještě dvakrát, proti AC Milán ve 46. minutě srovnal na konečný výsledek 1:1. Jeho gól proti Fiorentině znamenal rovněž remízu 2:2. AS Řím skončil sezonu na 6. místě.\n\nKvalitní výkony z něj učinili žádané zboží; o jeho služby v letním období projevily zájmy týmy jako Manchester United nebo Tottenham Hotspur.\n\nRočník 2019/20 se AS Řím poprvé musel obejít bez letitých opor jako byli Totti nebo De Rossi. Nově příchozí trenér Paulo Fonseca nehodlal na Zaniolově roli v týmu nic měnit. Ten nastoupil hned v úvodním kole proti Janovu, které skončilo 3:3. Ve druhém kole se konalo derby s Laziem, ve kterém dvakrát v prvním poločase nastřelil tyč, zápas skončil 1:1.\nVe skupině Evropské ligy nastoupil do úvodního utkání proti Başakşehiru z Turecka, který Zaniolo a spol. zvládli na výbornou. Po vlastním gólu soupeře v 58. minutě asistoval Džekovi na 2:0. V 71. minutě role otočily, Džeko přihrál na gól Zaniolovi.\nTen ještě v nastavené 93. minutě vyslal do úniku Justina Kluvierta, který završil vítězství 4:0.\nVe druhém zápase skupiny nastoupil na levém křídle proti Wolfsbergeru, zrodila se remíza 1:1. Ve třetím zápase doma s Borussií Mönchengladbach zařídil gólem hlavou druhou nešťastnou remízu 1:1. Sudí Collum totiž německému týmu nesprávně daroval penaltu po domnělé ruce Smallinga v 95. minutě, kterou Lars Stindl proměnil.\nVe šlágru 9. kola Serie A společně s forvardem Džekem zajistil výhru nad AC Milán 2:1.\n\nZaniolo se v roce 2018 zúčastnil Mistrovství Evropy do 19 let, které se konalo ve Finsku. V prvním zápase proti pořadatelům vstřelil jedinou branku, a to ve 43. minutě.\nVe druhém zápase Itálie zdolala Portugalsko 3:2 a ve třetím proti Norsku na penaltovou branku Nora Hålanda odpověl po asistenci Zaniola Kean a zařídil remízu 1:1.\nSemifinálové utkání proti Francii odehrál Zaniolo celé a opět asistoval Keanovi na gól, Italové tak ve 30. minutě zvýšili na 2:0 a toto vedení již nepustili.\nVe finále se Itálie znovu setkala s Portugalci. Zaniolo znovu přihrával střídajícímu Keanovi na jeho druhý gól. Portugalci však po prodloužení zvítězili 4:3.\n\nJeho výkony jej dostaly na lavičku vybraného „Týmu šampionátu“ složeného odborníky z nejlepších fotbalistů finského turnaje.\n\n\n\n"}
{"id": "1532652", "url": "https://cs.wikipedia.org/wiki?curid=1532652", "title": "Řád Východního Timoru", "text": "Řád Východního Timoru\n\nŘád Východního Timoru \"(: Ordem de Timor-Leste)\" je nejvyšší státní vyznamenání Východního Timoru. Bylo založeno v roce 2009 a jeho využití je obecnější než u původních řádů spojených se ziskem nezávislosti. Udílí jej prezident Východního Timoru občanům státu i cizím státním příslušníkům za významný přínos k národnímu míru a stabilitě.\n\nŘád byl založen dne 6. května 2009 na základě zákona \"Decree-law N° 20/2009\".\n\nŘád je udílen občanům Východního Timoru i cizím státním příslušníkům za významný osobní přínos pro Východní Timor, jeho lid a lidstvo obecně. Mezi činy, za které je řád udílen, patří výjimečné zásluhy během vojenské služby nebo při velení vojenské misi, civilní či vojenské skutky hrdinství, výjimečné činy pro zemi spojené se sebeobětováním či sebezapřením, vynikající služby při výkonu povinností spojených s veřejnou správou či diplomacií, vojenské služby zvláštní povahy, zásluhy o kulturu, zejména literaturu, vědu, umění a vzdělávání, za jakoukoliv veřejnou či soukromou práci, která nese prvky nesobeckosti a sebezapření pro dobro komunity, či za vynikající sportovní úspěchy.\n\nŘád může být udělen prezidentem Východního Timoru na základě jeho uvážení, na návrh Národního parlamentu nebo na návrh vlády. V případě, že kandidáty na vyznamenání jsou příslušníci východotimorských či zahraničních ozbrojených sil, je udělení konzultováno s ministrem obrany a bezpečnosti a s velitelem štábu armády. V případě, že kandidáty na vyznamenání jsou příslušníci východotimorské či zahraniční policie, je udělení konzultováno s ministrem obrany a bezpečnosti a s generálním velitelem Národních policejních sil Východního Timoru. V případě, že má být řád udělen cizincům, je udělení konzultováno i s ministrem zahraničních věcí. Řád může být udělen i posmrtně.\n\nTřída velkého řetězu je vyhrazena pouze pro nejvyšší představitele suverénních států. Velký řetěz může nosit také prezident Východního Timoru po skončení svého funkčního období. Medaile může být udělena rovněž komunitám, institucím, diplomatickým sborům a policejním či vojenským jednotkám.\n\nŘád by měl předávat prezident republiky a v případě velkého řetězu ani jiná varianta neexistuje. Insignie třídy řetězu mohou být kromě prezidenta předány v jeho zastoupení i předsedou parlamentu či předsedou vlády. Nižší třídy mohou být navíc předány i místopředsedou parlamentu, místopředsedou vlády, ministry či velvyslanci. Příslušníky ozbrojených sil může navíc dekorovat velitel štábu armády a policisty vrchní velitel policie.\n\nŘád je udílen ve čtyřech řádných třídách a každá může být jedinci udělena pouze jednou.\n\n\nŘádový odznak má tvar červeně smaltované pěticípé hvězdy. Jednotlivé cípy jsou spojeny zlatými paprsky. Uprostřed paprsků jsou červeně smaltované trojúhelníky. Uprostřed hvězdy je kulatý medailon se zlatým motivem pohoří. Medailon je obklopen černě smaltovanou kruhovou páskou se zlatým nápisem REPÚBLICA DEMOCRÁTICA DE TIMOR-LESTE RDTL. K hornímu paprsku hvězdy je připojen zeleně smaltovaný věnec a nad ním je červeně smaltovaný kříž se zlatou třinácticípou hvězdou uprostřed.\n\nŘádová hvězda má stejný vzhled jako řádový odznak, chybí však kříž a věnec.\n\nŘádový řetěz se skládá ze středového článku a dalších 12 článků o třech pravidelně se opakujících motivech. Centrální článek má podobu zlatého státního znaku na červeně smaltovaném štítě obklopeném zeleně smaltovaným věncem. Celý je lemován zlatými krokodýli, kteří odkazují na východotimorské bájesloví, podle kterého byla země vytvořena krokodýlem. Ke středovému článku je zavěšen řádový odznak. \n\nStuha sestává z širokého středového pruhu bílé barvy, který lemují dva úzké žluté pruhy. Na ně navazují dva červené pruhy svou šířkou shodné s bílým pruhem. Ty jsou opět lemovány dvěma úzkými žlutými pruhy, na které navazují dva úzké černé pruhy při okrajích. Celkově podoba stuhy odpovídá barvám státní vlajky.\n\nInsignie jsou vyráběny singapurskou firmou \"Eng Leong Medallic Industries (ELM)\".\n"}
{"id": "1532660", "url": "https://cs.wikipedia.org/wiki?curid=1532660", "title": "Zaurbek Sidakov", "text": "Zaurbek Sidakov\n\nZaurbek Kazbekovič Sidakov (Sidakaty) (* 14. března 1996) je ruský zápasník–volnostylař osetské národnosti.\n\nZápasení se věnoval od 10 let v Beslanu. Připravuje se pod vedením trenérů Arčegova a Dudajeva střídavě v Beslanu a Moskvě. Od roku 2016 reprezentuje též papírově ruský Chantymansijský autonomní okruh (Surgut, Nižněvartovsk). Od roku 2018 startuje v ruské volnostylařské reprezentaci ve váze do 74 kg.\n\n"}
{"id": "1532663", "url": "https://cs.wikipedia.org/wiki?curid=1532663", "title": "Marcelo Gleiser", "text": "Marcelo Gleiser\n\nMarcelo Gleiser (* 19. března 1959 Rio de Janeiro) je brazilský agnostik, fyzik, astronom a filozof. Aktuálně vyučuje fyziku a astronomii na Dartmouth College v americkém Hanoveru. V USA je znám především pro svoji výuku a vědeckou práci, zatímco v Brazílii je známý zejména svými popularizačními články v deníku Folha de São Paulo, který je jedním z nejrozšířenějších národních periodik.\n\nNapsal sedm knih a vydal tři sbírky článků. Byl hostem TV pořadů v Brazílii, USA a Anglii. V roce 2007 byl zvolen členem Brazilské akademie filozofů. V roce 2019 získal Templetonovu cenu.\n\nVe volném čase se věnuje muškaření a běhu na dlouhé tratě.\n\n\n"}
{"id": "1532664", "url": "https://cs.wikipedia.org/wiki?curid=1532664", "title": "Údolní chrám", "text": "Údolní chrám\n\nÚdolní chrám je staroegyptský typ chrámů, který byl součástí pyramidových komplexů. Byly stavěny v údolí Nilu a se zádušními chrámy, které se nacházely v těsné blízkosti pyramidy, je spojovaly takzvané vzestupné cesty. První známý údolní chrám vybudoval faraon 4. dynastie Snofru.\n\nObvykle stály na terase těsně u Nilu a měly velké nábřeží, které sloužilo jako přístaviště. Uvnitř se nacházela kaple se sochami stavebníka pyramidového komplexu, ke kterému chrám náležel, a schodiště chrámu vedlo až na jeho střechu. Nejstarší plně dochovaný údolní chrám pochází od Rachefa. Dále například od Menkaureho, Sahurea, Niuserre, Venise, Pepiho II., Senusreta II. či Amenehmeta III.\n"}
{"id": "1532674", "url": "https://cs.wikipedia.org/wiki?curid=1532674", "title": "Franz Fuchs", "text": "Franz Fuchs\n\nJméno a příjmení Franz Fuchs má více významných nositelů:\n\n"}
{"id": "1532676", "url": "https://cs.wikipedia.org/wiki?curid=1532676", "title": "Dušan Dvořák", "text": "Dušan Dvořák\n\nDušan Dvořák (* 12. ledna 1962 Olomouc) je český adiktolog. Je vedoucím výzkumu \"Konopí je lék\", magistrem Konopné apatyky královny koloběžky první Edukativní konopné kliniky a rektorem sboru náboženského společenství Chrám Přírody. \n\nPodílel se na vzniku standardů kvality zdravotně sociálních služeb a zákonu o sociálních službách. Zpracoval tři legislativní návrhy na zastavení kriminalizace přírody, vědy a práva ve věci konopí. \n\nNa protest proti korupčnímu zákonu „Konopí do lékáren“ (zákon č. 50/2013 Sb) a pro nemocné naprosto neblahou roli a postoje jednotlivých odborných lékařských společností na tomto podvodném zákoně v roce 2012 Dušan Dvořák po 18 letech členství vystoupil z České lékařské společnosti. \n\nDušan Dvořák po absolvování vysoké školy pracoval od roku 1986 do roku 1990 jako etoped pražského Střediska pro mládež. Středisko společně s nevládní organizací Sananim \"(Martina Těmínová, Martin Vlček, Dana Struková a Dušan Dvořák)\" v roce 1991 založili první českou terapeutickou komunitu pro drogově závislé v Němčicích u Volyně. \n\nV roce 1994 Dušan Dvořák s kolegy a přáteli v Olomouci založil nevládní organizaci Sananim Olomouc, která pod jeho vedením vybudovala víceúčelové Středisko prevence, léčby a rehabilitace osob ohrožených drogovou závislostí s galerií U mloka pro mladé začínající umělce. \n\nDušan Dvořák je autorem poradenského portálu pro osoby se specifickými potřebami InternetPoradna (2000), dále je zakladatelem první české bezbariérové školy pro dospělé Ateliér ALF v Praze (2006) a zakladatelem výzkumnické farmy konopí v Ospělově (2006).\n\nDušan Dvořák je zakladatelem pražského vědecko-výzkumného a vzdělávacího pracoviště Edukativní konopná klinika s galerií Jaroslavy Moserové (2010). Slavnostní otevření všech oddělení Edukativní konopné kliniky proběhlo dne 11. září 2010. V současné době vzdělávací klinika sídlí v Ospělově. \n\nDušan Dvořák je autorem výzkumných, vzdělávacích a osvětových publikací a nositelem českých a zahraničních cen. \n\n\n\nDušan Dvořák s lékaři od roku 2010 mimo jiné opakovaně doložil úspěch cannabisterapie také u fatálních stavů diabetes a nepotřeby amputací diabetických nohou. \n\nPřestože tyto skutečnosti referují vědci ze základního výzkumu a na práci Mgr. Dušana Dvořáka a jeho kolegů odkazují přední vědci na konkrecích a dnes již umíme teoreticky účinek látek v konopí na diabetes vysvětlit tyto závažné skutečnosti jsou bagatelizovány, opomíjeny popř. dokonce zesměšňovány.\n\nDušan Dvořák byl ode dne 19. ledna 2010 již desetkrát obviněn a opakovaně odsouzen za zpřístupnění konopí k léčbě a výzkumu s návrhy trestu v součtu horních sazeb více než 70 let vězení. Justice se od roku 2012 dosud opakovaně pokoušela omezit Dušana Dvořáka na svéprávnosti a svobodě a ustanovila mu světově ojedinělou diagnozu, že byl v letech 2008–2012 zcela nepříčetný a nemůže tak v soudním řízení po podaném obvinění za výrobu konopí jako léku obhájit netrestnost léčby konopím a povinnost soudu předat spor Soudnímu dvoru k rozhodnutí. \n\nNa obranu Dušana Dvořáka se veřejně postavili odborníci, nemocní a stovky občanů, zejména pak z Olomouce a mj. také tři emeritní rektoři Univerzity Palackého a primátor Olomouce a další veřejně známé osobnosti. V roce 2013 Dušana Dvořáka a další olomoucké osobnosti zapojené do výzkumu konopí emeritní rektor Univerzity Palackého Josef Jařab a další osobnosti jako Jindřich Štreit a nevládní organizace a školy nominovali na Cenu města Olomouce Z nominovaných Olomoučanů cenu v roce 2013 získal Lumír Ondřej Hanuš. \n\nDne 18. září 2019 vydala Česká republika na Dušana Dvořáka zatykač za opakovanou výrobu konopí jako léku bez příslušného povolení, které však Česká republika nikdy nikomu nevydala. Dne 26. září 2019 podala asociace Cannabis is The Cure,z.s. a Dušan Dvořák Evropskému soudu pro lidská práva již dvanáctou stížnost na rozhodnutí České republiky ode dne 10. října 2012 kriminalizovat léčbu a výzkum konopí a následně požádal o politický azyl v Kanadě.\n"}
{"id": "1532678", "url": "https://cs.wikipedia.org/wiki?curid=1532678", "title": "Diecéze Ægæ", "text": "Diecéze Ægæ\n\nDiecéze Ægæ je titulární diecéze římskokatolické církve.\n\nÆgæ, ztotožnitelné s městem \"Nemrud-Kalesi\" v dnešním Turecku, je starobylé biskupské sídlo nacházející se v římské provincii Asia I.. Bylo součástí konstantinopolského patriarchátu a sufragánnou arcidiecéze Efez.\n\nPrvním známým biskupem je Theodorus, který je spojen s příběhem svatých Sedmispáčů.\n\nAutor jménem Lequien připisuje k tomuto sídlu i biskupa Stephana, který se roku 431 zúčastnil efezského koncilu.\n\nPrvním historicky doloženým biskupem je Cyriacus, který se zúčastnil Druhého efezského koncilu (449) a chalkedonského koncilu (451).\n\nDnes je využívána jako titulární biskupské sídlo; v současnosti nemá svého titulárního biskupa.\n\n\n\n"}
{"id": "1532679", "url": "https://cs.wikipedia.org/wiki?curid=1532679", "title": "Grand Prix Belgie 1986", "text": "Grand Prix Belgie 1986\n\nGrand Prix Belgie 1986 (oficiálně XL Grote Prijs van Belgie) se jela na okruhu Circuit de Spa-Francorchamps v Stavelotu v Belgii dne 25. května 1986. Závod byl pátým v pořadí v sezóně 1986 šampionátu Formule 1.\n\n\n{|class=\"wikitable\" style=\"font-size: 85%;\"\n! Pořadí\n! Konstruktér\n! Body\n!colspan=4|Zdroj:\n"}
{"id": "1532681", "url": "https://cs.wikipedia.org/wiki?curid=1532681", "title": "Stinica", "text": "Stinica\n\nStinica () je malá vesnice a přímořské letovisko v Chorvatsku v Licko-senjské župě, spadající pod opčinu města Senj. Nachází se pod pohořím Velebit, asi 39 km jižně od Senje. V roce 2011 zde trvale žilo 73 obyvatel. Počet obyvatel zde, podobně jako u jiných vesnic v této oblasti, výrazně klesá, např. v roce 1900 žilo ve Stinici 1 345 obyvatel a v roce 1961 ještě 652.\n\nStinica je známá především díky tomu, že je zde trajektový přístav \"Mišnjak\", který slouží ke spojení s ostrovem Rab. Stinicí též prochází silnice D405, která slouží ke spojení silnice D8 s přístavem.\n\nSousedními vesnicemi jsou Jablanac, Prizna a Starigrad.\n"}
{"id": "1532682", "url": "https://cs.wikipedia.org/wiki?curid=1532682", "title": "Erste Bank Open 2019 – mužská dvouhra", "text": "Erste Bank Open 2019 – mužská dvouhra\n\nMužská dvouhra Erste Bank Open 2019 probíhala ve druhé polovině října 2019. Do singlové soutěže vídeňského tenisového turnaje hraného na tvrdém povrchu ve Wiener Stadthalle nastoupilo třicet dva hráčů. Obhájcem titulu byl Jihoafričan Kevin Anderson, který na okruhu absentoval pro poranění kolena.\n\nVítězem se stal nejvýše nasazený, 26letý Rakušan Dominic Thiem, jenž ve finále zdolal o rok starší turnajovou pětku Diega Schwartzmana po třísetovém průběhu 3–6, 6–4 a 6–3. Ve druhé sadě zachránil za stavu gemů 3–6 a 2–3 brejkbol soupeře a potřetí tak na turnaji otočil průběh utkání. V probíhající sezóně i poprvé v rámci jednoho roku si Thiem připsal páté turnajové vítězství, které představovalo šestnáctý singlový titul na okruhu ATP Tour.\n"}
{"id": "1532683", "url": "https://cs.wikipedia.org/wiki?curid=1532683", "title": "Grand Prix Belgie 1987", "text": "Grand Prix Belgie 1987\n\nGrand Prix Belgie 1987 (oficiálně XLV Grand Prix de Belgique) se jela na okruhu Circuit de Spa-Francorchamps v Stavelotu v Belgii dne 17. května 1987. Závod byl třetím v pořadí v sezóně 1987 šampionátu Formule 1.\n\n{|class=\"wikitable\" style=\"font-size: 95%;\"\n! Pořadí\n! Konstruktér\n! Body\n"}
{"id": "1532686", "url": "https://cs.wikipedia.org/wiki?curid=1532686", "title": "Swiss Indoors 2019 – mužská dvouhra", "text": "Swiss Indoors 2019 – mužská dvouhra\n\nMužská dvouhra Swiss Indoors 2019 probíhala ve druhé polovině října 2019. Do singlové soutěže basilejského tenisového turnaje hraného na tvrdém povrchu St. Jakobshalle nastoupilo třicet dva hráčů. \n\nVítězem se potřetí v řadě stal třetí hráč světa a 38letý basilejský rodák Roger Federer, jenž ve finále zdolal 20letého Australana Alexe de Minaura po dvousetovém průběhu 6–2 a 6–2. Během celého turnaje ztratil pouze jedno podání. V probíhající sezóně si připsal, po triumfech v Dubaji, Miami a Halle, čtvrté turnajové vítězství, které představovalo stý třetí singlový titul na okruhu ATP Tour. Na rekordních 109 trofejí Connorse ztrácel šest výher. Na Swiss Indoors získal jubilejní desátý titul v patnáctém finále, čímž napodobil svůj výkon z Halle Open. Celková Federerova zápasová bilance v Basileji po skončení činila 75–9.\n"}
{"id": "1532688", "url": "https://cs.wikipedia.org/wiki?curid=1532688", "title": "Park v ulici Rooseveltova", "text": "Park v ulici Rooseveltova\n\nPark v ulici Rooseveltova (kódové označení 123/029/2738) se nachází v Praze v Bubenči u křižovatky ulic Jugoslávských partyzánů a Rooseveltova. \n\nDnešní rozsah parku v Rooseveltově ulici byl určen regulací Nových Dejvic ve 20. letech 20. století podle návrhu českého architekta, urbanisty a teoretika architektury Antonína Engla. Obdélníkový park o rozměrech 100 x 30 metrů (a plochou 3000 metrů čtverečních) je situován kratšími stranami ve směru sever–jih. Park nese jméno podle ulice, která ho po obou jeho delších stranách obepíná a která připomíná Franklina Delano Roosevelta (1882–1945), amerického státníka a 32. prezidenta USA (v letech 1933 až 1945). \n\nPůvodní název ulice Rooseveltova v letech 1911 až 1940 zněl „Bučkova“ a připomínal Josefa Ignáce Bučka z Heraldic (1741–1812), rakouského osvíceného právníka a univerzitního profesora, který (jako majitel statku v Ovenci od roku 1786) založil původní sady u Podbabské silnice. V době druhé světové války (přesněji v letech 1940 až 1945) pak nesla ulice název „Radeckého“ (německy Radetzky–Strasse) po českém hraběti a rakouském polním maršálu, účastníku napoleonských válek Janu Josefu Václavu Radeckém z Radče (1766–1858). \n\nV roce 1998 nechala Městská část Praha 6 park kompletně zrekonstruovat. Na jeho kratší východní straně k parku přiléhají podzemní kontejnery na tříděný odpad. Druhá kratší strana – západní – přiléhá k ulici Jugoslávských partyzánů. Původně se zde nacházela nevzhledná betonová transformační stanice. Ta byla při rekonstrukci přesunuta blíže ke středu parku a zabudována do objektu ve tvaru osmibokého zeleného altánu. V prostoru mezi ulicí Jugoslávských partyzánů a tímto altánem bylo zbudováno dětské hřiště. Úzký prostor nad delší severní hranou parku vyplňuje parkoviště pro osobní vozy. Celý park získal městský vzhled se zelení vymezenou plůtky a novou dlažbou s prvky drobné architektury.\n\n"}
{"id": "1532690", "url": "https://cs.wikipedia.org/wiki?curid=1532690", "title": "Grand Prix Belgie 1988", "text": "Grand Prix Belgie 1988\n\nGrand Prix Belgie 1988 (oficiálně XLVI Champion Belgian Grand Prix) se jela na okruhu Circuit de Spa-Francorchamps v Stavelotu v Belgii dne 28. srpna 1988. Závod byl jedenáctým v pořadí v sezóně 1988 šampionátu Formule 1.\n\n\n{|class=\"wikitable\" style=\"font-size: 85%;\"\n! Pořadí\n! Konstruktér\n! Body\n!colspan=4|Zdroj:\n"}
{"id": "1532696", "url": "https://cs.wikipedia.org/wiki?curid=1532696", "title": "Ploskochodec", "text": "Ploskochodec\n\nPloskochodec je čtyřnožec, který při pohybu staví na celé autopodium (od zápěstí ke konečkům prstů, resp. od paty k prstcům). Tato skupina bývá taktéž označována jako plantigrada (z latinského „chodidlo“ a „jít“). Jejich končetina má nejčastěji pět funkčních prstů. Navíc je autopodium často relativně delší oproti zeugopodiu (předloktí, resp. bérec). Zeugopodium je zpravidla přibližně stejně dlouhé jako stylopodium (nadloktí, resp.stehno).\n\nMezi ploskochodce patří např. hmyzožravci, hlodavci či medvědovití.\n"}
{"id": "1532700", "url": "https://cs.wikipedia.org/wiki?curid=1532700", "title": "Jablanac", "text": "Jablanac\n\nJablanac (, ) je malá vesnice a přímořské letovisko v Chorvatsku v Licko-senjské župě, spadající pod opčinu města Senj. Nachází se pod pohořím Velebit, asi 41 km jižně od Senje. V roce 2011 zde trvale žilo 83 obyvatel. Počet obyvatel zde, podobně jako u jiných vesnic v této oblasti, výrazně klesá, např. v roce 1910 žilo v Jablanaci 1 101 obyvatel a v roce 1961 ještě 700.\n\nSousedními vesnicemi jsou Prizna, Starigrad a Stinica.\n"}
{"id": "1532701", "url": "https://cs.wikipedia.org/wiki?curid=1532701", "title": "Nature Cat", "text": "Nature Cat\n\nNature Cat je americký animovaný televizní seriál vysílaný v letech 2015 na stanici PBS Kids.\n\nSérie sleduje Freda, domácí kočku, která sní o objevování všeho, co je venku. Jakmile jeho rodina ráno odejde, promění se v Nature Cat, která nedočkavě vyrazí do přírody. Fred má však jeden problém: schází mu instinkty pro pobyt venku. \n\nProstřednictvím zážitků z učení postav má tato série v úmyslu povzbudit děti, aby se podobně zapojily do rozvoje přírody a porozuměly jí.\n"}
{"id": "1532702", "url": "https://cs.wikipedia.org/wiki?curid=1532702", "title": "Donduk Kuular", "text": "Donduk Kuular\n\nDonduk Kuular, tuvinsky Куулар Дондук Дажы оглу \"Kuular Donduk Dažy oglu\" (1888–1932) byl tuvinský buddhistický mnich, politik a premiér Tuvinské aratské republiky . \n\nPocházel z rodiny zámožného arata a narodil se v Šemi v tehdejším vazalském státě říše Čching, Tannu Urjanchaji (dnešní Tuvě, Dzun-Chemčikský chošún), který se stal formálně nezávislý po rozpadu říše roku 1911. Jako mladý byl vyslán do buddhistického kláštera v Urze (Ulánbátaru) a Ustüü-Chüree (dosáhl titulu geše a v Ustüü-Chüree patřil mezi vedoucí lámy). Podporoval roku 1921 Ruskem podporované vyhlášení nezávislé Lidové republiky Tannu Tuva. Následně vstoupil do komunistické Tuvinské lidové revoluční strany.\n\nDonduk byl po ustanovení Malého churalu (na druhém Velkém churalu roku 1924) se stal prvním předsedou prezidia, poté byl roku 1925 zvolen premiérem (předsedou sovětu ministrů) Tannu Tuvy. Byl si vědom zranitelnosti svého mladého národa a snažil se navázat vztahy s Mongolskou lidovou republikou (která si na území Tuvy dělala nároky, naopak Mongolsko bylo roku 1926 druhým státem, který uznal samostatnou Tuvu). Jeho klášterní pozadí a teokratické sklony mu umožnily se vnitrostátně spoléhat na místní lámy, jejichž zájmy se snažil využít navzdory rostoucímu Stalinově podráždění. V roce 1926 prohlásil buddhismus za státní náboženství Tannu Tuvy, která byla v listopadu přejmenováno na Tuvinskou lidovou (aratskou) republiku. \n\nStalin shledal Dondukovy separatistické a teokratické tendence nepříjemnými a odporující komunistickým principům ateismu a internacionalismu. V roce 1929 propukl puč, Donduk byl zatčen. Mezitím bylo pět tuvinských absolventů Komunistické univerzity pracujících východu jmenováno \"mimořádnými komisaři\" pro Tuvu. Jejich loajalita ke Stalinovi zajistila, že budou provádět reformy, jako byla kolektivizace, které Donduk ignoroval. Další významnou figurou ve směřování Tuvy se po Dondukovi stal jeden z komisařů Salčak Toka, který byl roku 1932 zvolen za generálního tajemníka Tuvinské lidové revoluční strany a Donduk byl téhož roku popraven (spolu s Bujan-Badyrgym). \n\n"}
{"id": "1532704", "url": "https://cs.wikipedia.org/wiki?curid=1532704", "title": "Josef Sušánek", "text": "Josef Sušánek\n\nJosef Sušánek (5. září 1896, Vrbno nad Lesy – 22. března 1945, Malá pevnost Terezín) byl český dobrovolný hasič a odbojář umučený nacisty.\n\nJosef Sušánek se narodil 5. září roku 1896 ve Vrbně nad Lesy do rodiny strojníka a domkáře Josefa Sušánka (* 1868) a Anny Raifové (* 1874).\n\nŽil ve Slaném, kde pracoval jako soustružník kovů v ČKD, také se zde zúčastnil dělnických stávek v první republice. Ve dvacátých letech 20. století byl aktivním členem Dělnické tělocvičné jednoty ve Slaném. Při vzniku KSČ v roce 1921 vstoupil do strany. Pracoval ve Federaci dělnických tělocvičných jednot a Jednotě proletářské tělovýchovy jako náčelník jednoty a později jako krajský náčelník. \n\nPůvodně žil a pracoval jako autodopravce a strojní zámečník se sídlem Všehlušická čp. 414, v té době v budově v majetku města Slaný jakožto vodárny. Následně zakoupil parcelu v městské části Slaný - Na Skalkách, kde postavil dům čp. 841 a žil zde se svoji ženou Marií Sušánkovou, roz. Procházkovou (* 1899), z jejichž manželství měl dceru Věru a syna Jiřího.\n\nJosef Sušánek byl blízkým přítelem JUDr. Miroslava Hakena, se kterým udržoval vztah ve slánském hasičském sboru, dcera Josefa Sušánka Věra (* 1920) později pro JUDr. Hakena pracovala jako administrativní pracovnice v kanceláři.\n\nByl aktivním členem Sboru dobrovolných hasičů ve Slaném, kde původně až do roku 1931 působil jako ochranný člen, téhož roku se po aktivní pomoci při požáru rozhodl po návrhu tehdejšího velitele sboru br. Šámala vstoupit do činných řad českého hasičstva, od roku 1939 působil jako velitel Okresní hasičské jednoty č.40 - I. Obvod Slaný - Vrabíčkův a na tuto důležitou etapu svého života později vzpomínal v Památníku vydanému při otevření hasičského domu ve Slaném:\"\"Po uhašení požáru rozmlouval jsem s br. Šámalem, který mně během debaty navrhl, nechtěl-li bych vstoupit do činných řad českého hasičstva. Uvědomiv si a rozváživ, kolik dobrého pro lidstvo hasičstvo vykonává, nezaváhal jsem a uposlechnuv pokynu br. Šámala, přihlásil jsem se do činného členstva hasičského sboru ve Slaném. Bratrským prostředním a zájmem o práci a činnost ve sboru vžilo se mi hasičství v krátké době do krve a než se rok s rokem sešel, obdržel jsem již funkci činovníka v župě, ve které jsem působil až do loňského roku, kdy jsem byl zvolen velitelem I. obvodu OHJ slánské, č. 40.\"\"\nVelitel Josef Sušánek byl ve slánském sboru velmi aktivní, spolu se svými hasičskými bratry se podílel přímo na samotné výstavbě nové budovy a na stavbě osobně odpracoval celkem 1084 hodin.\n\nSlánští hasiči v roce 1940 slavnostně otevřeli novou budovu hasičského domu v Lázeňské ulici, který dnes využívá Hasičský záchranný sbor České republiky.\n\nVelitel Josef Sušánek, byl jakožto aktivní hasič a vlastenec aktivní v občanské společnosti první republiky zapojen v protifašistickém domácím odboji.\n\nByl zatčen dne 27. října 1944 pro ilegální činnost gestapem a začátkem listopadu 1944 byl uvězněn ve věznici gestapa v Malé pevnosti Terezín, dle dokumentu sepsaného jeho potomky, vycházejícího z dopisu od spoluvězně z Terezína, šlo o odbojovou činnost Svazu českého hasičstva s centrálou v Plzni. Byl obviněn z přechovávání zbraní a účasti v hasičském odboji. V jeho spisech byla poznámka \"návrat nežádoucí - výborný organisátor\".\n\nV terezínské Malé pevnosti prošel Josef Sušánek krutými výslechy, zejména o silvestru 31. prosince 1944, kdy byl brutálně mučen kladenskými gestapáky a byly mu rozbity ledviny tak, že až 20. března 1945 v Krankenrevieru Malé pevnosti umírá na následky krutého mučení.\n\nV dokumentu sepsanému 23. ledna 1975 ve Slaném jeho potomky bylo zjištěno jméno kriminálního zaměstnance kladenského gestapa, který Josefa Sušánka nejvíce týral, jmenoval se Hans Quido Skalak, kriminální zaměstnanec kladenského gestapa, narozený v Praze 31. března 1903, syn Jana Skalaka a Marie, roz. Tobiášové, ženatý a bytem v Kladně č. 2818. Skalak požíval ve službě nejhorší pověsti. Zpracovával illegální organisace a on to byl, který provedl zatčení členů Národního odboje.\n\nPřislušník gestapa Skalak byl rovněž přímý účastník vypálení Lidic, lidickým ženám odebíral před transportem děti a cennosti, po válce nezvěstný. \n\nNa přátelství, utrpení a smrt vzpomínal resp. finanční stráže František Vaňásek v dopise napsaném 20. června 1945 následovně:\"\"My spolu měli jsme se rádi jako rodní bratři. Najít přítele a kamaráda v kriminále je velké umění. Váš pan otec byl\" \"velký mučedník, před Vánoci v r. 1944 přijelo Kladenské gestapo a vyslýchalo jej. Vším byl vinen jeden pán z\" \"hasičského ústředí v Praze myslím, že se jmenoval\" pozn. jméno bylo v dopise začerněno\". Udal na něj věci, které\" \"nebyly pravdivé, a gestapáci jej mučili, tak že se nemohl hnout a musel být odnesen na lůžko do cely č. 43/ kde spal\" \"vedle mě. Musel ležet jen na břiše, záda měl od krku až k patě celá rozsekaná, ne modrá ale černá jak vše bylo krví\" \"podlito. Asi za 10 nebo 14 dní přijeli gestapáci znovu a znovu jej mučili, že se vůbec nemohl hnout. Ošetřoval jsem jej\" jak \"jsem mohl. Jinak, když byl zdráv a veselé mysli a z uvěznění si nic nedělal. Já dosud nejsem zdráv bude to u mne\" \"trvat dlouhý čas než se zase úplně zotavím.\" \"Na svého otce a jeho utrpení během 2. světové války vzpomínali jeho potomci Věra a Jiří takto:\"\"Po revoluci chodili k nám a psali nám ti, kteří přežili a vyprávěli o statečnosti a nezdolném optimismu našeho otce a vzpomínali na něho jako na pevného a skvělého člověka, kterým celým životem byl.\"\"\n\n"}
{"id": "1532705", "url": "https://cs.wikipedia.org/wiki?curid=1532705", "title": "Karboniový ion", "text": "Karboniový ion\n\nKarboniový ion je obecně jakýkoliv kation s pětivazným atomem uhlíku. Označení karbonium se také používá pro nejjednodušší ion z této skupiny, což je methanium (CH).\n\nNejjednodušší z ostatních karboniových iontů mají dva atomy uhlíku; ethynium, tedy protonovaný ethyn (CH), ethenium, protonovaný ethen (CH) a ethanium, protonovfaný ethan ((CH)). Ethanium bylo zkoumáno pomocí infračervené spektroskopie. Dalším prozkoumaným karboniovým iontem je oktonium (CH). Karboniové ionty mívají rovinnou geometrii.\n\nVe starší literatuře se pojem „karboniové ionty“ používal pro částice v současnosti nazývané karbeniové ionty. Současnou definici navrhl George Andrew Olah v roce 1972.\n\nKarboniové ionty jsou většinou nestabilní, existují však i poměrně stabilní, jako například komplex pentakis(trifenylfosfinozlato(I))methanium (PHPAu)C.\n\nKarboniové ionty lze vytvořit reakcí alkenu s velmi silnou zásadou. V průmyslové výrobě vznikají při tepelném krakování ropy.\n\n"}
{"id": "1532708", "url": "https://cs.wikipedia.org/wiki?curid=1532708", "title": "Bitva o Eniwetok", "text": "Bitva o Eniwetok\n\nBitva o Eniwetok byla vojenská operace války v Tichomoří vedená Spojenými státy americkými proti atolu Eniwetok v Marshallově souostroví v Pacifiku v roce 1944. Krycí název útoku na tuto základnu Japonského císařství byl operace Catchpole a spočívala v obsazení tří hlavních ostrovů atolu – Eniwetok, Engebi a Parry. Na těchto ostrovech se nacházelo celkem 3500 Japonců, Korejců a Okinawců pod velením generálmajora Jišima Nišidy. Ten nechal na všech jmenovaných ostrovech vybudovat obranná zařízení, rozmístit děla a na Eniwetoku dokonce začali pokládat miny. Nebyl však čas všechno dokončit, a tak se museli bránit s tím, co měli. \n\nNa straně Američanů byl velitelem Harry W. Hill, který před několika dny se svými muži ukončil operaci proti atolu Majuro v rámci operace FLINTLOCK. K útoku bylo připraveno 8000 mužů pod vedením brigádního generála Thomase E. Watsona, lodě určené k palebné podpoře a skupina tří doprovodných letadlových lodí.\n\nPřed samotnou operací Catchpole musela však museli Američané vyřešit problém s japonskými letouny na letištích v Marshallově souostroví a na atolu Truk. Byla provedena řada náletů trvající několik dní. Celá operace byla současně podporována operacemi bitevních lodí a dostala název operace Hailstone.\n\nDne 17. února se americké síly přiblížily k atolu a vpluly do jeho laguny. Výsadková plavidla tzv. Širokým vjezdem mezi ostrovy Eniwetok a Igurin, který musel být před proplutím odminován, a plavidla určená k palebné podpoře poté hlubokým vjezdem. Hluboký vjezd se nachází mezi ostrovy Parry a Japtan a lodě musí proplouvat v bezprostřední blízkosti ostrovů obsazených Japonci. Ti se však neozvali a vše proběhlo podle plánu. Američané potřebovali vplout do laguny, jelikož zde panovaly lepší podmínky pro vylodění než na straně oceánské.\nPoté, co lodě úspěšně vpluly do laguny, zahájily ostřelování ostrova Engebi, který měl být obsazen jako první, neboť měl pro Američany největší význam, kvůli letištní dráze. Před samotným útokem měly být obsazeny dva menší ostrůvky Camellia a Canna, ležící východně od Engebi. Na ně chtěli útočníci umístit děla k podpoře vylodění. Kvůli chybám v navigaci a špatné organizaci vykládky děl byli na místě vyměněni někteří velitelé. Nakonec dvanáct 75mm a dvanáct 105mm děl skončilo na určených místech a současně byl obsazen i ostrůvek Zinnia západně od Engebi. Tím byl Engebi obklíčen a nepřátelé neměli šanci uprchnout na jiné ostrovy.\n\nV 7:00 následujícího dne započala děla na Canně a Camellii palebnou přípravu, přerušenou pouze na krátký čas, kdy proběhl nálet palubních letounů. O necelé dvě hodiny později se na pláže Bílá 1 a Modrá 3 vylodili příslušníci 1. a 2. praporu 22. pluku námořní pěchoty. Do půl jedenácté dopoledne se na ostrově vylodilo 3 500 vojáků, ovšem japonská obrana již v tu dobu neexistovala. Zhroutila se už v prvních hodinách a pro 1. a 2. prapor nebyl velký problém zbytek ostrova obsadit. Odpor kladly pouze malé skupiny Japonců, bojující na vlastní pěst ve spletité síti zákopů, bunkrů a tunelů. Ve tři hodiny odpoledne brigádní generál Watson oznámil, že ostrov je dobyt, ale Japonci nebyli zabiti všichni. Ti, kteří přežili, se ukryli a v noci napadali postavení Američanů, kteří ovšem většinou odolali. Další den, 19. února, ženisté vyzbrojení plamenomety a trhavinami systematicky prošli celý ostrov a zlikvidovali poslední japonské vojáky na ostrově. Z posádky 1200 mužů jich nakonec zbylo jen 19, ztráty Američanů činily 85 mrtvých.\n\nAmeričané dlouho předpokládali, že Eniwetok ani Parry nejsou obsazeny japonskou posádkou. Je až neuvěřitelné, jak se Japoncům dařilo skrývat se před zraky pozorovacích letounů i posádkám lodí, které proplouvaly těsně podél pobřeží. Nakonec se to Američané dozvěděli z plánů nalezených na Engebi. Kdyby se to nestalo, mohli by za to velmi draze zaplatit. Bylo kvůli tomu upuštěno od plánu vylodit se na obou ostrovech zároveň a místo toho se nejdřív vrhly všechny síly proti Eniwetoku a až poté proti Parry. Problém nastal s palebnou přípravou, která nebyla natolik důkladná, jelikož se nevědělo o vojácích, kteří se na ostrově nalézali. Kontradmirál Hill se to rozhodl změnit, proto na ostrov dopadlo dvakrát více granátů, než se původně plánovalo. K útoku mělo dojít ráno 19. února na plážích Žlutá 1 a 2.\nTak tomu skutečně bylo. V 9:15 se na pláži Žlutá 1 vylodil 3. prapor 106. pěšího pluku a na pláži Žlutá 2 1. prapor 22. pluku námořní pěchoty. Na vylodění se podílely i tanky, které se ovšem zasekly necelých 200 metrů od pobřeží. V cestě jim stála hráz zbudovaná Japonci a pěchota, která ztratila podporu těžké techniky, znejistěla a postup se zastavil. Co se však nezastavilo, bylo vyloďování dalších jednotek, což mělo za následek zmatek ve vyloďovacím prostoru. Generál Watson, znepokojen situací, rozkázal veliteli 106. pluku, aby okamžitě opustil místo vylodění a obnovil postup. Během hodiny se situace zlepšila a 1. i 3. prapor zahájily postup do vnitrozemí. Zdržení ovšem dalo Japoncům čas znovu se zorganizovat a ti se příležitosti chopili. Na území 1. praporu jich dokonce na 400 vyrazilo k protiútoku. Nakonec byli rozprášeni, ale velitel 106. pluku si byl vědom faktu, že s dvěma prapory nemůže zvítězit, proto byl do akce povolán záložní 3. prapor. Ten podporoval útočné snažení na úseku 1. praporu od tří hodin odpoledne. Japonci se však bránili a jejich postavení odolávala.\n\nPomalý odpolední postup přivedl velitele 106. pluku k nápadu pokračovat i za tmy. Nechtěl dát Japoncům šanci využít noční tmy, a proto nařídil pokračovat v postupu, a bude-li to třeba, osvětlovat bojiště světlicemi. To se nezdálo jednak veliteli skupiny lehkých tanků, který z obav o životy osádek nařídil, aby se na noc stáhly z přední linie, jednak veliteli 3. praporu, který jednoduše nařídil svým mužům vybudovat na noc obranné pozice. Vpřed tak postupoval pouze 1. prapor 106. pluku námořní pěchoty. Proto ráno neexistovala žádná souvislá linie. Toho využili Japonci k protiútoku. Mezerou v obraně vpadli Američanům do týla. Ti se nakonec ubránili, do boje byli posláni radisté, písaři a příslušníci štábu, kteří zdržovali Japonce do příchodu vojáků. Jakmile byla tato krize zažehnána, všechny prapory pokračovaly v postupu. Nebylo to snadné, Američané měli velký problém s velením na nižších úrovních, které v krizových chvílích selhávalo, a kvalita výcviku také nebyla nijak vysoká. Ostrov byl obsazen až nazítří, 21. února v 16:30.\n\nK dokončení operace Catchpole zbývalo dobýt poslední ostrov – Parry. Stejně jako na Eniwetoku se i zde Japonci pokoušeli ukrýt před zraky Američanů a opravdu se jim to dařilo. Kdyby nebyly objeveny mapy a dokumenty během vylodění na Engebi, nikdo by nepoznal, že na ostrově se nachází 1400 mužů i s velitelem atolu Nišidou. K útoku na Parry byl určen 1. a 2. prapor 22. pluku námořní pěchoty, do bojové pohotovosti ovšem byly uvedeny i záložní jednotky, protože velitelé se obávali toho, že se situace zkomplikuje jako na předchozích ostrovech. Tyto obavy byly i důvodem silné palebné přípravy celé operace, která zahrnovala útoky palubních letounů, ostřelování z hlavní bitevních lodí a pozemním dělostřelectvem vyloděným na Japtanu a poté i na dobytém Eniwetoku.\n\nÚtok začal ráno 22. února. Hned na úvod došlo k nepříjemné události. Během dělostřeleckého bombardování se okolo ostrova vznesla oblaka prachu, přes něž nebylo ostrov téměř možné spatřit. Za těchto podmínek se blížily ke břehu obojživelné traktory s vojáky na palubě. Pozorovatel, který kroužil nad ostrovem v letounu, měl vydat příkaz k zastavení palby ve chvíli, kdy budou vojáci blízko k pobřeží, ale přes oblaka prachu a dýmu nebylo nic vidět. Protože rozkaz nebyl vydán, palba pokračovala, což mělo za následek, že dva traktory byly zasaženy střelami z torpédoborce Hailey, ostřelujícího ostrov. Jen o chvíli poté pozorovací letoun sestoupil příliš nízko a byl také zasažen jedním z granátů téhož torpédoborce. Jeho kapitán byl po bitvě postaven před soud, nakonec byl ale obžaloby zproštěn, jelikož po podrobném vyšetření incidentu došel kontradmirál Hill k závěru, že kapitán potřebnou opatrnost nezanedbal.\n\nV devět hodin Američané dorazili na vyloďovací pláže. Plamenometčíci a demoliční oddíly systematicky likvidovali ohniska odporu a krátce po nich byly vyloděny i tanky. Situaci komplikovaly především protitankové miny, explodující už při tlaku 17 kg. Ty se staly osudnými velkému počtu pěšáků, kteří byli buď roztrháni, nebo vyvázli s těžkými zraněními. V deset hodin velitel Nišida navíc vytasil svoje eso. V zemi nechal zakopat několik tanků, které přežily bombardování, a teď po připravených rampách vyjely ven. Jediné štěstí bylo, že v tu dobu již byly na břehu americké shermany, které po krátkém souboji obrněnce vyřadily. Kdyby se japonské tanky ukázaly před vyloděním shermanů, znamenalo by to masakr bezmocných pěšáků ve vyloďovacím prostoru. Po tomto incidentu byl do boje nasazen i 3. prapor námořní pěchoty, který byl v záloze. Američané postupovali rychle a do půl sedmé večer bylo téměř dokonáno. Situace byla natolik jasná, že již v tu dobu bylo hlášeno dobytí ostrova. Následující den vojáci zlikvidovali poslední odpor na západní výspě ostrova a tím byla operace Catchpole ukončena.\n\nPo této bitvě zůstalo na Marshallově souostroví ještě několik atolů a ostrovů se silnou japonskou posádkou. Byly to atoly Jaluit, Mili, Maleolap, Wojte a Nauru. Aby se zbytečně neplýtvalo životy vojáků, časem a válečným materiálem, bylo rozhodnuto, že budou izolovány a ponechány tak, jak jsou. Do konce dubna navíc Američané provedli 19 méně významných operací, aby obsadili ostrovy v těsné blízkosti jmenovaných japonských základen, aby bylo zajištěno, že Japonci neutečou. Vojáci na ostrovech doufali, že se jednou vrátí silné japonské loďstvo a vysvobodí je, a proto se ze všech sil snažili zachovat bojeschopnost. Žádné loďstvo nikdy nepřišlo, byl to jen jeden z mnoha výmyslů propagandy a Japonci na atolech hynuli po desítkách, ne-li stovkách. Konce války se jich dožilo jen málo a byli ve velmi špatném stavu.\n\n\n"}
{"id": "1532714", "url": "https://cs.wikipedia.org/wiki?curid=1532714", "title": "Natalliah Whyteová", "text": "Natalliah Whyteová\n\nNatalliah Whyteová (* 9. srpna 1997) je jamajská sprinterka. Reprezentovala Jamajku na mistrovstvích světa v atletice v roce 2019 a získala zlatou medaili ve štafetě 4 × 100 metrů.\n"}
{"id": "1532716", "url": "https://cs.wikipedia.org/wiki?curid=1532716", "title": "Jonielle Smithová", "text": "Jonielle Smithová\n\nJonielle Antoni Smithová (* 30. ledna 1996) je jamajská sprinterka. Reprezentovala Jamajku na mistrovstvích světa v atletice v roce 2019 a získala zlatou medaili ve štafetě 4 × 100 metrů.\n"}
{"id": "1532717", "url": "https://cs.wikipedia.org/wiki?curid=1532717", "title": "Natasha Morrisonová", "text": "Natasha Morrisonová\n\nNatasha Morrisonová (* 17. listopadu 1992) je jamajská sprinterka. Reprezentovala Jamajku na mistrovstvích světa v atletice v roce 2019 a získala zlatou medaili ve štafetě 4 × 100 metrů.\n\n"}
{"id": "1532719", "url": "https://cs.wikipedia.org/wiki?curid=1532719", "title": "Kutjevo", "text": "Kutjevo\n\nKutjevo () je město v Chorvatsku v Požežsko-slavonské župě. Nachází se asi 18 km severovýchodně od Požegy. V roce 2011 žilo v Kutjevu 2 440 obyvatel, v celé občině pak 6 247 obyvatel.\n\nCelkem se v opčině nachází 17 sídel, z nichž největší je její středisko, město Kutjevo.\nV roce 2011 tvořili naprostou národnostní většinu Chorvati (95,12 %, celkem 5 942 obyvatel). Dalšími významnými národnostními skupinami jsou Srbové (2,67 %, celkem 167 obyvatel) a Češi (1,17 %, celkem 73 obyvatel).\n\nMěsto je významné pro své vinařství; vyrábí se zde známé chorvatské bílé víno Graševina.\n"}
{"id": "1532722", "url": "https://cs.wikipedia.org/wiki?curid=1532722", "title": "Seznam sídel v Chorvatsku (P)", "text": "Seznam sídel v Chorvatsku (P)\n\nToto je seznam sídel v Chorvatsku začínajících na písmeno P.\n"}
{"id": "1532725", "url": "https://cs.wikipedia.org/wiki?curid=1532725", "title": "Vlašići", "text": "Vlašići\n\nVlašići () je vesnice a přímořské letovisko v Chorvatsku v Zadarské župě, spadající pod opčinu města Pag. Nachází se na ostrově Pag, asi 18 km jihovýchodně od města Pagu. V roce 2011 zde trvale žilo 272 obyvatel. Nejvíce obyvatel (503) zde žilo v roce 1953.\n\nSousedními vesnicemi jsou Dinjiška, Gorica, Povljana, Smokvica a Stara Vas.\n"}
{"id": "1532727", "url": "https://cs.wikipedia.org/wiki?curid=1532727", "title": "Smokvica (Pag)", "text": "Smokvica (Pag)\n\nSmokvica () je malá vesnice a přímořské letovisko v Chorvatsku v Zadarské župě, spadající pod opčinu města Pag. Nachází se na ostrově Pag, asi 19 km jihovýchodně od města Pagu. V roce 2011 zde trvale žilo 55 obyvatel. Nejvíce obyvatel (68) zde žilo v roce 1961.\n\nSousedními vesnicemi jsou Dinjiška, Gorica, Povljana, Stara Vas a Vlašići.\n"}
{"id": "1532733", "url": "https://cs.wikipedia.org/wiki?curid=1532733", "title": "Trevor Taylor", "text": "Trevor Taylor\n\nTrevor Oliver Taylor později uměleckým jménem Supa T. (11. ledna 1958 Montego Bay – 19. ledna 2008 Kolín nad Rýnem) byl jamajsko-německý zpěvák, hudebník, hudební producent a skladatel. Byl nejlépe známý jako vedoucí zpěvák německé skupiny Bad Boys Blue. \n\nNarodil se v roce 1958 v Montego Bay na Jamajce. Ve věku 14 let poprvé navštívil Anglii. Kromě hudby se zajímal také o vaření, vzpírání a fotbal. Jeho idolem byl Bob Marley. Na začátku své kariéry hrál na basovou kytaru v britské reggae skupině UB40 a byl také zpěvákem v v méně známých skupinách na Seychelách. V roce 1978 pracoval jako šéfkuchař v restauraci \"Holiday Inn\" v Birminghamu a později v kolínské restauraci \"Stummel\".\n\nV roce 1984 se připojil k nové skupině Bad Boys Blue v niž působil jako sólový zpěvák. V roce 1987 se producenti Tony Hendrik a Karin van Haaren při natáčení singlu \"Come Back And Stay\" rozhodli změnit zpěváka a jeho místo získal John McInerney, který se stal novým frontmanem skupiny. Tyto změny vyvolaly napětí ve skupině, které následně vedly k jeho odchodu ze skupiny. \n\nZemřel ve věku 50 let na infarkt myokardu v nemocnici v Kolíně nad Rýnem. Jeho druhé sólové album stále nebylo oficiálně vydáno.\n"}
{"id": "1532734", "url": "https://cs.wikipedia.org/wiki?curid=1532734", "title": "Povljana", "text": "Povljana\n\nPovljana () je vesnice, opčina a přímořské letovisko v Chorvatsku v Zadarské župě. Nachází se na ostrově Pag, asi 12 km jihovýchodně od města Pagu. V roce 2011 zde trvale žilo 759 obyvatel. V opčině se nachází pouze jedno sídlo, a to Povljana samotná.\n\nSousedními vesnicemi jsou Dinjiška, Gorica, Smokvica, Stara Vas a Vlašići.\n"}
{"id": "1532736", "url": "https://cs.wikipedia.org/wiki?curid=1532736", "title": "Högel", "text": "Högel\n\nHögel je obec v německé spolkové zemi Šlesvicko-Holštýnsko, v okrese Severní Frísko. Žije zde obyvatel.\n\n"}
{"id": "1532737", "url": "https://cs.wikipedia.org/wiki?curid=1532737", "title": "Hydroaminace", "text": "Hydroaminace\n\nHydroaminace je organická reakce, při níž dochází k adici vazby N-H v molekule aminu na násobnou vazbu mezi uhlíkovými atomy.\n\nHydroaminace může probíhat jako vnitromolekulární reakce (přitom vznikají heterocyklické sloučeniny) nebo mezimolekulárně (pak vznikne amin a nenasycená sloučenina). Stále se vyvíjejí nové katalyzátory hydroaminace, a to obzvláště v případě hydroaminace alkenů.\n\nHydroaminace je proveřená metoda výroby vůní z myrcenu. Při této reakci se diethylamin aduje na dienový substituent a katalyzátorem je diethylamid lithný.\n\nRoku 1989 popsal americký chemik Tobin Jay Marks vnitromolekulární hydroaminační reakce probíhající za přítomnosti odvozených od vnitřně přechodných kovů jako jsou lanthan, lutecium a samarium. Rychlosti reakcí se s rostoucími iontovými poloměry kovů snižovaly, což bylo patrně způsobeno sterickými jevy vytvářenými ligandy. V roce 1992 Marks vyvinul první chirální katalyzátory hydroaminace, což umožnilo provádět stereoselektivní hydroaminační reakce. První katalyzátor, který nebyl metalocenem, se objevil roku 2003; jeho součástí byly bisarylamidové a aminofenolové ligandy, což vedlo ke zvýšení enantioselektivity.\n\nHydroaminace byla vyzkoušena u mnoha různých aminů, primárních, sekundárních, cyklických, acyklických i anilinů, s rozdíknými sterickými a elektronovými vlivy; nenasycených substrátů (alkenů, alkynů a dienů) a také s několika rozdílnými katalyzátory. Také byly zkoumány vnitromolekulární hydroaminace několika různých aminoalkenů.\n\nAdice na nenasycenou vazbu uhlík-uhlík může, v závislosti na použitém katalyzátoru, proběhnout podle Markovnikovova pravidla i v rozporu s ním. S ohledem na R/S chiralitu mohou vzniknout čtyři různé produkty: Markovnikovův produkt s R nebo S a neMarkovnikovův s R nebo S. I když byly popsány hydroaminace katalyzované mnoha různými kovy, tak je k selektivní syntéze jediného z těchto produktů možné použít jen menší část z nich. Byla popsána možnost připravit termodynamický nebo kinetický produkt.\n\nHydroaminaci může katalyzovat mnoho různých komplexů kovů jako jsou alkalické kovy, například lithium, kovy 2. skupiny, jako je vápník, či kovy 3. skupiny jako hliník, indium a bismut. Byly také podrobně zkoumány možnosti využití katalyzátorů založených na přechodných kovech a lanthanoidech. Potenciální využití v této oblasti mají také zeolity.\n\nMechanismus hydroaminací katalyzovaných kovy je dobře znám. Obzvlášť podrobně byla zkoumána vnitromolekulární hydroaminace alkenů katalyzovaná organickými sloučeninami lanthanoidů.\n\nNa začátku je katalyzátor aktivován výměnou amidové skupiny, čímž se vytváří aktivní katalyzátor (i). Následně se alken naváže na vazbu La-N (ii). Nakonec dojde k protonolýze a tím ke vzniku cyklického produktu i regeneraci katalyzátoru (iii). I když byl tento mechanismus navržen pro katalyzátory obsahující lanthanoidy, tak velmi podobně funguje i u katalyzátorů založených na aktinoidech nebo alkalických kovech.\n\nU katalyzátorů obsahujících přechodné kovy existuje několik modelů; první z nich spočívá v nukleofilním ataku alkenu nebo alkynu a jeho navázání na vazbu kov-amid. Uvedené mechanismy jsou v souladu se studiemi reakční kinetiky, zkoumáním reakcí pomocí isotopového značkování i zachycováním předpokládaných meziproduktů.\n\nHydroaminační reakce jsou termodynamicky přibližně neutrální, mají však vysokou aktivační energii, což je pravděpodobně způsobeno vzájemným odpuzováním substrátu bohatého na elektrony a nukleofilního aminu. Vnitromolekulární reakce také mívají výrazně zápornou změnu entropie, a tak za vyšších teplot neprobíhají. Z těchto důvodů jsou pro provádění těchto reakcí nutné katalyzátory. Vnitromolekulární hydroaminace probíhají rychleji než mezimolekulární.\n\nVětšina katalyzátorů hydroaminačních reakcí má dostatečnou účinnost pouze za vyšších teplot, obvykle tak vznikají pouze termodynamické produkty. Kinetické produkty byly izolovány a identifikovány například při tvorbě allylaminů z allenů. Směs allenů a derivátů anilinu byla za teploty 80 °C zahřívána za přítomnosti katalyzátoru obsahujícího rhodium. V jiném případě byl použit katalyzátor obsahující palladium při pokojové teplotě s několika různými primárními i sekundárními, acyklickými i cyklickými aminy. Oba tyto způspby provedení reakce mají vysokou výtěžnost; na násobnou vazbu lze následně připojovat další molekuly a vytvářet tak složitější sloučeniny.\n\nHydroaminace může být katalyzována silnými zásadami; příkladem je ethylace piperidinu pomocí ethenu:\n\nU některých takových reakcí se reaktivita s rostoucím počtem uhlíkových atomů alkenu anižuje.\n\nNěkteré komplexy titanu a zirkonia mohou katalyzovat mezimolekulární hydroaminace alkenů a alkynů. Poměrně podrobně byly prozkoumány reakce katalyzované zirconocen-bis(amido)komplexy. Titanocenamido- a titanocensulfonamidokomplexy katalyzují vnitromolekulární [2+2] cykloadiční hydroaminace aminoalkenů za vzniku příslušných azametallacyklobutanů. Jejich následnou protonolýzou se vytváří α-vinyl-pyrrolidinové (1) nebo tetrahydropyridinové (2) produkty. Výsledky teoretických a experimentálních studií jsou v souladu s navrhovanou tvorbou iminového meziproduktu.\n\nAdice vodíku a aminové skupiny (NR) za použití jiného činidla než aminu (HNR) se označuje pojmem „formální hydroaminace“. I když tak nejsou k dispzici výhody například v podobě snadného zdroje dusíku, tak mohou být, díky lepším termodynamickým vlastnostem i možnostem použít velké množství aminačních činidel, také užitečné. Místo aminů se používají estery hydroxylaminu a nitroareny.\n\nHydroaminační reakce mají řadu využití díky využitelnosti aminů a šetrnosti k životnímu prostředí. Funkcionalizované allylaminy, které lze získat hydroaminací, mají mnoho možných použití ve farmaceutickém průmyslu. Hydroaminace lze použít k syntéze allylaminu cinnarizinu s vysokou výtěžností. Cinnarizinem je možné léčit závratě i kinetózu.\n\nHydroaminaci je též možné použít k přípravě alkaloidů., příkladem je totální syntéza (-)-epimyrtinu.\n"}
{"id": "1532741", "url": "https://cs.wikipedia.org/wiki?curid=1532741", "title": "Grand Prix Belgie 1989", "text": "Grand Prix Belgie 1989\n\nGrand Prix Belgie 1989 (oficiálně XLVII Grand Prix de Belgique) se jela na okruhu Circuit de Spa-Francorchamps v Stavelotu v Belgii dne 27. srpna 1989. Závod byl jedenáctým v pořadí v sezóně 1989 šampionátu Formule 1.\n\n\n{|class=\"wikitable\" style=\"font-size: 85%;\"\n! Pořadí\n! Konstruktér\n! Body\n!colspan=4|Zdroj:\n"}
{"id": "1532742", "url": "https://cs.wikipedia.org/wiki?curid=1532742", "title": "Grand Prix Belgie 1990", "text": "Grand Prix Belgie 1990\n\nGrand Prix Belgie 1990 (oficiálně XLVIII Grand Prix de Belgique) se jela na okruhu Circuit de Spa-Francorchamps v Stavelotu v Belgii dne 26. srpna 1990. Závod byl jedenáctým v pořadí v sezóně 1990 šampionátu Formule 1.\n\n\n{|class=\"wikitable\" style=\"font-size: 85%;\"\n! Pořadí\n! Konstruktér\n! Body\n!colspan=4|Zdroj:\n"}
{"id": "1532746", "url": "https://cs.wikipedia.org/wiki?curid=1532746", "title": "Racova", "text": "Racova\n\nRacova je rumunská obec v župě Bacău. Žije zde obyvatel. Skládá se ze čtyř částí.\n\n"}
{"id": "1532748", "url": "https://cs.wikipedia.org/wiki?curid=1532748", "title": "John Trumbull", "text": "John Trumbull\n\nJohn Trumbull (6. června 1756 Lebanon – 10. listopadu 1843 New York) byl americký umělec z období americké války za nezávislost, pozoruhodný svými historickými obrazy. Byl nazýván Malíř revoluce. Trumbullův obraz \"Deklarace nezávislosti\" z roku 1817 je jedním z jeho čtyř obrazů, které visí v Kapitolu Spojených států amerických a byl použit na zadní straně pamětní dvoudolarové bankovky. \n\nJohn Trumbull se narodil v městě Lebanon v Connecticutu v roce 1756 Jonathanovi Trumbullovi a Faith (rozené Robinson) Trumbull. Jeho otec byl v letech 1769 až 1784 guvernérem státu Connecticut. Obě strany jeho rodiny byly mezi prvními puritánskými osadníky ve státě. Měl dva starší bratry, Josepha Trumbulla, prvního generálního komisaře Kontinentální armády během americké revoluce. Jeho bratr Jonathan Trumbull ml. (26. března 1740 – 7. srpna 1809) pracoval ve státní správě a v roce 1788 byl mluvčím Bílého domu. Ve věku 15 let, v roce 1771, mladý John Trumbull nastoupil na Harvard College. Promoval v roce 1773. Kvůli nehodě v dětském věku utrpěl ztrátu zraku na jedno oko. To mohlo ovlivnit jeho detailní obrazový styl.\n\nJako voják v americké revoluční válce prokázal Trumbull v Bostonu armádě zvláštní službu nakreslením plánů britských a amerických linií a postavení děl. Byl svědkem bitvy o Bunker Hill. Byl jmenován druhým osobním pobočníkem generála George Washingtona a v červnu 1776 zástupcem generálního pobočníka generála Horatia Gatese. Z armády vystoupil v roce 1777 po sporu s armádou. Když v roce 1780 zůstal bez prostředků, vrátil se k umění jako profesi. Odcestoval do Londýna, kde ho Benjamin Franklin představil Benjaminu Westovi, u kterého následně Trumbull studoval. Na Westův popud Trumbull maloval malé obrázky války za nezávislost USA a miniaturní portréty. Za život jich namaloval asi 250. Dne 23. září 1780 byl britský agent major John André zajat kontinentálními vojsky v Severní Americe; 2. října 1780 byl pověšen za špionáž. Poté, co zpráva dorazila do Velké Británie, vyvolala velké rozhořčení a Trumbull byl zatčen jako důstojník kontinentální armády podobné hodnosti jako André. Byl vězněn sedm měsíců v londýnském vězení Tothill Fields Bridewell.\n\nPoté, co byl Trumbull propuštěn, se vrátil do Spojených států. Plavba trvala šest měsíců, až do ledna 1782. Připojil se ke svému bratru Davidovi a během zimy 1782 až 1783 pracoval v zásobování armády v New Windsoru v New Yorku.\n\nV roce 1784, po britském uznání nezávislosti Spojených států, se Trumbull vrátil do Londýna, aby zde pokračoval ve studiu u Westa. Během práce v jeho ateliéru Trumbull namaloval obraz \"Battle of Bunker Hill\" a \"Death of General Montgomery in the Attack on Quebec\". Obě díla jsou nyní v galerii Yale University Art Gallery.\n\nV červenci 1786 odjel Trumbull do Paříže, kde vytvořil náčrty portrétů francouzských důstojníků pro obraz \"Surrender of Lord Cornwallis\" (Kapitulace lorda Cornwallise). S pomocí Thomase Jeffersona, tehdy sloužícího jako americký vyslanec ve Francii, začal Trumbull pracovat na obraze \"Deklarace nezávislosti\". Během následujících 5 let namaloval Trumbull malé portréty signatářů, které později použil k sestavení většího obrazu. Pokud signatář mezitím zemřel, byl zkopírován předchozí portrét, jako tomu bylo v případě Arthura Middletona, jehož portrét je na obraze. Při návštěvě u každého signatáře nebo jejich rodiny Trumbull vždy sháněl finanční prostředky a využíval této příležitosti k prodeji předplatného na rytiny, které byly vyrobeny podle jeho obrazů americké revoluce.\n\nBěhem pobytu v Paříži Trumbulla pravděpodobně Thomas Jefferson představil italské malířce Marii Cosway. Stali se celoživotními blízkými přáteli. Trumbullův obraz Thomase Jeffersona, objednaný Marií Cosway, se stal všeobecně známým díky pozdější reprodukci rytiny, kterou podle obrazu vytvořil Asher Brown Durand. Trumbullův obraz \"Deklarace nezávislosti\" byl zakoupen Kongresem Spojených států, spolu s obrazy \"Surrender of General Burgoyne\" (Kapitulace generála Burgoyna), \"Surrender of Lord Cornwallis\" a obrazem \"General George Washington Resigning His Commission\" (Rezignace generála George Washingtona), všechny tyto obrazy souvisejí s revolucí. Nyní (2019) všechny visí v americkém Kapitolu. Kongres údajně povolil pouze prostředky dostatečné k nákupu těchto čtyř obrazů. John Trumbull dokončil několik dalších obrazů souvisejících s revolucí:\n\n\nPro Trumbulla nastaly těžké časy, nedokázal své obrazy prodávat samostatně. V roce 1831 prodal Yale University sérii 28 obrazů a 60 miniaturních portrétů za roční rentu 1 000 amerických dolarů. Po mnoha letech, kdy se snažil za své malby získat příjem, konečně našel způsob, jak se udržet ve svém umění. Toto je zdaleka největší sbírka jeho děl. Sbírka byla původně umístěna v neoklasicistní umělecké galerii, kterou navrhl Trumbull v Old Campus na universitě Yale pro obrazy své i jiných umělců.\n\nMezi jeho slavné portréty patří obraz \"General Washington\" (1790) a \"George Clinton\" (1791), nyní na radnici v New Yorku. New York také koupil jeho obraz \"Alexander Hamilton\" (1805, tvář z tohoto portrétu na desetidolarové bankovce) a obraz \"John Jay\". V roce 1791 se Trumbull stal členem Americké akademie umění a věd. Namaloval také portrét druhého amerického prezidenta, obraz \"John Adams\" (1797), \"Jonathan Trumbull\" a \"Rufus King\" (1800); portrét ředitele univerzity Yale \"Timothy Dwighta\" a amerického politika \"Stephena Van Rensselaera\", oba obrazy jsou dnes na Yale. Dva obrazy Alexandera Hamiltona (jeden v Metropolitan Museum of Art a druhý v Muzeu výtvarného umění v Bostonu, oba obrazy vznikly podle busty italského sochaře Giuseppeho Ceracchiho. Autoportrét (1833), portrét celé postavy George Washingtona, dnes v Charlestonu v Jižní Karolíně; obraz celé postavy Washingtona v uniformě \"General George Washington at Trenton\", (1792, v Yale); a portréty prezidenta Washingtona a jeho manželky (1794) v National Museum of American History (Národním muzeu americké historie) ve Washingtonu, D.C.\n\nPodle obrazů Trumbulla maloval Gilbert Stuart a mnoho dalších.\n\nV roce 1794 Trumbull jednal jako sekretář Johna Jaye v Londýně během vyjednávání smlouvy s Velkou Británií. Smlouva urovnala hraniční spory s Kanadou a umožnila export bavlny. V roce 1796 byl jmenován pátým členem komise pověřené prováděním sedmého článku Jayské smlouvy, který zprostředkovával nároky amerických a britských obchodníků a opoziční vlády vyplývající americko-britské války. (Smlouva zvaná „Jay Treaty“ je smlouva mezi Spojenými státy a Velkou Británií z roku 1795, která odvrátila další válku a dořešila zbývající problémy Pařížské smlouvy z roku 1783 ukončující americkou revoluční válku) a umožnila deset let mírového obchodu mezi Spojenými státy a Británií uprostřed francouzských revolučních válek. Krátce po ukončení své služby v této komisi odjel Trumbull do Stuttgartu, aby si vyzvedl dokončenou rytinu obrazu \"Battle of Bunker's Hill\". Na zpáteční cestě projížděl Paříží a odeslal depeši o aféře XYZ Affair. \n\nTrumbull byl jmenován prezidentem American Academy of the Fine Arts (Americké akademie výtvarných umění) v New Yorku a v této funkci pracoval dvacet let, od roku 1816 do roku 1836. Trumbull zdůrazňoval klasické tradice a nevycházel se studenty. Zároveň se zhoršovaly jeho malířské schopnosti. V roce 1825 mnoho studentů akademii opustilo a založilo National Academy of Design. Americká akademie se nedokázala přizpůsobovat měnícímu se vkusu a v roce 1839 byla uzavřena poté, co oheň zničil její sbírky.\n\nTrumbull napsal autobiografii, kterou publikoval v roce 1841. Zemřel v New Yorku ve věku 87 let 10. listopadu 1843.\n\nTrumbull byl původně pohřben (spolu se svou ženou) pod galerií umění na Yale University, kterou navrhl. V roce 1867 byla sbírka jeho děl přesunuta do budovy Street Hall na Yalu, postavené v roce 1864. Z těchto důvodů byly přeneseny také ostatky jeho i jeho manželky. Galerie Trumbull byla později zbourána.\n\n\n\n\n"}
{"id": "1532753", "url": "https://cs.wikipedia.org/wiki?curid=1532753", "title": "Praha-Zahradní Město", "text": "Praha-Zahradní Město\n\nPraha-Zahradní Město má více významů:\n\n"}
{"id": "1532754", "url": "https://cs.wikipedia.org/wiki?curid=1532754", "title": "Život a názory blahorodého pana Tristrama Shandyho", "text": "Život a názory blahorodého pana Tristrama Shandyho\n\nŽivot a názory blahorodého pana Tristrama Shandyho (1759-1767, \"The Life and Opinions of Tristram Shandy, Gentleman \") je román anglického preromantického spisovatele Laurence Sterneho. Jde o dílo nespoutaného i útočného humoru namířeného proti morálce společnosti autorovy doby. Zároveň však román svědčí o autorově neobvyklé šíři znalostí ze všech oborů lidského vědění. \n\nRomán vyšel postupně v devíti dílech. Autor na románu pracoval od roku 1759 a první dvě části vydal počátkem roku 1760. Další díly vyšly roku 1761 (třetí a čtvrtý), 1762 (pátý a šestý), 1765 (sedmý a osmý) a 1767 (poslední devátý). Román vyvolal nejprve velký rozruch i nadšení dobové kritiky, to ale po vydání dalších dílů postupně klesalo a bylo nahrazeno polemikou s estetikou a etickou koncepcí díla, U nejširší veřejnosti se však román těšil i nadále velké popularitě, což dokládají jeho další a další anglická vydání. O úspěchu románu svědčí také jeho četné překlady (například do němčiny již roku 1763 a pak 1774, do francouzštiny a nizozemštiny roku 1776 nebo do ruštiny roku 1804).¨\n\nSterne si v románu hraje se stylistickými, typografickými i grafickými prvky a záměrně porušuje tradiční lineárně pojaté vyprávění, které je tak osvobozeno od nutnosti logické výstavby. Používá extrémně různé délky kapitol, porušuje jejich číslování nebo je různě přesouvá (například 18. a 19. kapitola devátého dílu jsou ponechány prázdné a jejich text se objevuje až za 25. kapitolou). V textu se objevují nečekané závorky, různě dlouhé pomlčky, tečky, čárky, křížky a hvězdičky, prázdné, začerněné nebo různými vzory zaplněné stránky. Vlastní příběh je neustále přerušován vkládanými epizodami, nejrůznějšími odbočkami a vtipnými postřehy. Mnohé promluvy probíhají v monolozích jednotlivých postav a někdy i konverzace mezi postavami románu vykazují nedorozumění plynoucí z mnohoznačnosti a nejasnosti jazyka. Takováto dějová stavba románu je vlastně parodií velké epické tvorby a hlavní hrdina se jako epická postava vytrácí. Jeho místo zaujímá autor se svým vnitřním světem. Touto tzv. metafikcí vtahuje autor čtenáře do fiktivního světa knihy a v této souvislosti se někdy o díle hovoří jako o antirománu..\n\nDíky těmto na svou dobu velmi moderními literárními postupy vytvořil autor krajně subjektivní a formálně experimentální prózu. Inspirován empirickou filosofií Johna Locka a asocianismem Davida Hartleyho se snažil (mnohdy ironicky) zachytit volnou asociaci myšlenek a subjektivní vnímání času v mysli svých hrdinů. Stal se tak průkopníkem tzv. proudu vědomí a předchůdcem modernistů. Je proto stavěn po bok velkých tvůrců moderní prózy, jako je Marcel Proust a James Joyce.\n\nRomán je uveden mottem z Epiktéta: \"Lidé nejsou zneklidňováni věcmi, nýbrž svými vlastními názory o věcech\". Podle svého názvu by měl obsahovat vyprávění životního příběhu pana Tristrama Shandyho, přičemž hned v první větě čtenář zjistí, že vypravěčem je sám Tristram. Román však obsahuje jen málo z jeho života, Dozvíme se pouze, že není ženatý, že je vychrtlý, že se narodil roku 1718 rodičům Waltrovi Shandymu a Alžbětě rozené Molineuxové, přečteme si o čtyřech komických neštěstích, které formovaly průběh jeho života od útlého věku, a popis jeho cesty po Francii. Něco o jeho charakteru a postojích se dozvídáme pouze skrze jeho vypravěčská stanoviska.\n\nTristram totiž neumí nic vysvětlit jednoduše a do všeho zaplétá široké souvislosti. Díky této hnidopišské důkladnosti se jeho autobiografie mění v chaotický sled odboček, asociací a komentářů, které vypravěčův příběh neustále odsouvají do pozadí a kterými karikuje způsoby a názory anglické společnosti své doby i mnohé dobové problémy vědy a pseudovědy. \n\nKromě Tristrama Shandyho jsou dalšími významnými postavami románu Tristramův otec, podivínský a nepraktický filosof, strýček Toby, vysloužilý voják, a jeho sluha kaprál Trim, Tristramova matka, sluha Obadiáš, vdova Wadmanová, doktor Slop a pastor Yorick z blízké vesnice. Většina situací v knize je založena na absurdních a humorných rodinných nedorozuměních. \n\nVlastní příběh nezačíná jak je zvykem Tristramovým narozením, ale netradičně jeho zplozením. Tristramůn otec pravidelně každou první neděli v měsíci natahoval pendlovky a zároveň provozoval jiné „\"drobné rodinné zástoje\"“. Když při jednom z nich plodil Tristrama, narušila paní Sandyová tuto činnost naprosto nemístnou otázkou, zda nezapomněl pendlovky natáhnout. Tak byl celý následující Tristramův život poznamenán ještě před jeho narozením, ke kterému se vypravěč dostane až ve třetím dílu. Při něm se doktor Slop řízne, když se marně pokouší otevřít pevně zavázaný vak s nástroji, který mu přinesl sluha Obadiáš.¨Přivede Tristrama na svět neobratně a bez pořádného náčiní a rozmáčkne mu kleštěmi nos. Nedorozuměním skončí Tristramovo pokřtění ve čtvrtém dílu, kdy namísto důstojného jména Trismegistus, které mu mělo podle otcovy teorie přinést úspěšný život, dostane od pastora Yoricka obyčejné jméno Tristram. V pátém dílu je pak ještě popsána trapná příhoda, kdy malý Tristram utrpí úraz na přirození od spouštěcího okna ve chvíli, kdy z okna močil. Tím Tristramův příběh v románu prakticky končí a jeho zbytek se soustředí na námluvy strýčka Tobyho a vdovy Wadmanové doplněný cestopisem z Francie.\n\n\"Ilustrace k románu od Henryho Williama Bunburyho z roku 1773\"\n\n\"Ilustrace k románu od George Cruikshanka z roku 1832\"\n\nDo češtiny román přeložil Aloys Skoumal. Jeho překlad vyšel roku 1963 v SNKLU, roku 1971 a 1985 v nakladatelství Odeon a roku 2014 v nakladatelství Academia.\n\n"}
{"id": "1532755", "url": "https://cs.wikipedia.org/wiki?curid=1532755", "title": "Rudolf Schindler", "text": "Rudolf Schindler\n\nRudolf Schindler (14. dubna 1874 – 9. srpna 1934) byl funkcionář a průkopník těžké atletiky v českých zemích a v Československu.\n\nSportu se věnoval od roku 1894 a jako většina jeho sportovních vrstevníků byl i on sportovcem všestranným, hlavně se věnoval cyklistice, lehké a později také těžké atletice. Roku 1899 se stal členem AC Sparta Praha, byl spolupracovníkem Václava Rudla a jeho bratří. Po řadu let byl místopředsedou klubu, později též jeho zástupcem v České atletické amatérské unii. Roku 1905 byl zvolen čestným kapitánem klubu za úspěšnou a záslužnou činnost. V následujícím roce byl zvolen předsedou Č.A.A.U., jímž zůstal i v létech 1907 a 1908. Řádná valná hromada Č.A.A.U mu 12. října 1908 udělila s ohledem na tuto záslužnou činnost čestné členství.\n\nOd této doby se věnoval výhradně těžké atletice. Připravil nový těžkoatletický svaz, který vznikl v roce 1910 pod názvem „Ústřední svaz těžké atletiky“. Arch. Schindler byl zvolen jeho prvním předsedou a zůstal jím až do převratu roku 1918. Kromě toho byl 1910 a 1911 předsedou K.A.Žižka v Praze. Po převratu došlo k fúzi obou v podstatě znepřátelených těžkoatletických svazů, totiž Č.S.A. a Ú.S.T.A. a na jeho popud vznikl roku 1920 nový celostátní svaz, nazvaný „Československý svaz těžké atletiky“. Byl rovněž zvolen jeho prvním předsedou a roku 1923 pak čestným předsedou, jímž zůstal až do svého skonu. Vedle toho byl čestným členem Severočeské župy a celé řady těžkoatletických klubů.\n\nRudolf Schindler byl rovněž dobrým reprezentantem československé těžké atletiky v zahraničí. Zvláště v Rakousku a Německu měl mezi starší sportovní generací četné přátelé. Rakouský, francouzský, maďarský, švédský a německý svaz mu věnovaly svá vyznamenání. \n\nDvanáct let (1914–1926) zasedal jako místopředseda v Českém a později v Československém olympijském výboru, kde velmi platně působil v oboru těžké atletiky. V roce 1912 byl vůdcem naší výpravy na OH ve Stockholmu a položil tam základy mezinárodní zápasnické federace.\n\nArch. Rudolf Schindler dokázal uhájit samostatnou účast pro české sportovce i po letních olympijských hrách v roce 1912 (Stockholm), přestože zástupci Rakouského svazu těžké atletiky vyvíjeli velký tlak k zařazení naší těžké atletiky do výpravy rakouské. Roku 1913 byl svolán první kongres mezinárodní federace do Berlína, jehož se jako předseda ÚSTA zúčastnil a docílil našeho definitivního přijetí, když prosadil zásadu sdružování národních svazů.\n\nDne 14. října 1934 uspořádal Český svaz těžké atletiky na počest zesnulého panychidu, na níž předseda Československého olympijského výboru prof. Dr. J.Gruss učinil projev, v němž znovu zhodnotil dílo i osobní vlastnosti arch. Rudolfa Schindlera.\n\n"}
{"id": "1532757", "url": "https://cs.wikipedia.org/wiki?curid=1532757", "title": "Sukko", "text": "Sukko\n\nSukko () je vesnice v Anapském okrese, Krasnodarském kraji v Rusku. Nachází 13 kilometrů jižně od Anapa na pobřeží Černého moře a slouží jako lázeňské letovisko. Žije zde obyvatel. \n\nLeží na severu poloostrova Abrau, v údolí malé řeky Sukko zaklíněné mezi nejzápadnějšími výběžky pohoří Kavkaz, jinak známými jako Markotch. V údolí se vyskytují bukové, dubové a borové lesy. Údolí, kde se nachází několik rekreačních středisek pro děti, se stalo stálou lokací pro natáčení dětského komediálního seriálu \"Jeralaš\" (česky doslovně \"Mišmaš\"). \n\nMezi údolím Sukko a pobřežím se rozléhá chráněná oblast Bolšoj Utriš. \n"}
{"id": "1532760", "url": "https://cs.wikipedia.org/wiki?curid=1532760", "title": "Jan Tománek (tanečník)", "text": "Jan Tománek (tanečník)\n\nJan Tománek (* 24. září 1971, Most) je český tanečník a choreograf a v těchto oborech také působí jako trenér a porotce.\n\nJan Tománek se narodil roku 1971 v Ústí nad Labem. Po absolvování střední průmyslové školy,vystudoval trenérské studium 1.třídy na Fakultě sportu a tělesné výchovy v Olomouci. V letech 1998-2000 se stal se svou partnerkou a budoucí manželkou Kamilou Tománkovou vícemistrem ČR v kombinaci kategorii dospělí. V roce 2000 získal jako trenér a choreograf titul vicemistra Evropy v latinských formacích. V roce 2006 dostal nabídku účastnit se 1. řady taneční show \"StarDance\" jako profesionální partner moderátorky Jolany Voldánové. O rok později účinkoval jako lektor v pořadu \"Bailando\" vysílaný televizí Nova. Své mnohaleté taneční zkušenosti využívá ve funkci šéftrenéra v tanečním klubu „DSP Kometa Brno“ V roce 2019 byl porotcem 10. řady \"StarDance\" společně s Richardem Genzerem, Tatianou Drexler a Zdeňkem Chlopčíkem.\n"}
{"id": "1532761", "url": "https://cs.wikipedia.org/wiki?curid=1532761", "title": "Grand Prix Brazílie 1973", "text": "Grand Prix Brazílie 1973\n\nGrand Prix Brazílie 1973 (oficiálně II Grande Prêmio do Brasil) se jela na okruhu Autódromo José Carlos Pace v São Paulo v Brazílii dne 11. února 1973. Závod byl druhým v pořadí v sezóně 1973 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n!colspan=4|Zdroj:\n"}
{"id": "1532762", "url": "https://cs.wikipedia.org/wiki?curid=1532762", "title": "Cioroiași", "text": "Cioroiași\n\nCioroiași je obec v jižním Rumunsku, v župě Dolj, asi 40 km jihozápadně od města Craiova. Žije zde obyvatel. Obec se skládá ze tří částí.\n\n"}
{"id": "1532770", "url": "https://cs.wikipedia.org/wiki?curid=1532770", "title": "Cetate (župa Dolj)", "text": "Cetate (župa Dolj)\n\nCetate je rumunská obec v župě Dolj. Žije zde obyvatel. Leží u hranic Rumunska s Bulharskem, které tvoří řeka Dunaj. Obec se skládá ze dvou částí.\n\n"}
{"id": "1532771", "url": "https://cs.wikipedia.org/wiki?curid=1532771", "title": "Jirka Houska", "text": "Jirka Houska\n\nJirka Houska (* 1985 Praha) je český malíř.\n\nStudoval na střední Výtvarné škole Václava Hollara a na Akademii výtvarných umění v Praze, v ateliéru prof. Zdeňka Berana. Od roku 2013 zastoupen ve sbírkách Národní galerie v Praze. V roce 2015 vyšla jeho série maleb na téma tajemných zvířat, jako ilustrace v knize Stezkami záhadných zvířat, předního českého kryptozoologa Ing. Jaroslava Mareše.\n\nVěnuje se primárně realistickému malířství, nejvíce portrétům, figurám a krajinomalbě. Mezi jeho náměty patří i výjevy z oblasti sci-fi a fantasie, inspirované mytologií i přírodními vědami, především to je paleontologie, paleoantropologie, evoluční biologie, kryptozoologie. Na ně navazují i kompozice s trpasličími bytostmi, často pojaté volným expresivním způsobem, které vůči realistické tvorbě představují určitý protipól. \n\nOd roku 2012 se věnuje i pedagogické činnosti, vede pravidelné kurzy  pro veřejnost ve škole Malování a kreslení na pražských Vinohradech. Přednáší o výtvarných technikách i dějinách umění a rovněž má vzdělávací kanál na Youtube, kde natáčí o malířsví i ostatních oborech, které ho inspirují.\n\n\n\n\n\n"}
{"id": "1532773", "url": "https://cs.wikipedia.org/wiki?curid=1532773", "title": "Tchu Lung", "text": "Tchu Lung\n\nTchu Lung (; 1542–1605), byl básník, kritik, dramatik, sběratel a znalec umění mingské Číny.\n\nTchu Lung používal zdvořilostní jména Čchang-čching () a Wej-čen () a pseudonymy Čch’-šuej () a Chung-pao ťü-š’ ().\n\nTchu Lung pocházel z okresu Jin (moderní městský obvod Jin-čou) v provincii Če-ťiang. Studoval konfucianismus a skládal úřednické zkoušky, roku 1577 absolvoval i jejich nejvyšší stupeň, palácové zkoušky a získal titul ťin-š’. Sloužil státu jako okresní přednosta v Jing-šangu () a v Čching-pchu, poté byl tajemníkem (\"ču-š’\", ) na ministerstvu obřadů.\n\nPo odchodu ze státní služby se věnoval literárním studiím, kritice a sběratelství, obchodoval s knihami. Publikoval mnoho a na nejrůznější témata. Jako spisovatel je počítán mezi takzvaných „pět pozdějších mistrů“ (s Li Wej-čenem, Chu Jing-linem, Wej Jün-čungem a Čao Jung-sienem. Patřil k předním autorům krátkých esejů \"siao-pchin\". Jeho nejcitovanějším dílem je \"Kchao-pchan jü-š’\" (, 1606), soubor esejů vesměs sestavený z méně známých sbírek, především z \"Cun-šeng pa-ťien\" (, 1591) spisovatele a dramatika Kao Liena, ke kterému Tchu Lung napsal předmluvu. Práce pojednává o „pomůckách ke studiu“ (\"wen-fang čching-ťü\", ), a sice o kaligrafii, kopírování kaligrafií, obrazech, papíru, tuši, štětcích, kamenech na roztírání tuše, citerách, kadidlech, čaji, bonsajích a vázách a okrasných předmětech, předmětech tvaru nbo s vyobrazením ryb a jeřábů, pavilónech pro meditaci a/nebo přípravu čaje, nábytku a oděvům, různých pomůcek včetně pečetí a nožů a nástrojích a pomůckách pro lov ryb, vyjížďky na vodu (lodě a čluny).\n"}
{"id": "1532775", "url": "https://cs.wikipedia.org/wiki?curid=1532775", "title": "Jesus Is King", "text": "Jesus Is King\n\nJesus Is King je deváté studiové album amerického rappera a hudebního producenta Kanyeho Westa. Album bylo nahráno u vydavatelství GOOD Music a Def Jam Recordings a vydáno 25. října 2019. West na albu prozkoumává vlastní vztah ke křesťanskému Bohu, dle jeho vlastních slov je \"Jesus Is King\" jeho vyjádření evangelia. Duchovní album vydal poté, co v lednu 2019 sestavil gospelovou skupinu Sunday Service, se kterou vystupoval s předělávkami svých písní do gospelové a sborové podoby. Se skupinou v průběhu roku 2019 vystoupil také s písněmi „Water“ a „Everything We Need“, které se nakonec objevily i na albu.\n\nNa albu hostují Clipse, Ty Dolla Sign, Kenny G, Fred Hammond, Ant Clemons a Sunday Service. Produkci si opět zajistil West s pomocí hudebních producentů, jako jsou Benny Blanco, E*vax, Finatik N Zac, Francis Starlite, Labrinth, Pi'erre Bourne, Ronny J, Timbaland nebo Warryn Campbell. Mike Dean, se kterým West dříve velmi často spolupracoval, tomuto albu dělal převážně jen mastering.\n\nAlbum vznikalo od srpna 2018, kdy West přestal užívat léky na potlačování příznaků bipolární poruchy, kterou trpěl. Album mělo původně nést název \"Yandhi\" a mělo jiný koncept. Vyjít mělo v září a následně v listopadu 2018, ale oba oznámené termíny vydání nebyly dodrženy. V srpnu 2019 Westova manželka Kim Kardashian na sociálních sítích oznámila, že nové album ponese název \"Jesus Is King\" a vyjde v září 2019. Termín opět nebyl dodržen; nakonec vyšlo 25. října 2019. Vydání alba doprovázely IMAX projekce koncertního krátkometrážního filmu se stejným názvem.\n\nMezi květnem a červnem 2018 vydal West celkem pět projektů (mezi nimi také svá alba \"Ye\" a \"Kids See Ghosts\"; druhé ve spolupráci s Kidem Cudim), které produkoval v ústraní ranče ve Wyomingu. Na albu \"Ye\" veřejnosti odhalil, že trpí bipolární poruchou osobnosti, kterou po vydání alba přestal léčit.\n\nV červenci 2018 rapper Chance the Rapper veřejně oznámil, že mu West bude produkovat debutové album. West se kvůli tomu měl dočasně přestěhovat do rodného Chicaga. Duo bylo společně spatřeno v srpnu 2018, kdy West potvrdil, že pracují na společném projektu. West se nakonec do Chicaga nepřestěhoval a ze společného projektu sešlo. Nicméně později řekl, že nahrávání s Chancem the Rapperem mu pomohl najít si cestu zpět k Ježíšovi. V září 2018 West vydal dříve nezveřejněnou píseň „XTCY“, která pocházela z doby nahrávání alba \"Ye\". V téže době vydal také písen „I Love It“, společný singl s rapperem Lil Pumpem. Tu společně uvedli na předávání cen Pornhub Awards, na kterých West figuroval coby kreativní režisér.\n\nV září 2018, tři měsíce od vydání posledního alba, zveřejnil, že brzy vydá své deváté studiové album s názvem \"Yandhi\". Dokonce zveřejnil přebal alba a datum vydání, kterým mělo být 29. září 2018. Dva dny před ohlášeným vydáním West uskutečnil exkluzivní neveřejnou přehrávku písní pro album, kde zazněli hosté Ty Dolla Sign, 6ix9ine a XXXTentacion. West také přislíbil účast Rihanny. Na albu Yandhi měly vyjít písně „I Love It“ (ft. Lil Pump), „We Got Love“ (ft. Teyana Taylor a Lauryn Hill) a „New Body“ (ft. Nicki Minaj). Mezi dalšími písněmi měly být „The Storm“, „Bye Bye Baby“, „Hurricane“, „Alien / SpaceX“, „Last Name“, „City in the Sky / Garden“ a „Chakras“. Většina z nich unikla - v různé kvalitě a stupni dokončení - během léta 2019 na internet.\n\nDne 29. září 2018 byl West hlavní hudební hvězdou premiérového dílu 44. sezóny TV pořadu \"Saturday Night Live\", kde vystoupil s písní „We Got Love“. Společnost Universal Music Group nedopatřením uvolnila informaci, že \"Yandhi\" mělo mít osm písní a zásadním spolupracovníkem Westa na albu byl Ant Clemons. Album však vydáno nebylo. Následně obdrželo nový termín vydání ke konci listopadu 2018. Ovšem ani to nebylo dodrženo. West tehdy v televizním rozhovoru uvedl, že album stále není hotové a že se rozhodl odletět do Ugandy, kde album dokončí. V Africe album přehrával během října 2018 v nově postaveném provizorním studiu v národním parku Murchison Falls.\n\nV lednu 2019 poprvé představil svou novou skupinu Sunday Service, se kterou o nedělích vystupoval v živých show, během kterých hrál gospelové předělávky vlastní hudby. Skupinu s ním tvořili zpěváci a muzikanti Tony Williams, Ant Clemons, Ray Romolus, Philip Cornish, Rob Gueringer, Jason White a kostelní sbor The Samples. V únoru 2019 se poprvé setkal se saxofonistou Kennym G, se kterým následně nahrával.\n\nNicki Minaj v rozhovoru z června 2019 uvedla, že West se stal znovuzrozeným křesťanem. V srpnu 2019 Kim Kardashian zveřejnila nové datum vydání pro nové album; měl jim být závěr září 2019. V té době se West vrátil do Wyomingu, kde celé album dokončil. Na pomoc si tehdy zavolal producenta Swizze Beatze. Nakonec se úpravy protáhly a album bylo vydáno až ke konci října.\n\n\"Jesus Is King\" se řadí mězi nahrávky v žánru křesťanského hip hopu s inspirací v gospelu. Texty na albu neobsahují vulgarity a věnují se náboženské spáse. West k albu uvedl, že se jedná o vyjádření evangelií a jejich šíření mezi posluchače. Texty West konzultoval s pastorem Adamem Tysonem, který mu od dubna 2019 dodával duchovní útěchu. Při propagování alba West v jednom z rozhovorů prohlásil, že znovunalezení víry mu pomohlo překonat závislost na pornografii. Během nahrávání alba dokonce údajně zapojeným osobám zakazoval předmanželský sex.\n\nVe svém prvním týdnu album debutovalo na 1. příčce žebříčku Billboard 200 s 264 000 prodanými kusy (po započítání streamů). West tak získal své deváté po sobě jdoucí album, které se umístilo na nejvyšší příčce hitparády, čímž vyrovnal rekord Eminema. Po vydání alba se všech 11 písní umístilo v žebříčku Billboard Hot 100. Nejlépe se umístil vedoucí singl „Follow God“ vydaný v listopadu (7. příčka), dále písně „Closed on Sunday“ (14. příčka), „Selah“ (19. příčka) a „On God“ (23. příčka). Současně byl prvním zpěvákem historie, který obsadil všech prvních deset příček žebříčků Hot Christian Songs a Hot Gospel Songs. Úspěch těchto 11 písní pro Westa znamenal navýšení celkového počtu písní umístěných v žebříčku Billboard Hot 100 na 107, čímž byl teprve pátým umělcem historie, který překročil hranici 100 písní. Dosáhl toho po šestnácti letech od svého debutu.\n\nNa internetovém agregátoru recenzí Metacritic obdrželo hodnocení 56 bodů ze 100, jako Westovo dosud nejhůře hodnocené. Kritici tedy přijali album spíše vlažně, přičemž na jednu stranu oceňovali, že je album oproti dvěma předchozím koherentní, s jasným konceptem a povedenou hudební stránkou, ale současně kritizovali, že se Westovi nepodařilo předat osobní výpověď o znovunalezení víry, ale spíše zapadl do jednoduchých kazatelských klišé.\n\nHudební publicista Karel Veselý ve své recenzi pro server Aktuálně.cz uvedl: \"Raper s uvadající kariérou i pověstí, které ublížilo bratříčkování s prezidentem Donaldem Trumpem, se obrací k bohu a prohlašuje, že končí se sekulární hudbou. Prý už bude točit jen gospel. O kajícníkově motivaci lze možná pochybovat, mnohem problematičtější je ale laxnost, se kterou West k projektu přistoupil. Některé věci prostě ani bůh nezachrání.\" Albu tak vyčítá zejména ukvapenost a nedodělanost: \"Některé písně končí náhle, jako by tvůrci došly nápady nebo čas. Jiné působí dojmem pouhých skečů. Album netrvá ani půl hodiny, jen tři z jedenácti skladeb čítají přes tři minuty. (...) Místy je to frustrující poslouchat. Fanoušci za nedodělky tuší písně, které by propojení hiphopu a gospelu dotáhly do konce, místo nich ale dostali jen skeče.\"\n\nPoznámky:\n"}
{"id": "1532777", "url": "https://cs.wikipedia.org/wiki?curid=1532777", "title": "Max Koot", "text": "Max Koot\n\nMax Koot (27. března 1917 Cimahi, Jáva – 25. září 1991 Haag) byl nizozemský portrétní fotograf působící v Haagu. Po druhé světové válce se proslavil jako oficiální fotograf nizozemského královského dvora, ale portrétoval i mnoho dalších slavných Holanďanů. \n\nAčkoli Koot byl nejznámější svými portréty, obvykle ve formálním stylu, psal také články o svatbách, ze společnosti a pořizoval i módní fotografie. Hodně pracoval také pro Haagse Comedie, díky čemuž fotografoval herečku Ellenu Vogel nebo herce a režiséra Paula Steenbergena.\n\nNěkolik profesionálních fotografů absolvovalo u Koota školení. \"Max Koot Studio\", fotografický ateliér a specializovaný obchod na adrese Laan van Meerdervoort, pokračoval v práci i po jeho smrti v roce 1991.\n"}
{"id": "1532779", "url": "https://cs.wikipedia.org/wiki?curid=1532779", "title": "Chu Jing-lin", "text": "Chu Jing-lin\n\nChu Jing-lin (; 1551–1602), byl učenec, spisovatel, literární kritik a bibliofil pozdně mingské Číny.\n\nChu Jing-lin používal zdvořilostní jména Jüan-žuej () a Ming-žuej () a pseudonymy Jang-šeng () a Šao-š’ šan-žen ().\n\nChu Jing-lin pocházel z Ťin-chua v provincii Če-ťiang. Studoval konfucianismus a skládal úřednické zkoušky, roku 1576 absolvoval provinční zkoušky a získal titul \"ťü-žen\", ve vyšších metropolitních zkouškách však neuspěl, náhradou za úřednickou kariéru se věnoval literatuře a umění.\n\nV mládí hodně cestoval; sbíral knihy, svou knihovnu pojmenovanou \"Er-jou šan-fang\" umístil ve zvlášť postavené patrové budově. Shromáždil v ní více než 42 tisíc \"ťüanů\" (svazků či svitků) knih. Jako spisovatel je počítán mezi takzvaných „pět pozdějších mistrů“ (s Li Wej-čenem, Tchu Lungem, Wej Jün-čungem a Čao Jung-sienem. Byl prvním literárním kritikem, který věnoval vážnou pozornost beletristické fikci, románům a povídkám, a s dalším kritikem Ťin Šeng-tchanem spoluzaložil tento nový žánr literární kritiky. Je autorem více než tisícovky děl, k jeho nejvýznamnějším patří sbírka \"Šao-š’-šan-fang pi cchung\" (, „Poznámky ze studovny Šao-š’-šan“) o historii, filologii a literatuře a literárněkritická \"Š’-sou\" (, „Houštiny poezie“) o básních a básnictví.\n\nPatřil ke ctitelům slavné kurtizány Süe Su-su.\n"}
{"id": "1532785", "url": "https://cs.wikipedia.org/wiki?curid=1532785", "title": "Diecéze Ægeæ", "text": "Diecéze Ægeæ\n\nDiecéze Ægeæ je titulární diecéze římskokatolické církve.\n\nAntické město Ægeæ, ztotožnitelné s městem \"Ayas\" v dnešním Turecku, je starobylé biskupské sídlo nacházející se v římské provincii Kilíkie II. Bylo součástí antiochijského patriarchátu a sufragánnou arcidiecéze Anazarbus.\n\nS tímto městem jsou spojeni např. svatí Kosma a Damián či svatý Zenobius.\n\nJako zdejší biskupové se v pramenech objevují: ariánský biskup Tarcodimantus, který se roku 325 zúčastnil prvního nikajského koncilu; Patrophilus, který si dopisovat se svatým Basilem Velikým; biskup neznámého jména, který byl protivníkem svatého Jana Zlatoústého.\n\nDnes je využívána jako titulární biskupské sídlo; v současnosti nemá svého titulárního biskupa.\n\n\nTitulární biskupové 18. a 19. století kteří jsou uváděni k diecézi Ægæ mohly patřit k této kilíkijské diecézi a to z důvodu podobnosti jmen a také z důvodu že katolická církev nerozlišovala tyto sídla. \n\n\n"}
{"id": "1532788", "url": "https://cs.wikipedia.org/wiki?curid=1532788", "title": "David Sorbon", "text": "David Sorbon\n\n\"David\" Alfred Sorbon, do roku 1900 Jonsson (21. května 1884 Södertälje – 10. dubna 1946 Stockholm), byl švédský dvorní fotograf. \n\nDavid Sorbon, stejně jako jeho otec Alfred Jonsson, byl fotografem a jeho fotografické studio provozoval až do roku 1928 v takzvaném \"Sorbonském domě\" na Lotsuddenu, mezi kanálem Marenplan a Södertälje, v centru Södertälje. Jméno Sorbon si osvojil v roce 1900. \n\nSorbon se oženil v roce 1913 s učitelkou gymnastiky Gerdou Lundqvistovou (1887–1979) a spolu měli děti: herečky Marii-Louisu Sorbon (1913–1975), Ully Sorbon (1915–1941), Stiny Sorbon (1918–1996) a Bert Sorbon (1918–1996) 1920–1984) a umělkyni Birgittu Sorbon Malmsten (1923–1973). \n\nDavid Sorbon je pohřben na severním hřbitově ve Stockholmu. \n"}
{"id": "1532789", "url": "https://cs.wikipedia.org/wiki?curid=1532789", "title": "Vincent Lê Quang Liêm", "text": "Vincent Lê Quang Liêm\n\nSvatý Vincent Lê Quang Liêm, O.P. (kolem roku 1732, Trà Lũ – 7. listopadu 1773, Ket Chợ) byl vietnamský římskokatolický kněz, misionář, řeholník Řádu bratří kazatelů a mučedník.\n\nNarodil se kolem 1732 ve vesnici Trà Lũ v provincii Nam Định. Jeho matka Monica Daeon de la Cruz byla silně věřící katolička. V mládí se rozhodl zasvětit svůj život Bohu a v Tonkinu vstoupil k dominikánům. Odešel studovat do filipínské Manily na Colegio de San Juan de Letran. Po studiu a vysvěcení na kněze roku 1758 odešel zpět do Vietnamu, aby se věnoval své misionářské práci.\n\nKdyž 1. října 1773 slavili křesťané svátek růžence, byl otec Vincent se svým spolubratrem otcem Jacintem Castañedou Puchasónsem zajat orgány, které pronásledovaly křesťany. Po mučení byli vyzváni, aby se vzdali své víry, avšak odmítli a byli uvězněni v hlavním městě. V listopadu stejného roku byli před královským soudem odsouzeni k smrti. Poprava proběhla 7. listopadu. \n\nDne 19. června 1988 jej papež Jan Pavel II. svatořečil ve skupině 117 vietnamských mučedníků.\n\n"}
{"id": "1532807", "url": "https://cs.wikipedia.org/wiki?curid=1532807", "title": "Ivar Karl Ugi", "text": "Ivar Karl Ugi\n\nKarl Ivar Ugi (9. září 1930 Saaremaa, Estonsko – 29. září 2005 Mnichov) byl estonsko-německý organický chemik. Je znám díky svému výzkumu v oblasti multikomponentních reakcí. Je po něm pojmenována Ugiova reakce.\n\nPo přestěhování do Německa v roce 1941, začal v roce 1949 studovat chemii na Univerzitě v Tübingenu. V roce 1954 získal titul Dr. rer. nat. na Mnichovské univerzitě, v roce 1960 se na stejné univerzitě habilitoval. V letech 1962 až 1968 pracoval ve farmaceutické společnosti Bayer, poté nastoupil na Univerzitě Jižní Kalifornie v Los Angeles. Do Německa se vrátil v roce 1971 na Technickou univerzitu v Mnichově, kde působil až do své smrti.\n\nVěnoval se vývoji multikomponentních reakcí. Vícesložková organická reakce, při které reagují aldehyd nebo keton, amin, isokyanid a karboxylová kyselina za vzniku bis-amidu je po něm pojmenována jako Ugiova reakce.\n"}
{"id": "1532810", "url": "https://cs.wikipedia.org/wiki?curid=1532810", "title": "Willem van de Poll", "text": "Willem van de Poll\n\nWillem van de Poll (13. dubna 1895 Amsterdam – 10. prosince 1970 tamtéž) byl nizozemský fotograf, jeden z nejvýznamnějších fotografů své generace.\n\nVystudoval jednu z nejlepších fotografických škol té doby - \"Graphische Lehr-und Versuchsanstalt\" ve Vídni. V roce 1920 své první fotografie publikoval v „Berliner Tageblatt“. Zaměřoval se na novinářskou fotografii, cestování a reklamu, ale především na portréty. Byl fotografem společnosti Philips, zaměstnancem fotografické služby nizozemských ozbrojených sil a fotografem nizozemské královské rodiny. \n\nVe třicátých letech pracoval mimo jiné pro agentury Associated Press a Black Star, \"Berliner Illustrierte Zeitung\", \"Vogue\" a \"Harper's Bazar\", po válce pro nizozemské \"De Spiegel\" a \"De Telegraaf\". Vydal knihu \"Nazistowskie piekło\" (\"Nacistické peklo\") a několik fotografických knih. Cestoval po Evropě, Africe, Asii, Jižní Americe Na obrázcích zachytil změny, které se odehrály v Izraeli. Haagský archiv obsahuje téměř 30 000 jeho negativů. \n\nWillem van de Poll poprvé navštívil Polsko v květnu 1934. V listopadu 1934 přijel na delší, téměř měsíční pobyt s připraveným konceptem, které osobnosti chce fotografovat s velkou objednávkou od německých a amerických fotografických agentur. Fotografie pořízené v roce 1934 nebyly zveřejněny v Polsku, nýbrž nizozemským a německým tiskem. \n\nV šedesátých letech 20. století se přestěhoval do Švýcarska. Zemřel 10. prosince 1970 ve svých 72 letech.\n\nOd 23. do 6. dubna 2014 proběhla v House of Meetings with History ve Varšavě výstava neznámých a nepublikovaných fotografií Willema van de Polla z cest do Polska pořízených v roce 1934 ve Varšavě, Łowicze, Vilniusu a na polsko-ruské a polsko-litevské hranici. Na fotografiích prezentovaných na výstavě byly přední osobnosti tehdejší polské politiky, mimo jiné: prezident Ignacy Mościcki, ministr zahraničí Józef Beck, herečka Jadwiga Smosarska, tanečnice Ice Halama nebo zpěvačka Ewa Bandrowska-Turska. Fotografoval Varšavu – staré město a židovskou čtvrť. Navštívil také nově otevřené letiště v Okęcie, Velké divadlo, Polský rozhlas, Ústřední ústav tělesné výchovy v Bielanech, Palác ve Wilanowě, Belvedere, Muzeum varšavské citadely a policejním ředitelství, jakož i Łowicz a Vilnius. Většinu fotografií pořídil fotoaparátem Contessa Nettel na skleněné negativy 9×12 cm.\n\n\n"}
{"id": "1532818", "url": "https://cs.wikipedia.org/wiki?curid=1532818", "title": "Barokní studna (Zubrnice)", "text": "Barokní studna (Zubrnice)\n\nBarokní studna se nachází v centrální části Muzea v přírodě Zubrnice v okrese Ústí nad Labem, které je jednou ze čtyř národopisných a architektonických expozic Národního muzea v přírodě České republiky. Zubrnický skanzen je nedílnou součástí obce Zubrnice, jediné vesnické památkové rezervace v Ústeckém kraji. Studna je evidována v Ústředním seznamu nemovitých památek České republiky pod číslem 43095/5-161 jako objekt industriálního dědictví.\n\nVe středu osmiboké cihlové podezdívky stojí šestiboké kamenné pažení studny s jednoduchou římsou a kruhovým otvorem uprostřed. Na jihozápadní straně pažení je umístěn medailon s nápisem \"AMOR DEI ET PROIMI CAUSA FONTIS 1695\" (v překladu z latiny: „Láska k Bohu a bližnímu postavila tuto studnu 1695“). Studnu chrání osmiboká dřevěná konstrukce s osmi sloupky a oblouky. Osmiboká střecha je kryta šindelem. Na vrcholu střechy dřevěného přístřešku je malá věžička (zvonička).\n\nStudna původně stála v malé vesnici Střížovice, která od roku 1513 až do roku 1848 byla součástí chlumeckého panství. Vesnice, která leží na severozápadním okraji krajského města Ústí nad Labem, je od roku 1990 jednou z částí severočeského Chlumce. \n\nStudnu nechal postavit v roce 1695 majitel panství Jan František Kolovrat Krakovský z Chlumce. Kopaná studna byla hluboká 26,5 metru a její šachta byla vyzděna pískovcovými kvádry. Studna přispěla k rozvoji vesnice, která do té doby trpěla nedostatkem vody. Ve vsi vznikla i hospoda, pojmenovaná podle nového vodního zdroje \"U zlaté studny\". \n\nPo skončení druhé světové války nastaly změny ve složení místního obyvatelstva. Studna byla naposledy opravena ve druhé polovině padesátých let 20. století, poté však již jen chátrala.\n\nStudna se nacházela ve Střížovicích až do roku 1977, kdy byla jako první z historických lidových staveb, tvořících základ místního muzea v přírodě, přenesena do Zubrnic. Popudem k přemístění historického objektu bylo pravděpodobné ohrožení vesnice plánovanou těžbou uhlí. Studna bývala kdysi opatřena dřevěným rumpálem s převodovou soustavou ozubených kol, avšak z této její části se dochovalo pouze torzo. Stavba byla v Zubrnicích později rekonstruována do původní podoby se zvoničkou na střeše.\n\nOd roku 2015 existují dvě identické střížovické studny – originální, opravený objekt v zubrnickém skanzenu, a nová replika původní stavby ve Střížovicích. V roce 2010 se totiž Střížovičtí rozhodli, že své návsi vrátí někdejší podobu s historickou studnou uprostřed. Stavby se ujalo místní sdružení Levil za přispění Ústecké komunitní nadace a města Chlumce. Součástí repliky je rovněž měděná věžička se zvoničkou, která byla z původní studny odstraněna v roce 1939. Stavba byla oficiálně dokončena slavnostním zavěšením zvonu do věžičky dne 7. listopadu 2015. \n\n"}
{"id": "1532821", "url": "https://cs.wikipedia.org/wiki?curid=1532821", "title": "Jan Vácha (lékař)", "text": "Jan Vácha (lékař)\n\nJan Vácha (31. října 1928 Drážkov – 27. ledna 1993 Plzeň) byl veterinární lékař a náměstek primátora města Plzně (1990).\n\nJan Vácha se narodil dne 31. října 1928 v obci Drážkov. V rámci akce „K“ (kláštery) byl dne 27. dubna 1950 jako student třetího ročníku teologické fakulty zajištěn v klášteře augustiniánů u sv. Tomáše na Malé Straně v Praze a s ostatními řeholníky odvezen do internačního kláštera v Oseku u Duchcova. V tomto objektu byl držen do 5. září 1950, kdy byl přemístěn do Města Libavá k 53. pomocnému technickému praporu. U různých PTP táborů strávil 3 roky.\n\nZemřel v Plzni 27. ledna 1993 ve věku nedožitých 65 let.\n"}
{"id": "1532828", "url": "https://cs.wikipedia.org/wiki?curid=1532828", "title": "Kulová vrstva", "text": "Kulová vrstva\n\nV geometrii je kulová vrstva část koule určená řezem koule dvojicí rovnoběžných rovin . \n\nPovrch kulové vrstvy (kromě základen) se nazývá kulový pás . \n\nPokud poloměr koule nazveme \"R\", poloměry základen kulové vrstvy jsou \"r\" a \"r\" a výška segmentu (vzdálenost od jedné rovnoběžné roviny k druhé) se nazývá \"h\", pak objem kulové vrstvy je \n\nZakřivená plocha kulového pásu - mimo horní a dolní základnu - se vypočte dle vzorceː \n\n"}
{"id": "1532829", "url": "https://cs.wikipedia.org/wiki?curid=1532829", "title": "Cetate", "text": "Cetate\n\nCetate je název více míst v Rumunsku:\n\n"}
{"id": "1532831", "url": "https://cs.wikipedia.org/wiki?curid=1532831", "title": "Rolls-Royce Vulture", "text": "Rolls-Royce Vulture\n\nRolls-Royce Vulture byl britský letecký motor vyvinutý krátce před druhou světovou válkou společností Rolls-Royce Limited. Měl zvláštní konfiguraci – šlo o „motor s 24 válci do X“, jehož čtyři bloky válců, odvozené z motoru Rolls-Royce Peregrine, byly napojeny na společnou klikovou skříň s jedním klikovým hřídelem. Motor byl původně navržen tak, aby dodával výkon přibližně 1 750 koňských sil (1 300 kW), ale přetrvávající problémy s jeho konstrukcí znamenaly, že byl v provozu jeho výkon snížen na přibližně 1450–1550 k omezením maximálních otáček za minutu.\n\nBylo sice plánováno, že bude motor Vulture použit u několika nových typů letadel, ale práce na konstrukci motoru skončily v roce 1941, kdy se firma Rolls-Royce soustředila na úspěšnější konstrukci – motor Merlin. Rolls-Royce byl zpočátku přesvědčen, že tyto problémy dokážou vyřešit, ale zčásti kvůli zrychlenému vývoji v roce 1940, se mnohem menší motor Merlin přiblížil stejné výkonostní úrovni jako původní specifikace motoru Vulture, a tak výroba motoru Vulture po vyrobených pouhých 538 kusech skončila. \n\nDalší 24válcový motor, Napier Sabre, se po zdlouhavém vývojovém období osvědčil více než Vulture.\n\n\n\n\n"}
{"id": "1532832", "url": "https://cs.wikipedia.org/wiki?curid=1532832", "title": "Horní Krč", "text": "Horní Krč\n\nHorní Krč \"(německy Ober-Krtsch)\" je bývalá ves a katastrální území Prahy; po roce 1948 byla sloučena s Dolní Krčí do k.ú. Krč. Její území se rozkládalo v severní, východní a jižní části Krče, domy převážně podél ulice Hornokrčská. V jižní části území Horní Krče se nachází bývalá ves Jalové Dvory.\n\nPrvní zmínky o Krči pocházejí z počátku 13. století a původně se mělo jednat pouze o jednu ves. Při husitských válkách kolem roku 1420 se obou Krčí zmocnili pražané. Horní tvrz měl v té době v majetku kupec Antonín z Munheimu, který dodával Zikmundovu vojsku síru a sanytr. V květnu 1434 vypálili Táborité a Sirotci ves a celé její okolí, aby Pražany vylákali k boji. Ti byli v přesile a husité odtáhli k Lipanům. Počátkem 17. století patřil mezi majitele Horní Krče Leander Rüppel z Ruppachu, měšťan popravený roku 1621 na Staroměstském náměstí, který statek koupil za 1000 kop míšeňských. Plat z „krčské tvrzi pusté, dvoru a mlýna“ šel špitálu u svatého Bartoloměje.\n\nPočátkem 20. století držela velkostatek rodina Tomášů. Roku 1900 měla Horní Krč 823 obyvatel a Jalové Dvory 152 obyvatel; obě vsi patřily do okresu Královské Vinohrady. Po připojení k Praze roku 1922 se stala částí Prahy XIV, roku 1949 připadla část k.ú. Krč v místech bývalé Horní Krče k Praze 14.\n\nNa území Horní Krče bylo v době před jejím sloučením s Dolní Krčí do k.ú Krč postaveno několik zajímavých staveb.\n\n\n"}
{"id": "1532833", "url": "https://cs.wikipedia.org/wiki?curid=1532833", "title": "Košljun", "text": "Košljun\n\nKošljun () je malá vesnice a přímořské letovisko v Chorvatsku v Zadarské župě, spadající pod opčinu města Pag. Nachází se na ostrově Pag, asi 5 km jižně od města Pagu. V roce 2011 zde trvale žilo 47 obyvatel. Nejvíce obyvatel (53) zde žilo v roce 2001.\n\nSousedními sídly jsou vesnice Šimuni a město Pag.\n"}
{"id": "1532837", "url": "https://cs.wikipedia.org/wiki?curid=1532837", "title": "Valkyrien (1888)", "text": "Valkyrien (1888)\n\nValkyrien byl chráněný křižník dánského královského námořnictva. Byl jediným klasickým chráněným křižníkem dánského námořnictva. Ve službě byl v letech 1890–1923. Několik posledních let služby byl využíván k výcviku.\n\nPlavidlo postavila dánská loděnice Orlogsværftet v Kodani. Kýl byl založen 27. října 1886, na vodu byl křižník spuštěn 9. srpna 1888 a do služby byl přijat v roce 1890.\n\nKřižník nesl dva 210mm kanóny, šest 150mm kanónů, čtyři 57mm kanóny, osm 37mm kanónů a pět 381mm torpédometů. Pohonný systém tvořilo šets kotlů a dva trojčinné parní stroje o výkonu 5200 hp, pohánějící dva lodní šrouby. Nejvyšší rychlost dosahovala 17 uzlů. Dosah byl 3900 námořních mil při 10 rychlosti uzlů.\n\nV roce 1915 byl křižník upraven na cvičnou loď. Novou výzbroj tvořily dva 150mm kanóny, šest 75mm kanónů, dva 57mm a dva 37mm kanóny, dále tři 381mm torpédomety.\n"}
{"id": "1532839", "url": "https://cs.wikipedia.org/wiki?curid=1532839", "title": "Salcia (župa Mehedinți)", "text": "Salcia (župa Mehedinți)\n\nSalcia je rumunská obec v župě Mehedinți. Žije zde obyvatel. Leží u hranic Rumunska s Bulharskem, které tvoří řeka Dunaj. Obec tvoří pouze stejnojmenná vesnice.\n"}
{"id": "1532840", "url": "https://cs.wikipedia.org/wiki?curid=1532840", "title": "Esmeralda (1895)", "text": "Esmeralda (1895)\n\nEsmeralda byl pancéřový křižník postavený v britských loděnicích pro chilské námořnictvo. Křižník byl prototypem pro úspěšné křižníky označované jako typ Elswick. Ve službě byl v letech 1896–1929.\n\nKřižník navrhl britský konstruktér Philip Watts. Stavbu zajistila loděnice Armstrong Whitworth v Elswicku. Stavba byla zahájena v červenci 1893, v dubnu 1894 byl spuštěn na vodu a 4. září 1896 byl přijat do služby.\n\nHlavní výzbroj tvořily dva 203mm kanóny v jednodělových věžích na přídi a na zádi. Sekundární výzbroj představovalo šestnáct 152mm kanónů, osm 76mm kanónů a tři 450mm torpédomety. Pro pancéřování byla využita harveyovaná ocel. Pohonný systém tvořilo 12 kotlů a trojčinné parní stroje o výkonu 16 000 hp, pohánějící dva lodní šrouby. Nejvyšší rychlost dosahovala 22,2 uzlu. Dosah byl 5500 námořních mil při rychlosti 10 uzlů.\n"}
{"id": "1532841", "url": "https://cs.wikipedia.org/wiki?curid=1532841", "title": "Jacinto Castañeda Puchasóns", "text": "Jacinto Castañeda Puchasóns\n\nSvatý Jacinto Castañeda Puchasóns, O.P. (13. ledna 1743, Xàtiva – 7. listopadu 1773, Ket Chợ) byl španělský římskokatolický kněz, misionář, řeholník Řádu bratří kazatelů a mučedník.\n\nNarodil se 13. ledna 1743 ve španělské Xàtivě jako syn královského písaře Josého Castañedy a jeho manželky Josefy Marie Puchasóns. Byl pokřtěn jako Felix Tomáš Jáchym Tadeáš.\n\nV mládí vstoupil do dominikánského řádu a přijal řádové jméno Jacinto (Hyacint). Filosofická a teologická studia získal v Orihuele. Roku 1761 přišla žádost z dominikánské provincie z Filipín, aby mladí řeholníci přišli pracovat jako misionáři. Jacinto tuto nabídku přijal. Svá studia dokončil v Manile a 2. června 1765 byl vysvěcen na kněze.\n\nKvůli misií v Číně začal studovat mandarínštinu v Macau. V této oblasti začal pomáhat chudým a nemocným lidem a také pronásledovaným křesťanům.\n\nDne 17. července 1769 byl uvězněn státními orgány s otcem Lavillou. Před královským soudem byl odsouzen k věcnému vyhnanství a 3. října opustil vězení. Začátkem prosince dorazil do Macaa a 9. února 1770 se vydal do Vietnamu. Do této země dorazil 22. března. Po třech letech misionářské činnosti těžce onemocněl, ale i přes svou nemoc se stále snažil pracovat. \n\nDne 1. října 1773 byl znovu zajat státními orgány a to spolu se svým spolubratrem, otcem Vincentem Lê Quang Liêmem. Po mučení byli oba odsouzeni k trestu smrti. K popravě došlo 7. listopadu v Ket Chợ.\n\nDne 19. června 1988 jej papež Jan Pavel II. svatořečil ve skupině 117 vietnamských mučedníků.\n\n"}
{"id": "1532844", "url": "https://cs.wikipedia.org/wiki?curid=1532844", "title": "Cujmir", "text": "Cujmir\n\nCujmir je obec v jihozápadním Rumunsku, v župě Mehedinți, asi 12 km severovýchodně od Dunaje a tedy i od bulharských hranic. Žije zde obyvatel. Obec se skládá ze tří částí.\n\n\n"}
{"id": "1532847", "url": "https://cs.wikipedia.org/wiki?curid=1532847", "title": "Dobrețu", "text": "Dobrețu\n\nDobrețu je rumunská obec v župě Olt. Žije zde obyvatel. Obec se skládá ze tří částí.\n\n"}
{"id": "1532849", "url": "https://cs.wikipedia.org/wiki?curid=1532849", "title": "Diecéze Æla", "text": "Diecéze Æla\n\nDiecéze Æla je titulární diecéze římskokatolické církve.\n\nÆla, ztotožnitelná s městem \"Akaba\" v dnešním Jordánsku, je starobylé biskupské sídlo v někdejší římské provincii Palestina III.. Bylo součástí jeruzalémského patriarchátu a sufragánnou arcidiecéze Petra v Palestině.\n\nK tomuto sídlu můžeme jistě přiřadit tři biskupy: Petrus se roku 325 zúčastnil prvního nikajského koncilu; Berillus byl účastníkem roku 451 chalkedonského koncilu; Paulus se roku 536 účastnil jeruzalémské synody. Autor jménem Lequien dále k tomuto sídlu přiřazuje dalšího biskup jménem Paulus, avšak autor Vailhé se domnívá že se jednalo jen o igumena.\n\nDnes je využívána jako titulární biskupské sídlo; v současnosti nemá svého titulárního biskupa.\n\n\n\n"}
{"id": "1532851", "url": "https://cs.wikipedia.org/wiki?curid=1532851", "title": "Molat", "text": "Molat\n\nMolat () je ostrov v Jaderském moři. Je součástí Chorvatska, leží v Zadarské župě a spadá pod opčinu města Zadar. Nacházejí se zde tři samostatné vesnice, z nichž největší je stejnojmenná vesnice Molat se 107 obyvateli, poté Brgulje se 48 obyvateli a Zapuntel se 42 obyvateli. Molat a Brgulje se nacházejí při pobřeží, zatímco Zapuntel se nachází ve vnitrozemí, avšak má skrze vesničku \"Porat\" taktéž přístup k moři.\n\nMolat je součástí Zadarského souostroví a nachází se na jeho severozápadě. Na severozápad od ostrova se nachází ostrov Ist, na západ několik menších ostrůvků, jako je např. Tramerka, na jihovýchod ostrovy Dugi otok, Zverinac, Tun Mali, Tun Veli a Sestrunj.\n\nNa ostrově roste mnoho druhů stromů a keřů, jako je např. dub cesmínovitý, planika obecná, jamovec širokolistý, planý olivovník, řečík terebintový, řečík lentišek, řešetlák proměnlivý, kalina modroplodá, vítečník sítinový, jalovec fénický, jalovec \"Juniperus macrocarpa\" nebo vavřín vznešený. Z ptáků zde žijí např. orebice horská a bažant obecný, ze zvířat např. králík divoký.\n\nHlavním příjmem zdejších obyvatel je turismus, dále pak rybolov a chov ovcí.\n"}
{"id": "1532852", "url": "https://cs.wikipedia.org/wiki?curid=1532852", "title": "Montero Lamar Hill", "text": "Montero Lamar Hill\n\nMontero Lamar Hill (* 9. dubna 1999 Atlanta), profesionálně známý jako Lil Nas X, je americký a jihoafrický rapper, zpěvák a textař. Proslavil se svým country rap singlem \"Old Town Road\", který dosáhl virální popularity na aplikaci TikTok. Píseň se usadila na prvním místě na žebříčku \"Billboard\" Hot 100 a vydržela celých devatenáct týdnů, což dosáhla píseň naposled v roce 1958. Nas X také získal pár cen v MTV Video Music Awards včetně titulu \"Song of the Year\". Jeho debutové EP, \"7\", bylo zveřejněno v červnu 2019 s jeho druhým singlem \"Panini\", který se umístil na druhém místě v žebříčku \"Rolling Stone\"'s Top 100. \n\nPíseň \"Old Town Road\", kterou nazpíval s Billy Ray Cyrusem byla přehrána více než 2,3 miliardkrát.\n\nV červnu roku 2019, se Nas X označil za gaye, jakožto jediný umělec, který veřejně oznámil svojí orientaci na prvním místě v žebříčku.\n"}
{"id": "1532855", "url": "https://cs.wikipedia.org/wiki?curid=1532855", "title": "Diecéze Æliæ", "text": "Diecéze Æliæ\n\nDiecéze Æliæ je titulární diecéze římskokatolické církve.\n\nÆliæ, ztotožnitelná s městy \"Henchir-Mraba\" či \"Henchir-Merelma\" v dnešním Tunisku, je starobylé biskupské sídlo v někdejší římské provincii \"Byzacena\".\n\nZnáme tři biskupy tohoto sídla: Fascinullus se roku 411 zúčastnil koncilu v Kartágu; Donatianus se účastnil roku 484 koncilu v Kartágu svolaném vandalským králem Hunerichem; Constantinus je připomínán na koncilu monotheletistů roku 641.\n\nDnes je Aeliae titulární biskupské sídlo; současným titulárním biskupem je Ricardo Augusto Rodríguez Álvarez, pomocný biskup arcidiecéze Lima.\n\n\n\n"}
{"id": "1532862", "url": "https://cs.wikipedia.org/wiki?curid=1532862", "title": "Datsun Go", "text": "Datsun Go\n\nDatsun Go je městský osobní automobil. Jde o první model vyrobený po obnovení značky Datsun, dceřiné společnosti Nissan, v roce 2013. Nissan používal dceřinou firmu do roku 1988, následně ji přestal provozovat. Značka je primárně určena pro export, nový model Go je určen převážně pro trhy rozvojových zemí, jako je Indie, jižní Afrika či Indonésie. Datsun Go vychází z modelů Nissan Micra (March).\n\n"}
{"id": "1532863", "url": "https://cs.wikipedia.org/wiki?curid=1532863", "title": "Diecéze Aëtus", "text": "Diecéze Aëtus\n\nDiecéze Aëtus je titulární diecéze římskokatolické církve.\n\nAëtus, ztotožnitelný s městem \"Aëtos\" v dnešním Řecku, je starobylé biskupské sídlo v někdejší římské provincii Epirus Vetus. Bylo součástí římského patriarchátu, později po 9. století pak konstantinopolského patriarchátu, a sufragánnou arcidiecéze Nicopolis v Epiru, později potom arcidiecéze Naupactus.\n\nZ prvního tisíciletí nejsou známí žádní biskupové této diecéze. \n\nDnes je využívána jako titulární biskupské sídlo; v současnosti nemá svého titulárního biskupa.\n\n\n"}
{"id": "1532864", "url": "https://cs.wikipedia.org/wiki?curid=1532864", "title": "Henri Bosco", "text": "Henri Bosco\n\nHenri Bosco (16. listopadu 1888 Avignon – 4. května 1976 Nice) byl francouzský spisovatel.\n\nV roce 1909 vystudoval Université Grenoble-Alpes, bojoval v první světové válce a získal Croix de guerre. Pracoval jako učitel francouzštiny v Bělehradě, Neapoli a Rabatu, zabýval se také hudbou a klasickou filologií. Dožil se 87 let a podle svého přání byl pohřben v Lourmarinu.\n\nByl představitelem regionální literatury, jeho tvorba je spojena s přírodou jihovýchodní Francie. Nezkrotnou krajinu Camargue a svéráznou mentalitu místních venkovanů popsal ve své nejslavnější knize \"Měsíční pahorek v dlani\". Vedle fantaskní a lyricky laděné prózy se věnoval také poezii a dětské literatuře. Podle jeho předlohy vznikl televizní seriál \"L'Âne Culotte\". \n\nV roce 1945 získal Renaudotovu cenu za román \"Já, Pascal Dérivat\" (\"Le Mas Théotime\"). V roce 1953 mu byla udělena Grand prix national des Lettres a v roce 1973 Řád čestné legie. Byl také nominován na Nobelovu cenu za literaturu.\n\nPocházel z rodiny piemontských přistěhovalců, jeho příbuzným byl svatý Jan Bosco.\n\n"}
{"id": "1532876", "url": "https://cs.wikipedia.org/wiki?curid=1532876", "title": "John McInerney", "text": "John McInerney\n\nJohn Edward McInerney (* 7. září 1957 Liverpool) je britský zpěvák, skladatel a frontman skupiny Bad Boys Blue. Je jediným členem kapely z původní sestavy skupiny, která stále vystupuje. Po ukončení školy pracoval John jako obchodník s cennými papíry a v roce 1979 se rozhodl přestěhovat do Německa. Oženil se v roce 1985 a má dva syny, Ryana Nathana (narozený v roce 1989) a Wayna (narozený v roce 1992) a jednu dceru. Vlastní několik hospod v Kolíně nad Rýnem. Poté, co se připojil ke skupině Bad Boys Blue, McInerney zpíval zpočátku většinou zadní vokály. V roce 1987 se stal vedoucím zpěvákem této skupiny a díky tomu Trevor Taylor odešel v roce 1989.\n"}
{"id": "1532883", "url": "https://cs.wikipedia.org/wiki?curid=1532883", "title": "Marie-Clémentine Anuarite Nengapeta", "text": "Marie-Clémentine Anuarite Nengapeta\n\nMarie-Clémentine Anuarite Nengapeta (29. prosince 1939, Wamba – 1. prosince 1964, Isiro) byla konžská řeholnice kongregace Sester Svaté rodiny a mučednice.\n\nNarodila se 29. prosince 1939 v konžské Wambě jako čtvrtá ze šesti dcer Amisi Batsuru Batobobo a Isude Julienne. Patřila ke kmenu Wabudu. Její otec byl vojákem a opustil svou ženu z důvodu, že si přál syna, a vzal si jinou ženu. V budoucnu se ukázalo, že už je neplodný.\n\nPokřtěna byla se svou sestrou a matkou roku 1945 a při křtu přijala jméno \"Alphonsine\", její sestra pak jméno \"Léontine Anuarite\".\n\nKdyž nastoupila do školy, došlo k chybnému zápisu jejího jména. Belgická řeholní sestra ji zapsala s jejím křestním jménem a jménem její sestry a proto je dnes známá jako Anuarite Nengapeta.\n\nPozději se rozhodla následovat náboženský život. K tomuto rozhodnuti jí inspirovala sestra Ndakala Marie-Anna. Její matka s tímto rozhodnutím nesouhlasila. Když jednoho dne dorazilo do misie auto s postulanty do kláštera, Nengapeta tajně nastoupila a vstoupila do kláštera a matce nic neřekla. Její matka jí hledala celý týden a poté se dozvěděla, kde se její dcera nachází, avšak nežádala, aby se vrátila domů. Své řeholní sliby složila 5. srpna 1959 a přijala jméno Marie-Clémentine.\n\nRoku 1964 vypuklo v Kongu povstání a povstalci se postavili proti západním řeholníkům. Dne 29. listopadu 1964 napadli i klášter sester. Donutili všech 46 sester nastoupit do nákladního auta. Oznámili jim, že pojedou do Wamby, avšak auto se dalo směrem k Isiro.\n\nPlukovník Ngalo s pomocí vojáka Sigbande se snažil Nengapetu přesvědčit, aby se vzdala řeholního života a stala se jeho manželkou, avšak přes výhrůžky Nengapeta odmítla. Ngalo požádal plukovníka Olombeho, aby mu pomohl svázat Nengapetu. Dne 30. listopadu Olombe oddělil ostatní sestry od Nengapety a snažil se ji přesvědčit, aby si vzala jeho. Urážel jí, ponižoval a poté Nengapetu a sestru Bokuma Jean-Baptiste donutil nastoupit do auta. Když si zapomněl klíče a vracel se pro ně, tak se sestry snažily utéct. Olombe je chytl, sestře Bokumě zlomil ruku na třech místech a sestru Nengapetu střelil do hrudi.\n\nOstatním sestrám poručil, aby tělo odnesly pryč, avšak ona stále ještě žila. Zemřela okolo jedné hodiny ráno 1. prosince. Její tělo bylo pohřbeno v hromadném hrobu. Po osmi měsících bylo exhumováno a znovu pochováno. Při další exhumaci v prosinci 1978 bylo zjištěno, že sestra drží v právé ruce obraz Panny Marie. Poté bylo tělo pohřbeno v katedrále v Isiru.\n\nRoku 1965 byl Olombe odsouzen k smrti, ale utekl z vězení. Po opětovném zadržení roku 1966 byl navrácen do vězení a jeho trest byl změněn na doživotí. Roku 1971 získal milost.\n\nProces blahořečení byl zahájen 14. dubna 1977 v diecézi Isiro–Niangara. Dne 9. června 1984 uznal papež Jan Pavel II. její mučednictví. Blahořečena byla 15. srpna 1985. Při blahořečení byli přítomni i její rodiče a samotný vrah.\n\n"}
{"id": "1532888", "url": "https://cs.wikipedia.org/wiki?curid=1532888", "title": "Bošana", "text": "Bošana\n\nBošana () je malá vesnice a přímořské letovisko v Chorvatsku v Zadarské župě, spadající pod opčinu města Pag. Nachází se na ostrově Pag, asi 3 km severozápadně od města Pagu. V roce 2011 zde trvale žilo 41 obyvatel.\n\nJediným sousedním sídlem je město Pag.\n"}
{"id": "1532904", "url": "https://cs.wikipedia.org/wiki?curid=1532904", "title": "Gaspard Yurkievich", "text": "Gaspard Yurkievich\n\nGaspard Yurkievich (* 16. května 1972 Paříž) je francouzský módní návrhář. V roce 1997 získal hlavní cenu na mezinárodním festivalu módy v Hyères. V roce 1998 měl svou první přehlídku v Paříži. Počínaje rokem 2009 spolupracuje se značkou Van Cleef & Arpels. Roku 2011 uzavřel smlouvu se společností Gerbe, díky čemuž se jeho tvorba dostala do velkých módních oděvních domů, jako jsou Galeries Lafayette, Printemps a Le Bon Marché. Roku 2009 přispěl do knihy \"The Annotated Spectacle\", kterou editoval CS Leigh.\n\n"}
{"id": "1532910", "url": "https://cs.wikipedia.org/wiki?curid=1532910", "title": "Sydney McLaughlinová", "text": "Sydney McLaughlinová\n\nSydney McLaughlinová, nepřechýleně Sydney McLaughlin (* 7. srpna 1999 New Brunswick, New Jersey) je americká sportovkyně, atletka, sprinterka.\n\nNa atletickém Mistrovství světa 2019 získala v běhu na 400 m překážek stříbrnou medaili, přičemž ve finálovém závodě ustanovila svůj nový osobní rekord 52,23 sekundy. Z MS 2019 si také přivezla zlato ze štafety 4×400 m. Rovněž je držitelkou řady nejlepších světových výkonů v jednotlivých mládežnických věkových skupinách.\n"}
{"id": "1532911", "url": "https://cs.wikipedia.org/wiki?curid=1532911", "title": "Jack Bankowsky", "text": "Jack Bankowsky\n\nJack Bankowsky je americký kritik umění a kurátor. V roce 1992 nahradil Idu Panicelliovou na místě šéfredaktora uměleckého magazínu \"Artforum\". Ve funkci setrval až do roku 2003, kdy jej vystřídal Tim Griffin. V menší míře s magazínem spolupracoval i po své rezignaci na post šéfredaktora. V roce 1994 spoluzaložil sesterský magazín \"Bookforum\", věnovaný literatuře; v letech 1996 až 1998 byl jeho šéfredaktorem. Působil v porotách na veletrhu umění Geisai Takašiho Murakamiho a také v porotě Benátského bienále. V roce 2010 byl jedním z kurátorů výstavy \"Pop Life: Art in a Material World\". Byl hostujícím přednášejícím na Yaleově univerzitě (2004–2005) a Kalifornské univerzitě v Los Angeles (2008).\n\n"}
{"id": "1532912", "url": "https://cs.wikipedia.org/wiki?curid=1532912", "title": "Wadeline Jonathasová", "text": "Wadeline Jonathasová\n\nWadeline Jonathasová, nepřechýleně Wadeline Jonathas (* 19. února 1998) je americká sportovkyně, atletka, sprinterka. Získala zlatou medaili na mistrovství světa 2019 v překážkách na 4x400 m.\n"}
{"id": "1532913", "url": "https://cs.wikipedia.org/wiki?curid=1532913", "title": "Rudy Ray Moore", "text": "Rudy Ray Moore\n\nRudolph Frank Moore (17. března 1927 Fort Smith – 19. října 2008 Akron), známý spíše jako Rudy Ray Moore, byl americký komik, zpěvák, herec a filmový producent. Nejvíce proslul postavou \"Dolemita\", kterou poprvé hrál ve filmu \"Dolemite\" z roku 1975. Postavu ztvárnil ještě v několika dalších snímcích, například v \"The Human Tornado\" (1976) nebo \"The Return of Dolemite\" (2002). Postavu pasáka Dolemita vytvořil pro své rané komediální výstupy, během kterých své vtipy rýmoval. Nahrávky z vystoupení mu přinesly úspěch, díky kterému mohl financovat svůj filmový debut. Rýmované výstupy, ve kterých používal sprostá slova, mu později vynesly titul kmotra rapu.\n\nMoore se narodil a vyrostl ve městě Fort Smith v Arkansasu. Později se přestěhoval do Milwaukee ve Wisconsinu, kde se živil jako kazatel a tanečník. Následně působil v Akronu v Ohiu, kde pod pseudonymem Prince DuMarr vystupoval v různých klubech jako zpěvák, tanečník a komik. Určitou dobu byla jeho zaměstnavatelem také americká armáda, ve které působil coby bavič na různých vystoupeních na základnách v Německu. Zde získal přezdívku Harlem Hillbilly, jelikož zpíval country písně v R&B provedení.\n\nPo propuštění z armády působil v Seattlu a Los Angeles, kde se opět vrátil ke zpěvu v klubech. V Los Angeles si ho v roce 1955 všiml hudební producent Dootsie Williams. Mezi lety 1955 a 1962 Moore nahrával u malých nahrávacích společností Federal Records, Cash Records, Kent Records a Imperial Records. U nich vydal svá první komediální alba \"Below the Belt\" (1959), \" The Beatnik Scene\" (1962) a \"A Comedian Is Born\" (1964). \n\nNa přelomu 60. a 70. let pracoval v prodejně s hudebními deskami Dolphin's Of Hollywood. Zde se poprvé setkal s obscénními historkami o Dolemitovi. Moore začal tyto historky sbírat a začlenil je do svých stand-up vystoupení. V letech 1970 a 1971 nahrál celkem tři alba věnující se postavě Dolemita: \"Eat Out More Often\", \"This Pussy Belongs To Me\" a \"The Dirty Dozens\". Nahrávky spojovalo rýmování textů zaměřených na pasáky, prostitutky a sex, které doprovázeli jazzoví a R&B hudebníci. Album \"Eat Out More Often\" se překvapivě dostalo na 24. příčku v prodejnosti žebříčku Top R&B/Hip-Hop Albums a udrželo se v něm 10 týdnů. Po nečekaném úspěchu Moore po třech měsících přispěchal s albem \"This Pussy Belongs To Me\", které se umístilo na 49. příčce žebříčku. Další alba už úspěch nezopakovala. Moore se ve své rané tvorbě inspiroval výstupy Redda Foxxe nebo Richarda Pryora. Kvůli explicitnímu obsahu byly jeho nahrávky nehratelné v rádiích a obtížně propagovatelné. Situaci zhoršovaly obaly desek, které zobrazovaly sexuální scény a proto byly v obchodech zakrývány přebaly. Oblak cenzury ovšem pracoval ve prospěch ústní propagace posluchačů, kterým se podařilo vytvořit kolem nahrávek zvláštní auru zakázaného zboží. Díky tomu se dočkaly značného úspěchu.\n\nUtržené peníze z nahrávek se Moore rozhodl investovat do produkce nezávislého filmu \"Dolemite\" (1975), který natáčel se svými přáteli. Film se nečekaně stal jedním z nejúspěšnějších snímků žánru blaxploitation. Při rozpočtu 100 000 dolarů utržil 12 milionů dolarů (v přepočtu k roku 2019 tj. 57 mil. dolarů). Film představil ultimátního ghetto hrdinu, který používá sprostá slova, má úspěch u žen, umí kung-fu a nemilosrdně zabíjí své nepřátele.\n\nMoore si roli zopakoval ve snímcích \"The Human Tornado\" (1976) a \"The Return of Dolemite\" (2002). Postavu ztvárnil také ve filmech \"Murder Was the Case: The Movie\" (1995), \"Big Money Hustlas\" (2000) a v epizodě seriálu \"Martin\" (1996). Mooore hrál v průběhu let v řadě blaxploitation filmů. Vedle toho se i nadále věnoval nahrávání komediálních alb.\n\nZemřel v roce 2008 v důsledku cukrovky. Nikdy se neoženil, ale měl dceru.\n\nV roce 2019 vyšel jeho životopisný film \"Dolemite Is My Name\", který natočil režisér Craig Brewer pro Netflix. Hlavní roli ztvárnil Eddie Murphy.\n"}
{"id": "1532923", "url": "https://cs.wikipedia.org/wiki?curid=1532923", "title": "Pňovany (nádraží)", "text": "Pňovany (nádraží)\n\nPňovany (původní název \"Nový Dvůr\") je železniční stanice v okrese Plzeň-sever, ve vzdálenosti asi kilometru a půl severozápadním směrem od obce Pňovany okrese Plzeň-sever v Plzeňském kraji nedaleko přehrady Hracholusky na řece Mži. Leží na tratích 178 a 177. Trať 177 překonává Mži po technicky unikátním Pňovanského mostu. Stanice je elektrifikovaná (25 kV, 50 Hz AC, trať 178). Blíže k obci, východně od nádraží, se nachází železniční zastávka \"Pňovany zastávka\".\n\nStanice původně pojmenovaná \"Nový Dvůr\" (podle nedalekého statku) byla vybudována jakožto součást Dráhy císaře Františka Josefa (\"KFJB\") spojující Vídeň, České Budějovice a Cheb, podle typizovaného stavebního návrhu. 28. ledna 1872 byl s místním nádražím uveden do provozu celý nový úsek trasy z Plzně do Chebu, kudy bylo možno pokračovat po železnici do Německa.\n\n2. června 1901 otevřela společnost \"Místní dráha Nový Dvůr - Bezdružice\" železniční spojení své trati s Bezdružicemi. Po zestátnění všech soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 správu přebraly Československé státní dráhy (bezdružická dráha byla znárodněna až roku 1925).\n\nElektrická trakční soustava zde byla zprovozněna 8. listopadu 1967.\n\nStanicí prochází Třetí železniční koridor. Z plzeňského zhlaví je do stanice trať 178 vybudována jako dvoukolejná, dále v chebském směru pokračuje jako jednokolejná. V roce 2011 byla dokončena úprava nádraží na koridorové parametry: nachází se zde dvě ostrovní nástupiště s přístřešky, výtahem a podchodem pod kolejištěm, který slouží k příchodu k vlakům. Cestující se orientují dle elektronického informačního systému. Vlaky mohou stanicí projíždět rychlostí až 145 km/h.\n\n"}
{"id": "1532930", "url": "https://cs.wikipedia.org/wiki?curid=1532930", "title": "Drogový kartel", "text": "Drogový kartel\n\nDrogový kartel je označení pro zločineckou organizaci, která se zabývá (ilegálním) obchodem s drogami. Některé kartely jsou jednotné, centralizované, fungující jako jedna organizace s vlastními specifickými charakteristikami. Jiné drogové kartely jsou shlukem více spolupracujících skupin, které se spolčily, aby sdílely zdroje a využily možností jiné více specializované skupiny. Nejde o kartely v pravém slova smyslu.\n\nZemě sužované problémy s drogovými kartely se někdy označují jako tzv. narkostáty. Pod tímto označením se uvádějí země jako Mexiko, Kolumbie, Afghánistán, Myanmar (Barma), Guinea-Bissau, v Evropě pak Albánie nebo Nizozemsko. Velmi specifickým narkostátem je pak Severní Korea, kde je součástí obchodu s drogami přímo samotná vláda. \n\nAfghánistán v roce 2016 zůstává největším původcem heroinu s podílem 90% světové produkce.\n\nOd poloviny 70. let do poloviny 90. let byl nejvýznamnějším kartelem Medellínský kartel z města Medellín, který založil Pablo Escobar. Medellínský kartel v době své největší slávy – přibližně okolo roku 1990 – ovládal téměř celou trasu s kokainem z Peru a Bolívie do Kolumbie, odkud zboží putovalo dále do světa a Spojených států. Jeho velkou konkurencí byl tzv. Calijský kartel, podle města Cali, jehož lídři byli zatčeni v roce 1995. Po Escobarově smrti v roce 1993 se do popředí kokainového obchodu dostal Diego Murillo Bejarano (znám jako „Don Berna“), jehož policie zatkla a vydala do USA roku 2008.\n\nKolumbijské kartely se po Escobarově smrti staly více fragmentovanými organizacemi, které více než okázalost a přehnané násilí upřednostňují anonymitu.\n\nPři převozu kokainu do USA spolupracují s mexickými kartely nebo využívají transport přes Tichý oceán. Escobarův Medellínský kartel v minulosti využíval dopravu přes Karibik, kterou už ale americké úřady podchytily.\n\nV 90. letech se mezi přední kartely v Mexiku řadily Golfský kartel, kartel Juaréz, Sonora nebo kartel Tijuana. Tato čtveřice kontrolovala drtivou většinu výroby, dopravy a distribuce heroinu, kokainu a marihuany v Mexiku a v západní části USA. Trhu s pervitinem (metamfetamin) v té době dominovala organizace Amezqua.\n\nV roce 2019 se mezi mocné zločinné drogové řadí kartel Sinaloa (severozápadní Mexiko), kartel Jalisco (západní Mexiko a region Tierra Caliente), Los Zetas (severovýchodní Mexiko) a stále činný Golfský kartel (také severovýchodní Mexiko).\n\nPři převozu kokainu do USA spolupracují s kolumbijskými kartely.\n\nMyanmar (neboli Barma) patří v roce 2019 mezi největší producenty metamfetaminu (pervitinu) na světě. Podle OSN dosahuje barmská produkce metamfetaminu a dalších syntetických drog hodnoty několika desítek miliard amerických dolarů ročně. Tato produkce se soustřeďuje zejména v oblasti Šanského státu na východě země. Odtud zboží míří přes přísně střežené hranice Thajska do různých koutů světa včetně Austrálie, Japonska a Jižní Koreje. Pašeráci při přepravě přes thajskou hranici využívají i moderních technologií jako jsou např. drony. Metamfetaminová produkce v Myanmaru se navýšila také v důsledku kampaně ČLR proti výrobcům metamfetaminu v jižní Číně v letech 2013 a 2014.\n\nNa severu země se drogové gangy zaměřily na produkci ketaminu, léčiva, případně rekreační drogy, která má oproti metamfetaminu jiné požadavky na výrobu.\n\nČínské zločinecké organizace nazývané triády jsou také zapojeny do drogového byznysu. Kanadská provincie Britská Kolumbie, ve které leží město Vancouver, čelí v době let 2017–2019 pašování čínských narkotik (např. fentanyl) z provincie Kuang-tung. Při praní špinavých peněz využívají zdejších kasin a trhu s nemovitostmi.\nČínské triády obchodují také s latinskoamerickými kartely v oblasti pašování, včetně pašování narkotik, a obchodu s lidmi.\n\nItalská mafie měla zkušenosti s obchodem s drogami už ve 40. letech 20. století, ale až na pomezí 70. a 80. let markantně vzrostl jeho význam, především pro sicilskou Cosa Nostru. Italské mafie se zaměřovaly na dovoz morfinu, jeho zpracovávání a následný vývoz už v podobě heroinu.\n\nAlbánské gangy jako např. Hellbanianz si získaly výsostné postavení v oblasti drogového obchodu ve Spojeném království. Zaměřují se na kokain a jejich reputace spolehlivých partnerů jim pomohla navázat vztahy s italskými mafiemi jako je 'Ndrangheta, obchodují ale též přímo s drogovými kartely v Kolumbii. Albánské gangy získaly kontrolu nad trhem v Londýně, naopak přístavní město Liverpool drží jejich konkurence. \n\n\n"}
{"id": "1532931", "url": "https://cs.wikipedia.org/wiki?curid=1532931", "title": "Katedrála v Lundu", "text": "Katedrála v Lundu\n\nKatedrála v Lundu, švédsky \"Lunds domkyrka,\" je románská stavba ve švédském městě Lund. Je využívána luteránskou Švédskou církví, sídlí v ní lundský biskup této církve. Před reformací byl kostel katolický a zasvěcený svatému Vavřinci (roku 1145). Není známo přesně, kdy byla katedrála postavena, první zmínka o ní pochází z roku 1085, nachází se v dopise krále Knuta IV. Dánského, nicméně existují i názory zpochybňující, že v dopise je míněna současná katedrála. Jisté je, že toho roku byla v Lundu založena významná škola, první v celé Skandinávii, a patrně sídlila v katedrále. Od roku 1104 v katedrále sídlilo arcibiskupství pro celou Skandinávii. Konala se zde řada schůzek dánských králů se švédskými šlechtici, král Valdemar II. Vítězný byl roku 1202 v katedrále korunován. V roce 1234 kostel zasáhl rozsáhlý požár. V roce 1294 byl přímo v katedrále zatčen arcibiskup Jens Grand. Zvláštností je orloj (\"Horologium mirabile Lundense\"), který se nachází uvnitř katedrály, instalován byl roku 1424. Po převzetí protestanty byly z katedrály odstraněny sochy, umělecká díla, boční oltáře a relikviáře. Věže kostela měří 55 metrů. Katedrála byla postavena z pískovcových bloků z lomu poblíž městečka Höör. Na jednom z pilířů je zobrazena zvláštní postava, dle lidové tradice obr Finn, legendární stavitel katedrály.\n"}
{"id": "1532932", "url": "https://cs.wikipedia.org/wiki?curid=1532932", "title": "Odra (Chorvatsko)", "text": "Odra (Chorvatsko)\n\nOdra je vesnice v Chorvatsku, asi 12 km jižně od centra Záhřebu (v Novém Záhřebu). Je jedním z odlehlých předměstí Záhřebu, ale zároveň i samostatnou vesnicí. V roce 2011 zde žilo celkem 1 866 obyvatel, s obyvateli těsně sousedících vesnic Hrašće Turopoljsko a Mala Mlaka žije v této aglomeraci celkově 3 704 obyvatel.\n\nSousedními vesnicemi jsou Buzin, Donja Lomnica, Gornja Lomnica, Gornji Čehi, Hrašće Turopoljsko a Mala Mlaka.\n"}
{"id": "1532933", "url": "https://cs.wikipedia.org/wiki?curid=1532933", "title": "Čuo-šuej", "text": "Čuo-šuej\n\nČuo-šuej (濁水溪) je nejdelší řekou Tchaj-wanu a měří 186,6 km. Její povodí má rozlohu 3 156,9 km². Pramení v okrese Nan-tchou v Tchajwanském centrálním pohoří a vlévá se do Tchajwanského průlivu u města Ta-čcheng. Název znamená „kalná voda“ a odkazuje k vysokému obsahu sedimentů ve vodě. Řeka je neoficiální hranicí mezi severní a jižní částí Tchaj-wanu; v době japonské nadvlády se severně od ní pěstovala rýže a na jihu cukrová třtina. Řeka je využívána k zavlažování polí a byly na ní postaveny přehrady vyrábějící elektrickou energii. V letních měsících je Čuo-šuej pro nízký stav vody nesplavná.\n"}
{"id": "1532934", "url": "https://cs.wikipedia.org/wiki?curid=1532934", "title": "Li Žu-po", "text": "Li Žu-po\n\nLi Žu-po (; 1553 –1619) byl generál působící v čínské říši Ming za vlády císaře Wan-liho. Pocházel z Liao-tungu, kde jeho otec Li Čcheng-liang sloužil jako vojenský velitel. Účastnil se Imdžinské války s Japonci v Koreji jako generál mingské expediční armády.\n\nLi Žu-po se narodil v Tchie-lingu na polostrově Liao-tung jako druhý syn Li Čcheng-lianga, generála velícího tamním vojskům. Rod Li byli dědiční důstojníci, vzdáleně korejského původu. Měli v Liao-tungu velký vliv a popularitu mezi vojáky, kromě Li Čcheng-lianga a Li Žu-poa byli schopnými generály i Žu-poův starší bratr Li Žu-sung a mladší Li Žu-čen, v armádě sloužili i další Čcheng-liangovi synové Li Žu-čang a Li Žu-mej a bratranec Li Žu-wu.\n\nLi Žu-po sloužil v Liao-tungu a na čínsko-mongolské hranici. Po japonském útoku na Koreu roku 1592 byl jmenován jedním z generálů mingské expediční armády vyslané začátkem roku 1593 na pomoc Korejcům (armádě velel Lu Žu-sung), aktivně se účastnil bojů, bitev a obléhání. Po válce byl pekingskými hodnostáři kritizován za zdlouhavá a neúspěšná obléhání Japonci obsazených korejských měst na jihovýchodním pobřeží Koreje, proto poté nepostupoval v hodnostech a zůstal na relativně nevýznamném postavení v Liao-tungu. \n\nRoku 1618 Nurhačiho dürčenská armáda zaútočila na Fu-šun a dobyla jej. Wan-li reagoval jmenováním Lu Žu-poa velitelem vojsk v Liao-tungu (a podřídil ho Jang Chaovi, současně pověřenému celkovým řízením obrany Liao-tungu) a přípravou odvetného tažení. Po rozsáhlé přípravě vyrazily na jaře 1619 do útoky čtyři mingské armády vedené generály (od severu k jihu) Ma Linem, Tu Sungem, Li Žu-poem a Liou Tchingem, celkové velení měl Jang Chao. Džürčeni postupně v sérii bitev porazili obě severní armády, Li Žu-po se poté na příkaz Jang Chaoa stáhl, načež Dürčeni porazili i Liou Tchinga. Po zničení většiny mingských armád byl obviněn ze zbabělosti a styků s nepřítelem, císař Wan-li stál na jeho straně, ale Li Žu-po se pod tlakem obvinění oběsil. Později ho císař Čchung-čen rehabilitoval. Li Žu-poovým nástupcem Wan-li jmenoval jeho mladšího bratra Li Žu-čena.\n"}
{"id": "1532938", "url": "https://cs.wikipedia.org/wiki?curid=1532938", "title": "Kulová výseč", "text": "Kulová výseč\n\nV geometrii je kulová výseč částí koule definovanou jako průnik koule a prostorového úhlu s vrcholem ve středu S. Může být definována jako sjednocení kulové úseče a rotačního kužele (s vrcholem ve středu koule), který má s kulovou úsečí společnou podstavu. Hranicí kulové výseče je plášť rotačního kužele a kulový vrchlík. \n\nJe-li poloměr koule \"r\" a výška kulové úseče (která je součástí výseče) je \"h\", pak činí objem kulové výsečeː \n\nObjem lze určit také jako\n\nkde \"φ\" je polovina vrcholového úhlu kužele tvořícího výseč. \n\nObjem \"V\" kulové výseče souvisí s plochou kulového vrchlíku \"A\" takto: \n\nZakřivený povrch kulové výseče (na povrchu koule, s výjimkou kuželové plochy) je \n\nnebo také \n\nkde Ω je prostorového úhlu kulové výseče ve steradiánech, jednotka SI prostorového úhlu. Jeden steradián je definován jako prostorový zorný úhel plochy vrchlíku \"A\" = \"r\" \n\n"}
{"id": "1532942", "url": "https://cs.wikipedia.org/wiki?curid=1532942", "title": "Narcisa de Jesús Martillo y Morán", "text": "Narcisa de Jesús Martillo y Morán\n\nSvatá Narcisa de Jesús Martillo y Morán (29. října 1832, Nobol – 8. prosince 1869, Lima) byla ekvádorská římskokatolická laička a mystička.\n\nNarodila se 29. října 1832 v Nobolu jako dcera Pedra Martilla Mosquery a Josefiny Morán. Její rodiče byli farmáři a během jejího dětství zemřeli. Později pracovala jako švadlena, aby uživila své bratry a sestry.\n\nKdyž byla starší, rozhodla se zasvětit svůj život Bohu. V Limě žila v dominikánském klášteře.\n\nNikdy nesložila řeholní sliby, ale dodržovala přísný náboženský život. Každý den strávila osm hodin v samotě a modlitbě. Dodržovala přísný půst a žila skromným životem. Složila slib, že se čtyři hodiny v noci bude umrtvovat různými formami, např. nosila trnovou korunu. Mnohokrát strávila čas v extázi.\n\nZemřela 8. prosince 1869 v Limě.\n\nProces byl zahájen 26. září 1961 v arcidiecézi Guayaquil. Dne 23. října 1987 uznal papež Jan Pavel II. její hrdinské ctnosti.\n\nDne 7. března 1992 uznal papež zázrak na její přímluvu. Blahořečena byla 25. října 1992.\n\nDne 1. června 2007 uznal papež Benedikt XVI. druhý zázrak na její přímluvu. Svatořečena byla 12. října 2008.\n\n"}
{"id": "1532945", "url": "https://cs.wikipedia.org/wiki?curid=1532945", "title": "Bernardo Maria Silvestrelli", "text": "Bernardo Maria Silvestrelli\n\nBernardo Maria Silvestrelli (vlastním jménem: Cesare Pietro; 7. listopadu 1831, Řím – 9. prosince 1911, Moricone) byl italský římskokatolický kněz a řeholník Společenství utrpení Ježíše Krista.\n\nNarodil se 7. listopadu 1831 v Římě. V devíti letech přijal svátost biřmování.\n\nDne 25. března 1854 vstoupil na Monte Argentario ke Společenství utrpení Ježíše Krista, tzv. passionistům. Kvůli zdravotním problémům musel za měsíc noviciát přerušit. Přesto mu byl povolen pobyt v klášteře a mohl dokončit svá teologická studia. Roku 1856 byl vysvěcen na kněze. \n\nPoté vstoupil do noviciátu v Morrovalle, kde přijal jméno Bernardo Maria od Ježíše. Zde byl v noviciátu se svatým Gabrielem Possentim.\n\nZa nějaký čas se otec Bernardo stal představeným kláštera u Scala Santa v Římě. Později působil jako provinciál Itálie a poté byl zvolen generálním představeným této kongregace. Zasloužil se o rozšíření kongregace po celém světě, a proto je nazýván \"druhým zakladatelem\".\n\nZemřel 9. prosince 1911 v Moricone.\n\nProces blahořečení byl zahájen ve třetině 20. století v diecézi Řím. Dne 18. října 1973 uznal papež Pavel VI. jeho hrdinské ctnosti.\n\nDne 8. února 1988 uznal papež Jan Pavel II. zázrak na jeho přímluvu. Blahořečen byl 16. října 1988.\n\n"}
{"id": "1532956", "url": "https://cs.wikipedia.org/wiki?curid=1532956", "title": "Shéa (jméno)", "text": "Shéa (jméno)\n\nShéa je mužské i ženské křestní jméno keltského původu. Pochází ze gaelského jména Séaghdha [vyslov Šej] a možný význam je „slovutný“, „vznešený“.\n\n\n\n"}
{"id": "1532976", "url": "https://cs.wikipedia.org/wiki?curid=1532976", "title": "Georgij Anatolevič Zelma", "text": "Georgij Anatolevič Zelma\n\nGeorgij Anatolevič Zelma (1906 Taškent, Uzbekistán – 1984 Moskva) byl sovětský fotograf a fotožurnalista. \n\nNa počátku dvacátých let studoval kamerovou techniku ve filmovém studiu Proletkino a stal se studentem agentury Russfoto. Od roku 1924 do roku 1947 byl fotografem pro Russfoto v Moskvě a Taškentu, publikoval v magazínu \"Pravda Vostoka\" (\"Pravda Východu\"). Od roku 1928 používal kinofilmový fotoaparát Leica. Od roku 1936 do roku 1945 působil ve fotografickém štábu Rudé armády a jako fotožurnalista pro noviny \"Izvestija\". Po válce byl reportérem časopisů a od roku 1962 pracoval pro zpravodajskou agenturou RIA Novosti . \n\n\n"}
{"id": "1532977", "url": "https://cs.wikipedia.org/wiki?curid=1532977", "title": "Swiss Indoors 2019 – mužská čtyřhra", "text": "Swiss Indoors 2019 – mužská čtyřhra\n\nMužská čtyřhra Swiss Indoors 2019 probíhala ve druhé polovině října 2019. Do deblové soutěže basilejského tenisového turnaje hraného na tvrdém povrchu St. Jakobshalle nastoupilo šestnáct dvojic. Obhájcem titulu byl pár Dominic Inglot a Franko Škugor, jehož členové nestartovali společně. Inglot se rozhodl zúčastnit paralelně hraného Erste Bank Open ve Vídni. Spoluhráčem Škugora se stal Nikola Mektić, s nímž skončil v úvodním kole na raketách Rojera s Tecăuem.\n\nVítězem se stal čtvrtý nasazený, nizozemsko-rumunský pár Jean-Julien Rojer a Horia Tecău, který ve finále zdolal americkou dvojici Taylor Fritz a Reilly Opelka. Po dvousetovém průběhu 7–5 a 6–3. Oba šampioni si do žebříčku ATP připsali 500 bodů a získali dvacátou společnou trofej. Rojer vybojoval dvacátý devátý deblový titul na okruhu ATP Tour a pro Tecăua to bylo třicáté sedmé takové turnajové vítězství.\n\n"}
{"id": "1532978", "url": "https://cs.wikipedia.org/wiki?curid=1532978", "title": "Judo USK Praha", "text": "Judo USK Praha\n\nJudo USK Praha \"(celým názvem\" \"Univerzitní sportovní klub Praha)\" je judistický klub, sídídlící v Sportovní hale Folimanka.Jedná se o jeden z nejstarších judistických klubů v ČR. Od roku 2006 je členem olympijský vítěz z roku 2016 a dvojnásobný mistr světa Lukáš Krpálek.\n\nV současnosti (2019) klub slouží jako národní tréninkové středisko pro českou státní reprezentaci, věnuje se výchově a trenéninku reprezentantů, ale i výchově mladých závodníků všech kategorií. \n\nŠeftrenérem mužů je Jaromír Lauer, šéftrenér mládeže Tomáš Jeník. \n\nKlub spadá pod Vysokoškolské sportovní centrum.\n\nZaložen v roce 1952 PhDr. Jiřím Mašínem (15. února 1930 – 3. února 1996), vynikajícím sportovcem, trenérem a funkcionářem československého juda. \n\nPůvodně se trénovalo v tělocvičně Marathon v Černé ulici a od roku 1977 oddíl přesídlil do  sportovní haly Folimanka. Do činnosti oddílu se velmi významně projevil vznik Střediska vrcholového sportu MŠ ČSR v roce 1974 (František a Petr Jáklové), které bylo v roce 1990 změněno na Vysokoškolské sportovní centrum a sportovní školy při Gymnáziu Nad štolou v roce 1983 (Zdeněk Kasík, Josef Brož).\n\nPůvodní název TJ Slavia VŠ Praha se v roce 1979 změnil na TJ Vysoké školy Praha a v roce 1990 na nynější Univerzitní sportovní klub Praha.\n\nOddíl juda USK Praha má v současnosti okolo 270 členů a funguje jako národní tréninkové středisko pro českou státní sportovní reprezentaci. Od roku 2006 je členem a v klubu se připravuje dosavadní nejúspěšnější český judista všech dob Lukáš Krpálek.\n\nOddíl disponuje tatami o rozloze 330 metrů čtverečních. Kromě toho disponuje posilovnou, saunou a regeneračním centrem.\n\n\n"}
{"id": "1532979", "url": "https://cs.wikipedia.org/wiki?curid=1532979", "title": "Kalmarský zámek", "text": "Kalmarský zámek\n\nZámek v Kalmaru, švédsky \"Kalmar slott,\" je renesanční stavba ve švédském městě Kalmar. Počátky stavby sahají do 12. století, kdy byly postaveny obranné kulaté věže. Na konci 13. století nechal král Magnus III. Švédský přistavět k věžím hradby a vznikla tak pevnost, v zásadě přístavní. V ní se roku 1397 odehrála jedna z nejvýznamnějších politických událostí v dějinách Skandinávie, když zde pod taktovkou dánské královny Markéty I. byla vytvořena Kalmarská unie – spojení Dánska, Norska a Švédska (včetně Finska) v tzv. personální unii. Během švédského povstání proti Dánsku v roce 1520 pevnost před dánskými silami hájila Anna Bielke. \n\nVelké změny hrad zažil v 16. století. Věže a opevnění byly sice ponechány, ale ve vnitřním prostoru byla postavena zcela nová stavba v renesančním stylu. S renesanční přestavbou začal král Gustav I. Vasa a dokončili ji jeho synové Erik XIV. Švédský a Jan III. Švédský. 17. století však stavbě nepřálo. Nejprve zámek utrpěl během kalmarské války v letech 1611–1613 těžké škody a poté byl těžce poškozen požárem v roce 1642. Na opravu nezbývaly prostředky ani síly, a zámek proto v 18. století zpustl. \n\nRuinu se pro její význam ve švédských dějinách rozhodl v 19. století opravit švédský stát, který o stavbu pečuje od roku 1856. Restaurační práce řídil nejprve architekt Fredrik Wilhelm Scholander, po jeho smrti dohled převzal jeho žák Helgo Zettervall, který podobně rekonstruoval katedrálu v Lundu i katedrálu v Uppsale. Roku 1891 zámek získal siluetu, jíž má dodnes. Práce ale pokračovaly až do roku 1941, kdy byl znovu obklopen vodou. Od té doby patří k nejnavštěvovanějším švédským historickým památkám. Je také oblíbeným místem pro svatební obřady. K nejoceňovanějším uměleckým památkám v zámku patří stropní freska ve Zlatém sále.\n"}
{"id": "1532981", "url": "https://cs.wikipedia.org/wiki?curid=1532981", "title": "Erste Bank Open 2019 – mužská čtyřhra", "text": "Erste Bank Open 2019 – mužská čtyřhra\n\nMužská čtyřhra Erste Bank Open 2019 probíhala ve druhé polovině října 2019. Do deblové soutěže vídeňského tenisového turnaje hraného na tvrdém povrchu Wiener Stadthalle nastoupilo šestnáct dvojic. Obhájcem titulu byl pár Joe Salisbury a Neal Skupski, jehož členové nestartovali společně. Skupski se rozhodl zúčastnit paralelně hraného Swiss Indoors v Basileji. Spoluhráčem Salisburyho se stal Ram.\n\nVítězem se stal čtvrtý nasazený, americko-britský pár Rajeev Ram a Joe Salisbury, který ve finále za 1.47 hodiny zdolal polsko-brazilské turnajové jedničky Łukasze Kubota s Marcelem Melem. Po dvousetovém průběhu 6–4 a 6–7 rozhodl až supertiebreak poměrem míčů [10–5]. Oba šampioni si do žebříčku ATP připsali 500 bodů a získali druhou společnou trofej po výhře na Dubai Tennis Championships 2019. Ram vybojoval devatenáctý deblový titul na okruhu ATP Tour a pro Salisburyho to bylo čtvrté takové turnajové vítězství.\n\n"}
{"id": "1532982", "url": "https://cs.wikipedia.org/wiki?curid=1532982", "title": "Viktor Sergejevič Kinělovskij", "text": "Viktor Sergejevič Kinělovskij\n\nVictor Sergeyevich Kinelovskiy (1899–1979) byl sovětský fotograf a fotožurnalista. \n\nPoté, co začal jako typograf u tiskařského lisu, vstoupil Kinelovskiy v roce 1931 do časopisu SSSR na strojke. Během Velké vlastenecké války se stal korespondentem novin \"illustration Frontline\". V poválečném období pracoval pro agenturu TASS. \n\nArchiv Kinelovského fotografií jsou ve vlastnictví RIA Novosti a některé jsou také součástí archivu Wikimedia Commons. \n\n"}
{"id": "1532984", "url": "https://cs.wikipedia.org/wiki?curid=1532984", "title": "Erste Bank Open 2019", "text": "Erste Bank Open 2019\n\nErste Bank Open 500 2019 byl tenisový turnaj pořádaný jako součást mužského okruhu ATP World Tour, který se odehrával na krytých dvorcích s tvrdým povrchem Rebound Ace v komplexu Wiener Stadthalle. Konal se mezi 21. až 27. říjnem 2019 v rakouské metropoli Vídni jako čtyřicátý pátý ročník turnaje.\n\nTurnaj s celkovým rozpočtem 2 433 810 eur patřil do kategorie ATP Tour 500. Nejvýše nasazeným hráčem ve dvouhře se opět stal pátý tenista světa Dominic Thiem z Rakouska. Jako poslední přímý účastník do hlavní singlové soutěže nastoupil 57. hráč žebříčku Kazach Michail Kukuškin.\n\nŠestnáctý singlový titul na okruhu ATP Tour vybojoval 26letý Rakušan Dominic Thiem, který tak poprvé v kariéře vyhrál pátou trofej během jedné sezóny. Druhou společnou trofej ze čtyřhry ATP si odvezl americko-britský pár Rajeev Ram a Joe Salisbury.\n\nNásledující hráči obdrželi divokou kartu do hlavní soutěže:\n\nNásledující hráč obdržel zvláštní výjimku:\n\nNásledující hráči postoupili z kvalifikace:\n\nNásledující hráč postoupil z kvalifikace jako tzv. šťastný poražený:\n\n\n\nNásledující páry obdržely divokou kartu do hlavní soutěže:\n\nNásledující pár postoupil do čtyřhry z kvalifikace:\n\nNásledující pár postoupil do čtyřhry z kvalifikace jako tzv. šťastný poražený:\n\n\n\n"}
{"id": "1532985", "url": "https://cs.wikipedia.org/wiki?curid=1532985", "title": "Swiss Indoors 2019", "text": "Swiss Indoors 2019\n\nSwiss Indoors 2019, oficiálně Swiss Indoors Basel 2019, byl tenisový turnaj pořádaný jako součást mužského okruhu ATP Tour, který se odehrával na krytých dvorcích s tvrdým povrchem arény St. Jakobshalle. Konal se mezi 21. až 27. říjnem 2019 ve švýcarské Basileji jako jubilejní padesátý ročník turnaje.\n\nTurnaj s celkovým rozpočtem 2 219 975 eur patřil do kategorie ATP Tour 500. Nejvýše nasazeným hráčem ve dvouhře se opět stal třetí tenista světa Roger Federer ze Švýcarska. Jako poslední přímý účastník do hlavní singlové soutěže nastoupil 56. hráč žebříčku Argentinec Juan Ignacio Londero.\n\nStý třetí singlový titul na okruhu ATP Tour vybojoval 38letý basilejský rodák Roger Federer. Na Swiss Indoors získal rekordní desátou trofej v patnáctém odehraném finále, čímž napodobil svůj výkon z travnatého Halle Open. Jubilejní dvacátou společnou trofej ze čtyřher ATP si odvezl nizozemsko-rumunský pár Jean-Julien Rojer a Horia Tecău.\n\nNásledující hráči obdrželi divokou kartu do hlavní soutěže:\n\nNásledující hráč obdržel do hlavní soutěže zvláštní výjimku:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\nNásledující pár postoupil z kvalifikace:\n\n\n"}
{"id": "1532987", "url": "https://cs.wikipedia.org/wiki?curid=1532987", "title": "Mistrovství Československa v krosu 1983", "text": "Mistrovství Československa v krosu 1983\n\nMistrovství Československa v krosu 1983 se konalo v Opavě 5. března 1983.\n"}
{"id": "1532990", "url": "https://cs.wikipedia.org/wiki?curid=1532990", "title": "Mistrovství Československa v silničním běhu 1983", "text": "Mistrovství Československa v silničním běhu 1983\n\nMistrovství Československa v silničním běhu 1983 se konalo v rámci běhu Běchovice–Praha 9. října 1983.\n"}
{"id": "1532991", "url": "https://cs.wikipedia.org/wiki?curid=1532991", "title": "WTA Finals 2019 – ženská dvouhra", "text": "WTA Finals 2019 – ženská dvouhra\n\nŽenská dvouhra WTA Finals 2019 probíhala na přelomu října a listopadu 2019 v rámci jednoho ze dvou závěrečných turnajů ženské profesionální sezóny. Do singlové soutěže Turnaje mistryň, premiérově hrané v čínském Šen-čenu, nastoupilo osm nejlepších hráček v klasifikaci žebříčku Porsche Race to Shenzhen, počítaného od začátku roku 2019. Událost poprvé následovala až po WTA Elite Trophy. Obhájkyní titulu byla ukrajinská světová osmička Elina Svitolinová.\n\nRozlosování singlové soutěže proběhlo v pátek 25. října 2019. Ve dvouhře debutovaly Ashleigh Bartyová, Kanaďanka Bianca Andreescuová a Švýcarka Belinda Bencicová. \n\nBartyová, Naomi Ósakaová a Karolína Plíšková vstoupily do turnaje jako soupeřky o post světové jedničky ve dvouhře žebříčku WTA. Bartyová si zajistila setrvání na čele díky účasti ve druhém zápasu a poprvé v kariéře uzavřela sezónu jako konečná jednička světové klasifikace.\n\nPetra Kvitová druhý ročník v řadě prohrála všechna utkání základní skupiny a sérii proher na Turnaji mistryň prodloužila na sedm zápasů.\n\nVítězkou se stala 23letá světová jednička Ashleigh Bartyová, jež ve finále za 1.26 hodiny zdolala ukrajinskou turnajovou osmičku Elinu Svitolinovou po dvousetovém průběhu 6–4 a 6–3. Po šňůře pěti porážek tak Ukrajinku premiérově porazila. V probíhající sezóně si připsala čtvrté turnajové vítězství, které představovalo sedmý singlový titul na okruhu WTA Tour. Bartyová vyhrála Turnaj mistryň jako první Australanka po 43 letech od triumfu Evonne Goolagongové Cawleyové v roce 1976. Zároveň se stala pátou šampionkou, která triumfovala již při svém debutu, čímž navázala na Serenu Williamsovou (2001), Marii Šarapovovou (2004), Petru Kvitovou (2011) a Dominiku Cibulkovou (2016). Jako první od Williamsové z roku 2014 také v dané sezóně ovládla grandslamový turnaj.\n\nNeporažená vítězka mohla do žebříčku WTA obdržet 1 500 bodů a získat nejvyšší jednorázovou částku v předchozí historii ženského sportu 4,75 milionů dolarů (cca 108 milionů Kč; v porovnání s tím neporažený vítěz Turnaje mistrů 2019 mohl získat 2,7 milionů dolarů). Bartyová prohrála v základní skupině jedno utkání a celkově si připsala 4,42 milionů dolarů, nejvyšší odměnu v předchozí historii tenisu. \n\n\n\n† Podle pravidel WTA byla pro konečné pořadí ve skupině skreč Bertensové proti Bencicové započítána jako dvousetová porážka bez zápočtu gemů.\n\n† Podle pravidel WTA byla pro konečné pořadí ve skupině skreč Andreescuové proti Plíškové započítána jako dvousetová porážka bez zápočtu gemů.\n"}
{"id": "1532995", "url": "https://cs.wikipedia.org/wiki?curid=1532995", "title": "Třída 30FFM", "text": "Třída 30FFM\n\nTřída 30FFM je třída víceúčelových fregat stavěných pro Japonské námořní síly sebeobrany. Mezi jejich hlavní úkoly bude patřit hlídkování podél japonského pobřeží. Zařazení první jednotky je plánováno na rok 2022.\n\nFregaty jsou vyvíjeny jako moderní náhrada torpédoborců třídy \"Asagiri\" a fregat třídy \"Abukuma\". Původně nesly označení 30DD, nebo 30DX. Nejprve bylo objednáno osm jednotek první série (Batch 1). Jejich stavbu provádí loděnice Mitsubishi Heavy Industries. Prototyp má být do služby přijat roku 2022. Druhou zdokonalenou sérii postaví loděnice Mitsui. Plánována je rovněž ještě třetí série.\n\nJednotky třídy \"30FFM\":\nFregaty budou vybaveny radarem FCS-3A, trupovým sonarem a vlečným sonarem s měnitelnou hloubkou ponoru. Základní hlavňovou výzbroj tvoří 127mm kanón Mk.45 Mod.4 v dělové věži na přídi. Fregaty ponesou 8–16 vertikálních sil Mk.41, ze kterých budou vypouštěna raketová torpéda ASROC a protiletadlové řízené střely ESSM. Dále ponesou systém blízké obrany SeaRAM. Protilodní výzbroj představuje až osm nadzvukových protilodních střel XSSM. Na zádi bude přistávací plocha a hangár pro jeden vrtulník.\n\nPohonný systém je koncepce CODAG. Pro plavbu ekonomickou rychlostí slouží dva diesely MAN 12V28/33D STC, přičemž v bojové situaci se připojí ještě plynová turbína Rolls-Royce MT30. Nejvyšší rychlost dosáhne 30 uzlů.\n"}
{"id": "1532999", "url": "https://cs.wikipedia.org/wiki?curid=1532999", "title": "Fluorid rutheničný", "text": "Fluorid rutheničný\n\nFluorid rutheničný je chemická sloučenina se vzorcem RuF. Je to tmavě zelená látka s teplotou tání 86,5 °C. Je citlivý na hydrolýzu vzdušnou vlhkostí. Krystalická struktura sestává z tetramerů RuF, v nichž mají všechny atomy ruthenia oktaedrickou konfiguraci a jsou propojeny dvěma sdílenými můstkovými fluoridy (vrcholy oktaedru).\n"}
{"id": "1533006", "url": "https://cs.wikipedia.org/wiki?curid=1533006", "title": "Kostel svaté Maří Magdalény (Němčice nad Hanou)", "text": "Kostel svaté Maří Magdalény (Němčice nad Hanou)\n\nKostel svaté Maří Magdalény je římskokatolický farní kostel v Němčicích nad Hanou. Je chráněn jako kulturní památka České republiky.\n\nNejstarší kostel stál v Němčicích patrně od 13. století. Dnešní kostel pochází z období po roce 1662. Věž se zvony stojí odděleně ve vzdálenosti 6 metrů od kostela. Stavební jádro věže je zřejmě starší než kostel, její zvonicové patro je pozdně barokní a sahá do výše 37 metrů. Boční kaple v kostele by přistavěny ve 2. polovině 18. století. V roce 1897 byl postaven nový hlavní oltář a celý kostel znovu vysvěcen tehdejším olomouckým arcibiskupem Theodorem Kohnem. Křížová cesta v kostele pochází z roku 1907 a jejím autorem je Viktor Foerster. V letech 1916 a 1917 byly zrekvírovány kostelní zvony pro válečné účely a nové byly pořízeny v roce 1927. Zvony byly zabaveny znovu v roce 1942 a kostel zůstal bez nich až do roku 1968, kdy bylo pořízeno pět nových. Kostel i věž byly v roce 1945 těžce poškozeny a následně opraveny. V roce 1998 byl vysvěcen nový hlavní oltář.\n\n"}
{"id": "1533009", "url": "https://cs.wikipedia.org/wiki?curid=1533009", "title": "Achmed Gadžimagomedov", "text": "Achmed Gadžimagomedov\n\nAchmed Šijavdinovič Gadžimagomedov (* 21. dubna 1990) je ruský zápasník-volnostylař avarské národnosti.\n\nJe rodákem z dagestánské obce Kalininaul v Kazbekovském okrese. Zápasení se věnoval od 12 let v sousední věsnici Leninaul. Od svých 14 let se připravoval na střední sportovní škole v Chasavjurtu pod vedením Gamzata Abbasova. V širším výběru ruské volnostylařské reprezentace se pohyboval od roku 2011 ve váze do 74 kg. Do užšího výběru se prosadil se zavedením nové neolympijské váhové kategorie do 79 kg od roku 2018.\n\n"}
{"id": "1533013", "url": "https://cs.wikipedia.org/wiki?curid=1533013", "title": "Hrašće Turopoljsko", "text": "Hrašće Turopoljsko\n\nHrašće Turopoljsko (dříve pouze Hrašće) je vesnice v Chorvatsku, asi 12 km jižně od centra Záhřebu (v Novém Záhřebu). Je jedním z odlehlých předměstí Záhřebu, ale zároveň i samostatnou vesnicí. V roce 2011 zde žilo celkem 1 202 obyvatel, s obyvateli těsně sousedících vesnic Mala Mlaka a Odra žije v této aglomeraci celkově 3 704 obyvatel. Nachází se v historické krajině Turopolje, od čehož je odvozen i název \"Turopoljsko\".\n\nSousedními vesnicemi jsou Buzin, Donja Lomnica, Gornja Lomnica, Gornji Čehi, Odra, Velika Mlaka a Veliko Polje.\n"}
{"id": "1533014", "url": "https://cs.wikipedia.org/wiki?curid=1533014", "title": "Tomáš Sterneck", "text": "Tomáš Sterneck\n\nTomáš Sterneck (roz. \"Kahuda\", * 18. září 1972, České Budějovice) je český historik a spisovatel.\n\nJe absolventem Filozofické fakulty Masarykovy univerzity v Brně, kde v roce 1998 absolvoval magisterský obor historie a 2003 získal též doktorát obhájením disertační práce \"\"Město, válka a daně. Brno v moravském berním systému za dlouhé války s Vysokou Portou (1593–1606)\"\". Od roku 2005 vyučuje na Historickém ústavu a Ústavu pomocných věd historických a archivnictví Filozofické fakulty Jihočeské univerzity a současně je vědeckým pracovníkem Centra raně novověkých studií v Českých Budějovicích při Historickém ústavu Akademie věd ČR.\n\nOdborně se zaměřuje na raně novověkou historii a na edice historických pramenů. Vedle toho je též autorem několika historických románů.\n\n"}
{"id": "1533019", "url": "https://cs.wikipedia.org/wiki?curid=1533019", "title": "Murad Sulejmanov", "text": "Murad Sulejmanov\n\nMurad Sulejmanov (* 12. července 1996) je ázerbájdžánský zápasník–volnostylař.\n\nZápasení se věnoval od 10 let v Gjandže. Vrcholově se připravuje v Baku ve sportovním středisku Neftçi. V ázerbájdžánské mužské volnostylařské reprezentaci se pohyboval od roku 2016 ve váze do 74 kg. Od roku 2018 startuje ve váze do 86 kg, ve které soupeří o post reprezentační jedničky s Alexandrem Gostijevem.\n\n"}
{"id": "1533020", "url": "https://cs.wikipedia.org/wiki?curid=1533020", "title": "Otok (město)", "text": "Otok (město)\n\nOtok (, ) je město v Chorvatsku ve Vukovarsko-sremské župě. Nachází se asi 22 km jihozápadně od Vukovaru. V roce 2011 žilo v celé městské opčině 6 343 obyvatel, z čehož 4 694 obyvatel žilo v samotném Otoku a 1 649 v připadající vesnici Komletinci.\n\nOtok leží na silnici D537, blízko též prochází dálnice A3. Sousedními městy jsou Vinkovci a Županja, sousedními opčinami Nijemci, Privlaka a Vrbanja.\n"}
{"id": "1533021", "url": "https://cs.wikipedia.org/wiki?curid=1533021", "title": "Bělohorský mýtus", "text": "Bělohorský mýtus\n\nBělohorský mýtus je pojem, který používají někteří badatelé k označení určitého pojetí českých dějin, ve kterém je období po bitvě na Bílé hoře (1620) hodnoceno jako období úpadku českého národa trvajícího až do národního obrození. Toto historické pojetí se významně podílelo na utváření identity moderního českého národa a tím i na vzniku samostatného národního státu.\n\nMýtus Bílé hory je v českém historickém povědomí v kontextu novodobých dějin chápán jako symbol celé epochy vyjadřující přelomový charakter událostí předbělohorské i pobělohorské doby. V převratných historických okamžicích vystupoval do popředí. Postupně se vyvíjel a v přímé souvislosti s klíčovými událostmi českých dějin se měnil. V průběhu jeho transformace ve 20. století se v těsné souvislosti s aktuální politickou situací uplatňovala jeho symbolika v různých podobách.\n\nMýtus se začal postupně vytvářet ve druhé polovině 17. století zásluhou domácí katolické šlechty. Ta měla oprávněný pocit, že její vliv na politické záležitosti v zemi upadá, protože v předbělohorských poměrech hrála vedle panovníka mnohem významnější úlohu. Mimo to bylo možné ze strany stavovské protestantské emigrace vést polemiku o tom, zda je skutečně Ferdinand II. legitimním českým králem. U barokních historiografů Bohuslava Balbína a Jana Františka Beckovského se objevovaly první výčitky na adresu vídeňského dvora. Balbín odmítal doktrínu státního absolutismu, který povyšoval ústřední moc nad zemské zákony.\n\nHlavní důraz na Bílou horu jako na konec české samostatnosti byl položen teprve ve druhé polovině 18. století, kdy se v důsledku centralizačních snah Marie Terezie a jejího syna Josefa II. český stát stal provincií Rakouského císařství. Obsahem lokálních pověstí byli také často místní vzpoury a jejich vůdcové vedené proti cizí vrchnosti. První písemný záznam o \"porobě\" českého národa po bitvě na Bílé hoře je z konce 18. století, kdy se v německém kalendáři objevil velmi temperamentní příběh o třicetileté válce od Friedricha Schillera. Datum bitvy na Bílé hoře jako periodizačního mezníku poprvé použil Josef Dobrovský.\n\nVýznam husitství vyzdvihl především František Palacký. Jeho pojetí husitství se rozšířilo ve druhé polovině 19. století především díky historickým románům Aloise Jiráska. T. G. Masaryk spatřoval v husitství počátek českých demokratických tradicí, na kterých podle jeho názoru stála i Československá republika. Pro socialisty a později především pro komunisty byli husité těmi, kdo se jako první pokusil vybudovat beztřídní společnost. Husitství se po roce 1948 stalo součástí státní komunistické ideologie.\n\nV první polovině 19. století se mýtus Bílé hory široce rozvinul, protože ztratil svůj původní náboženský podtext. V pojetí 19. století nejde v bitvě na Bílé hoře o vítězství katolíků nad protestanty, ale do popředí se dostává dříve neexistující motiv národnostní. Bitva byla spatřována jako katastrofa celonárodního dosahu. Česká společnost vlastně přijala interpretaci, kterou už po třicetileté válce vytvořila česká protestantská emigrace. Pro české obrozence získala bitva na Bílé hoře podobně jako husitství se stala „bojem Čechů s Němci“. Bílá hora začala být také přednostně vnímána jako „počátek cizí poroby“, byť Habsburkové v českých zemích vládli už sto let před ní. Paušální odsouzení se vztahovalo i na umělecký sloh té doby. Barokní umění nebylo hodnoceno na základě uměleckých kritérií, ale jako sloh vítězné protireformace, nenárodní a nelidový. Český nacionální vztah k monarchii a dynastii již byl nenapravitelně nepřátelský.\n\nHlavním cílem české politiky v 19. století byla obnova českého státu jako samostatného celku v rámci habsburských držav. Představa Bílé hory jako mezníku posloužila jako argument v tomto politickém boji. Byla vytvořena následující koncepce: v dávných dobách měl český národ svůj velký a silný stát; časem byl tento stát oslaben a český národ svým nepřátelům dočasně podlehl; nyní (v 19. století) však nadešel čas, kdy se národ probudil, aby opět dosáhl své bývalé velikosti. To také znamená, že tento národ musí obnovit i vlastní stát. Z mýtu bělohorského vyplývá tak vlastně nepřímo i mýtus národního obrození.\n\nV lidovém chápání měla obnova národní velikosti i svou sociální dimenzi. Zcela naivně a v rozporu se skutečností byly staré časy chápány jako věk sociální spravedlnosti, kdy se lidu vedlo dobře, zatímco v 19. století se mu dařilo špatně. Pobělohorská doba získala charakter období, kdy je postižena většina obyvatelstva ztrátou svých práv a svobod. Mělo se jednat o dobu zvýšeného útisku poddaných, kterým cizí vrchnost bere jejich stará práva. Z nejznámější antifeudální pověsti o Janu Sladkém-Kozinovi a povstání Chodů se díky Jiráskovu literárnímu zpracování stala součást národního historického vědomí. Karel Havlíček ve svých novinách soustavně a často připomínal \"bělohorskou hanbu\", kterou musí čtenář trvale chovat v srdci a vyvodit z toho důsledný protivídeňský a protiněmecký odpor.\n\nZrovnoprávnění němčiny s češtinou v Obnoveném zřízení zemském bylo chápáno jako pokus o germanizaci. Tyto teze o národnostním útisku Čechů v Rakousku se objevily v souvislosti s jazykovými zápasy mezi Českými Němci a Čechy. Čeští politici měli pocit, že Vídeň nadržuje Němcům, naopak němečtí nacionalisté zase obviňovali dvůr, že je příliš nakloněn Čechům. Tvrzení o germanizačních snahách Vídně neodpovídaly skutečnosti. O nerovnoprávném postavení Čechů v monarchii bylo možné hovořit z hlediska jejich podílu na správě státu jako celku, nikoliv však z hlediska národnostního. V Předlitavsku byla ústavně zaručena rovnoprávnost všech národů i jazyků. Habsburkové samotní se nepovažovali za Němce, germanizace neněmeckých území v žádném směru nepodporovali a neměli zájem dělat z Rakouska národnostně německý stát, protože ten by se pak snažil o připojení k sousednímu Německu. Obnovené zřízení zemské reflektovalo faktický stav v zemi. Čechy byly dvojjazyčným územím dávno před Bílou horou, částečně díky přistěhovalectví luteránů ze Saska do severočeského pohraničí. Starší historiografie nesprávně vykládala ustanovení Obnoveného zřízení zemského, které kladla do protikladu s usnesením zemského sněmu z roku 1615 o podmínce znalosti češtiny pro udělení šlechtického inkolátu cizincům.\n\nKoncepce \"stýkání a potýkání se dobrých Čechů se zlými Němci\" se v ucelené podobě objevuje u Františka Palackého, byť kořeny tohoto pojetí je možné nalézt již v humanistickém období. Palacký koncepci výrazně obohatil vyzdvihováním husitství jako vrcholu národních dějin, a naopak Bílé hory jako tragédie celého národa. V české historické próze se vyskytovalo i schematické zobrazení jezuitského řádu jako zdroj všeho zla bez náznaku jejich pozitivního vlivu.\n\nNa samém počátku dvacátých let 20. století v souvislosti s kulatým výročím bělohorské bitvy i staroměstské exekuce byla Bílá hora vnímána jako největší tragédie českých dějin, kterou měl mít národ stále na paměti jako osudové memento. Bělohorský mýtus v této době prošel několika transformacemi. První nastala v souvislosti s politickým bojem za vznik samostatného československého státu. Druhá měla souvislost s vydáním románu Temno od Aloise Jiráska z roku 1915. Pojem \"temno\" se velmi rychle vžil i pro celou dobu českého baroka. V memorandu, které odevzdal T. G. Masaryk v dubnu 1915 dohodovým mocnostem, se výslovně zdůrazňuje právní samostatnost českého státu, kterou reálně zničil habsburský absolutismus. V různých jiných dokumentech té doby se vyskytuje odvolání na Bílou horu jako na utrpení, které Čechům přinesla.\n\nK představě Bílé hory jako konce české samostatnosti, po které následuje dlouhá doba útrap, velmi napomohly historické spisy francouzského historika Ernesta Denise, které byly vydané česky v letech 1893 a 1905–1906 a dobře zapadly do koncepce dějin Františka Palackého. Nejznámější polemikou byl však spor Pekař – Masaryk.\n\nT. G. Masaryk posunul vrchol českých dějin k ideji československého státu, ve kterém nabyla symbolika Bílé hory nového významu. Vznik Československé republiky byl chápán jako logické vyvrcholení českých dějin a také jako nové naplnění odkazu husitství. Metamorfózou mýtu Bílé hory vznikl nový mýtus o třistaleté rakouské porobě. Vznik samostatného československého státu byl nejen v širokých vrstvách, ale i v oficiální propagandě chápán jako \"odčinění Bílé hory\" a \"osvobození z třistaleté poroby\". Český deník například tvrdil, že mariánský sloup v Mnichově \"byl opravdu postaven (roku 1638) k naší (České) pobělohorské potupě\". Překonat \"neblahé dědictví Bílé hory\" bylo heslem mnoha politických stran a v rukou agrární strany se stalo nejpádnějším argumentem při provádění pozemkové reformy.\n\nNovou metamorfózu prodělal mýtus Bílé hory po roce 1938 v souvislosti s mnichovskou dohodou a následnou likvidací Československa. Rozvinula se paralela: již v roce 1620, stejně jako v roce 1938, se Češi obětovali za hodnoty Evropy a západní civlizace, přičemž se zrada spojencům již tehdy vymstila, když odmítli přijít Čechům na pomoc, protože pak museli sami válčit s Habsburky ještě dalších 28 let. Po druhé světové válce komunisté také z politických důvodů často zdůrazňovali „zradu“ Anglie a Francie na české věci v letech 1618–1620 a porovnávali ji s údajně obdobným postojem Londýna a Paříže za mnichovské krize v září 1938.\n\nMýtus pobělohorské doby a pohledu na husitství využili po roce 1945 komunisté, kteří ji kladli do protikladu s dobou husitskou a dávali ji za příklad zrady vyšších tříd nad zájmy českého národa. Marxistická historiografie zdůrazňovala, že stavovské povstání muselo zákonitě dopadnout katastrofou, protože nebylo záležitostí lidu, ale pouze šlechty a měšťanstva. Zdeněk Nejedlý v doslovech k románům Aloise Jiráska představil komunismus jako logické vyústění českých dějin. Z husitů se stali sociální a národní revolucionáři a z táboritů první komunisté bojující za beztřídní společnost. Ve filmech Otakara Vávry je viditelná snaha eliminovat z dějin jakýkoliv náboženský motiv. Únorový převrat byl komunistickou propagandou prezentován jako \"definitivní odčinění Bílé hory\". Doba pobělohorská se stala symbolem stejného úpadku, jaký existoval v předmnichovské Československé republice.\n\nV sedmdesátých a osmdesátých letech nebyla zformulována žádná nová koncepce a neobjevily se ani snahy motiv Bílé hory ideologicky využívat. Na tom se nic podstatného nezměnilo ani po pádu komunistického režimu v roce 1989.\n\nNa počátku 21. století panuje výrazná nechuť k vytváření jakýchkoliv dějinných koncepcí vůbec. Objevilo se pouze jediné beletristické dílo čerpající z bělohorských motivů s názvem \"27 popravených českých pánů očima 27 (nepopravených) českých spisovatelů\". V dobách svobody bělohorský mýtus skomírá, ale představa Bílé hory jako konce české samostatnosti stále žije v českém prostředí.\n\nV některých periodikách dostala prostor tzv. kauza divize Valdštejn, jež vyvrcholila v roce 2002. Odpor vůči názvu 1. mechanizované divize AČR nepramenil jen z odporu k „bezcharakternímu“ Valdštejnovi, který byl opět prezentován v duchu tradičních klišé jako bezohledný kořistník a několikanásobný zrádce, ale také z averze vůči souvislostem typu SS-Kampfgruppe Wallenstein, spjatým s dobou druhé světové války. Jedna vrstva historické paměti tak byla překryta novější a časově mladší vrstvou, vyvolávající mnohem aktuálnější a citlivější asociace. Divize byla v souvislosti dalšími reformami armády nakonec rozpuštěna, a tím pozbyl na aktuálnosti i problém jejího kontroverzního názvu.\n\nDokladem postupného vyprazdňování bělohorského tématu je i způsob jeho komemorace v souvislosti s každoročním kladením věnců na Staroměstském náměstí. Vzpomínka na popravené je zde dávána do aktuálních politických souvislostí. Popravení jsou například prezentování jako oběti „\"snah udržet starou feudální, absolutistickou, jednobarevně konfesní Evropu\"“; v kontrastu k tomu je zdůrazňováno současné začlenění České republiky do Evropské unie, „\"kde platí svoboda víry, svědomí a přesvědčení, kde se na základě humanitních ideálů prohlubuje demokracie, kde se kladou základy světového míru.\"“ Poprava sedmadvaceti reprezentantů stavovského odboje je tedy při těchto příležitostech interpretována jako výstražný milník na cestě od absolutismu k demokracii, od útlaku ke svobodnému životu ve sjednocující se Evropě. Bělohorská doba se tak opět stává předmětem ideologické aktualizace a politické instrumentalizace, ač zdaleka ne v takové míře jako v minulosti.\n\nParlamentní volby se jednomu z předsedů soupeřících politických stran jevily jako vhodná příležitost k využití bělohorských reminiscencí. V televizní debatě \"Otázky Václava Moravce\" premiér Jiří Paroubek týden před volbami prohlásil: „\"Od Bílé hory se v této zemi nekradlo tak jako za vlád ODS.\"“\n\nRestituce šlechtického a církevního majetku vyvolaly v části českého tisku opětovné bělohorské reminiscence. Majetek, který se měl vracet, byl prezentován jako výsledek pobělohorského kořistnictví katolické církve a příslušníků cizích šlechtických rodů.\n\n\n\n"}
{"id": "1533025", "url": "https://cs.wikipedia.org/wiki?curid=1533025", "title": "Smil ze Zbraslavi a Obřan", "text": "Smil ze Zbraslavi a Obřan\n\nSmil ze Zbraslavi a Obřan (přibližně 1246–1268) byl moravský šlechtic, který pocházel z rodu pánů ze Zbraslavi. \n\nNarodil se jako nejstarší syn Bočka z Jaroslavic a jeho manželky Eufémie z Křižanova přibližně roku 1246. Když mu v roce 1255 zemřel otec, byl ještě dítě. Jako Smilův poručník působil zřejmě někdo z jeho strýců – Smil ze Střílek, Kuna z Kunštátu nebo Smil z Lichtenburka. Dospěl až roku 1262, kdy se poprvé objevil v pramenech. Zbytek života stále churavěl a zemřel dvanáct let po otci v roce 1268. Byl zasnouben s neznámou dcerou Jana z Polné.\n"}
{"id": "1533027", "url": "https://cs.wikipedia.org/wiki?curid=1533027", "title": "Nimatullah Kassab", "text": "Nimatullah Kassab\n\nSvatý Nimatullah Kassab, O.L.M. (1808, Hardine – 14. prosince 1858, Kfifan) byl libanonský kněz a řeholník maronitské katolické církve, člen Libanonského maronitského řádu.\n\nNarodil se roku 1808 v Hardine jako Youssef Kassab. Byl synem Georga a Mariume Raada a měl šest sourozenců. \n\nVzdělání získal ve škole maronitských mnichů a roku 1828 vstoupil do kláštera sv. Antonína v Qozhaza, kde přijal jméno Nimatullah Kassab Al-Hardin. Zde se naučil vázat knihy. Nejvíce času strávil v modlitbě před Nejsvětější svátostí. Dne 14. listopadu 1830 složil dva řeholní sliby a odešel na studia filosofie a teologie do kláštera sv. Cypriána a Justina v Kfifanu. 24. prosince 1833 byl vysvěcen na kněze.\n\nZa krátký čas se stal novicmistrem a profesorem morální teologie. Mezi jeho studenty patřil i svatý Šarbel Machlúf.\n\nV letech 1840–1845, kdy probíhala v Libanonu občanská válka, se jeho bratr Elias, který byl poustevník, snažil přesvědčit Nimatullaha, aby následoval jeho cestu, avšak on odmítl. \n\nRoku 1845 byl jmenován generálním asistentem opatem v klášteře Panny Marie v Tamiche. Zde působil ve třech obdobích (po třech letech). Během funkce nadále vyučoval a vázal knihy. \n\nByl velkým ctitelem Panny Marie a založil mariánské sdružení, které se modlilo za libanonské křesťany. Byl tak pokorný, že několikrát odmítl úřad generálního opata.\n\nZemřel 14. prosince 1858 na zápal plic.\n\nProces svatořečení byl zahájen roku 1926 v Maronitském antiochijském patriarchátu. Dne 7. září 1989 uznal papež Jan Pavel II. jeho hrdinské ctnosti.\n\nDne 7. července 1997 uznal papež zázrak na jeho přímluvu. Blahořečen byl 10. května 1998.\n\nSvatořečen byl 16. května 2004.\n\n"}
{"id": "1533029", "url": "https://cs.wikipedia.org/wiki?curid=1533029", "title": "János Brenner", "text": "János Brenner\n\nJános Brenner (17. prosince 1931, Szombathely – 15. prosince 1957, Zsida) byl maďarský římskokatolický kněz, novic Řádu cisterciáků a mučedník. Katolická církev ho uctívá jako blahoslaveného.\n\nNarodil se 17. prosince 1931 v Szombathely. \n\nJako dítě navštěvoval školu, kterou vedli cisterciáci. Později ho oslovila spiritualita tohoto řádu v roce 1950 vstoupil v Zirci do noviciátu, v němž přijal řádové jméno Anasztáz. O několik měsíců později komunisté zrušili všechny kláštery a bratr Anasztáz se rozhodl, že bude pokračovat ve studiu kněžství v diecézním kněžském semináři.\n\nV cisterciácké formaci pokračoval pomocí korespondence s jedním spolubratrem. Roku 1955 byl vysvěcen na kněze. Začal práci s mladými lidmi, což se nelíbilo místním úřadům. Diecézní biskup mu nabídl přesun do jiné farnosti, aby se dostal z područí úřadů, ale on odmítl. \n\nV noci z 14. prosince 1957 přišla otci žádost, aby udělil poslední pomazání nemocné osobě, což však byla připravená léčka. Na cestě byl přepaden komunisty a zavražděn. Byl dvaatřicetkrát bodnut v lesíku v Zsidě.\n\nProces blahořečení byl zahájen 14. února 2001 v diecézi Szombathely.\n\nDne 8. listopadu 2017 uznal papež František jeho mučednictví. Blahořečen byl 1. května 2018.\n\n"}
{"id": "1533038", "url": "https://cs.wikipedia.org/wiki?curid=1533038", "title": "Natalja Fjodorovna Bode", "text": "Natalja Fjodorovna Bode\n\nNatalja Fjodorovna Bode (30. prosince 1914 Kyjev – 2. července 1996 Moskva) byla sovětská fotografka, účastnice Velké vlastenecké války.\n\nNarodila se 30. prosince 1914 v Kyjevě v rodině učitele. V roce 1934 pracovala jako fotožurnalistka v novinách \"Kommunist\". V roce 1938 přešla k agentuře TASS na Ukrajině. V roce 1941 začala jako dobrovolnice pracovat pro noviny frontové linie Rudé armády zvané Jihozápadní front, kde zůstala až do konce války. Zachycovala akce Jihozápadního, Středního i 1. běloruského frontu. Velmi hojně publikovala v ústředních novinách \"Pravda\" a \"Krasnaja zvezda,\" v časopise Ogoňok i v zahraničním tisku (prostřednictvím informační kanceláře Sovinformburo). Válku skončila v hodnosti nadporučíka. \n\nPo válce byla v roce 1945 v Detizdatu vydána kniha fotografií \"Cestami války\" (\"Dorogami vojny - Дорогами войны\"), která získala cenu. Bode se zúčastnila mnoha sovětských a mezinárodních výstav fotografií. Od roku 1945 žila v Moskvě. Pracovala jako moskevská korespondentka ukrajinských novin \"Radjanskaja Kultura\".\n\nPřed válkou se Natalja vdala za fotožurnalistu Borise Kazjuka a měli spolu syna. Když se po vypuknutí války Boris vydal na frontu a brzy zemřel, Natalia opustila malého syna Sašu, kterého nechala v péči svých rodičů, a šla na frontu jako fotožurnalistka. Na frontě se setkala se svým druhým manželem, básníkem Jevgenijem Dolmatovským, se kterým žila 15 let. Z tohoto manželství se narodila dcera Natalja.\n\n"}
{"id": "1533039", "url": "https://cs.wikipedia.org/wiki?curid=1533039", "title": "Donji Miholjac", "text": "Donji Miholjac\n\nDonji Miholjac (, ) je město v Chorvatsku v Osijecko-baranjské župě. Nachází se u řeky Drávy, blízko hranic s Maďarskem, asi 30 km severně od Našic, asi 32 km jižně od maďarského Pécse a asi 47 km severozápadně od Osijeku. V roce 2011 žilo ve městě samotném 6 240 obyvatel, v celé připadající opčině pak 9 491 obyvatel.\n\nV Donjim Miholjaci se setkávají silnice D34 a D53. Sousedními městy jsou Belišće, Našice, Slatina a Valpovo. Nachází se zde hraniční přechod Donji Miholjac-Drávaszabolcs.\n\nV opčině se (včetně města samotného) nachází celkem 7 sídel, z nichž největší je samotný Donji Miholjac a nejmenší Miholjački Poreč.\n"}
{"id": "1533041", "url": "https://cs.wikipedia.org/wiki?curid=1533041", "title": "Anežka ze Zbraslavi a Obřan", "text": "Anežka ze Zbraslavi a Obřan\n\nAnežka ze Zbraslavi a Obřan (těsně před 1240–1296) byla moravská šlechtična, která pocházela z rodu pánů ze Zbraslavi. \n\nNarodila se jako prvorozené dítě Bočka z Jaroslavic a ze Zbraslavi a jeho manželky Eufémie z Křižanova zřejmě brzy po jejich svatbě (těsně před rokem 1240). Po otcově smrti v roce 1255 byla provdána za jistého Hruta. Hrutovi Anežka porodila tři dcery – Kateřinu, Bohunku a Adelhaidu. Brzy poté však Hruta zemřel a Anežka se znovu provdala, tentokrát za Vítka ze Švábenic, kterému porodila čtyři syny − Bočka, Všebora, Gebharda, Jana a dcery Hedviku a Markétu. \n\nZemřela roku 1296.\n"}
{"id": "1533043", "url": "https://cs.wikipedia.org/wiki?curid=1533043", "title": "Silnice D5", "text": "Silnice D5\n\nSilnice D5 () je silnice v Chorvatsku. Je dlouhá 123,1 km. Slouží především k mimodálničnímu spojení mezi Viroviticí a bosenskou Gradiškou, nebo též mezi Maďarskem a Bosnou a Hercegovinou. \n"}
{"id": "1533045", "url": "https://cs.wikipedia.org/wiki?curid=1533045", "title": "875 (číslo)", "text": "875 (číslo)\n\nOsm set sedmdesát pět je přirozené číslo. Římskými číslicemi se zapisuje DCCCLXXV a řeckými číslicemi ωοε'. Následuje po čísle osm set sedmdesát čtyři a předchází číslu osm set sedmdesát šest.\n\n875 je\n\n\n\n"}
{"id": "1533047", "url": "https://cs.wikipedia.org/wiki?curid=1533047", "title": "Gábor Hatos", "text": "Gábor Hatos\n\nGábor Hatos (* 13. října 1983 Eger) je bývalý maďarský zápasník–volnostylař, bronzový olympijský medailista z roku 2012.\n\nVyrůstal v obci Vép nedaleko Szombathely. Zápasení se věnoval od 12 let. V klubu Haladás v Szombathely se specializoval na volný styl pod vedením Istvána Veréba staršího. V maďarské mužské reprezentaci se pohyboval od roku 2003 ve váze do 74 kg jako reprezentační dvojka za Árpádem Ritterem. V roce 2004 však startoval na olympijských hrách v Athénách ve váze do 66 kg na místo Gergő Szabóa, který si procházel složitým životním obdobím. V Athénách nepostoupil ze základní skupiny, když rozhodující zápas prohrál s Turkem Ömerem Çubukçuem 1:3 na technické body.\n\nV roce 2007 se sedmým místem na mistrovství světa v Baku kvalifikoval na olympijské hry v Pekingu. Tam však nakonec nestartoval. V přípravě, těsně před olympijskými hrami dostal zánět ušní ochrustovice (karfiol) a musel přepustit místo svému sparingparnertovi Istvánu Verébu mladšímu.\n\nV roce 2012 se druhým místem na dubnové 1. světové olympijské kvalifikaci v Tchaj-jüan kvalifikoval na olympijské hry v Londýně. V Londýně vrátil ve čtvrtfinále porážku z minulého mistrovství světa v Istanbulu reprezentantu Kazachstánu Abdulchakimu Šapijevovi v poměru 2:0 na sety. V semifinále však prohrál s Íráncem Sádegem Gúdarzím jednoznačně 0:2 na sety. V souboji o třetí místo nastoupil proti reprezentantu Uzbekistánu Soslanu Tydžytymu. Zápas prohrál 0:2 na sety a obsadil dělené páté místo. V listopadu téhož roku byl však Tydžyty diskvalifikován za doping a dostal s opožděním bronzovou olympijskou medaili.\n\nOd roku 2015 startoval ve váze do 86 kg a zápasení se věnoval pro radost na klubové úrovni. V roce 2018 se však připravil na domácí mistrovství světa v Budapešti, kde ve váze do 92 kg nepostoupil do bojů a o medaile. Vzápětí ukončil sportovní kariéru. Věnuje se trenérské práci.\n\n"}
{"id": "1533051", "url": "https://cs.wikipedia.org/wiki?curid=1533051", "title": "Evangelista (kazatel)", "text": "Evangelista (kazatel)\n\nEvangelista je osoba, která zprostředkovává náboženskou nauku druhým lidem. Tímto pojmem se zejména v protestantském prostředí označují kazatelé, kteří oslovují větší množství lidí a vedou je k přijetí křesťanské víry. Děje se tak na zvláštních bohoslužebných setkáních, kterým se říká evangelizace. Známými evangelisty byli například George Whitefield, Charles H. Spurgeon nebo Billy Graham.\n\nNěkdy se jako synonyma pro kazatele-evangelistu užívá pojem evangelizátor.\n\n"}
{"id": "1533064", "url": "https://cs.wikipedia.org/wiki?curid=1533064", "title": "100mm kanón Creusot-Loire", "text": "100mm kanón Creusot-Loire\n\n100mm kanón Creusot-Loire je námořní dvojúčelový kanón, vyvinutý a vyráběný francouzským zbrojařským podnikem Creusot-Loire. Kanón má délku hlavně 55 ráží a kadenci 78 ran za minutu. Maximální dostřel je 17 000 m, účinný dostřel 6000 m proti vzdušným cílům a 12 000 m proti hladinovým cílům. Kromě francouzského námořnictva byl kanón dodáván do řady dalších zemí.\n\nPo druhé světové válce francouzské námořnictvo zavedlo nový 127mm a 57mm kanón. Oba typy měly původ v zahraničí a byly považovány za dočasné řešení, které nahradí domácí dvouúčelový námořní kanón střední ráže, jehož vývoj byl zahájen roku 1953. Původně plánovaná ráže 105 mm, umožňující využití zásob německé munice, byla brzy změněna na 100 mm. Předpokládalo se, že tato ráže bude dostatečně účinná jak proti pozemním, tak vzdušným cílům. Kanón byl do služby zaveden roku 1959 jako Model 1953. Byl vybaven analogickým systémem řízení palby s elektromechanickým počítačem. Roku 1964 následovala verze Model 1964 s vylepšeným systémem řízení palby a kadencí zvýšenou z 60 na 78 ran za minutu. Výrazně zmodernizovaná verze Model 1968 byla odlehčená a měla modernizovaný digitální systém řízení palby. Do služby byla přijata roku 1968.\n\nRoku 1977 byl zahájen vývoj odlehčené exportní verze Compact, která se měla stát konkurencí amerických 127mm, britských 114mm a italských 76mm kanónů. Vývoj byl dokončen roku 1983, kanón však měl problémy se spolehlivostí. Od roku 1990 byla představena dále vylepšená modifikace Compact Mk.2. Licenci na výrobu 100mm kanónů získala na přelomu 80. a 90. let Čínská lidová republika.\n\nRoku 1993 se výrobcem kanónu stala zbrojovka GIAT. Roku 1996 byl zaveden Model 100TR (\"technologie rénovée\", jinak též Model 68-II). V konstrukci se mimo jiné uplatnily kompozity a opatření na redukci signatur.\n\n\n\n\n\n\n\n\n"}
{"id": "1533072", "url": "https://cs.wikipedia.org/wiki?curid=1533072", "title": "Vince Clarke", "text": "Vince Clarke\n\nVincent John Martin (známý jako Vince Clarke, * 3. července 1960) je anglický synth-popový hudebník a skladatel. Clarke je hlavním skladatelem a hudebníkem skupiny Erasure od svého vzniku v roce 1985 a dříve byl hlavním skladatelem několika skupin, včetně Depeche Mode, Yazoo a The Assembly. V Erasure je dobře známý pro jeho pasivní chování na scéně. Erasure má přes 200 písní a prodalo přes 25 milionů alb po celém světě. Zpočátku hrál na housle a poté na klavír, ale byl inspirován k tvorbě elektronické hudby při poslechu kapely OMD. Dříve hrál ve skupině Depeche Mode, poté na to krátce opustil skupinu a s Andym Bellem vytvořil skupinu Erasure. Duo se stalo jedním z hlavních prodejních aktů v britské hudbě s mezinárodními hity jako „Oh L'amour“, „Sometimes“, „Chains of Love“, „Little Respect“, „Drama!“, „Blue Savannah“, „Chorus“, „Love To Hate You“, „Take A Chance On Me“ a „Always“.\n\nRoku 1980 založili Vince Clarke, Martin Gore a Andrew Fletcher skupinu Composition of Sound. V ní zpočátku zpíval Clarke, než přišel David Gahan. Pak se skupina přejmenovala na Depeche Mode a Vince přijal umělecké jméno Vince Clarke.\n\nRoku 1981 vyšlo album \"Speak & Spell\", většinu skladeb složil Clarke. Na konci roku Clarke odešel.\n\nClarke založil se zpěvačkou Alison Moyet duo Yazoo (v USA známé jako Yaz).\n\nVyšla alba \"Upstairs at Eric's\" (1982) a \"You and Me Both\" (1983).\n\nClarke a Eric Radcliffe založili projekt The Assembly. Záměrem bylo vydat každý singl s jiným zpěvákem.\n\nRoku 1985 založili Clarke a zpěvák Andy Bell duo Erasure. Zde vydržel Clarke mnohem déle, roku 2017 vydali už 17. studiové album.\n\nRoku 2012 se Clarke a Martin Gore dali znovu dohromady, aby pod názvem VCMG (jejich iniciály) vydali album \"Ssss\".\n"}
{"id": "1533095", "url": "https://cs.wikipedia.org/wiki?curid=1533095", "title": "Grand Prix Mexika 2019", "text": "Grand Prix Mexika 2019\n\nGrand Prix Mexika 2019 (oficiálně Formula 1 Gran Premio de México 2019) se jela na okruhu Autódromo Hermanos Rodríguez v Mexico City v Mexiku dne 27. října 2019. Závod byl osmnáctým v pořadí v sezóně 2019 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n!colspan=4|Zdroj:\n"}
{"id": "1533099", "url": "https://cs.wikipedia.org/wiki?curid=1533099", "title": "Rajah", "text": "Rajah\n\nRajah (nebo také \"White Rajah\") je připravovaný americký film. Pojednává o britském dobrodruhovi Jamesi Brookeovi, který se stal prvním bílým rádžou ze Sarawaku. Hlavní roli v něm ztvární Jonathan Rhys Meyers a dále se v něm představí mimo jiné Dominic Monaghan, Ralph Ineson a Bront Palarae. Autorem scénáře je Rob Allyn, který zároveň snímek produkuje. Režisérem filmu je Michael Haussman. Historie snímku sahá do roku 2010, kdy Allyn objevil v Singapuru Brookeův životopis. Původně měl snímek režírovat Sergei Bodrov. Natáčení filmu začalo v září 2019. Premiéra snímku je naplánována na rok 2020.\n"}
{"id": "1533103", "url": "https://cs.wikipedia.org/wiki?curid=1533103", "title": "Boček z Obřan (1296)", "text": "Boček z Obřan (1296)\n\nBoček z Obřan († 1296) byl moravský šlechtic, který pocházel z rodu pánů z Obřan. \n\nNarodil se jako syn Gerharda ze Zbraslavi a Obřan a jeho manželky Jitky z Feldsbergu. Po otcově smrti roku 1291 zdědil jeho majetek. Za otcova života ani po něm však nebyl společensky nijak aktivní, proto letopisci Jindřichovi Řezbářovi v jeho kronice nestál za zmínku. \n\nZemřel v roce 1296 a dosáhl nejméně 25 let.\n"}
{"id": "1533105", "url": "https://cs.wikipedia.org/wiki?curid=1533105", "title": "Diamantová liga 2020", "text": "Diamantová liga 2020\n\nSamsung Diamantová liga 2020 – jedenáctá edice závodů Diamantové ligy.\n"}
{"id": "1533108", "url": "https://cs.wikipedia.org/wiki?curid=1533108", "title": "Angelica Schuyler Church", "text": "Angelica Schuyler Church\n\nAngelica Church, rozená Schuyler (20. února 1757 Albany – 6. března 1814 New York) byla americká socialistka. Byla nejstarší dcerou generála bojujícího v americké válce za nezávislost Philipa Schuylera a sestrou Elizabethy Schuyler Hamilton, která byla manželkou Alexandra Hamiltona, jednoho z Otců zakladatelů Spojených států amerických.\n\nŠestnáct let žila v Evropě se svým manželem narozeným v Británii, poslancem Johnem Barkerem Churchem. Byla prominentní členkou společenské elity všude kde žila, ať už to byl New York, Paříž či Londýn. Některá její korespondence s významnými přáteli byla zachována, včetně pozoruhodné korespondence s Thomasem Jeffersonem, Alexandrem Hamiltonem či Gilbertem du Motier, markýzem de La Fayettem.\n\nByla po ní pojmenována vesnice Angelica poblíž New Yorku.\n\nAngelica Schuyler se narodila v Albany, hlavním městě státu New York. Byla nejstarším dítětem Philipa Johna Schuylera, amerického generála a senátora Spojených států za stát New York a Catherine Van Rensselaer Schuyler. Její rodiče byli jedni z bohatých promientních nizozemských rodin z raných koloniálních časů. Její matka Catherine pocházela z rodiny Kiliaen van Rensselaer, holandského obchodníka s diamanty z Amsterdamu, který byl jedním ze zakladatelů Nizozemské západoindické společnosti, kteří spoluzakládali Nové Nizozemsko.\n\nRodina Schuylerů byla čtvrtou generací z této rodiny. Angelica měla sedm sourozenců, kteří se dožili dospělosti. Její sestra Elizabeth Schuyler Hamilton byla manželka Alexandra Hamiltona, Margarita Schuyler Van Rensselaer (známá jako „Peggy“) se stala manželkou Stephena Van Rensselaera III. a její bratr Philip Jeremiah Schuyler byl významným americkým politikem.\n\nAngelica dospívala v nepokojných dobách americké revoluce a setkala se s mnoha významnými revolučními vůdci. Schuylerův dům v Albany byl díky politickému postavení jejího otce dějištěm mnoha setkání a válečných porad.\n\nV roce 1776 navštívil rodinu Schuylerů John Barker Church, anglický podnikatel a dodavatel kontinentální armádě během americké revoluce, kdy velmi zbohatl. Důvodem cesty Johna do Ameriky bylo soudní prověření záznamů o zásobování armády. Angelica předpokládala, že její otec kvůli nevyjasněným okolnostem Johnovy podnikatelské minulosti jejich manželství nepožehná, a tak se v roce 1777 rozhodla s Johnem utéct. Měli spolu osm dětí.\n\nV roce 1783 odešla Angelica s rodinou do Evropy, kde zůstali 16 let, kromě krátkých návštěv v Americe.\n\nOd roku 1783 do roku 1785 žila Angelica a její rodina v Paříži, protože John byl jmenován americkým vyslancem ve francouzské vládě. Angelica vždy dokázala okouzlit slavné, inteligentní muže, se kterými se setkala. V Paříži se brzy ujala Benjamina Franklina, tehdejšího amerického ministra vyslaného do diplomatických služeb ve Francii. Rovněž si vytvořila trvalé přátelství s Franklinovým nástupcem Thomasem Jeffersonem a Gilbertem du Motier, markýzem de La Fayette.\n\nPo krátké návštěvě New Yorku v roce 1785 rodina odplula do Anglie a usadila se v Londýně. V Londýně, jako manželka velmi bohatého muže, se Angelica zařadila mezi vysoko postavené osobnosti. Okruh jejích přátel zahrnoval prince z Walesu (pozdější britský král Jiří IV.), vůdce strany Whigů Charlese Jamese Foxe a irského dramatika Richarda Brinsleye Sheridana. Také se spřátelila a podporovala amerického malíře Johna Trumbulla, jenž pobýval v Anglii a jehož práce zahrnovala některé z nejslavnějších portrétů osobností americké revoluční války. Mezi její blízké známé v Evropě patřili také umělci Richard a Maria Cosway.\n\nV roce 1788, se záměrem kandidovat do parlamentu, Church koupil venkovský dům ve Wendover v Buckinghamshire a od roku 1790 do roku 1796 působil jako poslanec parlamentu. V roce 1789 Angelica navštívila Ameriku aby se zúčastnila inaugurace George Washingtona jako prvního prezidenta Spojených států.\n\nJohn a Angelica Churchovi se vrátili do Spojených států v květnu 1797 pouze na návštěvu a v roce 1799 se vrátili natrvalo a opět se spřátelili s rodinou Schuylerů v New Yorku.\n\nV květnu 1796 poskytl John Church svému příteli Robertu Morrissovi hypotéku na nákup 100 000 akrů (40 000 ha) půdy v dnešní Allegany County a Genesee County. Poté, co Morris hypotéku nezaplatil, nejstarší Johnův syn Philip Schuyler Church získal v květnu roku 1800 tuto zem na základě Bankruptcy Actspolu s Mosesem Van Campenem a dalšími čtyřmi partnery. Philip Church vybral pozemek pro plánovanou vesnici podél řeky Genesee s designem připomínajícím Paříž. Naplánoval okružní silnici obklopující vesnický park v centru obce a ulice ústící do kruhového objezdu. Philip pojmenoval vesnici Angelica po své matce. V roce 1803 už byla obec obydlena. Philip zde postavil také pilu a mlýn na obilí. Philip Church se 4. února 1805 ve Filadelfii oženil s Annou Matildou Stewartovou. Brzy po svatbě se oba trvale usadili ve vesnici Angelica, kde už byl pro pár na břehu řeky Genesee postaven malý obílený dům (místně známý jako „Bílý dům“). V roce 1806 Angelica a John Barker začali se stavbou třicetipokojového domu zvaného Belvidere, který stále stojí jako soukromě vlastněný dům na březích řeky Genesee v Belmontu, stát New York, blízko města Angelica. Stavba byla původně zamýšlena jako jejich letní sídlo, ovšem stala se po částečném dokončení v roce 1810 domovem Philipa a Anny Church.\n\nMnoho příkladů osobní korespondence Angeliky Church s významnými osobnostmi, jako je Thomas Jefferson, Alexander Hamilton, George Washington a markýz de Lafayette, je zachováno v Kongresové knihovně a dalších archivech. V roce 1996 univerzita Virginie koupila sérii 77 dopisů, včetně 13 dopisů od Jeffersona, které byly v majetku její rodiny.\n\nV jednom z dopisů Angelice, Jefferson vroucně napsal: „Přemýšlejte o tom, přítelkyně, a začněme s projednáváním tohoto tématu. Najdete ve mně veškerého ducha dohadování, kterým Yoric prošel na trhu v Piedmontese.“ Jefferson se zmiňuje o sexuálně nabité scéně v tehdy populárním románu Laurence Sterna \"A Sentimental Journey Through France and Italy\", ve kterém musí farář jménem Yorick vyřešit problém s ubytováním, když musel sdílet pokoj s atraktivní italskou ženou a její služkou.\n\nS ohledem na její koketní postoj, který byl zdrojem různých spekulací, existují neověřené domněnky, že Angelica mohla mít s Hamiltonem romantický vztah. Korespondence mezi těmito dvěma, nyní zachovaná v Kongresové knihovně, ukazuje silné přátelství a vzájemnou náklonnost. Hamiltonův životopisec Ron Chernow napsal, že „přitažlivost mezi Hamiltonem a Angelikou byla tak silná a zřejmá, že mnoho lidí předpokládalo, že jsou milenci. Jejich přátelství bylo provázeno přinejmenším neobvyklým nadšením.“\n\nDopis, který Angelica poslala své sestře Elizabeth, Hamiltonově manželce, lze číst jako důkaz sexuální přitažlivosti nebo spíše jen jako zábavný žert mezi sestrami. Angelica s odkazem na Alexandra Hamiltona napsala: „Pokud byste byla tak velkorysá jako staří Římané, tak byste mi ho na chvíli půjčila.“ Dlouhodobá nepřítomnost Angeliky v Americe, stejně jako vzájemná náklonnost obou sester a oddanost Hamiltonovi, kterou celá rodina Schuylerů prokazovala během jeho života podporuje názor, že k žádné aféře nedošlo.\n\nAngelica a John Barker Church měli spolu osm dětí:\n\n\n\nRole Angeliky je významnou rolí v muzikálu „Hamilton“, jehož autorem je Lin-Manuel Miranda. Hlavní roli Angelicy hrála americká herečka, zpěvačka a skladatelka Renée Elise Goldsberry. Muzikál v roce 2015 získal cenu „Tony Award“ v kategorii „Hudební“. Cena Tony Award je cena za nejlepší muzikál udělovaná každý rok za nejlepší nový muzikál uvedený na Broadwayi. Je jednou z nejdéle udělovaných ocenění, každoročně se uděluje od roku 1949. Renée Elise Goldsberry za svůj výkon získala cenu Tony Award za nejlepší muzikálovou herečku v roce 2016. Muzikál charakterizuje Angeliku jako mimořádně vtipnou a inteligentní a líčí blízkost jejího vztahu s Hamiltonem, včetně odkazu na citát z jejího dopisu „půjčte mi jej“ v písni „Helpless“ Angelica je také zmiňována písních muzikálu Hamilton „The Schuyler Sisters“, „Satisfied“, „Take a Break“, „The Reynolds Pamphlet“ a d „It's Quiet Uptown“.\n\n"}
{"id": "1533109", "url": "https://cs.wikipedia.org/wiki?curid=1533109", "title": "Chryzantémový trůn", "text": "Chryzantémový trůn\n\nChryzantémový trůn ( 皇位, \"kōi\", doslova „císařské sedadlo“) je trůn japonského císaře. Přestože se tento termín obvykle používá jako metonym pro japonskou monarchii, může se též vztahovat k velmi specifickému sedadlu, jako je trůn Takamikura (高御座) v síni Šišin-den v císařském paláci v Kjótu.\nPro další trůny, které císař používá v rámci svých oficiálních povinností, jako je trůn v paláci Kókjo v Tokiu nebo trůn v japonském parlamentu, který slouží k pronášení trůnní řeči, se však označení Chryzantémový trůn nepoužívá.\n\nV metonymickém smyslu se Chryzantémový trůn rétoricky vztahuje též k hlavě státu a k instituci samotné japonské monarchie.\n\nJaponsko je monarchie s nejdéle vládnoucí dynastií na světě. Podle legendy založil monarchii císař Džimmu v roce 660 př. n. l. Současný císař Naruhito je 126. monarchou na Chryzantémovém trůnu. Existující historické záznamy sahají pouze k 15. císaři Ódžinovi, který měl podle japonské tradice a legend vládnout v letech 270 až 310. \n\nVe 20. letech minulého století vládl tehdejší korunní princ Hirohito jako regent za svého otce, když císař Taišó nebyl ke konci své vlády již fyzicky schopen plnit své povinnosti. Nicméně korunní princ postrádal onu symbolickou moc spojenou s trůnem, kterou mohl získat teprve až po otcově smrti.\n\nSoučasná japonská ústava považuje císaře za „symbol státu a jednoty lidu“. Moderní japonský císař je konstituční monarcha. Metonymický význam Chryzantémového trůnu v sobě obsahuje moderní monarchii i chronologický výčet legendárních a historických panovníků Japonska. \n"}
{"id": "1533110", "url": "https://cs.wikipedia.org/wiki?curid=1533110", "title": "Letiště Dubrovník", "text": "Letiště Dubrovník\n\nLetiště Dubrovník nazývané také jako letiště Čilipi je mezinárodní letiště obsluhující chorvatské město Dubrovník v Dubrovnicko-neretvanské župě. Nachází se 15,5 km od centra Dubrovníku a je součástí obce Čilipi. Jde o třetí nejvytíženější chorvatské letiště po těch v Záhřebu a Splitu. Má nejdelší vzletovou a přístávací dráhu ze všech chorvatských letišť (3300 m), nachází se v okolí hor 161 metrů nad mořem.\n\nNejvytíženější je během letní sezóny, kdy sem létají desítky sezónních linek z celé Evropy. Přes celý rok sem létá jen několik pravidelných linek. S Dubrovníkem letiště spojuje silnice D8 nazývaná také jako „jadranská magistrála\". Po ní do města jezdí několik linek kyvadlové autobusové dopravy.\n\n"}
{"id": "1533114", "url": "https://cs.wikipedia.org/wiki?curid=1533114", "title": "Drolerie", "text": "Drolerie\n\nDrolerie (franc. \"drôlerie\" od slova \"drôle\", směšný, v překladu taškařice) jsou drobné žertovné obrázky na okrajích starých iluminovaných rukopisů. V širším významu slova jsou jako drolerie označovány i démoni a draci na hlavicích románských sloupů, řezby s fantaskními motivy (např. u chrámových lavic), chrliče gotických chrámů nebo plastické doplňky architektury, zobrazující nejrůznější monstra. V literatuře je termín užíván pro groteskní a nesmyslné texty.\n\nDrolerie v románském středověku představují alegorické zobrazení zápasu dobra se zlem. V západoevropské ilustraci se objevují od první poloviny 13. století a kolem roku 1250 v pařížských iluminátorských dílnách. Odtud se rozšířily na sever Francie, do Flander a Anglie a kolem roku 1300 také do Německa a Itálie. Koncem středověku v nich převažuje lidovost a mnohdy i kritičnost k církvi. Byly populární až do konce 15. století a objevovaly se i v renesanci. Po vynálezu knihtisku využívali tiskaři služby profesionálních iluminátorů, kteří barevnými droleriemi dodatečně obohacovali prvotisky a řídce též ještě staré tisky. V Anglii byly jako drolerie označovány specifické žánrové malby 18. století, zejména díla zlatého věku holandské malby, inspirovaná středověkými iluminacemi.\n\nDrolerie ilustrují jako humorný či kritický doprovod okraje nejrůznějších středověkých rukopisů. Obvykle neměly žádný smysl, ale ilustrují jeden z nejvíce fascinujících aspektů středověké kultury, který na hranici závažnosti a důležitých událostí vyjadřoval nespoutanou svobodu myšlení. Nejčastěji zobrazují fantastické bytosti a monstra, vytvořená jako hybridy různých zvířat nebo lidí a zvířat, či zvířat a rostlin nebo neživých věcí. Mohou to být např. obrázky kohouta s lidskou hlavou, psa s lidskou maskou, lučištníka s rybím tělem, nebo draka s křídly a sloní hlavou na zádech. Jindy zobrazují zvířata, která vykonávají lidské činnosti. Někdy se tematicky vztahují k textu rukopisu a větším miniaturám, ale většinou zobrazují profánní scény, které s textem nesouvisejí, např. ze života šlechty, mnichů nebo vesničanů. Jsou mimo jiné bohatým zdrojem informací o běžném životě lidí ve středověku. \n\nJeden z anglických středověkých rukopisů \"The Croy Hours\" je pro množství drolerií nazýván „The Book of Drolleries“. Ze stejné doby pochází kniha hodinek – \"Taymouth Hours\" (1325–1335), rovněž zdobená droleriemi. Dalším rukopisem bohatě zdobeným droleriemi je pergamenový Žaltář Geoffrey Luttrella (\"Luttrell Psalter\") z let 1320–1340. Jiným příkladem je rukopis „\"Li romans d'Alixandre\"“ (historie Alexandra Velikého) z let 1338–1344, s množstvím scén vlámského miniaturisty Jehana de Grise, který krásně dokumentuje každodenní život ve středověku. Vlámští malíři Gerard Horenbout, Simon Bening a Gerard David ještě na počátku 16. století ilustrovali droleriemi knihu \"De Croÿ getijden\", nazývanou „Boek van de drôlerieën“ (Kniha drolerií). \n\n"}
{"id": "1533115", "url": "https://cs.wikipedia.org/wiki?curid=1533115", "title": "Antonín Pařízek", "text": "Antonín Pařízek\n\nAntonín Pařízek (*1959) je český anesteziolog a porodník, vedoucí lékař perinatologického centra a zástupce přednosty Gynekologicko-porodnické kliniky 1. lékařské fakulty UK a VFN v Praze, krajský perinatolog Středočeského kraje. Současně pracuje i jako vysokoškolský pedagog, popularizátor vědy. Jeho knihy o těhotenství, porodu a dítěti patří mezi nejprodávanější tituly svého druhu v ČR.\n\nPo ukončení základní školy ve Zvoli u Prahy a Davli a gymnázia v Praze Modřanech pokračoval v roce 1978 studiem na Fakultě všeobecného lékařství Univerzity Karlovy (FVL UK), které absolvoval s vyznamenáním v roce 1984. Přestože ukončil FVL UK s vyznamenáním, musel pro plnou obsazenost pražských lékařských míst v chirurgických specializacích nastoupit v jiném oboru. Zvolil si obor anesteziologie, resuscitace a intenzivní medicína v tehdy Fakultní nemocnici Na Bulovce. V tomto oboru složil atestaci I. stupně (1987), ale bezprostředně po ní využil ve stejné nemocnici možnosti přestoupit do chirurgického oboru, kterým byla gynekologie a porodnictví.\n\nV roce 1988, jako první lékař zavedl v Československu do rutinní praxe epidurální analgezii u porodu. A v oblasti analgezie u porodu později zavedl v rámci naší země řadu dalších, klinicky významných novinek. V roce 1989 složil atestaci I. stupně, v roce 1992 atestaci II. stupně v oboru gynekologie a porodnictví a v roce 2012 v subspecializaci perinatologie a fetomaternální medicína. V roce 1994 obhájil kandidátskou práci na 1. LF UK s názvem \"Porod a epidurální analgezie\". Od roku 1994 byl opakovaně zvolen za předsedu Sekce porodnické analgezie a anestezie při ČGPS ČLS JEP, která byla v roce 2014 přejmenována na Sekci analgezie a intenzivní medicíny v porodnictví. Na 1. LF UK v roce 2006 obhájil habilitační práci na téma \"Neuroaxiální analgezie u spontánního porodu\". Od roku 2012 je zástupcem přednosty Gynekologicko - porodnické kliniky 1. lékařské fakulty Univerzity Karlovy a Všeobecné fakultní nemocnice v Praze. Od roku 2014 je členem výboru Sekce perinatologie a fetomaternální medicíny ČGPS ČLS JEP a v roce 2018 byl zvolen jejím místopředsedou. V roce 2016 se stal profesorem na Univerzitě Karlově, inaugurační přednáška byla na téma \"Endokrinologie fetomaternální jednotky\". Od roku 2018 je gestorem bakalářského studia porodní asistence 1. lékařské fakulty Univerzity Karlovy.\n\nJe autorem nebo spoluautorem více než 200 odborných publikací, které mají i velký citační ohlas (H-Index 17 v roce 2019). K jeho činnosti patří také založení a organizování systému mezioborového postgraduální vzdělávání lékařů. Pořádá významné odborné kongresy, z těch hlavních od roku 2000 pravidelně národní kongresy \"Kritické stavy v porodnictví\" a \"Academy of Obstetric Analgesia and Anestheasia (AORA)\". Je i úspěšným realizátorem elektronických projektů. Jeho monografie \"Porodnická analgezie a anestezie\" je považována za první elektronicky vydanou lékařskou knihu v České republice. Jím založené internetové portály jsou příkladem, jak odborně čelit zanášením fake news, hoaxů a aktivit trollů do tak vulnerabilního lékařského oboru, kterým je v současné době porodnictví. S historiky Filozofické fakulty UK byl u objevování pramenů o prvním císařském řezu, kdy mohla poprvé v historii lidstva současně přežít matka a dítě. Se svými spolupracovníky tuto práci publikoval a přednesl na 22. světovém kongresu perinatologů (FIGO 2018) v Rio de Janeiru. V roce 2019 se svým týmem zahájil vědecko-výzkumný projekt (PRAGUE QUiPP Study), jehož cílem je longitudinální multidisciplinární sledování nejen klinických, ale i biochemických, endokrinologických, imunologických a mikrobiologických faktorů, které vedou k předčasnému porodu.\n\n1984    absolvent Fakulty všeobecného lékařské UK v Praze (s vyznamenáním)\n\n1987    I. atestace v oboru Anesteziologie a resuscitace\n\n1989    I. atestace v oboru Gynekologie a porodnictví\n\n1992    II. atestace v oboru Gynekologie a porodnictví\n\n1994    udělen titul kandidáta věd za práci Porod a peridurální analgezie\n\n2006    habilitační práce v oboru gynekologie a porodnictví Neuroaxiální analgezie u\n\n            spontánního  porodu, udělen titul docent\n\n2012    zvláštní odborná způsobilost v oboru Perinatologie a fetomaternální medicína\n\n1985 – 1987     Anesteziologicko-resuscitační oddělení Fakultní nemocnice Na  Bulovce\n\n1987 – 1991      Gynekologicko porodnická klinika Fakultní nemocnice Na Bulovce\n\n1991 –  dosud   Gynekologicko porodnická klinika 1. LF a VFN v Praze\n\nod roku 1987     Česká společnost gynekologie a porodnictví ČLS JEP\n\nod roku 1988     Česká společnost anestezie, resuscitace a intenzivní medicíny ČLS JEP\n\nod roku 1994     předseda Sekce porodnické analgezie a anestezie při ČGPS ČLS JEP\n\nod roku 2010     členství v Obstetric Anaesthetists’ Association (OAA)\n\nod roku 2010     členství  Society for Obstetric Anesthesia and Perinatology (SOAP)\n\nod roku 2014     krajský perinatolog pro oblast Střední Čechy\n\nod roku 2014     člen výboru Sekce perinatologie a fetomaternální medicíny při ČGPS ČLS JEP\n\nod roku 2018     místopředseda výboru Sekce perinatologie a fetomaternální medicíny při ČGPS ČLS\n\n                         JEP\nZavedení a rozvoj epidurální analgezie v České republice do té doby nepoužívané metody pro regulaci porodní bolesti do běžné porodnické praxe (1989).\n\nZavedení nových lokálních anestetik a analgetik do běžné porodnické praxe: opioid sufentanil (1992), lokální anestetikum ropivakain (1998), lokální anestetikum levobupivakain (2001).\n\nZavedení rozvoj systematického studia endokrinologie fetomaternální jednotky (2004).\n\n2019  stříbrná medaile UK za významné celoživotní dílo a dlouholetou vědeckou a pedagogickou      \n\n          činnost\n\n2017  Medaile Josefa Hlávky je určena nestorům, zakladatelským a dalším významným osobnostem    \n\n          z českých veřejných vysokých škol, české vědy a umění jako ocenění jejich celoživotního díla          \n\n          ve prospěch české vědy, umění a vzdělanosti.\n\nJeho zálibou je sport. Aktivně se v klubu Sparta Praha věnoval lehké atletice (100, 200, 400 m). Je dvojnásobným mistrem ČSSR, mnohonásobným medailistou ČSSR a ČSR a československé Univerziády. Po ukončení aktivní sportovní kariéry se stal po roce 1989 funkcionářem AC Sparta Praha, posléze bezmála 10 let pracoval jako předseda správní rady Association Sparta Praha. Byl dlouholetým zástupcem ředitele slavného silničního závodu Běchovice Praha. V dnešní době je zakladatelem a ředitelem dnes již populárního přespolního závodu MCC Kros Štiřín.\n\nV naší zemi zaujímá významně aktivní postavení v oblasti literatury.  Literárně se věnuje popularizaci vědy. Jeho dílo \"Kniha o těhotenství, porodu a dítěti\" se stalo nejprodávanější knihou v České republice pro těhotné a matky s dětmi.\n\nJe významným propagátorem odkazu díla architekta a mecenáše Josefa Hlávky.  V současně době se neúnavně snaží obrátit pozornost k záchraně a dalšímu rozvoji nejslavnější Hlávkovy stavby v naší zemi, budovy bývalé Zemské porodnice, kde dnes sídlí Gynekologicko-porodnická klinika 1. LF UK a VFN v Praze.\n1. PAŘÍZEK A. a kol. Porodnická analgezie a anestezie. Praha: Grada Publishing, 2002. 535 s. . \"Monografie byla vyhlášena Českou společností anesteziologie, resuscitace a intenzivní medicíny Publikací roku 2002.\"\n\n2. PAŘÍZEK A. Kniha o těhotenství a porodu. Praha: Galén, 2005. 425 s. . Kniha byla v roce 2006 oceněna Charvátovou cenou v oboru popularizace vědy (cena Nadačního fondu dr. Paula Janssena).\n\n3. PAŘÍZEK A. Kniha o těhotenství @ porodu. První český interaktivní průvodce těhotenstvím, porodem a šestinedělím. 2. doplněné vydání. Praha: Galén, 2006. 414 s. .\n\n4.   PAŘÍZEK A. Kniha o těhotenství a dítěti.  3. vydání. Praha: Galén, 2008. 685 s. ISBN 9788072625949.\n\n5. PAŘÍZEK A. Kniha o těhotenství a dítěti. Český průvodce těhotenstvím, porodem, šestinedělím – až do dvou let dítěte. 4. vydání. Praha: Galén, 2009. 738 s. Příloha: Můj těhotenský  kalendář. 18 s. ISBN 9788072626533.\n\n6. PAŘÍZEK A. a kol. Analgezie a anestezie v porodnictví. 2. rozšířené a přepracované vyd. Praha: Galén; Kamenice: MCC Publishing, 2012. 427 s. . \"Monografie byla vyhlášena Českou společností anesteziologie, resuscitace a intenzivní medicíny Publikací roku 2012.\"\n\n7. PAŘÍZEK A. a kol. Kritické stavy v porodnictví. 1. vyd. Praha: Galén; Kamenice: MCC Publishing, 2012. 285 s. . \"Monografie byla vyhlášena Českou společností anesteziologie, resuscitace a intenzivní medicíny Publikací roku 2012.\"\n\n8.   PAŘÍZEK A. Kniha o těhotenství a dítěti. Český průvodce těhotenstvím, porodem, šestinedělím – až do dvou let dítěte. 4. vydání. Praha: Galén, 2013. 738 s. e-book.\n\n9.   PAŘÍZEK A. Kniha o těhotenství, porodu a dítěti. Těhotenství. 1. díl. 5. vydání. Praha Galén, 2015. 481 s. .\n\n10.  PAŘÍZEK A. Kniha o těhotenství, porodu a dítěti. Porod. 2. díl. 5. vydání. Praha: Galén, 2015. 397 s. .\n\n11.  PAŘÍZEK A., HONZÍK T. Kniha o těhotenství, porodu a dítěti. Dítě. 3. díl. Praha: Galén , 2015. 337 s. .\n\n12.  PAŘÍZEK A., HONZÍK T. Kniha o těhotenství, porodu a dítěti. Triplet. Praha: Galén , 2015.  1352 s. .\n\n1.  PAŘÍZEK A. Anestezie při gynekologické laparoskopii. In: KUŽEL D. \"Gynekologická endoskopie.\" Praha: Galén, 1996. ISBN 8085824\n\n2.  PAŘÍZEK A. Úskalí peridurální analgezie a anestezie u porodu. In: DOLEŽAL A. \"Technika porodnických operací.\" Praha: Grada Publishing, 1998, s. 45–54. .\n\n3.  PAŘÍZEK A. Porod a porodní bolest: Psychosomatické aspekty gynekologie a porodnictví. Porodnictví. In: \"Psychosomatické aspekty gynekologie a porodnictví.\" Praha: Levret, 1999, s. 162–169. ISBN 8023847406.\n\n4.  PAŘÍZEK A. Porodnická analgezie a anestezie v České republice – minulost, současný stav a budoucnost. In ČERNÝ V, CVACHOVEC K. \"Novinky v anesteziologii, intenzivní medicíně a léčbě bolesti.\" Praha: Galén, 2000. s. 176–179. .\n\n5.  PAŘÍZEK A, NOUZOVÁ K. Normal Values of Hemodynamic O Delivery and TEB Parameters in Graviditas and Nongraviditas. In: SRAMEK B.B. \"Systemic hemodynamics and hemodynamic management.\" Collierville, Tennessee: Instantpublisher.com, 2002. .\n\n6.  PAŘÍZEK A. Anestezie a analgezie u rizikových porodů. In: HÁJEK Z. \"Rizikové a patologické těhotenství.\" Praha: Grada Publishing, 2004, s. 399-409. ISBN 802470418.\n\n7.  PAŘÍZEK, A. Kritické stavy u rodičky za porodu. In: HÁJEK Z. \"Rizikové a patologické těhotenství.\" Grada Publishing, Praha, 2004, s. 379–395. ISBN 80247041-8.\n\n8.  PAŘÍZEK A. Porodní bolest. In: ROKYTA R, KRŠIAK M, KOZÁK J. \"Bolest:\" \"monografie alnageziologie.\"1. vyd. Praha: Tigis, 2006. s. 453–460. .\n\n9.  PAŘÍZEK A. Porodnická analgezie a anestezie. In: ZWINGER A. \"Porodnictví.\" Praha: koedice Galén, Karolinum, 2004. , ISBN Karolinum 8024608227.\n\n10. PAŘÍZEK A, HÁJEK Z, DOLENSKÁ S. Porodnictví. In: \"Medical Tribune Brevíř.\" Praha: Medical Tribune CZ, 2006. .\n\n11. PAŘÍZEK A, HÁJEK Z, DOLENSKÁ S. Porodnictví\".\" In: \"Medical Tribune Brevíř.\" Praha: Medical Tribune CZ, 2008, s. 276–334. .\n\n12. PAŘÍZEK A, HÁJEK Z, DOLENSKÁ S. Porodnictví. In: \"Medical Tribune Brevíř.\" Praha: Medical Tribune CZ, 2011. .\n\n13. PAŘÍZEK A, PAPEŽOVÁ H, UHLÍKOVÁ P. \"Poruchy příjmu potravy a ženský reprodukční systém.\" In: \"Spektrum poruch příjmu potravy. Interdisciplinární přístup.\" Praha: Grada Publishing, 2010. s. 211–222. .\n\n14. FAIT, T., PAŘÍZEK, A., ROZTOČIL, A., SRP, B. Fyziologický porod a šestinedělí\".\" In: HÁJEK, Z., ČECH, E., MARŠÁL, K. a kol. \"Porodnictví.\" Praha, Grada Publishing, s. 175-214.\n\n15. BINDER, T., BLÁHA, J., ČECH, E., FAIT, T., HÁJEK, Z., KREJČÍ, V., KUŽEL, D., MARTAN, A., MAŠATA, J., PAŘÍZEK, A., ROZTOČIL, A., SRP, B., ŠTEMBER, Z., VELEBIL, P., ŽIŽKA, Z. Nepravidelnosti a patologie těhotenství, porodu a šestinedělí. In: HÁJEK, Z., ČECH, E., MARŠÁL, K. a kol. \"Porodnictví.\" Praha, Grada Publishing, s. 237-459.\n\n1. PAŘÍZEK A, PETERKA T,CALDA P, ŽIŽKA Z, BINDER T,VORLÍČEK F, BILINA T, KREJČÍ V. Patologický porod, poranění při porodu, komplikace za\n\nporodu – I. In: ŽIVNÝ J. a kol. \"Programované texty z gynekologie a porodnictví.\" Praha: Karolinum, 1996.\n\n2.  PAŘÍZEK A. Fyziologické šestinedělí a laktace – I. In: ŽIVNÝ, J. a kol. \"Programované texty z gynekologie a porodnictví.\"Praha: Karolinum, 1996.\n\n3.  PAŘÍZEK A. Léky v těhotenství, za porodu, v šestinedělí, analgezie a anestezie v porodnictví – I. In: ŽIVNÝ, J. a kol. \"Programované texty z gynekologie a porodnictví.\" Praha: Karolinum, 1996.\n\n4.  PAŘÍZEK A. Porodnická analgezie a anestezie. In: MILOSCHEWSKY D. a kol. \"Regionální analgezie a anestezie\". Praha: Astra Pharmaceuticals, 2000. .\n\n5.  SCHNEIDERKOVÁ O, PAŘÍZEK A, MARUSIČOVÁ P. Porodnická analgezie a anestezie. In: \"Anesteziologie a resuscitační péče, skripta pro postgraduální vzdělávání.\" 5. vydání. Praha: Centon, Nadace AR, 1996.\n\n6. PAŘÍZEK A. Astma bronchiale, dystokie děložní, embolie plodovou vodou, hypotonie děložní. In: HORKÝ K. \"Lékařské repetitorium\". Praha: Galén, 2003. .\n\n7. PAŘÍZEK A. \"Léky, analgézie a anestezie v porodnictv. In\": ČECH E, HÁJEK Z, MARŠÁL K, Srp B a kol. Porodnictví. Druhé, přepracované a doplněné vydání. Praha: Grada, 2006. , 9788024713038. s. 141-148.\n\n\"8.\" PAŘÍZEK A. \"Analgezie, anestezie a léky v porodnictví.\" In: ŽIVNÝ J. \"Gynekologie a porodnictví. Testy\". Praha: koedice Galén, Karolinum, 2007. s. 347–348. \", 9788024613222.\"\n\n\"9.\" HÁJEK Z, PAŘÍZEK A, CALDA P, BENDL J. \"Vyšetřovací metody v porodnictví.\" In: ŽIVNÝ J. \"Gynekologie a porodnictví. Testy\". Praha: koedice Galén, Karolinum, 2007. s. 201–215. \", 9788024613222.\"\n\n"}
{"id": "1533116", "url": "https://cs.wikipedia.org/wiki?curid=1533116", "title": "Un petit fils", "text": "Un petit fils\n\nUn petit fils je připravovaný francouzský film režiséra Xaviera Beauvoise, jehož premiéra je naplánována na rok 2020. Půjde o Beauvoisův osmý celovečerní film. Natáčení snímku začalo v říjnu 2019 a probíhalo v obcích Étretat a Fécamp v Normandii. Ve filmu hrají Jérémie Renier, Victor Belmondo, Iris Bry a další. Autory scénáře jsou spolu s Beauvoisem Frédérique Moreau a Marie-Julie Maille, kteří s ním spolupracovali i na jeho předchozím snímku \"Les gardiennes\" (2017).\n"}
{"id": "1533120", "url": "https://cs.wikipedia.org/wiki?curid=1533120", "title": "Teresio Olivelli", "text": "Teresio Olivelli\n\nTeresio Olivelli (7. ledna 1916, Bellagio – 17. ledna 1945, KT Hersbruck) byl italský římskokatolický mučedník, voják a člen Italského odporového hnutí, v němž byl znám jako Agostino Gracchi. Katolická církev ho uctívá jako blahoslaveného.\n\nNarodil se 7. ledna 1916 v Bellagio v rodině Domenica Olivelliho a Clelie Invernizzi. Jeho strýc Rocco Invernizzi byl kněz a duchovní učitel mladých chlapců. \n\nRoku 1926 se rodina přestěhovala do Pavie. Zde navštěvoval školu Ghislieri a roku 1934 začal studovat právo na Univerzitě v Pavii. Studium dokončil v roce 1938. \n\nByl členem Katolické akce a Fašistické studentské skupiny.\n\nPozději začal vyučovat správní právo na Turínské univerzitě. Zde začala jeho práce, kdy se staral o chudé a sirotky. Napsal mnoho článků o právu a sociální sféře.\n\nRoku 1936 narukoval na vojnu a bojoval ve Španělské občanské válce. Později (1939) odešel do Německa, kde studoval až do roku 1941. Zde se naučil plynně mluvit německy. V roce 1941 bojoval na Ruské frontě. Zde byl poraněn omrzlinami. \n\nJeho zkušenosti ve válce ho obrátily proti fašismu a odmítl přísahat věrnost Italské sociální republice. Za to byl 9. září 1943 deportován do Innsbrucku a 20. října stejného roku odešel do Milána. Zde založil \"podzemní\" noviny, které propagovaly křesťanství.\n\nKvůli jednání fašistů, jako byla např. deportace Židů se Teresio rozhodl bojovat v Italském odporovém hnutí. Dne 27. dubna 1944 byl zatčen a vězněn v několika věznicích. Nacisté jej mučili, ale i přes kruté bolesti pomáhal svým spoluvězňům. V jedné z věznic se spřátelil s dnes blahoslaveným Odoardem Focherinim.\n\nNaposled byl převezen do koncentračního tábora Hersbruck, kde byl 17. ledna 1945 umlácen k smrti, protože se snažil chránit ukrajinského vězně. Jeho tělo bylo spáleno a popel vhozen do společného hrobu.\n\nProces blahořečení byl zahájen 19. ledna 1988 v diecézi Vigevano. Dne 14. prosince 2015 uznal papež František jeho hrdinské ctnosti.\n\nDne 16. června 2017 uznal papež jeho mučednictví. Blahořečen byl 3. února 2018.\n\n"}
{"id": "1533121", "url": "https://cs.wikipedia.org/wiki?curid=1533121", "title": "Hydropolis", "text": "Hydropolis\n\nHydropolis je ekologické znalostní a vzdělávací centrum věnované vodě v polské Vratislavi. Centrum spojuje vzdělávací hodnoty s moderní výstavní formou.\n\nJedná se o jediné zařízení tohoto typu v Polsku a jedno z mála na světě. Výstavní plocha je umístěna v historické novogotické podzemní nádrži na čistou vodu z 19. století o rozloze 4600 m². Nádrž vratislavské vodárny fungovala až do roku 2011, kdy byla vyřazena z provozu. Přizpůsobení historické budovy výstavní funkci vyžadovalo zavedení nových architektonických prvků. Nádrž je v poli zapuštěna 360 cm. Její vnitřek tvoří čtyři pravoúhlé komory pokryté železobetonovými válcovými klenbami. Stěny ze slínkových cihel mají tloušťku až 126 centimetrů. Z vnější strany je budova kryta vrstvami hlíny a zeminy. Tloušťka této vrstvy je 160 cm a je na ní luční vegetace. Na zelenou střechu nádrže vedou schody a rampa. Po provedení nezbytné rekonstrukce tak v roce 2015 vzniklo Centrum environmentálního vzdělávání „Hydropolis\". \n\nHydropolis je místo, kde multimediální technologie, interaktivní instalace, věrné repliky a modely, jakož i dotykové obrazovky bohaté na informace slouží jednomu účelu – ukázat vodu ve všech jejích aspektech. Expozice prezentuje procesy, ve kterých je voda zapojena – od funkce vody v lidském těle až po mořské proudy, které formují klima na Zemi. \n\nV jedné z devíti tématických zón, na 360 stupňové panoramatické obrazovce, je promítán film o koloběhu vody, jinde je vystaven batyskaf Trieste – první loď s posádkou, která se ponořila do nejhlubšího místa na Zemi. Zajímavá je možnost vyzkoušet si fungování starých vodních mechanismů.\n\nVodní planeta, Hlubiny, Oceán života, Relaxační zóna, Člověk a voda, Historie vodního inženýrství, Město a voda, Vodní stavy a Dočasné výstavy.\n\nKromě výstavních aktivit má středisko rozsáhlou vzdělávací nabídku. \n\n\n\n\n"}
{"id": "1533122", "url": "https://cs.wikipedia.org/wiki?curid=1533122", "title": "Stefanija Turkevič-Lukianovič", "text": "Stefanija Turkevič-Lukianovič\n\nStefanija Turkevič-Lukianovič (ukrajinsky: Туркевич-Лукіянович Стефанія Іванівна; 25. dubna 1898 Brody ve Lvov, Ukrajina – 8. dubna 1977 Cambridge, Velká Britanie) byla ukrajinská komponistka, pianistka a muzikoložka. Oficiálně uznána jako první ukrajinská skladatelka. Za doby Sovětského svazu byla její díla zakázána.\n\nNarodila se jako první dítě v rodině kněze, sbormistra, katechety a hudebního kritika Ivana Turkeviče (Туркевич) (1872–1936) a Sofie Kormošivové (Кормошів). Měla mladší sestru Irenu Turkevič–Martinec (Іри́на (Ірена) Туркевич-Мартинець)a mladšího bratra Lva Turkeviče (Лев Туркевич). Její dědeček (Lev Turkevič) i otec (Ivan Turkevič) byli kněží. Matka Sofia Kormošivová (Кормошів) byla pianistkou a studovala u Karola Mikuliho a Viléma Kurze. Doprovázela také mladou Solomii Krušelnickou. Celá rodina byla muzikální a všichni hráli na nějaký hudební nástroj. Stefania hrála na klavír, harfu a harmonium. Později vzpomínala na své dětství a na lásku k hudbě takto:\n\n\"Uprostřed všeho byla moje matka, která hrála nádherně na klavír. Jako dítě jsem velmi ráda poslouchala její hru. Potom u nás vznikl domácí salonní orchestr. Hráli jsme takto: otec na basu, moje matka na klavír, Leno (\"Льоньо\") na violoncello, já na harmonium, Marijka a Zenko\" (Марійка і Зенко), studenti prof. Perfetského\", na housle. Otec také založil rodinný sbor. To byly naše první kroky do světa hudby. Nikdy nešetřili peníze na naší hudební výchově\".\n\nPrvní lekce hudby dostávala od své matky. Vystudovala gymnázium Basilského řádu sv. Josafata ve Lvově. Po první světové válce pak klasickou skladbu u Vasila Barvinského (Василь Олександрович Барвінський) a klavír u Viléma Kurze a Eži Ljaleviče (Єжи Лялевич) na Lvovské konzervatoři pojmenované po Mykolu Lysenkovi. V roce 1919 napsala své první hudební dílo – \"Liturgii\" (Літургію), které se hrálo několikrát v katedrále sv. Jiří ve Lvově. V roce 1921 studovala na Vídeňské univerzitě u Guido Adlera a na Hudební akademii u Josefa Marxe ve Vídni, kde v roce 1923 promovala a získala tak učitelský diplom. V roce 1925 odcestovala se svým prvním manželem Robertem Lisovským do Berlína, kde studovala u Franze Schrekera a u Arnolda Schönberga. Během tohoto období, v roce 1927, se narodila její dcera Zoya (Зоя). Z Berlína odešla do Prahy, kde studovala u Zdeňka Nejedlého na Karlově univerzitě, u Otakara Šína na pražské konzervatoři a u Vítězslava Nováka na Hudební akademii. Na Ukrajinské svobodné univerzitě v Praze získala v roce 1934 doktorát v oboru muzikologie. Stala se tak první ženou z Galicie, (tehdy součást Polska), která získala doktorát Ph.D. Po návratu do Lvova od roku 1934 do začátku druhé světové války pracovala jako učitelka hudební teorie a klavíru na Lvovské konzervatoři a stala se členem Svazu ukrajinských profesionálních hudebníků.\n\nNa podzim roku 1939, po sovětské okupaci západní Ukrajiny, pracovala jako lektor a koncertní mistr ve Lvovské opeře a od roku 1940 do roku 1941 byla docentem na Lvovské konzervatoři. Po uzavření konzervatoře za německé okupace pokračovala ve výuce na Státní hudební škole a doprovázela na klavír ve Lvovské opeře a pro rozhlas. Na útěku před Rudou armádou na jaře 1944 emigrovala se svou rodinou ze Lvova do Vídně. V roce 1946 se pak rodina přestěhovala do jižního Rakouska a odtud do Itálie, kde se její druhý manžel Narciz Lukianovič (Нарциз Лукіянович) stal lékařem druhého polského sboru pod britským velením.\n\nNa podzim 1946 se přestěhovala do Spojeného království a pracovala tam na svých skladbách. Vytvořila baletní hudbu a operu, složila čtyři symfonie, liturgickou hudbu, komorní hudbu a skladby pro klavír a umělecké písně.\n\nŽila v Brightonu (1947–1951), Londýně (1951–1952), Barrow Gurney (nedaleko Bristolu) (1952–1962), Belfastu (Severní Irsko) (1962–1973). a Cambridge (od roku 1973).\n\nKoncem čtyřicátých let se vrátila k tvůrčí práci a napsala většinu svých skladeb. Čas od času působila znovu jako pianistka, zejména v roce 1957 na řadě koncertů v ukrajinských komunitách v Anglii a v roce 1959 na koncertu klavírní hudby v Bristolu. Byla členkou Britské společnosti skladatelek a hudebníků (která existovala až do roku 1972). Její opera \"Oksana's Heart\" byla v roce 1970 uvedena ve Winnipegu (Kanada), ve Centennial Concert Hall. Pod uměleckým vedením její sestry Ireny Turkevycz-Martynec ji tam hrálo Ukrajinské dětské divadlo. Je to příběh dívky, která v kouzelném lese hledá své ztracené bratry a setkává se tam s mytologickými postavami.\n\nZemřela 8. dubna 1977 v Cambridge ve Velké Británii.\n\nSymfonie (Симфонічні твори)\n\n\nBalety (Балети)\n\n\nOpera (Опера)\n\n\nDětské opery (Дитячі опери)\n\n\nSborová tvorba (Хорові твори)\n\n\nKomorní a instrumentální díla (Камерно – Інструментальні твори)\n\n\nKlavírní díla (Фортепіанні Твори)\n\n\nRůzné (Різне)\n\n\n\n"}
{"id": "1533124", "url": "https://cs.wikipedia.org/wiki?curid=1533124", "title": "Gabriel Sagard", "text": "Gabriel Sagard\n\nGabriel Sagard (křtěný Théodat) byl francouzský laický bratr a člen řádu Rekollektů (\"Ordo fratrum minorum recollectorum -\" francouzská odnož františkánů). Jednalo se o jednoho z prvních křesťanských misionářů v Nové Francii. Je znám tím, že popsal své zážitky z rané Nové Francie a z cesty k Huronům. \n\nDatum jeho narození ani smrti není známo. Informace o jeho životě jsou rovněž útržkovité. V roce 1614 žil v Paříži. Již tehdy patřil do řádu Rekollektů a snil o svém misijním působení. Do Nové Francie připlul v červnu 1623. V srpnu 1623 byl spolu se dvěma dalšími bratry vyslán do huronské vesnice Ossossanë na jižním břehu Huronského jezera. Zde započal svou misijní práci a studoval místní indiánský jazyk. Již v červenci 1624 byl ovšem odvolán zpět do Francie. Jakékoliv záznamy o jeho životě pak končí rokem 1636. O svých zkušenostech ze zámoří vydal dvě vícedílné publikace: 1) \"Le grand voyage du pays des Hurons\" (1632), 2) \"L'histoire du Canada\" (1636). Druhé dílo zahrnovalo rozšířenou verzi prvního díla včetně huronského slovníku (\"Le grand voyage\" a \"Dictionnaire de la langue huronne\"). Malá část provincie Quebec je pojmenována na jeho počest Sagard.\n"}
{"id": "1533125", "url": "https://cs.wikipedia.org/wiki?curid=1533125", "title": "Gergő Szabó", "text": "Gergő Szabó\n\nGergely Szabó (* 30. března 1981) je bývalý maďarský zápasník–volnostylař.\n\nZápasení se věnoval od 7 let v Budapešti v klubu Vasas SC. Pod vedením László Dvoráka se specializoval na volný styl. V maďarské mužské reprezentaci se pohyboval od roku 2002 ve váze do 66 kg. V roce 2003 se devátým místem na mistrovství světa v New Yorku kvalifikoval na olympijské hry v Athénách. V olympijském roce 2004 však místo přípravy musel před disciplinární komisi vysvětlovat své účinkování ve filmech pro dospělé s tématikou gay pod pseudonymem Sergio Foster. Na červencový nominační turnaj v Polsku – Memorial Wacława Ziółkowského neodjel z důvodu bolesti v oblasti krční páteře. Nominaci místo něho získal mladý Gábor Hatos. V reprezentaci se ukázal naposledy v roce 2006 ve váze do 74 kg. \n\n"}
{"id": "1533128", "url": "https://cs.wikipedia.org/wiki?curid=1533128", "title": "Carlos Queiroz", "text": "Carlos Queiroz\n\nCarlos Queiroz (* 1. března 1953, Nampula, Mosambik) je portugalský fotbalový trenér. Od února 2019 vede kolumbijskou reprezentaci.\n\nNa začátku trenérské kariéry vedl reprezentaci Portugalska do 20 let. S tou dvakrát za sebou opanoval juniorské mistrovství světa v této věkové kategorii – v letech 1989 a 1991. Mnozí jeho mladí svěřenci se prosadili ve velkém fotbale, jmenovitě Luis Figo, Rui Costa či João Vieira Pinto.\nTito a další portugalští hráči jsou nazýváni „Zlatou generací“.\n\nMezi roky 1991 a 1994 vedl seniorskou reprezentaci Portugalska.\n\nSe Sportingem vyhrál domácí pohár Taça de Portugal, a to v sezoně 1994/95. Ačkoli měl k dispozici Luíse Figa, Sporting pod ním dlouhé čekání na titul neukončil.\n\nOd září 2000 do března 2002 vedl národní tým Jihoafrické republiky (JAR), který dovedl na mistrovství světa v roce 2002. Čelil kritice, že upřednostňuje fotbalisty z Evropy.\nNa Africkém poháru národů 2002 postoupil bez prohry ze skupiny B, ve čtvrtfinále ale padl s domácím Mali. Před mistrovstvím rezignoval, jihoafrická asociace k němu po neúspěchu na africkém turnaji přivedla bývalého kouče národního týmu Joma Sona, bývalého fotbalisty. Oba muži se nedokázali dohodnout na konečné soupisce pro MS, proto Queiroz odešel.\n\nV červnu 2002 se rozhodl přijmout roli trenérského asistenta Alexa Fergusona u Manchesteru United,\nkde nahradil Steva McLarena.\nTým nazývaný \"Rudí ďáblové\" získal další mistrovský titul v Premier League vystřídajíc na trůnu Wengerův Arsenal. Před sezonou 2003/04 United opustil David Beckham (přestup do Realu Madrid), jeho náhradou se stal Cristiano Ronaldo (přestup ze Sportingu), kterého doporučil právě Queiroz.\nĎáblové ale měli případně políčeno na Arjena Robbena nebo Ronaldinha. Z toho vyplývá, že Ferguson a Queiroz se rozhodli dát přednost hráčům spoléhajícím na dribling a nikoliv na centrované míče.\n\nV ročníku 2003/04 vedl Queiroz Real Madrid, ale nezískal žádnou trofej, což se Realu nestalo pět roků.\nMužstvo posílil David Beckham, opustil jej Claude Makélélé (odešel do Chelsea). V mužstvu se sešly hvězdy jako Ronaldo, Raúl, Luís Figo, Zinédine Zidane nebo nově David Beckham. Po dvaceti letech však Real vyhrál na půdě rivala – FC Barcelony – díky gólům Brazilců Roberta Carlose a Ronalda, kteří zařídili výhru 2:1 a v zápase, ve kterém nasadil Queiroz Beckhama netradičně do středu pole.\nVe španělské La Lize skončil Real až čtvrtý, v poháru Copa del Rey prohrál ve finále proti Realu Zaragoza. Ve čtvrtfinále Ligy mistrů vypadl s pozdějším finalistou AS Monaco. Queiroz byl propuštěn a znovu spojil síly s Fergusonem u United jako jeho asistent. Po šampionátu EURO 2004 se kriticky vyjádřil k Beckhamovi a jeho fyzické přípravě v dresu Realu i Anglie.\n\nBěhem Queirozovy jedné sezony v Realu skončily United na třetím místě za Arsenalem a Chelsea, přičemž na triumfující Arsenal ztratily 15 bodů. V červenci 2004 podepsal Queiroz smlouvu na tři roky.\nV ročníku 2004/05 se United sice znovu umístily až třetí, avšak začalo se spolu sehrávat mladé duo Ronaldo a Rooney. Během letních měsíců roku 2005 se přivedly posily jako brankář van der Sar, stoper Vidić a krajní obránce Evra. Na podzim opustil mužstvo kapitán Roy Keane, který do nového systému nepasoval. Keane se tak připojil k britským hráčům Davidu Beckhamovi, Philu Nevillovi nebo Nicky Buttovi, kteří uvolnili místo novým vycházejícím hvězdám.\nQueiroz nadále rozvíjel Ronaldův a Rooneyho talent.\n\nV ročníku 2005/06 opět nedošlo na titul, získala jej Chelsea s náskokem osmi bodů na United. Skupina Ligy mistrů dopadla poslední, čtvrtou příčkou. Nejlepším střelcem mužstva byl Ruud van Nistelrooy, avšak jehož souhra s Ronaldem vázla. Ronaldova hra ozdobená kličkami postrádala prvek rychlých centrů do vápna, na nichž byl forvard Nistelrooy závislý.\nRozepře mezi oběma fotbalisty ukončilo až léto 2006, kdy klub Nistelrooye prodal do Realu Madrid.\n\nV ročníku 2006/07 už byl mistrovský titul u mužstva Fergusona a Queiroze. Tým došel do semifinále Ligy mistrů, kde podlehl milánskému AC a byl poraženým finalistou v FA Cupu. Další ročník, Queirozův poslední u United, vyhrál tým Premier League i Ligu mistrů.\n\nOd července 2008 působil Queiroz opět u reprezentace Portugalska, se kterým se kvalifikoval na MS 2010, které se konalo v Jihoafrické republice.\n\nV prvním zápase Portugalsko remizovalo 0:0 s Pobřežím slonoviny, aby druhý zápas výsledkem 7:0 porazilo Severní Koreu. Po remíze 0:0 s Brazílií postoupilo Portugalsko do osmifinále, kde vypadlo se Španělskem po prohře 0:1. V září jej Portugalská fotbalová asociace odvolala z pozice trenéra.\n\nZačátkem dubna 2011 byl představen jako nový trenér íránského národního týmu, kterému se upsal na období tří let.\nPremiérou v roli íránského kouče se stal přátelský zápas s Madagaskarem, který skončil výhrou 1:0.\nZáhy odstartovala asijská kvalifikace na Mistrovství světa 2014, kdy Írán v rámci druhého kola nastoupil proti reprezentaci Malediv. Írán vyhrál v obou zápasech – 4:0 a 1:0 – a postoupil do třetí části, kde jej ve skupině E čekaly národní mužstva Bahrajnu, Kataru a Indonésie.\nVe skupině Queiroz dovedl Íránce k prvnímu místu – i díky výhře 6:0 nad Bahrajnem\n– a postupu do závěrečné čtvrté fáze.\nÍrán ve skupině A opět skončil jako první i před Jižní Koreou a zajistil si účast na MS 2014 v Brazílii.\n\nNa světovém šampionátu se Írán v úvodu setkal s Nigérií. Queiroz svým svěřencům naordinoval defenzivní taktiku, která přinesla první bezgólovou remízu na brazilském MS.\nZápas, který ukázal jen minimum gólových příležitostí si vysloužil pískot a bučení ze strany diváků, Queiroz byl ale s výkonem Íránců spokojený.\nProti Argentině držel Írán po celý zápas nerozhodný výsledek a ve druhém poločase si dokonce vytvořil gólové příležitosti. Proti hlavičce Ashkana Dejagaha musel brankář Romero vytáhnout dobrý zákrok, v závěru se v šanci ocitl též forvard Reza Ghoochannejhad. Argentina držela balón, v první půli jej držela 73% herního času, ale ani útočné trio Agüero, Higuaín, Messi se proti úporné obraně zprvu nedokázalo prosadit.\nByl to až v 91. minutě nastavení Lionel Messi, kdo rozhodl o vítězství Argentinců a jejich postupu do osmifinále.\nProti Bosně živil Írán stále naději na postup, naproti tomu Bosna stoprocentně skončila. Po prvním poločase ale Bosna díky gólu Džeka vedla. Írán jednak potřeboval vyhrát a nejlépe o několik gólů a jednak musela Nigérie prohrát proti Argentině. Queirozovi svěřenci si mnoho šancí nevytvořili a v 67. minutě již prohrávali rozdílem dvou gólů, poté co se prosadil Pjanić. Po 80. minutě vstřelil první gól Íránců na MS Ghoochannejhad, ale Bosna opět zvýšila na dvougólový rozdíl gólem Vršajeviće.\n\nÍrán tak skončil poslední s jedním bodem, dobrou zprávou ale bylo, že se Queiroz rozhodl u mužstva zůstat a v září podepsal kontrakt na další čtyři roky.\n\nV únoru 2019 se stal trenérem reprezentace Kolumbie.\n\nQueiroz se během trenérské kariéry ukázal jako dobrý odhadce mladých talentovaných fotbalistů – jak během působení u mládežnické reprezentace Portugalska, tak během působení v Manchesteru United.\n\n"}
{"id": "1533131", "url": "https://cs.wikipedia.org/wiki?curid=1533131", "title": "Vsevolod Sergejevič Tarasevič", "text": "Vsevolod Sergejevič Tarasevič\n\nVsevolod Sergejevič Tarasevič (Всеволод Сергеевич Тарасевич, 1919, Moskva–1998) byl sovětský fotograf a klasický fotožurnalista.\n\nVsevolod Tarasevič začal publikovat obrázky v novinách \"Smena\" a \"Leningradskaja pravda\", zatímco ještě studoval na Leningradském elektrotechnickém institutu. \n\nOd roku 1940 pracoval jako fotožurnalista leningradského zpravodajského oddělení Fotografická kronika TASS. Od začátku Velké vlastenecké války působil jako fotožurnalista politického oddělení Severozápadního a poté Leningradského frontu.\n\nPo válce pracoval tři roky v novinách \"Večerní Leningrad\". Po přestěhování do Moskvy pracoval jako fotoreportér na Výstavě úspěchů národního hospodářství pro tiskovou agenturu Novosti. Patří mezi první sovětské fotografy, kteří začali fotografovat barevně (1954-1955), a tyto snímky byly v roce 2008 součástí výstavy \"Primrose\" na Photobiennale. \n\nV 70. letech zastával funkci děkana fakulty fotožurnalistiky Institutu žurnalistiky Moskevské organizace Svazu novinářů.\n\nJeho nejznámější práce jsou: \"Dmitrij Šostakovič\" (1960), série \"Jurij Gagarin v letadle Il-18 na cestě z Kuibyševa do Moskvy\" (1961), \"Souboj\" (vítězný snímek soutěže World Press Photo 1963), \"Land's End\" a další. \n\nJe autorem série fotografií \"Blokáda Leningradu\" (1941-1943), z nichž jsou některé k dispozici na Wikimedia Commons díky daru RIA Novosti.\n\n\n\n\n\n\n"}
{"id": "1533132", "url": "https://cs.wikipedia.org/wiki?curid=1533132", "title": "Moravské malířky na cestě k abstrakci", "text": "Moravské malířky na cestě k abstrakci\n\nMoravské lidové umění sbírala malířka Zdenka Vorlová Vlčková (1872–1954), kterou i inspirovalo. Jeho sběratelkou byla také malířka Zdenka Braunerová (1854–1934), která moravskou tvořivost a písně s úspěchem propagovala i v Paříži. Abstraktní krásy ornamentu si cenil anglický reformátor Ruskin. Ideje Johna Ruskina, že ruční práce harmonicky rozvíjí rozum, cit i zručnost podnítily vznik mnoha uměleckořemeslných dílen v Evropě. Jeho idejemi se nadchla i malířka MarieTeinitzerová (1879–1960), která se stala zakladatelkou ruční výroby tkanin. Už od roku 1905 se inspirovala ornamenty primitivních národů, ornamenty egyptskými i perskými. V roce 1908 bylo vydáno album fantazijních kreslených ornamentů pražské Němky Katherine Schoffnerové Vývoj ornamentu k volné abstrakci se stal podnětem pro vznik abstraktního umění V roce 1910 namaloval první abstraktní obraz Vasilij Kandinskij v Murnau u Mnichova, kde žil s německou malířkou Gabrielle Munterovou (1877–1962), která se inspirovala místními lidovými obrázky na skle. I pro Kandinského bylo lidové umění velkou inspirací. V roce 1912 namaloval svůj první abstraktní obraz František Kupka. Jeho obraz \"Amorfa\" byl prvním nefigurativním obrazem vystaveným v Paříži. Kupka ve dvacátých letech přednášel v Paříži českým stipendistkám a mohly tak poznat zdroj jeho inspirací i jeho abstraktní obrazy. Zaujal jak sochařku z Prostějova Hanu Wichterlovou, tak malířku Věru Jičínskou.\n\nVěra Jičínská (1898–1961) žila od svých dvou let v Rosicích u Brna. Studovala v Praze, Mnichově a Paříži. Po návratu z Paříže malovala stále abstraktněji. V polovině třicátých let namalovala několik osobitých abstraktních obrazů s názvy \"Stvoření světa, Krystaly, Žlutý interiér, Odraz, Podzimní akord.\" Ke konci padesátých let namalovala ještě další abstraktní obrazy.\n\nCecilie Marková (1911–1998) se narodila v Kyjově. Vyučená modistka měla zkušenosti s kreslením jen při tvorbě návrhů Po smrti manžela cítila nutkání kreslit, ale ne ze svá vůle, věřila, že ruku jí vedl duch. Stala se medijní malířkou cizích světů, nevídaných květů, krajin i osob. Vystavovala až v padesátých letech. Připojila se k ní další medijní malířka Vlasta Kodríková (1929) z Uherského Ostrohu, která bez pomoci rýsovacích potřeb vytvářela zcela bezchybné stroje, podobné kosmickým, abstraktní duchovní poselství.\n\nRůžena Magniová (1929–2008) z Bučovic u Vyškova po přestěhování se do Žďáru využívala pro své obrazy kombinovanou technikou batiku, chemii i malbu. Inspirací jí byla nejen příroda, ale dokázala ve svých abstraktních obrazech vyjadřovat tvary své pocity a myšlenky.\n\nMilena Šimková Elgrová (1898–1977), krajinářka, žačka Kalvody, která většinu života prožila v Brně, se ke konci svého života pokusila z realismu přejít k abstraktním námětům. Byla inspirována hudbou a poezií a na svých velkých formátech pastelem tvořila abstraktní obrazy s názvem \"Kolébka lidstva\" nebo \"Vesmír.\"\nInez Tuschnerová (1932–2016) se narodila a tvořila v Brně. Hned po \"Škole vidění\" u Oskara Kokoschky v Salzburku tíhla k abstrakci. Vytvářela návrhy na tapiserie a zjednodušovala postavy. Od poloviny 60. let se věnovala netkané tapiserii \"Art Protis\", jejíž nová technologie byla vyvinuta v Brně a pozvedla ji na uměleckou úroveň. Sama se jako jediná v republice věnovala další nové technologii \"Arteg\", kterou také vynalezl \"Výzkumný ústav vlnařský v Brně\" a tu spolupracovala s architekty. Rozměr nebyl omezen, pokrývala Artegem podlahy i stěny, což vyhovovalo její velkorysosti a živým gestickým vzorům. Vrcholem tvorby byla její tapiserie-objekt \"Střelnice,\" vystavená v Lausanne v roce 197O a reagující na rok 1968. V textilu tvořila další objekty, grafiku, prostorová díla, miniatury. Zanechala po sobě mnoho abstraktních návrhů.\n\nMarie Filippovová se narodila v Brně v roce 1938. Od 70. let se zabývala převážně grafikou a tvořila volné cykly v suché jehle a leptu nebo byla inspirována literaturou. Od ukončení pedagogické činnosti se věnovala lavírovaným kresbám tuší na papír. Pracovala s bodem v mnoha variacích. Body zaplňovala jeden po druhým na celý formát papíru, bodem nekončícím. Body, z nichž každý je jedinečný, si samy vytváří v mnohosti různé odstíny a světla. Při výstavách pracuje s prostorem, velké formáty věší, nadsouvá, roluje a podobně. Překvapuje nás dosud námi nevídanými řešeními instalace i originálními díly, vytvořenými přemýšlením, hravostí i neomylným výtvarným citem.\n\nInge Kosková se narodila v Brně v roce 1940, studovala a žije v Olomouci. Malířka s hudebním a hlavně kreslířským nadáním byla po studiích ovlivněna surrealismem. Od roku 1970 se věnovala krajině. Využila znalost jógy k svému maximálnímu soustředění. Je považována za fenomenální kreslířku. Kreslí především perem a tuší a dospívá k abstrakci. Svou velkou citlivostí dokáže zaznamenat nálady i rytmy těla.\n\nZdena Hohmová se narodila v Brně v roce 1955. Po studiích na AVU v Praze se věnovala krajině a figurální malbě, abstrahovala ji a zajímala se i o strukturální malbu. Dospěla k abstrakci. Její krajiny jsou imaginární, kombinuje v nich malbu s linií. Vnitřními pocity, které do krajin promítala, spěla k duchovnosti. Vytvářela cykly \"Bílá bažina\" nebo \"Deště.\" Později s velkou svobodou experimentovala. Byla nazývána \"Moravská Toyen.\"\n\nVladimíra Sedláková (* 1962 v Brně) studovala průmyslovou školu strojní i AVU. Zkušenosti z obou škol propojila a ze znaků technických výkresů vytvářela zajímavé geometrické abstraktní kompozice. V tomto duchu tvořila obrazy, kresby i sochy. Nový prostor pro její tvorbu jí umožnila digitalizace. Využívala možností počítače, ale kompozice si v něm tvořila sama. Její práce byly vybrány porotou na Bienále 4 v Bostonu v roce 2016.\n\nDaniela Mikulášková, narozená v Brně 1974, je objevitelkou nového způsobu zacházení s technikou vyšívání. Energickými tahy jehlou vytváří různé jevy a děje. Nitě klade do různých směrů a vznikají až grafické tajemné kompozice se soukromým poselstvím.\n\nEva Mezerová se narodila v Moravské Třebové roku 1974. Malovala nejprve portréty a figury, tvořila koláže, v olejomalbě krajiny, portréty a alegorie s prvky surrealismu. Od roku 2010 malovala přímo na textil a tato technika jí dopomohla k rychlému rozhodování a preciznosti. Všechny své zkušenosti výtvarné i osobní pak zúročila v dalších kresbách a malbách s neobyčejně bohatou barevností a fantasií zcela ojedinělou. Vytváří i osobité cykly, např. \"Zahrady.\" Inspiruje ji příroda a poezie.\n\nTvorba moravských malířek, které se věnovaly abstraktnímu umění, byla přínosná. Jejich tvorba obohatila tapiserie (I. Tuschnerová), kresbu (M. Filippovová, I. Kosková), kresbu nově zapojila do prostoru (M. Filippovová), obohatila i krajinářství o novou abstraktnější podobu (Z. Hohmová), rozšířila geometrickou abstrakci o možné využití technických výkresů a digitalizace (V. Sedláková), v technice vyšívání objevila možnosti vlastních výtvarných kompozic (D. Mikulášková) a dokázala, že nejen v jednoduchosti je krása, ale i v mnohosti (E. Mezerová).\n\n"}
{"id": "1533133", "url": "https://cs.wikipedia.org/wiki?curid=1533133", "title": "Igor Balalajev", "text": "Igor Balalajev\n\nIgor Vladimirovič Balalajev (rusky Игорь Владимирович Балалаев), (* 10. prosince 1969, Omsk), je divadelní a filmový herec a přední umělec moskevského muzikálu, který se zúčastnil produkcí, jako 12 židlí; CATS; Notre Dame de Paris; Romeo a Julie; Hrabě Monte Cristo; Kabaret; Hrabě Orlov nebo třeba Anna Karenina. Také byl vypravěčským hlasem v rozhlasovém programu „Příběhy v detailech“.\n\nPo ukončení povinné služba v armádě nastoupil Igor Vladimirovič Balalaev v roce 1991 na školu spadající pod Jekatěrinburský státní divadelní ústav. Studoval drama a úspěšně dokončil studia roku 1995. Po absolvování se vrátil do rodného Omsku, kde vystřídal několik divadel. Už po dvou letech byl nominován na divadelní cenu Zlatá maska Juška-Tugy v operetě Bílé akácie. V roce 2002 se přestěhoval do Moskvy, kde byl přijat do souboru MTYUZ. Hrál v představeních Tram, nebo třeba Touha v režii Henrietty Yanovské a ztvárnil hlavní roli ve hře Roberto Zucco v režii Kamy Ginkase. Účast v muzikálu Notre Dame de Paris se stala zlomovým bodem pro jeho kariéru, začalo jeho muzikálové období. Zahrál si třeba Karenina, manžela hlavní postavy, v muzikálu Anna Karenina. Od té doby také často dabuje zahraniční filmy do ruštiny. \n\nJe ženatý a má dceru Alexanderu.\n\n\nStátní divadelní ústav Jekatěrinburg\n\n\nPáté divadlo\n\n\nStátní hudební divadlo Omsk\n\n\nMoskevské divadlo mladých diváků\n\n\n\n\n\n"}
{"id": "1533138", "url": "https://cs.wikipedia.org/wiki?curid=1533138", "title": "Jaroslav Fichtl", "text": "Jaroslav Fichtl\n\nJaroslav Fichtl (březen 1924 – ) byl český fotbalový obránce.\n\nS fotbalem začínal v SK Sparta Staňkov a poté v SK Staňkov, v jehož A-mužstvu nastupoval již v 17 letech na postu středního záložníka. V létě roku 1943 přestoupil do Olympie Plzeň, s níž hrál dalších pět let divizi českého venkova. V roce 1948 Olympia Plzeň zanikla, vstoupila do nově ustavené ZSJ Škoda Plzeň. Členem tohoto klubu se stal i Jaroslav Fichtl. \n\nBěhem základní vojenské služby nastupoval za Armádní tělovýchovný klub Praha (dobový název Dukly). V nejvyšší soutěži hrál v sezoně 1950 za Škodu Plzeň.\n\n\n"}
{"id": "1533143", "url": "https://cs.wikipedia.org/wiki?curid=1533143", "title": "Cypřišek tupolistý", "text": "Cypřišek tupolistý\n\nCypřišek tupolistý (\"Chamaecyparis obtusa\") je stálezelený, jednodomý, jehličnatý, chladu odolný strom pocházející z východní Asie. Pro svůj vzhled, poměrně pomalý růst i nenáročnost na prostředí je ve své domovině a nově i v Evropě a Severní Americe hojně pěstován. V zemích svého původů bylo již v prvém tisíciletí n. l. dřevo z těchto stromů používáno pro svou kvalitu na stavbu šintoistických či buddhistických svatyní i šlechtických domů a z jeho zakrslých odrůd byly pěstované mnohasetleté bonsaje. Do Evropy byl tento druh jako okrasná dřevina zaveden až po roce 1860.\n\nDřevina pochází z východoasijských ostrovů, z japonských Honšú, Kjúšú, Šikoku a z nedalekého ostrova Tchaj-wanu, odkud byl cypřišek tupolistý brzy rozšířen na pevninskou Čínu. V současnosti je jako součást okrasných zahrad a parků pěstován v Evropě i Severní Americe.\n\nNejlépe roste na chladnějších stanovištích, ne však v mrazových kotlinách. Spíš trpí v létě horkem a suchým vzduchem, než zimním chladem. Preferuje slunné místo, dobře se mu daří v lehkém polostínu na stanovišti s vyšší vzdušnou vlhkostí. Na kvalitu půdy není příliš náročný, vyhovuje mu průběžně vlhká, ale nezamokřená, mírně kyselá, hlinitě písčitá a humózní, neporoste však na silně zásadité. Spolehlivě snáší středoevropské zimy, v předjaří však mohou pestrolistým jedincům omrzat nejmladší větvičky, které však brzy regenerují.\n\nOpylení těchto dřevin zajišťuje vítr přenosem pylu ze samčích šištic na samičí, k čemuž obvykle dochází v dubnu. Semena dozrávají, vypadávají ze šišek a jsou odvívána větrem v říjnu či listopadu. Jedná se o pomalu rostoucí druh tolerující znečištěné ovzduší.\n\nStromy dorůstají v místech původu téměř do výše 40 m, mají až 3 m tlustý, dlouhý kmen s úzce kuželovitou korunou tvořenou vodorovnými a na koncích slabě převisajícími větvemi. Kůra je červenohnědá, hladká a odlupuje se v tenkých proužcích. Větvičky jsou zpravidla vodorovně postavené a rozložené v jedné rovině. Nejslabší větévky jsou nápadně zploštělé a na průřezu zaoblené. Postranní šupinovité, tupé jehlice rostou v křižmostojných párech střechovitě uspořádaných, jsou přitisknuté k větvičce a jsou dvakrát až třikrát delší než jehlice středové, které nemají žlázky a navzájem se nedotýkají. Na lícní straně jsou jehlice leskle zelené, na rubové mají výraznou bílou kresbu ve tvaru písmene \"Y\".\n\nCypřišek tupolistý je jednodomou dřevinou, každý jedinec má samčí i samičí šištice. Samčí šištice jsou elipsoidní, asi jen 3 mm velké, mají po deseti až dvanácti mikrosporofylech se žlutými mikrosporangii produkujícími pyl, po vyprášení pylu šištice opadají. Samičí šištice jsou kulovité, asi 10 mm velké a jsou tvořené osmi až deseti plodními šupinami zakončenými nevýrazným hrotem, každá z nich nese 2 až 5 vajíček. Po úspěšném přenosu pylu, v době dozrávání semen, šištice dřevnatí a dostávají barvu červenavě hnědou. Semena ve zralosti jsou hnědá, obvejčitá, zploštělá a bývají asi 3 mm velká, včetně dvou nahnědlých křídel.\n\nPůvodní druh se rozmnožuje dobře klíčícími semeny, vyšlechtěné odrůdy řízkováním, vzácnější také roubováním. Používají se polovyzrálé bazální nebo osní řízky, roubovat lze i za kůru.\n\nBěhem doby se vyvinuly se dvě variety, které se od sebe liší hlavně stanovišti na kterých rostou.\n\nDřevo z cypřišku tupolistého je velmi kvalitní, má růžově hnědou barvu a citrónově voní. Má drobné zrno a je vysoce odolné vůči hnilobě. V minulosti z něho byly stavěny paláce bohatých lidí, chrámy, tradiční divadla i lázně, pro své aroma při hoření je součásti tradičního japonského kadidla k náboženským obřadům. Dřevo stromu se používalo také k rozdělání ohně prastarým třením (odtud jeho japonské pojmenování \"Hinoki\" - ohňový strom. V Japonsku je ze dřeva cypřišku tupolistého vystavěna pětipatrová pagoda Hórjúdži, nejstarší dochovaná dřevěná stavba světa, která má hlavní sloup ze dřeva stromu vytěženého již v roce 594 n. l. Chrám je zapsán na Seznamu světového dědictví UNESCO.\n\nDruh patří v sadovnictví mezi nejrozšířenější cypřišky a byla vypěstována řada kultivarů s odlišným vzhledem i vlastnostmi. Vzrůstnější stromy vyniknou jako solitéry, nižší jedinci se hodí jako podrost k borovicím nebo do jehličnanových kompozic a skalek. Původní, asijské odrůdy se v Evropě již téměř nepěstují.\n\nV českých zahradnictvích se objevují nejčastěji tyto odrůdy:\n\n"}
{"id": "1533147", "url": "https://cs.wikipedia.org/wiki?curid=1533147", "title": "Starigrad (Senj)", "text": "Starigrad (Senj)\n\nStarigrad () je malá vesnice a přímořské letovisko v Chorvatsku v Licko-senjské župě, spadající pod opčinu města Senj. Nachází se pod pohořím Velebit, asi 27 km jižně od Senje. V roce 2011 zde trvale žilo 15 obyvatel. Počet obyvatel zde, podobně jako u jiných vesnic v této oblasti, výrazně klesá.\n\nSousedními vesnicemi jsou Jablanac, Klada, Lukovo, Stinica, Sveti Juraj a Velike Brisnice.\n\nNa malém kopci nad vesnicí se nacházejí dvě zříceniny hradů Sveta Jelena a Gradina.\n"}
{"id": "1533149", "url": "https://cs.wikipedia.org/wiki?curid=1533149", "title": "Lukovo", "text": "Lukovo\n\nLukovo () je malá vesnice a přímořské letovisko v Chorvatsku v Licko-senjské župě, spadající pod opčinu města Senj. Nachází se pod pohořím Velebit, asi 19 km jižně od Senje. V roce 2011 zde trvale žilo 36 obyvatel. Počet obyvatel zde, podobně jako u jiných vesnic v této oblasti, výrazně klesá.\n\nSousedními vesnicemi jsou Jablanac, Klada, Starigrad, Stinica, Sveti Juraj a Velike Brisnice.\n"}
{"id": "1533154", "url": "https://cs.wikipedia.org/wiki?curid=1533154", "title": "Klada", "text": "Klada\n\nKlada () je malá vesnice a přímořské letovisko v Chorvatsku v Licko-senjské župě, spadající pod opčinu města Senj. Nachází se pod pohořím Velebit, asi 25 km jižně od Senje. V roce 2011 zde trvale žilo 39 obyvatel. Počet obyvatel zde, podobně jako u jiných vesnic v této oblasti, výrazně klesá.\n\nSousedními vesnicemi jsou Jablanac, Lukovo, Starigrad, Stinica, Sveti Juraj a Velike Brisnice.\n"}
{"id": "1533158", "url": "https://cs.wikipedia.org/wiki?curid=1533158", "title": "Android Ice Cream Sandwich", "text": "Android Ice Cream Sandwich\n\nAndroid Ice Cream Sandwich je devátá verze mobilního operačního systému Android vyvinutého společností Google. Android 4.0, který byl představen 19. října 2011, vychází z významných změn provedených vydáním Android Honeycomb pro tablety, které se snaží vytvořit sjednocenou platformu pro chytré telefony i tablety.\n\nAndroid 4.0 byl zaměřen na zjednodušení a modernizaci celkového prostředí Android kolem nové sady pokynů pro lidské rozhraní. V rámci tohoto úsilí představil nový vizuální vzhled s názvem „Holo“, který je postaven na čistším, minimalistickém designu a novém výchozím písmu s názvem Roboto. Zavedla také řadu dalších nových funkcí a interních vylepšení, včetně obnovené domovské obrazovky, podpory komunikace v blízkém poli (NFC) a možnosti „paprsku“ přenášet obsah na jiného uživatele pomocí technologie, aktualizovaného webového prohlížeče, nového správce kontaktů se sociálními sítěmi integrace do sítě, možnosti přístupu k fotoaparátu a ovládání přehrávání hudby z obrazovky zámku, podpory vizuální hlasové schránky, rozpoznávání obličeje pro odblokování zařízení („Face Unlock“) či schopnosti sledovat a omezovat využití mobilních dat.\n\n"}
{"id": "1533160", "url": "https://cs.wikipedia.org/wiki?curid=1533160", "title": "Pijavica", "text": "Pijavica\n\nPijavica () je vesnice a přímořské letovisko v Chorvatsku v Licko-senjské župě, spadající pod opčinu města Senj. Nachází se pod pohořím Velebit, asi severozápadně od Senje. V roce 2011 zde trvale žilo 262 obyvatel. Dříve byla Pijavica součástí vesnice Krivi Put.\n\nSousedními vesnicemi jsou Sveta Jelena a Vrataruša, sousedním městem Senj.\n"}
{"id": "1533161", "url": "https://cs.wikipedia.org/wiki?curid=1533161", "title": "Ambrózie a nektar", "text": "Ambrózie a nektar\n\nAmbrózie (také \"ambrozie\" nebo \"ambrosie\") a nektar jsou slova řeckého původu, která v řecké mytologii znamenají pokrm a nápoj bohů, uchovávající jim nesmrtelnost a věčné mládí. V přeneseném významu se těmito slovy někdy označuje velmi chutné jídlo či lahodný nápoj. V botanice se názvem ambrozie označuje rod rostlin z čeledi hvězdnicovitých a názvem nektar cukernatá šťáva vyměšovaná květními žlázami rostlin k lákání opylujícího hmyzu.\n\nPožíváním ambrózie i nektaru si bohové zachovávali nesmrtelnost a trvalou mladost. Nektar jako nápoj věčného mládí, devětkrát sladší než med, bohové pili místo vína. Ambrózie, jídlo dávající mládí, krásu i nesmrtelnost, se užívala také jako čisticí a vonná mast nebo k léčení ran. Výjimečně ji bohové podle příběhů řecké mytologie poskytli i jiným, např. Tantalovi (ten ovšem nektar a ambrózii kradl a dělil se pak o ně se svými přáteli smrtelníky), nebo Achilleovi. \n\nPodávání ambrózie a nalévání nektaru při hostinách v nádherných palácích, které na Olympu vybudoval Héfaistos, bylo úlohou bohyně Hébé. \n\nV Homérově eposu Ilias se ambrózie a nektar používají jako prostředek balzamování: v jedné scéně (xvi. 670) Zeus přikázal Apollónovi pomazat božskou mastí tělo mrtvého reka Sarpédóna. Později v jiné scéně (xix. 38) mořská víla Thetis ambrózií a nektarem balzamuje tělo Patrokla.\n\n\n"}
{"id": "1533165", "url": "https://cs.wikipedia.org/wiki?curid=1533165", "title": "Národní řád Nigeru", "text": "Národní řád Nigeru\n\nNárodní řád nebo Národní řád Nigeru \"(: Ordre national)\" je nejvyšší státní vyznamenání Nigerské republiky. Založen byl v roce 1961 a udílen je za vynikající služby státu občanům Nigeru i cizím státním příslušníkům. Velmistrem řádu je prezident Nigeru.\n\nŘád byl založen dne 24. července 1961 zákonem č. 61.130/PRN. Jeho vzhled vychází z Řádu čestné legie a podle jeho vzoru má i pět tříd.\n\nŘád může být udělen pouze osobám starším 30 let, bezchybného charakteru, které vykonávaly službu ve veřejném sektoru minimálně 15 let nebo v soukromém sektoru po dobu minimálně 20 let. Ve výjimečných případech může být udělen za akt hrdinství nebo jiné významné činy či vážné zranění utrpěné ve službě zemi. Udělen může být občanům Nigeru i cizím státním příslušníkům.\n\nZvláštní verzi řádu obdržel francouzský generál Charles de Gaulle. Tento řád je vystaven v \"Musée de l'Ordre de la Libération\".\n\nŘádový odznak má tvar zeleně smaltované pěticípé hvězdy se zlatými africkými meči mezi cípy. Cípy jsou dvouhroté a zakončené zlatými kuličkami. Uprostřed každého cípu je zlatý trojúhelník. Odznak je zavěšen na zeleně smaltované vavřínové koruně. Uprostřed je kulatý medailon s vyobrazením taurijského kříže z Agadezu. Medailon je obklopený zeleně smaltovaným kruhem s nápisem REPUBLIQUE DU NIGER \"(Nigerská republika)\". Na zadní straně je vyobrazen hlava býka, kterou obklopuje nápis FRATERNITE • TRAVAIL • PROGRES \"(bratrství, práce, pokrok)\". Ve třídě rytíře jsou prvky stříbrné, u vyšších tříd pozlacené.\n\nŘádová hvězda má stejný tvar jako řádový odznak, který je položený na osmicípé hvězdě. Průměr hvězdy je 88 mm. Ve třídě velkodůstojníka je hvězda stříbrná, ve třídě velkokříže je zlatá.\n\nStuha je z hedvábného moaré pískové barvy se zeleným pruhem uprostřed.\n\nŘádové insignie jsou vyráběny pařížskou firmou \"Arthus-Bertrand.\"\n\nŘád je udílen v pěti řádných třídách:\n\n\n"}
{"id": "1533171", "url": "https://cs.wikipedia.org/wiki?curid=1533171", "title": "Podbořany (nádraží)", "text": "Podbořany (nádraží)\n\nPodbořany ( ) je železniční stanice v jihozápadní části města Podbořany v okrese Louny v Ústeckém kraji nedaleko Doláneckého potoka. Leží na neelektrifikované jednokolejné trati 160. Západně od budovy je umístěno též městské autobusové nádraží.\n\nStanice byla otevřena 8. srpna 1873 při zahájení provozu trati společnosti Plzeňsko-březenská dráha (\"EPPK\") v úseku z Plas přes Žabokliky do stanice Březno u Chomutova, čímž bylo dokončeno celistvé dopravní spojení s Plzní. Budova vznikla dle typizovaného stavebního vzoru.\n\nPo zestátnění společnosti 1. července 1884 v Rakousku-Uhersku pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde tři hranová nekrytá nástupiště, k příchodu k vlakům slouží přechody přes kolejiště. Ze stanice je vyvedeno několik nákladních vleček.\n\n"}
{"id": "1533173", "url": "https://cs.wikipedia.org/wiki?curid=1533173", "title": "Plasy (nádraží)", "text": "Plasy (nádraží)\n\nPlasy ( ) je železniční stanice v jihozápadní části města Plasy v okrese Plzeň-sever v Plzeňském kraji, nad údolím řeky Střely. Leží na neelektrifikované jednokolejné trati 160.\n\nStanice byla otevřena 8. srpna 1873 při zahájení plného provozu trati společnosti Plzeňsko-březenská dráha (\"EPPK\") v úseku z Plas přes Žabokliky do stanice Březno u Chomutova, čímž bylo dokončeno celistvé dopravní spojení s Plzní (nákladní doprava do Plas zahájena již v lednu 1873). Budova vznikla dle typizovaného stavebního vzoru.\n\nPo zestátnění společnosti 1. července 1884 v Rakousku-Uhersku pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde dvě hranová nekrytá nástupiště, k příchodu k vlakům slouží přechody přes kolejiště.\n\n"}
{"id": "1533174", "url": "https://cs.wikipedia.org/wiki?curid=1533174", "title": "Uherský Brod (nádraží)", "text": "Uherský Brod (nádraží)\n\nUherský Brod je železniční stanice v centrální části města Uherský Brod v okrese Uherské Hradiště v Zlínském kraji nedaleko řeky Olšavy. Leží na neelektrizované jednokolejné trati 341. Součástí městského dopravního terminálu je spolu se stanicí též autobusové nádraží.\n\nStanice byla otevřena 1. dubna 1883 společností Rakouská společnost místních drah (\"ÖLEG\") v úseku ze Starého Města u Uherského Hradiště jako koncová stanice, dle typizovaného stavebního vzoru. Dne 28. října 1888 byla trať prodloužena budováním tzv. Vlárské dráhy Rakouské společnosti státní dráhy (\"StEG\") směrem na Slovensko, která tak završila původní projekt společnosti Českomoravská transverzální dráha (\"BMTB\"), jež usilovala o dostavbu traťového koridoru propojujícího již existující železnice v ose od západních Čech po Trenčianskou Teplou.\n\nPo zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nV roce 1930 vznikla nová staniční budova dle návrhu architekta Karla Dvořáka, vyzdobená typickými nástěnnými slováckými motivy od Rozky Falešníkové z Tasova.\n\nGenerální rekonstrukce železniční stanice spojená s výstavbou centrálního autobusového a vlakového přestupního terminálu proběhla v roce 2016. Nacházejí se zde dvě vnější nástupiště u budovy a jedno nekryté vnitřní úrovňové nástupiště vybavené přístřešky s lavičkami a elektronickým informačním systémem pro cestující. K příchodu na vnitřní nástupiště slouží bezbariérový přechod přes kolej. Dlouhodobě se uvažuje o rekonstrukci a elektrizaci Vlárské dráhy.\n\n"}
{"id": "1533184", "url": "https://cs.wikipedia.org/wiki?curid=1533184", "title": "Veselí nad Moravou (nádraží)", "text": "Veselí nad Moravou (nádraží)\n\nVeselí nad Moravou je železniční stanice v jižní části města Veselí nad Moravou v okrese Hodonín v Jihomoravském kraji nedaleko řeky Moravy. Leží na neelektrifikovaných jednokolejných tratích 341 a 343. Součástí městského dopravního terminálu je spolu se stanicí též autobusové nádraží. Ve Veselí se dále nachází železniční zastávka \"Veselí nad Moravou-Zarazice\" na trati 340.\n\nStanice byla pro nákladní dopravu otevřena 1. června 1887 společností Rakouská společnost státní dráhy (\"StEG\") na úseku z Bzence do Kunovic, dle typizovaného stavebního vzoru. \"StEG\" 10. října téhož roku zprovoznila trať jihozápadním směrem do Sudoměřic nad Moravou.\n\n28. října 1888 byla trať z již položené železnice v Uherském Brodě prodloužena budováním tzv. Vlárské dráhy směrem na Slovensko, která tak završila původní projekt společnosti Českomoravská transverzální dráha (\"BMTB\"), jež usilovala o dostavbu traťového koridoru propojujícího již existující železnice v ose od západních Čech po Trenčianskou Teplou. Po zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nTrať z Veselí na Vrbovce a Nové Mesto nad Váhom byla dokončena až v období První republiky, 8. prosince 1927. Na přelomu 40. a 50. let zde vznikla nová funkcionalistická staniční budova, zevnitř vyzdobená typickými nástěnnými slováckými folklórními motivy.\n\nZe stanice je vyvedeno několik nákladních vleček, zaústěných mimo jiné do areálu veselských železárenských hutí. Generální rekonstrukce železniční stanice spojená s přestavbou autobusového a vlakového přestupního terminálu proběhla v roce 2018. Nachází se zde jedno hranové a dvě ostrovní krytá nástupiště s lavičkami a elektronickým informačním systémem pro cestující. K příchodu na vyvýšená ostrovní nástupiště slouží podchod vybavený výtahy. Dlouhodobě se počítá s rekonstrukcí a elektrifikací Vlárské dráhy.\n\n"}
{"id": "1533185", "url": "https://cs.wikipedia.org/wiki?curid=1533185", "title": "Velké Meziříčí (nádraží)", "text": "Velké Meziříčí (nádraží)\n\nVelké Meziříčí je železniční stanice ve jihozápadní části města Velké Meziříčí v okrese Žďár nad Sázavou v Kraji Vysočina nedaleko říčky Balinky. Leží na jednokolejné neelektrifikované trati 257. Ve městě se dále nachází železniční zastávka \"Velké Meziříčí zastávka\".\n\nPůvodní meziříčská stanice byla postavena přibližně kilometr severozápadním směrem od polohy novějšího nádraží a zprovozněna 12. června 1886 jako koncová stanice na odbočné trati ze Studence. Zde byl zahájen provoz na dobudovaném úseku ze Zastávky u Brna do Okříšek společností Rakouská společnost státní dráhy (\"StEG\") již 4. června, čímž bylo dokončeno propojení mezi Třebíčí a Brnem. Ve Velkém Meziříčí vznikla nerozměrná nádražní budova ve specifickém architektonickém stylu budov celé dráhy. V areálu nádraží bylo vystavěno též nákladové nádraží, vodárna, lokomotivní depo či bytové domy pro drážní zaměstnance.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nRoku 1938 bylo Ministerstvem železnic vydáno rozhodnutí o dostavbě železničního spojení z Havlíčkova Brodu dále do Brna (trať Praha-Havlíčkův Brod-Brno) a Velké Meziříčí bude napojeno novou drahou z Křižanova. Ze zastávky Oslavice byla dále budována nová trať, dokončená roku 1950. V poloze blíže městu zde byl vystavěn nový staniční komplex ve funkcionalistickém slohu.\n\nNachází se zde jedno hranové a jedno ostrovní, částečně kryté, nástupiště, k příchodu k vlakům slouží podchody pod kolejištěm.\n\n"}
{"id": "1533186", "url": "https://cs.wikipedia.org/wiki?curid=1533186", "title": "Křižanov (nádraží)", "text": "Křižanov (nádraží)\n\nKřižanov je železniční stanice v přibližně tříkilometrové vzdálenosti západně od městyse Křižanov, poblíž obce Kozlov, v okrese Žďár nad Sázavou v Kraji Vysočina nedaleko říčky Libochovky. Leží na dvoukolejné elektrizované trati Brno – Havlíčkův Brod (25 kV, 50 Hz AC) a jednokolejné neelektrizované trati Křižanov–Studenec.\n\nRoku 1938 bylo Ministerstvem železnic vydáno rozhodnutí o dostavbě dvoukolejného železničního spojení z Havlíčkova Brodu dále do Brna přes Křižanov z důvodu zvýšení přepravní kapacity trasy dále na Slovensko, s plánem napojení slepé trati z Velkého Meziříčí v Křižanově. Budování trati pozdržela druhá světová válka, zcela dokončena a zprovozněna byla 5. prosince 1953. Byl zde vystavěn nový staniční komplex ve funkcionalistickém slohu. 20. prosince téhož roku začaly vlaky pravidelně jezdit ve směru na Velké Meziříčí a dále do přestupní stanice Studenec na trati Brno – Jihlava provozované Československými státními drahami.\n\nElektrický provoz na trati procházející stanicí byl zahájen 7. listopadu 1966.\n\nNachází se zde jedno hranové a dvě ostrovní, částečně krytá, nástupiště, k příchodu k vlakům slouží podchody pod kolejištěm.\n\n"}
{"id": "1533188", "url": "https://cs.wikipedia.org/wiki?curid=1533188", "title": "Nové Město na Moravě (nádraží)", "text": "Nové Město na Moravě (nádraží)\n\nNové Město na Moravě je železniční stanice v severovýchodní části města Nové Město na Moravě v okrese Žďár nad Sázavou v Kraji Vysočina nedaleko říčky Bobrůvky. Leží na jednokolejné neelektrifikované trati 251. Ve městě se dále nachází železniční zastávka \"Nové Město na Moravě zastávka\". Přibližně kilometr jižně od stanice se nalézá městské autobusové nádraží.\n\n23. června 1905 otevřela po náročných stavebních pracích v komplikovaném terénu společnost \"Místní dráha Německý Brod – Žďár\" (posléze přejmenována na \"Místní dráha Německý Brod – Tišnov\") trať ze starého nádraží ve Žďáru nad Sázavou, kam společnost železnici dovedla roku 1898, do Tišnova, odkud bylo možno po již existující trati z roku 1885 pokračovat do Brna. Stavba trati byla zahájena 30. června 1903 a prováděna stavební firmou Osvalda Životského. Nově postavené nádraží zde vzniklo dle typizovaného stavebního vzoru. Dopravu na trati zajišťovala společnost Císařsko-královské státní dráhy (\"kkStB\").\n\nPo zestátnění všech soukromých společností v Rakousku-Uhersku roce 1908 pak vlastnila a obsluhovala stanici společnost \"kkStB\", po roce 1918 pak správu přebraly Československé státní dráhy.\n\nRoku 1938 bylo Ministerstvem železnic vydáno rozhodnutí o dostavbě železničního spojení z Havlíčkova Brodu dále do Brna (trať Praha-Havlíčkův Brod-Brno) a Velké Meziříčí bude napojeno novou drahou z Křižanova. Provoz na nové trati byl nakonec zahájen 5. prosince 1953, na tuto trasu pak přešla většina, zejména dálkové, vlakové dopravy.\n\nNachází se zde jedno hranové a jedno ostrovní nekryté nástupiště, k příchodu k vlakům slouží přechody přes kolejiště. V roce 2015 prošla stanice rekonstrukcí.\n\n"}
{"id": "1533192", "url": "https://cs.wikipedia.org/wiki?curid=1533192", "title": "Kaple svaté Anny (Nová Ves v Orlických horách)", "text": "Kaple svaté Anny (Nová Ves v Orlických horách)\n\nKaple svaté Anny je římskokatolická obecní kaple v Nové Vsi, místní části obce Bartošovice v Orlických horách. Náleží do farnosti Neratov.\n\nKaple je situována při silnici II/311.\n\nPravidelné bohoslužby se v kapli nekonají.\n\n"}
{"id": "1533204", "url": "https://cs.wikipedia.org/wiki?curid=1533204", "title": "Gia Čichladze", "text": "Gia Čichladze\n\nGia Čichladze (* 9. května 1986 Choni) je gruzínský zápasník–volnostylař, který od roku 2006 reprezentuje Ukrajinu.\n\nJe rodákem z gruzínského Choni. Zápasení se věnoval od 8 let. Od roku 2004 žil na Ukrajině, kterou od roku 2006 reprezentoval ve volném stylu. V roce 2009 nahradil na pozici reprezentační jedničky Ibragima Aldatova, ale na mezinárodní úrovni se výrazně neprosadil. V roce 2012 a 2016 neuspěl v olympijské kvalifikaci a Ukrajina němela v jeho váhové kategorii v těchto letech na olympijských hrách zastoupení. \n\n"}
{"id": "1533206", "url": "https://cs.wikipedia.org/wiki?curid=1533206", "title": "Josef Straka (1951)", "text": "Josef Straka (1951)\n\nJosef Straka (* 3. února 1951) je bývalý český hokejový útočník. Jeho synem je hokejista Josef Straka. Po skončení aktivní kariéry působil jako trenér, v roce 1994 byl hlavním trenérem české reprezentace na Mistrovství Evropy juniorů v ledním hokeji 1994, kdy tým skončil na 2. místě.\n\nV československé lize hrál za CHZ Litvínov. Odehrál 2 prvoligové sezóny, nastoupil ve 40 ligových utkáních, dal 2 góly a měl 4 asistence. V nižší soutěži hrál během vojenské služby za Duklu Jihlava „B“ a dále za TJ Slavia Praha a TJ Slovan Jindřichův Hradec.\n\n\n"}
{"id": "1533207", "url": "https://cs.wikipedia.org/wiki?curid=1533207", "title": "Eufémie z Obřan", "text": "Eufémie z Obřan\n\nEufémie z Obřan († 1297) byla moravská šlechtična, která pocházela z rodu pánů z Obřan. \n\nNarodila se jako druhorozená dcera Gerharda ze Zbraslavi a Obřan a jeho manželky Jitky z Feldsbergu. Byla provdána za Tasa z Lomnice, kterému porodila syna Jence. Zemřela roku 1297.\n"}
{"id": "1533208", "url": "https://cs.wikipedia.org/wiki?curid=1533208", "title": "Mezinárodní asociace pro rozvoj", "text": "Mezinárodní asociace pro rozvoj\n\nMezinárodní asociace pro rozvoj (, zkratka IDA) je specializovaná agentura OSN se sídlem ve Washingtonu, která finančně pomáhá nejchudším zemím světa. Cílem IDA, spolu s 173 akcionářskými zeměmi, je snižování chudoby poskytováním půjček (úvěrů) a grantů na programy, které podporují ekonomický růst, snižují nerovnosti a zlepšují životní podmínky lidí. Spolu se sesterskou IBRD tvoří Světovou banku (WB), s níž sdílí své cíle, personál i společné vedení, ale liší se od ní tím, že nepůjčuje podle podmínek finančních trhů, nýbrž poskytuje úvěry a granty zemím s nejnižším HDP na osobu (v roce 2016 méně než 1100 USD na osobu), se sníženou důvěryhodností a platební schopností. IDA je jedním z největších zdrojů pomoci pro nejchudší země světa a je jediným největším zdrojem dárcovských fondů pro základní sociální služby v těchto zemích.\n\nIDA má 173 akcionářských zemí, členů IBRD, z nichž 45 dárcovských zemí pravidelně každé 3 roky doplňuje její rozpočet. Z téměř 50 miliard USD v roce 2016 poskytly USA 58 %, Francie 22 %, Spojené království 8 % atd. IDA půjčovala a půjčuje peníze 76 zemím (především z Afriky a z Asie) za zvýhodněných podmínek. To znamená, že úvěry IDA mají nulový nebo velmi nízký úrokový poplatek a splátky jsou rozloženy na 30 až 38 let, včetně pětiletého až desetiletého období odkladu. Poskytuje prostředky především na základní vzdělání a zdravotní péči, na lepší zacházení s vodou a odpady a na ocjhranu prostředí, na zlepšení obchodního klimatu a na úpravy infrastruktury a reformu institucí. IDA také poskytuje nevratné granty zemím ohroženým dluhovými problémy. Splátky dlužnických zemí se nevracejí dárcům, ale stávají se částí rozpočtu IDA.\n\nOd svého založení v roce 1960 poskytla IDA do roku 2019 113 zemím prostředky ve výši 375 miliard USD. Roční objem je v průměru kolem 22 miliard USD. Z půjček a grantů IDA byly v letech 2000-2010 najaty a vzdělány 3 miliony učitelů, očkováno 310 milionů dětí, postaveno nebo opraveno 118 tisíc km zpevněných silnic a 1600 mostů. 113 milionů lidí získalo lepší přístup k vodě a 5,8 milionu ke kanalizaci. 120 tisíc malých a středních podniků získalo půjčky v objemu 792 milionů USD. \n\nNapříklad v Afghanistánu se mezi roky 2002 a 2012 HDP zvýšil ze 4 na 20 miliard USD, i když pak se růst téměř zastavil. Počet žáků ve školách se zvýšil z 1 na 8,7 milionu, počet fungujících zdravotnických zařízení vzrostl ze 496 na více než 2000 a dětská úmrtnost klesla ze 165 na 77 z tisíce.\n\n44 ze 76 dlužnických zemí si za dobu existence IDA zlepšilo svoji důvěryhodnost a ekonomický výkon tak, že už nepotřebují zvláštní podporu a mohou se ucházet o půjčky IBRD. Jsou to mimo jiné Albánie, Ázerbájdžán, Černá Hora, Čína, Egypt, Chile, Indie, Indonésie, Jižní Korea, Jordánsko, Kolumbie, Maroko, Srbsko, Thajsko, Tunis a Turecko. Nicméně 9 zemí toto zlepšení neobhájilo a opět kleslo mezi nejchudší, například Kongo, Nikaragua, Nigérie, Sýrie a Zimbabwe.\n\n"}
{"id": "1533210", "url": "https://cs.wikipedia.org/wiki?curid=1533210", "title": "Vulpeni", "text": "Vulpeni\n\nVulpeni je rumunská obec v župě Olt, asi 20 km severně od města Craiova. Žije zde obyvatel. Obec se skládá z deseti částí.\n\n"}
{"id": "1533218", "url": "https://cs.wikipedia.org/wiki?curid=1533218", "title": "Davit Chucišvili", "text": "Davit Chucišvili\n\nDavit Chucišvili (* 19. listopadu 1990 Sagaredžo) je gruzínský zápasník–volnostylař.\n\nZápasení se věnoval od 10 let v rodném Sagaredžu pod vedením Ramaze Asabašviliho. V roce 2008 šel za lepšími tréninkovými podmínkami do Tbilisi, kde se připravoval pod vedením Aleka Kachnyjašviliho. V gruzínské volnostylařské reprezentaci se prosadil jako úspěšný junior v roce 2011 ve váze do 74 kg. V témže roce se třetím místem na mistrovství světa v Istanbulu kvalifikoval na letní olympijské hry v Londýně v roce 2012. V Londýně prohrál ve čtvrtfinále s ruským Abcházcem Děnisem Cargušem 0:2 na sety a obsadil konečné 6. místo. \n\nOd roku 2014 přestoupil do vyšší váhy do 86 kg. Po změnách v gruzínském zápasnickém svazu s novým prezidentem Eldarem Kurtanydzem více stávkoval než se připravoval. Do reprezentace se vrátil až s příchodem nového reprezentačního trenéra Giorgi Ijantbelidzeho od roku 2017.\n\n"}
{"id": "1533219", "url": "https://cs.wikipedia.org/wiki?curid=1533219", "title": "Mount Honaz", "text": "Mount Honaz\n\nMount Honaz (turecky \"Honaz Dağı\") je hora a národní park, který se nachází v jihozápadním Turecku, 17 kilometrů východně od provinčního města Denizli a asi 160 km severozápadně od města Antalya. 21. dubna 1995 byla vyhlášena jako chráněné území. Pod severními svahy hory se rozkládá Honaz, čtvrt města Denizli. S nadmořskou výškou 2571 metrů je nejvyšší horu Egejského regionu. \n\nHora je pokryta lesy, které jsou na zvláště na severní straně husté. Na vrcholu hory se po většinu roku vyskytuje led a sníh.\n\n"}
{"id": "1533220", "url": "https://cs.wikipedia.org/wiki?curid=1533220", "title": "Anežka z Obřan", "text": "Anežka z Obřan\n\nAnežka z Obřan († 1300) byla moravská šlechtična, která pocházela z rodu pánů z Obřan. \n\nNarodila se jako prvorozená dcera Gerharda ze Zbraslavi a Obřan a jeho manželky Jitky z Feldsbergu. Byla provdána za Ješka ze Šumperka. Anežčiny děti nejsou známé, z jejího potomstva však mohly pocházet rody vladyků z Prusinovic nebo Bílkova, kteří byli později známí jako Pražmové z Bílkova. \n\nZemřela roku 1300.\n"}
{"id": "1533222", "url": "https://cs.wikipedia.org/wiki?curid=1533222", "title": "Béthelainville", "text": "Béthelainville\n\nBéthelainville je francouzská obec v departementu Meuse v regionu Grand Est. Žije zde obyvatel.\n\n"}
{"id": "1533223", "url": "https://cs.wikipedia.org/wiki?curid=1533223", "title": "Jitka z Feldsbergu", "text": "Jitka z Feldsbergu\n\nJitka z Feldsbergu († 1291) byla rakouská a moravská šlechtična.\n\nNarodila se jako druhorozená dcera rakouského šlechtice Albera z Feldsbergu. Kolem roku 1266 byla provdána za moravského šlechtice Gerharda ze Zbraslavi a Obřan, kterému porodila dva syny, Bočka a Smila, a dvě dcery, Anežku a Eufémii. Po smrti svého otce roku 1270 zdědila statky v Rakousích, které však v roce 1285 s Gerhardem prodala. \n\nZemřela roku 1291.\n"}
{"id": "1533235", "url": "https://cs.wikipedia.org/wiki?curid=1533235", "title": "Valerjan Pidmohylnyj", "text": "Valerjan Pidmohylnyj\n\nValerjan Pidmohylnyj (; 2. února 1901 ve vesnici Čapli v tehdejší katerynoslavské gubernii – 3. listopadu 1937 v Sandarmochu v Karélii), ukrajinský prozaik a překladatel. Svá hlavní díla, zejména realistický román Město (1928), napsal v průběhu 20. let. Jeden z představitelů takzvané generace „popraveného obrození“.\n\nPidmohylnyj byl 8. prosince 1934 uvězněn (týden po vraždě Kirova) a o tři roky později popraven. Stal se jednou z obětí represí, jimž byla v SSSR během třicátých let ukrajinská kultura vystavena.\n\n\n\"Лущій С. І\". Підмогильний Валер'ян Петрович // Енциклопедія історії України : у 10 т. / редкол.: В. А. Смолій (голова) та ін. ; Інститут історії України НАН України. — К. : Наук. думка, 2011. — Т. 8 : Па — Прик. — С. 239. — <nowiki>ISBN 9789660011427</nowiki>.\n\n\n"}
{"id": "1533240", "url": "https://cs.wikipedia.org/wiki?curid=1533240", "title": "Sergej Nikolajevič Strunnikov", "text": "Sergej Nikolajevič Strunnikov\n\nSergej Nikolajevič Strunnikov (25. září 1907, Cherson – 22. června 1944, Poltava) byl sovětský portrétní a reportážní fotograf. Je autorem záběrů zachycující obranu Moskvy, života obléhaného Leningradu, bitvy o Stalingrad a dalších historických fotografických dokumentů. Jeho fotografie mrtvého těla partyzánky Zoji Kosmoděmjanské měla velký ohlas v ruském veřejném mínění za války a stala se předmětem masivní propagandy.\n\nNarodil se v roce 1907 v Chersonu v rodině umělce N. I. Strunnikova. V roce 1922 se rodina přestěhovala do Moskvy. Po ukončení školy pracoval jako tvůrce plakátů v kině \"Palas\", studoval kameru na oddělení Gerasimovovy všeruské státní univerzity kinematografie a současně pracoval jako osvětlovač ve studiu Mežrabpomfilm. První jeho fotografie se objevily v tisku v roce 1928. Během studií na filmové škole natočil krátký dokumentární film \"Razvědka gorjučevo\" (1929), věnovaný práci strany geologického průzkumu, a vytvořil řadu fotografií pro časopisy \"Plamen\", \"Sovětskij ekran\" nebo \"Růst\".\n\nV roce 1930 po ukončení technické školy pracoval jako asistent operátora ve studiu Mežrabpomfilmu v týmu Vsevoloda I. Pudovkina, který věřil, že „ze soudruha Strunnikova se stane dobrý filmový odborník.“ \n\nNa počátku třicátých let působil v Rudé armádě, spolupracoval s novinami Rudé armády „Na vojenském stanovišti“ a získal první cenu v jedné z vojenských fotografických soutěží. Zúčastnil se soutěže o nejlepší fotografickou esej v časopise \"Soviet Foto\". V roce 1933 se jako fotoreportér Generálního ředitelství trasy Severního moře podílel na polární expedici ledoborce Krasin na Severní mořské cestě. \n\nPořizoval reportáže o stavbách pětiletého plánu ve střední Asii a na Kavkaze. Spolupracoval s novinami \"Vodnyj transport\", \"Komsomolskaja Pravda\" a \"Izvestija.\" V roce 1940 se v Ústředním domě novinářů konala Strunnikova samostatná výstava, věnovaná 10. výročí jeho fotografické práce.\n\nV srpnu 1941 Strunnikov pracoval jako fotožurnalista deníku \"Pravda\" a od října téhož roku se stal vojenským fotožurnalistou. Dokumentoval obranu Moskvy, pracoval v německém týlu i na frontách. Fotografie byly publikovány v \"Pravdě\". V roce 1942 bylo na výstavě \"Moskevská armáda\" v Centrálním domě Rudé armády vystaveno jeho 57 děl, fotografie byly zařazeny do alba „Moskva, listopad 1941“. Ve stejném roce byla fotografovi udělena medaile „Za vojenské zásluhy“. \n\nDokumentoval obléhání Leningradu, na konci roku 1942 se dostal služebně do města, aby pracoval na publikaci \"Leningrad v boji\".\n\nPracoval na západních, brjanských, leningradských, volchovských, severozápadních, prvních baltských frontách a fotografoval ve Stalingradu, Tule, Kalininu, Smolensku, Charkově, Oděse, Krymu, Sevastopolu a dalších místech vojenských operací. Vedl si pravidelně vojenský deník.\n\nZahynul v hodnosti nadporučíka během operace „Frank“ během bombardování tajného vojenského letište nedaleko Poltavy. Společně se svými přáteli, vojenským korespondentem Pjotrem Lidovem (autorem článku o Zoje Kosmoděmjanské) a Alexandrem Kuzněcovem se snažili odklonit nálet protiletadlovým kulometem. Podařilo se jim sestřelit německý bombardér, který se však zřítil a explodoval přímo na jejich stanoviště. Byl pohřben v Petrovském parku v Poltavě, na hrob piloti spojeneckých sil nainstalovali vrtulovou čepel „Létající pevnosti“ jako znamení, že novináři byli zabiti na válečném poli. Později byl jejich popel převezen na Náměstí Slávy a na hrob byla nainstalována pamětní deska.\n\nStrunnikovova fotografická díla se vyznačují širokým žánrem a tematickým rozsahem – na konci dvacátých a třicátých let dvacátého století byly předmětem jeho fotografií produkční záběry z ateliéru Mezhrabpomfilm, díla geologických výprav, krajiny a obyvatelé Arktidy, pětileté stavební projekty ve střední Asii a na Kavkaze, průmyslové krajiny a portréty účastníků stavby. Před odletem do USA pořídil portréty pilota Valerie Pavloviče Čkalova, klavíristů J. V. Fliera a Emila Gilelse, zkušebního pilota V. K. Kokkinakiho nebo spisovatele A. S. Novikova-Priboya.\n\nBěhem války fotografoval scény obrany Moskvy, život obléhaného Leningradu, bitvu u Stalingradu a fotografie na různých frontách vojenských operací.\n\nPři práci ve válečné Moskvě se Strunnikov pokoušel fotografovat tiše a nenápadně, proto byl často mylně považován za špiona a odvezen na policii. Usiloval o uměleckou expresivitu obrazu, fotografií považoval za dokument a neuchyloval se k inscenovaným záběrům. Podle Strunnikovovy vlastní formulace bylo jeho tvůrčím krédem „ustoupit od standardu a brát si sůl života, to nejostřejší a to nejnutnější“.\n\nZa nejznámější dílo Strunnikovova se považuje fotografie těla popravené partyzánky Zoji Kosmoděmjanské, kterou pořídil 26. ledna 1942 ve vesnici Petriščevo nedaleko Moskvy. Začal vznikat „klasický vojenský fotografický příběh“. Snímek byl poprvé zveřejněn v deníku \"Pravda\" 27. ledna 1942 jako ilustrace k eseji Petra Lidova „Tanja“ a následně byl ještě několikrát dotisknut. Snímek získal význam symbolu ovlivňujícího pozdější umělecká díla různých žánrů věnovaných obrazu zavražděné dívky. Například plakát Victora Denise \"Zabij fašistického fanatika!\" (1942), malba trojice sovětských výtvarníků Kukryniksy (2. vydání, 1942) nebo náhrobní kámen sochaře Olega Komova u hrobu Zoji Kosmoděmjanské na hřbitově Novoděvičí (1986). Poetický popis Strunnikovovy fotografie doplňuje třetí kapitolu básně Margarety Aliger \"Zoja\" z roku 1942.\n\nZoju fotografoval Strunnikov v detailu, ležela ve sněhu se skloněnou hlavou, kolem krku měla kousek provazu a holou hruď. Odborníci berou na vědomí vysoké umělecké přednosti Strunnikovovy práce a zvažují obraz v kontextu překonávání tabu a poukazují na ambivalenci obrazu vytvořeného fotografem.\n\nFilmový kritik Henri Vartanov, který nazval fotografii „bombou, která vyhodila do vzduchu všechna tabu v jednom pádu“, zdůrazňuje, že „vzhled této fotografie na stránkách ústředního stranického orgánu výrazně rozšířil hranice toho, co bylo povoleno“.\n\nPo přepadení Sovětského svazu německými vojsky se jako dobrovolnice přihlásila do rozvědky. V říjnu 1941 vstoupila do diverzního oddílu při štábu Západního frontu, který se připravoval na vysazení na nepřátelském území a následný partyzánský způsob boje. Mezi partyzány vystupovala pod přezdívkou Táňa. V listopadu byla její skupina vysazena v nepřátelském týlu. Dne 4. listopadu 1941, několik týdnů po svých osmnáctých narozeninách, vyrazila Zoja spolu s dvěma spolubojovnicemi na svou první bojovou misi. Především pokládaly na silnice hřebíky. Při diverzních akcích se všechny tři dostaly i do křížové palby, ale přežily. Přesto měla její skupina obrovské ztráty, před její poslední akcí zbyli už pouze tři – Zoja, Boris Krajinov a Vasilij Kljubkov. Někdy v druhé polovině listopadu se Zoja vydala na sólovou misi do obce Petriščevo. Ta se jí stala osudnou. V Petriščevu bylo ubytováno několik desítek německých vojáků. Při prvním nočním průniku do Petriščeva se jí podařilo přeřezat telefonní dráty. Další noci chtěla Zoja podpálit stáje, avšak akcí s dráty noc předtím na sebe upozornila a němečtí vojáci byli v pohotovosti. Zoja byla zajata, a to pravděpodobně bez jediného výstřelu. Při střetu s hlídkou si zřejmě neuvědomila, že již nemá automatickou pistoli TT, ale revolver, který krátce před tím směnila s jinou členkou partyzánské skupiny, a proto nestihla vystřelit.\n\nPo zajetí byla vysvlečena do spodního prádla a odvlečena na velitelství. Tam pak byla brutálně mučena: vojáci ji bili pěstmi a bičovali opasky, pálili zápalkami, tloukli do páteře, nechali ji chodit bosou po sněhu až do vysílení. Přesto u výslechu nepromluvila. Druhý den nechali vojáci před velitelstvím postavit šibenici a Zoju zde 29. listopadu 1941 oběsili. Její poslední slova měla být: \n\nNěmci zohavovali její mrtvé visící tělo a fotografovali se s ním (tyto fotografie i fotografie z mučení byly objeveny v říjnu 1943 u vojáků zajaté 197. divize wehrmachtu). Viselo před velitelstvím více než měsíc, kde ho objevily sovětské jednotky, jež mezitím přešly do protiofenzívy.\n\nSovětská propaganda vycítila, že v příběhu Zoji se skýtá obrovský potenciál – pro její mládí, krásu, odvahu i osud, jenž prozrazoval bezmeznou krutost germánských okupantů. Kampaň zahájil 27. ledna 1942 článek Pjotra Lidova v deníku \"Pravda\", který příběh Zoji sestavil z vyprávění vesničanů z Petriščeva. Pojednával ještě o bezejmenné umučené mladé dívce. Článek si přečetl i sovětský vůdce Josif Stalin, kterého nadchnul a rozhodl, že dívka musí být identifikována, aby jí mohl udělit, jako první ženě v historii, titul Hrdina Sovětského svazu. Dne 13. února 1942 mrtvou partyzánku identifikovala Zojina matka a vzápětí o mučení své dcery promluvila v rozhlase, což mělo mimořádný účinek na ruské veřejné mínění.\n\nArchiv Sergeje Strunnikova obsahuje více než 30 tisíc snímků. Práce fotografa jsou v Centrálním archivu sociopolitických dějin Moskvy, ve Federální archivní agentuře a Státním literárním muzeu.\n\nV roce 2005 byly fotografie pořízené při obléhání Leningradu a deníkových záznamů fotografů zveřejněny ve dvojjazyčné publikaci \"Zpráva z blokády Leningradu: fotografie válečného zpravodaje Sergeje Strunnikova\".\n\nV roce 2011 bylo umělecké fotografické dědictví představeno na posmrtné výstavě \"Vojenské fotografie Sergeje Strunnikova\" ve Státním literárním muzeu.\n\nJméno Sergeje Strunnikova je vytesáno na plaketě v redakci deníku \"Pravda\" spolu s novináři, kteří zahynuli během války.\n\n\n\n\n"}
{"id": "1533241", "url": "https://cs.wikipedia.org/wiki?curid=1533241", "title": "Android Honeycomb", "text": "Android Honeycomb\n\nAndroid Honeycomb je kódové označení pro osmou verzi systému Android vydané společností google, které je určeno pro zařízení s větší velikostí obrazovky, zejména pro Tablety. Již není podporována. Honeycomb debutoval s Motorola Xoom v Únoru 2011. Kromě přidání nových funkcí představil Honeycomb nové tzv. „holografické“ téma nového uživatelského rozhraní a model interakce, který vychází z hlavních funkcí Androidu, jako je jako multitasking, oznámení a widgety. k dispozici jsou nové mapy google včetně nové galerie fotek, nový vzhled, android Ice Cream Sandwich již má přepracovaný Launcher, \n\n\n"}
{"id": "1533243", "url": "https://cs.wikipedia.org/wiki?curid=1533243", "title": "Elliot Easton", "text": "Elliot Easton\n\nElliot Steinberg (známý jako Elliot Easton, 18. prosince 1953 Brooklyn) je americký hudebník, kytarista, zpěvák a skladatel. Hrál na kytaru a zpíval doprovodné vokály pro skupinu The Cars. Jeho kytarová sóla jsou nedílnou součástí singlových hitů skupiny. Studoval hudbu na Berklee College of Music. Na kytaru hraje levou rukou. Po rozpadnutí The Cars v roce 1988, Easton hrál v kapelách jako The New Cars a roots rocková skupina Creedence Clearwater Revisited. Hrál také v písních novějších umělců, jako je power popová skupina Click Five, jejíž kytarista Joe Guese ho označoval jako „bostonské spojení“. V roce 2018 byl Easton uveden do Rock and Roll Hall of Fame jako člen The Cars.\n"}
{"id": "1533244", "url": "https://cs.wikipedia.org/wiki?curid=1533244", "title": "Thread Waxing Space", "text": "Thread Waxing Space\n\nThread Waxing Space bylo kulturní zařízení v New Yorku, ve kterém se konaly mimo jiné výstavy umění a hudební představení. Fungovalo od roku 1991. Sídlilo na adrese 476 Broadway. Zaniklo roku 2001 z důvodu stoupajících cen nájemného. V lednu a únoru 1993 zde proběhla rozsáhlá výstava \"I Am the Enunciator\", kterou kurátoroval Christian Leigh, a která zahrnovala díla 47 umělců. Roku 1998 zde byla uspořádána výstava \"Beck and Al Hansen: Playing with Matches\", která kombinovala díla Ala Hansena a jeho vnuka Becka. V letech 1998 až 2001 byla domovskou kurátorkou výstavní síně Lia Gangitano.\n"}
{"id": "1533245", "url": "https://cs.wikipedia.org/wiki?curid=1533245", "title": "Fromeréville-les-Vallons", "text": "Fromeréville-les-Vallons\n\nFromeréville-les-Vallons je francouzská obec v departementu Meuse v regionu Grand Est. Žije zde obyvatel.\n\n\n"}
{"id": "1533251", "url": "https://cs.wikipedia.org/wiki?curid=1533251", "title": "Idrís I. Marocký", "text": "Idrís I. Marocký\n\nIdrís I. (arabsky: إدريس الأول), známý také jako \"Idris ibn Abdillah\", byl zakladatelem arabské dynastie Idrísů v části severního Maroka, kde spolupracoval s Berbery, konkrétně s kmenem \"Awraba\". Vládl v letech 788–91. Díky jeho dynastii se z území Maroka stal stát a je považován za zakladatele Maroka. Jeho prapředkem byl i islámský prorok Mohammed.\n\nIdrís byl prapravnukem Hasana, syna Fátimy a vnuka islámského proroka Mohameda. Jeho bratři Muhammad al-Nafs al-Zakiya a Ibrahim byli zabiti Abbásovci během nepokojů. Idrís jako jediný vyvázl a přežil i bitvu u Fakhkh v roce 786. Utekl do do města Maghreb (v dnešním Maroku). Zde poté založil svou vlastní vládnoucí dynastii.\n\nV roce 789 přijel do Walily, středu římského města Volubilis. Zde bylo objeveno jeho sídlo během expedic archeologů z londýnské univerzity. Sídlo se nacházelo před zdmi římského města, které v jeho období bylo okupováno Berbery z kmene Awraba pod vedení \"Išaka ibn Mohameda\". Oženil se s \"Kenzou\" z kmene Awraba a spolu s ní měl syna, svého nástupce Idríse II. Tato událost je považována za konsolidaci a založení dynastie Idrísů a zároveň čtvrtého muslimského států v Maroku – první tři byli království Nekor (710–1019), Barghawata (744–1058) a Midrar (757–976). Podle historika Ibn Khaldouna byl pohřben na okraji svého sídla. Nicméně během období Marínovců byla jeho hrobka objevena a přesunuta do města Moulay Idriss Zerhoun, kde se nachází až dodnes. \n\nIdrís I. dobyl velkou část severního Maroka a jeho syn Idrís II. udělal z města Fes hlavní město jejich dynastie. V roce 789 dobyl město Tlemcen (území dnešního Alžírska), jež se stalo součástí jeho království. Tento úspěch velmi pobouřil vládce abbásovského chalífátu Hárúna ar-Rašída, který poslal svá vojska, aby ho zabila. Idrís byl otráven a zemřel v roce 791. Jeho syn Idrís II. byl vychován kmenem Awraba a v roce 808 opustil město Volubilis a přesídlil do Fesu.\n"}
{"id": "1533253", "url": "https://cs.wikipedia.org/wiki?curid=1533253", "title": "Žalostná", "text": "Žalostná\n\nŽalostná je skála v pohoří Hrubý Jeseník, dosahující výšky 1352 metrů nad mořem. Nachází se na východním svahu čtvrté nejvyšší hory Hrubých Jeseníků Keprník, vzdušnou čarou 800 metrů od vrcholu. Dalšími horami v jejím okolí jsou Šerák (2,2 km), Vozka (2,5 km) nebo Červená hora (3,1 km).\n\nSkála se nachází na území NPR Šerák-Keprník, a protože k ní vede jen neznačená lesní stezka, tak je pro turisty nepřístupná.\n"}
{"id": "1533259", "url": "https://cs.wikipedia.org/wiki?curid=1533259", "title": "Petr Šereda", "text": "Petr Šereda\n\nPetr Šereda (13. únor 1966 Praha) je současný český malíř a sochař. V mládí žil v pražských Vršovicích, vystudoval strojní průmyslovku a závodně se věnoval fotbalu. Přes strojírenství, potravinářství a pohostinství zakotvil u prodeje harvestorových technologií. Od roku 1998 s rodinou žije v Mirošovicích u Prahy. Malování a sochání mu slouží jako intenzivní relaxace vedle povolání obchodníka.\n\nMaluje od dětství, díky dědovi, který mu namaloval koně jenž byl jak od Mikoláše Alše. Pak to začal zkoušel sám, nejdříve taky koně. Posléze se snažil malovat vše, co viděl okolo sebe. Záhy zjistil, že ženské tělo je bezedná studnice jeho inspirace. S rodiči zároveň navštěvoval výstav a tím se posouval dál. Šeredovy obrazy jsou většinou provedena acrylem na plátno.\n\nShodou okolností se ocitl v ateliéru známého českého keramika Jiřího Pošvy, kde objevil kouzlo třetího rozměru. Již několik let pravidelně dochází do umělecky tvořivého prostředí a dělám si zde radost. Většinu svých sošek si dnes vypaluje ve vlastní sochařské peci v Mirošovicích. Šeredovy sochy jsou provedeny z vypalované neglazované hlíny.\n\n"}
{"id": "1533260", "url": "https://cs.wikipedia.org/wiki?curid=1533260", "title": "Ruslan Kokajev", "text": "Ruslan Kokajev\n\nRuslan Kokajev (Kokajty) (* 12. září 1980) je bývalý ruský zápasník–volnostylař osetské národnosti, který od roku 2006 reprezentoval Arménii.\n\nZápasení se věnoval ve Vladikavkazu pod trenérskou dvojící Rubajev, Dedegkajev. V užším výběru ruské volnostylařské reprezentace se pohyboval od roku 2001 ve váze do 74 (76) kg. V roce 2004 prohrál nominaci na olympijské hry v Athénách s Dagestáncem Buvajsarem Sajtijevem. Jeho situace se v ruském reprezentačním výběru nelepšila a proto v roce 2006 přijal nabídku reprezentovat Arménii. Rusové mu k odchodu nebránili a tak v témže roce poprvé nastoupil v nových barvách ve váze do 74 kg. V roce 2008 se na olympijské hry v Pekingu nekvalifikoval.\n\n"}
{"id": "1533261", "url": "https://cs.wikipedia.org/wiki?curid=1533261", "title": "Blăgești (župa Vaslui)", "text": "Blăgești (župa Vaslui)\n\nBlăgești je rumunská obec v župě Vaslui. Žije zde obyvatel. Obec se skládá ze tří částí.\n\n"}
{"id": "1533269", "url": "https://cs.wikipedia.org/wiki?curid=1533269", "title": "Bývalá fara v Dolním Bousově", "text": "Bývalá fara v Dolním Bousově\n\nBudova fary je barokní dvoupatrová stavba z roku 1754. Po požáru v roce 1861 byla v 19. století přestavována. Na přelomu tisíciletí budovu v dezolátním stavu od církve odkoupilo město a provedlo její generální opravu. V pečlivě rekonstruované budově nyní sídlí městská knihovna, galerie a infocentrum Dolního Bousova. \n\nBudova je památkově chráněná.\n\n"}
{"id": "1533273", "url": "https://cs.wikipedia.org/wiki?curid=1533273", "title": "Android Gingerbread", "text": "Android Gingerbread\n\nAndroid „Gingerbread“ je sedmá verze systému Android, krycího jména mobilního operačního systému Android vyvinutého společností Google a vydaného v prosinci 2010 pro verze, které již nejsou podporovány. Vydání Gingerbread zavedlo podporu pro komunikaci v blízkém poli (NFC) – používanou v mobilních platebních řešeních – a Session Initiation Protocol (SIP) – používanou v telefonních telefonech VoIP.\n\nUživatelské rozhraní bylo přepracováno mnoha způsoby, čímž je lepší pro ovládání, rychlejší při užívání a energeticky účinnější. Zjednodušené barevné schéma s černým pozadím dodává notifikační liště, menu a dalším prvkům rozhraní živost a kontrast. Zlepšení menu a nastavení má za následek jednodušší navigaci a systémovou kontrolu.\n"}
{"id": "1533275", "url": "https://cs.wikipedia.org/wiki?curid=1533275", "title": "Günther Happich", "text": "Günther Happich\n\nGünther Happich (28. ledna 1952 Vídeň – 16. října 1995 Vídeň) byl rakouský fotbalista, záložník.\n\nV rakouské bundeslize hrál za Wiener Sport-Club, SK Rapid Wien a First Vienna FC 1894. V Poháru UEFA nastoupil ve 2 utkáních. Za reprezentaci Rakouska nastoupil v roce 1978 v 5 utkáních. Byl členem reprezentace na Mistrovství světa ve fotbale 1978, nastoupil v utkání proti Brazílii.\n\n"}
{"id": "1533288", "url": "https://cs.wikipedia.org/wiki?curid=1533288", "title": "Městská knihovna Prachatice", "text": "Městská knihovna Prachatice\n\nMěstská knihovna Prachatice je univerzální veřejná knihovna, kterou zřizuje město Prachatice. Sídlí v historickém Husově domě. Vykonává regionální funkci a s tím spojenou pomoc obecním knihovnám v regionu Prachatice. Pořádá exkurze, besedy, přednášky, výstavy a jiné kulturní vzdělávací akce.\n\nV 16. století začali místní měšťané obchodovat se solí, kořením, máslem, obilím a dalšími živočišnými a rostlinnými produkty. Tento zdroj obživy jim zajistil taková privilegia, že mohli začít posílat své syny za vzděláním na univerzity v jiných městech. Během studií mohli poznávat českou i zahraniční kulturu. Při studiu na městské písaře, učitele a další profese přicházeli k latinským a německým knihám, které poté vozili domů. Tímto začaly vznikat soukromé knihovny, které poté hrály důležitou roli při projednávání pozůstalostí měšťanů. \n\nV letech 1818–1825 působil v Prachaticích jako kaplan František Josef Sláma, který se zasloužil o zachování českého jazyka a pokusil se o zřízení první české čtenářské společnosti. O této zásluze se zachoval zápis v pamětní knize literárního bratrstva v Prachaticích z let 1569–1949.\n\nVe 2. polovině 19. století mezi občany Prachatic převažovali zejména Němci. Ti také spolu s Čechy zakládali různé spolky, např. hasičský, školský, tělovýchovný a mnoho dalších. Jedním z prvních českých spolků byla Česká beseda. Tento spolek rozhodl o založení knihovny na ustavujícím zasedání dne 21. května 1882.\n\nNení jasný přesný rok, ale zřejmě mezi lety 1895 a na počátku roku 1896 došlo k prvním úvahám o zpřístupnění knihovny veřejnosti a jako první oficiální knihovník byl do funkce zvolen Václav Martínek, který zadal prvotní myšlenku vzniku „lidové knihovny“. Otevírací doba knihovny byla ve čtvrtek a v neděli a půjčování probíhalo bez poplatku.\n\nV roce 1897 proběhla další ustavující schůze a knihovník Václav Martínek byl vystřídán novým knihovníkem české lidové knihovny v Prachaticích. Stal se jím inspektor Josef Topka. Ten na schůzi prohlašuje, že ve skutečnosti jsou knihovny dvě – besední a lidová, obě podporované Národní Jednotou Pošumavskou. K té se v pozdějších letech připojila i TJ Sokol. Besední knihovna obsahovala 613 svazků a lidová měla 455 svazků.\n\nPro TJ Sokol a Českou besedu se stal velmi významným rok 1902, kdy byl zakoupen a následně otevřen Národní dům, ve kterém začala nově fungovat lidová knihovna.\n\nČeská beseda udržovala chod knihovny až do začátku druhé světové války, při které musely být uzavřeny všechny spolky a aktivity českých obyvatel. Česká beseda se po druhé světové válce přičinila o vznik veřejného knihovnictví v Prachaticích.\n\nV říjnu 1946, po ukončení 2. světové války, se v rámci obnovy činnosti Prachatice začala psát i historie české veřejné knihovny. V té době už byla považována za městskou a od padesátých let okresní s povinností poskytovat výměnné soubory knih menším obcím. Kdyby nebylo darů od Českého reálného gymnázia a obyvatel, knihovna by nemohla fungovat. Podařilo se ale získat 258 knih a 3 192 Kcs, za které byl prvně pořízen nábytek do čítárny, razítko a došlo i na vymalování prostor knihovny. Byly také pořízeny první knižní lístky.\n\nPrvní ředitelkou městské knihovny se od 1. ledna 1952 oficiálně stala Milada Halfarová. V roce 1955 se ředitelce podařilo zakoupit také notový materiál pro pěvecké a taneční soubory, zavedla možnost rezervování knih a jejich donášku do rodin i organizací.\n\nOd šedesátých let se knihovna stala důležitým kulturním centrem, rozšiřoval se knihovní fond a peníze získané od města byly použity na výplatu odborných pracovníků.\n\nPo úpravách nově získaného sousedního domu čp. 77 v září 1977 se knihovna rozšířila o dětské oddělení.\n\nV osmdesátých letech byla hlavní náplň stejná jako u všech ostatních knihoven, kdy se začaly pořádat výchovně vzdělávací programy, budovaly se střediskové systémy a na začátku devadesátých let přišla automatizace knihovního systému (knihovní systém LANIUS) a spoustu dalších novinek z počítačové oblasti. Knihovna se také poprvé připojila k síti internet.\n\nMěstská knihovna (MěK) Prachatice na základě smlouvy s krajskou knihovnou v Českých Budějovicích vykonává regionální funkci a tím je i pověřenou knihovnou, která poskytuje výměnné fondy literatury, vypomáhá při aktualizacích a kontrolách knihovního fondu. Spadá pod ni 49 regionálních knihoven a má na starosti koordinaci jejich postupné automatizace.\n\n\n\nMěK Prachatice půjčuje knihy a periodika na jeden měsíc, zvukové záznamy na dva týdny a čtečky elektronických knih, které jsou k dispozici ve studovně.\n\nMezi bezplatné základní služby, které knihovna poskytuje, se řadí:\n\n\nPro starší a zdravotně postižené občany MěK Prachatice zprostředkovává také donáškovou službu, která byla zavedena v roce 2003. Důvodem byl špatný přístup do knihovny. Pro čtenáře, kteří nestíhají vrátit půjčené knihy v otevírací době knihovny, byl zřízen celodenně přístupný bibliobox. \n\nČtenáři mohou využít i služeb, které jsou zpoplatněné, mezi které patří kopírování z knihovního fondu a databází MěK PT a kroužková vazba.\n\nMěK Prachatice každoročně pořádá a připravuje akce pro veřejnost. Nejvíce se jich odehrává v Oddělení pro děti a mládež, kam jsou zvány nejen děti z mateřských škol, ale také žáci základních škol. Pravidelné akce jsou například:\n\n\nMěK Prachatice se také účastní celorepublikové kampaně Noc s Andersenem, Celé Česko čte dětem nebo Pasování prvňáčků na čtenáře\".\"\n\nZ aktivit pro dospělé čtenáře se konají každým rokem jazykové kurzy německého a anglického jazyka a kurzy trénování paměti. Od října 2016 otevírá Městská knihovna Prachatice ve spolupráci s Jihočeskou univerzitou – Teologickou fakultou v Českých Budějovicích Kurz Celoživotního vzdělávání. MěK Prachatice v roce 2019 zahájila pátý semestr Virtuální univerzity třetího věku. Od roku 2002 MěK Prachatice ve spolupráci se Seniorskou občanskou společností pořádá Akademii 3.věku.\n\nKaždý měsíc je v prostorách vstupu do knihovny umístěna tematická výstava, která se vždy zabývá konkrétním výročím, spisovateli, malíři atd.\n\n"}
{"id": "1533302", "url": "https://cs.wikipedia.org/wiki?curid=1533302", "title": "Moulay Idriss Zerhoun", "text": "Moulay Idriss Zerhoun\n\nMoulay Idriss nebo Moulay Idriss Zerhoun (arabsky: مولاي إدريس) je město v severní části Maroka, asi 100 km východně od Rabatu, malebně rozložené mezi dvěma kopci u hory Zerhoun. Město je považováno za svaté a mezi marockými obyvateli je velmi oblíbené. Právě zde totiž roku 789 Idrís I. Marocký rozšířil ší'itský islám a založil vládnoucí dynastii. Kromě toho, že bylo následně toto místo pojmenováno po něm, založil jeho syn Idrís II. město Fes.\n\nMěsto je malebné a jeho ulice působí přátelsky na každého, kdo sem přijede strávit trochu času. Na hlavním náměstí se nachází hrobka Idríse I., ale na toto místo smějí pouze muslimové. Za zmínku také stojí kulatý minaret jedné z mešit, je totiž jediný tohoto typu v Maroku.\n\nMomentálně město spadá pod kraj Fès-Meknès. V letech 1997 až 2015 patřilo pod Meknès-Tafilalet.\n\nRuiny berberského a římského města \"Volubilis\" se nacházejí asi 4 km severozápadně od města. Idrís z nich odebral spoustu materiálu k vybudování města. Nedaleko se nachází město Meknes (25 kilometrů) a Fes. Mezi oběma městy a Moulay Idris je možné se pohybovat veřejnou dopravou. Ve městě se nacházejí banky, kavárny a restaurace, dokonce i několik menších hotelů.\n\nHory okolo města nabízejí několik možností pro horolezectví, turistiku a fotografování. Úrodná pláň údolí Saiss se rozpíná hned pod městem a v okolí na venkově rostou olivy.\n"}
{"id": "1533306", "url": "https://cs.wikipedia.org/wiki?curid=1533306", "title": "Patria Jiménezová", "text": "Patria Jiménezová\n\nPatria Jiménezová (celým jménem Elsa Patria Jiménezová Floresová, * 1957 San Luis Potosí, Mexico) je mexická politička a předsedkyně \"Clóset de Sor Juana\". V r. 1997 reprezentovala Stranu demokratické revoluce (\"Party of the Democratic Revolution - PRD\"). Po svém coming outu se stala první zvolenou LGBT političkou v historii Latinské Ameriky.\n\nJimenézová byla dlouhou dobu předsedkyní \"Clóset de Sor Juana\", což je mexická lesbická organizace pojmenovaná po Juaně Inés de la Cruzové, mexické řeholnici a básnířce. Jedná se o nevládní neziskovou organizaci akreditovanou Organizací spojených národů.\n\nJimenezová je považovaná za významnou latinskoamerickou občanskoprávní aktivistku podporující LGBT práva.\n\nJiménezová je členkou PRD. V r. 1997 byla zvolená federální poslankyní. V r. 2000 byla zvolená v doplňovacích volbách do Senátu.\n"}
{"id": "1533307", "url": "https://cs.wikipedia.org/wiki?curid=1533307", "title": "Android Froyo", "text": "Android Froyo\n\nAndroid „Froyo“ je šestou verzí systému Android a je kódovým označením mobilního operačního systému Android vyvinutého společností Google, který zahrnuje verze mezi 2.2 a 2.2.3. Tyto verze již nejsou podporovány. Byl představen 20. května 2010 během konference Google I / O 2010.Jednou z nejvýznamnějších změn ve verzi Froyo bylo tethering USB a funkčnost hotspotu Wi-Fi. Mezi další změny patří podpora služby Android Cloud to Device Messaging (C2DM), umožňování oznámení push, další vylepšení rychlosti aplikací, implementovaná prostřednictvím kompilace JIT a zobrazovaná v aplikacích jako bannery nejvyšší úrovně na obrazovce.\n\n"}
{"id": "1533310", "url": "https://cs.wikipedia.org/wiki?curid=1533310", "title": "Obrtka", "text": "Obrtka\n\nObrtka je potok v České republice, levostranný přítok Úštěckého potoka. Délka toku činí 31,69 km. Podél Obrtky se vyskytuje i vzácný velký pták drop velký (latinsky \"Otis tarda\"). \n\nObrtka pramení na západním okraji CHKO Kokořínsko ve vesnici Obrok, obec Tuhaň, asi 9 km východně od města Úštěk a teče jižním směrem přes Tuhanec a Tuhaň. Po 3,6 km u obce Mošnice se obrací na západ a teče přes Sukorady a Velký Hubenov, až u obce Julčín se opět obrací k jihu. Teče přes Střížovice, Snědovice a Křešov, u Radouně se stáčí na severozápad a přes Čakovice, Velešice a Hoštku teče k soutoku s Úštěckým potokem jižně od obce Polepy. Cestou obtéká několik menších rybníků.\n"}
{"id": "1533311", "url": "https://cs.wikipedia.org/wiki?curid=1533311", "title": "Xunmenglong", "text": "Xunmenglong\n\nXunmenglong („rychlý drak“) byl rod malého teropodního dinosaura z čeledi Compsognathidae, žijícího v období spodní křídy (geologický stupeň hoteriv, asi před 130,7 milionu let) na území dnešní severovýchodní Číny (provincie Che-pej). Je významným příspěvkem v pochopení diverzifikace a zeměpisného rozšíření kompsognatidů.\n\nFormálně popsán byl v říjnu roku 2019 na základě objevu pánevních kostí a kostí zadní končetiny, původně objevených v asociaci s fosiliemi jiného druhu (tedy v podobě jakési chiméry). Materiál typového a jediného známého druhu \"Xunmenglong yinliangis\" byl objeven v sedimentech souvrství Chua-ťi-jing (spadajícího do geologické formace Yixian). S délkou kolem 50 cm se jednalo o jednoho z nejmenších známých zástupců čeledi Compsognathidae, podstatně menšího, než byl například druh \"Sinocalliopteryx gigas\".\n\n"}
{"id": "1533312", "url": "https://cs.wikipedia.org/wiki?curid=1533312", "title": "Android Eclair", "text": "Android Eclair\n\nAndroid Eclair je verze mobilního operačního systému Android vyvinutého společností Google a pátým operačním systémem Android a již nepodporovaných verzí 2.0 až 2.1. Android 2.1, představený 26. října 2009, vychází z významných změn provedených v Android 1.6 „Donut“.\n\n\n"}
{"id": "1533313", "url": "https://cs.wikipedia.org/wiki?curid=1533313", "title": "Fluorid rutheniový", "text": "Fluorid rutheniový\n\nFluorid rutheniový je chemická sloučenina se vzorcem RuF. Je to tmavě hnědá látka s teplotou tání 54 °C. \n\nFluorid rutheniový lze připravit zahříváním kovového ruthenia v proudu fluoru a argonu na teplotu 400-450 °C. Výtěžek se pohybuje okolo 10 %.\n\nFluorid rutheniový krystaluje v kosočtverečné prostorové grupě Pnma. Geometrie molekuly je oktaedrická, s délkou vazby Ru-F 1,818 Å.\n"}
{"id": "1533321", "url": "https://cs.wikipedia.org/wiki?curid=1533321", "title": "Fushanosaurus", "text": "Fushanosaurus\n\nFushanosaurus („ještěr z Fu-šan“) byl rod sauropodního dinosaura z kladu Titanosauriformes, žijícího v období střední až svrchní jury (geologický stupeň kelloway až oxford, asi před 165 miliony let) na území dnešní západní Číny (provincie Sin-ťiang). \n\nFormálně popsán byl v říjnu roku 2019 na základě holotypu v podobě kompletně dochované pravé kosti stehenní o délce kolem 180 cm. Na jejím základě byla stanovena délka tohoto obřího sauropoda na 30 metrů (v případě, že byl stavěn podobně jako rod \"Mamenchisaurus\") nebo spíše 20 metrů (pokud byl stavěn jako běžní titanosauři). Fosilie byla objevena v sedimentech souvrství Š'-šu-kou na území tzv. Džungarie.\n\nJedná se o jednoho z největších sauropodních dinosaurů (a tedy dinosaurů vůbec), formálně popsaných v roce 2019 (spolu s rodem \"Kaijutitan\" z Argentiny).\n"}
{"id": "1533330", "url": "https://cs.wikipedia.org/wiki?curid=1533330", "title": "Brainwriting", "text": "Brainwriting\n\nBrainwriting (čti \"brejnwrajting\") je podobně jako brainstorming kreativní skupinovou technikou zaměřenou na vytvoření co největšího množství nápadů na základě úvodního zadání. Obě tyto metody se využívají při hledání optimálních postupů v managementu, podnikání nebo prognostice a v kreativních oborech, jako je reklama, marketing nebo design. Na rozdíl od brainstormingu nápady během brainwritingu vznikají v písemné formě, která by měla zaručit stejný prostor všem účastníkům a zároveň být časově méně náročná. Metodu brainwritingu popsal v roce 1969 profesor Bernd Rohrbach na stránkách německého časopisu Absatzwirtschaft (česky Odbyt).\n\nRohrbach definoval postup brainwritingu jako moderátorem řízenou schůzku šesti účastníků, z nichž každý by měl během pěti minut napsat tři nápady. Proto je také brainwriting v této podobě nazýván 6-3-5 metodou. Během šesti kol předávají účastníci vypracované odpovědi sousedovi po své pravici. Po půl hodině by tak moderátor měl dostat 108 možných odpovědí na úvodní dotaz.\n\nSoučasná podoba brainwritingu se ale nemusí řídit tak striktními pravidly. Na úvod obdrží účastníci papíry nadepsané klíčovou otázkou. Moderátor určí délku trvání jednotlivých kol, požadovaný počet odpovědí a způsob jejich předávání. \n\nNápady mohou být formulovány libovolným, i odlehčeným stylem, ale po konci kola a předání odpovědí už je původní autoři nesmí upravovat. Během dalšího kola může navazující autor buď vypracovat určené množství vlastních odpovědí, nebo rozpracovat dříve napsané návrhy. Během jednotlivých kol by neměla probíhat žádná debata. \n\nKdyž se vystřídají všichni účastníci nebo proběhne domluvený počet kol, posbírá moderátor vyplněné papíry a sepíše všechny odpovědi. Následnou diskusi a výběr nejlepších navržených řešení usnadní promítnutí všech odevzdaných návrhů pomocí projektoru nebo jejich vypsání na tabuli. O nejvhodnějším nápadu nerozhoduji jen účastníci sezení, konečné rozhodnutí obvykle učiní management nebo zadavatel řešeného úkolu.\n\nO nasazení brainstormingu nebo brainwritingu mohou rozhodnout časové požadavky zadavatele, protože brainwriting by měl dodat potřebné odpovědi během kratší doby. Účastníci brainstormingu zase mohou jednotlivé nápady důkladněji rozpracovat.\n\nZ hlediska výběru jedné nebo druhé metody je podstatná také očekávaná míra interakce mezi jednotlivými členy týmu. Metoda brainwritingu zaručuje každému z účastníků stejný prostor. Efektivní brainstorming naopak předpokládá intenzivní zapojení jeho aktérů a vzájemné rozvíjení vzniklých nápadů. Uvedené postupy je proto vhodné ad hoc střídat a sledovat nejen požadavky zadavatele, ale i složení pozvaných zaměstnanců. \n\nPodmínky, které usnadňují využití brainwritingových metod:\n\n\nVýsledné návrhy sestavují stejnou měrou všichni pozvaní účastníci. Mohou se tak prezentovat i zaměstnanci, kteří mají s vystupováním na veřejnosti potíže. Relevanci odpovědí zvyšuje i víceméně anonymní průběh sezení, když autoři své odpovědi nijak nesignují. \n\nDíky zapojení všech členů týmu a jisté anonymitě zazní i návrhy, které by jejich autoři jinak nevznesli, ať už z důvodu jejich rizikovosti, nebo z obav před reakcí managementu. Cirkulace odpovědí a možnost rozvíjení dříve napsaných nápadů umožňuje vznik konceptů přesahujících představy původních autorů.\n\nMetoda brainwritingu se dá využít i pro sledování nálad ve firmě nebo společnosti a prostřednictvím různých odpovědí na stejnou otázku identifikovat možná rizika u jednotlivých segmentů.\n\n"}
{"id": "1533343", "url": "https://cs.wikipedia.org/wiki?curid=1533343", "title": "Mirek Elpl", "text": "Mirek Elpl\n\nMirek Elpl,vlastním jménem Eduard Elpl (16. listopadu 1905 Líšeň, nyní Brno-Líšeň – 7. února 1960 Brno) byl český (moravský) spisovatel, povoláním báňský inženýr.\n\nNarodil se v rodině Eduarda Elpla (1871–1959), učitele v Líšni a spisovatele, a jeho manželky Marie, rozené Štěpánkové (1882–??). Pokřtěn byl jako Eduard Elpl.\n\nV roce 1923 maturoval na reálce v Brně, poté absolvoval Vysokou školu báňskou v Příbrami, studia úspěšně dokončil v roce 1931. V době krize nemohl najít ve svém oboru zaměstnání, proto v letech 1932–1938 pracoval jako úředník záložny.\n\nJako báňský inženýr se uplatnil od roku 1938 v rosicko–oslavanském revíru. V době německé okupace pracoval na dole Kukla, včetně období, kdy zde byl židovský tábor (a v něm umístěna i jeho manželka Anna). V listopadu 1944 byl Mirek Kukla zatčen a vězně nejprve v Kounicových kolejích, poté v koncentračním táboře Klettendorf (dnes Wroclaw – Klecina). Tábor byl počátkem roku 1945 rozpuštěn před blížící se Rudou armádou a Kukla se pěšky dostal do Ivančic. Tam byl léčen v místní nemocnici a před dalším transportem ho zachránil lékař, který ho odeslal do sanatoria s nálezem TBC. V sanatoriu se dočkal konce války. \n\nV letech 1945–1953 byl ředitelem dolu Julius a poté pracoval na ředitelství Rosických uhelných dolů.\n\nSpolu se svou ženou je pochován na brněnském Ústředním hřbitově.\n\nDne 29. prosince 1932 se v Praze oženil s Annou Rosenzweigovou (civilní sňatek). (1909–2001). Manželka byla Židovka, v letech 1943–1945 pracovala v kuchyni židovského tábora při dolu Kukla v Oslavanech. Mirek Elpl pracoval na tomto dole jako báňský inženýr. V srpnu 1944 byla Anna Elplová přemístěna do pražského Hagiboru a odsud v únoru 1945 do Terezína. Období německé okupace přežila.\n\nAnna Elplová byla jediná přeživší ze své rodiny – otec Hugo Rosenzweig (1880–1942), matka Hedvika (1879–1942) a bratr Emil (1914–1942, JUDr.), byli zavražděni v průběhu holocaustu.\n\nZa nejznámější díla Mirka Elpla jsou považovány romány \"Marco Polo\" o středověkém cestovateli a \"Důl U veselého rytířstva\" ze středověké Příbrami.\n\n\nPo Mirkovi Elplovi a jeho otci Eduardu Elplovi je pojmenována ulice \"Elplova\" v Líšni.\n\n\n"}
{"id": "1533361", "url": "https://cs.wikipedia.org/wiki?curid=1533361", "title": "Nirmal Purja", "text": "Nirmal Purja\n\nNirmal Purja (* 80. léta) je nepálský horolezec, který vystoupil na všech čtrnáct osmitisícovek během šesti měsíců.\n\nNarodil se v distriktu Myagdi nedaleko hory Dhaulágirí ve výšce 1600 m n. m. a vyrůstal v distriktu Čitvan. V roce 2003 vstoupil do armády a působil v brigádě Gurkhů. Armádu opustil v roce 2018, aby se mohl více věnovat horolezectví. Horolezectví se věnoval od roku 2012, kdy vystoupil bez výraznějších zkušeností na šestitisícovku Lobuche. Na vrcholu osmitisícovky poprvé stál v květnu 2014, kdy vystoupil na Dhaulágirí. O dva roky později vystoupil na Mount Everest. V roce 2018 mu byl udělen Řád britského impéria.\n\nRoku 2019 se rozhodl realizovat plán, podle kterého měl za sedm měsíců vystoupit na všech čtrnáct osmitisícovek. Během jednoho měsíce od 23. dubna do 24. května vystoupil na prvních šest vrcholů – Annapurnu (23. dubna), Dhaulágirí (12. května), Kančendžengu (15. května), Lhoce a Mount Everest (oba 22. května) a Makalu (24. května). Projekt pokračoval v červenci 2019, kdy vystoupil na pákistánské hory Nanga Parbat (3. července), Gašerbrum I (15. července), Gašerbrum II (18. července), K2 (24. července) a Broad Peak (26. července). Třetí fáze proběhla v září a říjnu 2019. Během ní vystoupil na Čo Oju (23. září), Manáslu (27. září) a Šiša Pangmu (29. října). Celý projekt mu zabral 189 dnů. Před Purjou byl rekord ve zdolávání osmitisícovek více než sedm let.\n"}
{"id": "1533363", "url": "https://cs.wikipedia.org/wiki?curid=1533363", "title": "Edukativní konopná klinika", "text": "Edukativní konopná klinika\n\nEdukativní konopná klinika je vědecko výzkumné a vzdělávací pracoviště.\n\nDne 28. září 2009 v Praze na Žižkově v ulici Bořivojova 90 založily tři nevládní organizace za účasti primátora hl. města Prahy Edukativní konopnou kliniku.\nJako první oddělení byla otevřena \"Konopná apatyka královny koloběžky první\". Slavnostní otevření všech potřebných oddělení Edukativní konopné kliniky se odehrálo dne 11. září 2010 spolu s premiérou filmu \"Konopné pašije\". V letech 2013–2016 měla Edukativní konopní klinika sídlo v Olomouci na Novém světě v ulici Přichystalova 14. Ode dne 14. července 2016 je sídlem Edukativní konopné kliniky výzkumnická farma konopí v Ospělově.\n"}
{"id": "1533373", "url": "https://cs.wikipedia.org/wiki?curid=1533373", "title": "Rudolf Diels", "text": "Rudolf Diels\n\nRudolf Diels (16. prosince 1900 Berghausen – 18. listopadu 1957 Katzenelnbogen) byl německý politik, v letech 1933–1934 šéf Gestapa.\n\nRudolf Diels se narodil v Berghausenu v pohoří Taunus jako syn farmáře. Působil v armádě během první světové války a poté od roku 1919 odešel studovat právo na univerzitu v Marburgu. V roce 1930 nastoupil do pruského ministerstva vnitra a v roce 1932 byl povýšen na poradní funkci v pruské policii a zaměřil se na potlačování politických radikálů, komunistů i nacistů. Když se k moci dostal Adolf Hitler, byl Diels šéfem pruské politické policie v Berlíně.\n\nKdyž byl Göring v roce 1933 ministrem Pruska, nahradil Karla Severinga, byl ohromen Dielsovou prací a novým závazkem vůči nacistické straně. Göring ho v dubnu 1933 jmenoval vedoucím nového pruského oddělení státní policie 1A, který se zabýval politickými zločiny. Oddělení 1A bylo brzy přejmenováno na gestapo. Byl hlavním vyšetřovatelem Marinuse van der Lubbeho po požáru Reichstagu 27. února 1933.\n\nDiels brzy přitáhl pozornost politických soupeřů včetně Reinharda Heydricha. Těsně se vyhnul popravám během noci dlouhých nožů a utekl z funkce na dobu pěti týdnů. Když byla kontrola nad gestapem udělena Heinrichu Himmlerovi, Diels byl propuštěn. Poté byl krátce náměstkem policejního prezidenta v Berlíně, než byl jmenován do místní vlády v Kolíně nad Rýnem jako \"regierungspräsident\" (administrativní prezident).\n\nUdržoval svůj vztah s Göringem a oženil se s jeho sestřenicí, Ilse Göringovou. Göring ho několikrát zachránil z vězení, zejména jednou v roce 1940, kdy odmítl nařídit zatčení Židů.\n\nPředložil přísežné prohlášení pro stíhání v norimberských soudních řízeních, ale byl také povolán Göringovým obhájcem, aby svědčil. Později sloužil v poválečné vládě Dolního Saska od roku 1950 a poté na ministerstvu vnitra až do svého odchodu do důchodu v roce 1953. Zemřel následkem nehody při lovu.\n\nDielsovy monografie, \"Lucifer Ante Portas: Von Severing bis Heydrich\", byly vydány v roce 1950. Dílo \"Der Fall Otto John\" bylo vydáno po jeho odchodu do důchodu (1954).\n"}
{"id": "1533374", "url": "https://cs.wikipedia.org/wiki?curid=1533374", "title": "Laura Cottingham", "text": "Laura Cottingham\n\nLaura Cottingham (* 1959) je americká kritička umění a výtvarnice. Jednou z jejích knih je \"Angst essen Seele auf\" o režisérovi Raineru Werneru Fassbinderovi, kterou vydal Britský filmový institut v roce 2005. Její dílo bylo vystavováno v galeriích a muzeích v Evropě a v New Yorku; významná jsou její videa \"Not for Sale\" (1998) a \"The Anita Pallenberg Story\" (2000). Je absolventkou Notredamské akademie v Park Hills (Kentucky) a Chicagské univerzity. V letech 1981 až 1982 byla díky stipendiu v nezávislém studijním programu Muzea amerického umění Whitneyové. Sama později přednášela na Rutgersově univerzitě, Škole výtvarného umění, Prattově institutu, Kolumbijské univerzitě a Cooper Union.\n"}
{"id": "1533377", "url": "https://cs.wikipedia.org/wiki?curid=1533377", "title": "Leoš Mlčák", "text": "Leoš Mlčák\n\nLeoš Mlčák (* 15. září 1948 Velké Losiny) je český historik umění a památkář.\n\nStudoval teorii a dějiny umění na Filozofické fakultě Univerzity Palackého v Olomouci (1969–1974), zajímalo ho olomoucké barokní malířství a tématem jeho disertace byl rokokový malíř Josef František Pilz. Poté ještě studoval dějiny architektury na Fakultě architektury ČVUT v Praze (1976–1978) a od 70. let působil v oblasti památkové péče na střední a severní Moravě, kde se zaměřil stavebně-historické průzkumy, evidenci a dokumentaci památek. Roku 1992 si založil vlastní olomoucký Ateliér pro průzkumy, dokumentace, rekonstrukce a restaurování památek a od roku 2002 je kurátorem a kunsthistorikem v Muzeu umění Olomouc, nejprve v arcidiecézním muzeu v Olomouci a poté v Kroměříži. Zpracoval např. témata olomouckého kláštera Hradisko a šternberského augustiniánského kláštera, výrazně se věnuje i kampanologii nebo ikonografii.\n\n"}
{"id": "1533383", "url": "https://cs.wikipedia.org/wiki?curid=1533383", "title": "Ču Čchang-sün", "text": "Ču Čchang-sün\n\nČu Čchang-sün se narodil 22. února 1586 Wan-limu, v letech 1572–1620 císaři čínské říše Ming jako jeho třetí syn, matkou Ču Čchang-süna byla jedna z císařových vedlejších manželek, paní Čeng. Byl císařovým třetím synem, nejstarší Ču Čchang-luo se narodil roku 1582 ), jiné císařově konkubíně, která si však nezískala panovníkovu přízeň. Druhý syn Ču Čchang-sü, kterého měl také s paní Čeng, narozený roku 1585, zemřel ještě téhož roku.\n\nWan-li si paní Čeng nesmírně oblíbil a dával ji přednost i před svou císařovnou, po porodu Ču Čchang-süna byla jmenována „císařskou urozenou dámou“ (, \"chuang kuej-fej\"), což ji stavělo jen o stupeň níže než císařovnu a výše než paní Wang (která byla na \"chuang kuej-fej\" povýšena až roku 1606). Wan-li a paní Čeng preferovali Ču Čchang-süna jako následníka trůnu, naproti tomu úředníci ve vládě i císařova matka prosazovali jmenování Ču Čchang-luoa. Vzniklý spor se táhl mnoho let, následníkem se Ču Čchang-luo stal až roku 1601, kdy současně Ču Čchang-sün obdržel titul knížete z Fu. Normálně měl být po dosažení osmnácti let kníže odeslán do svého sídla v některé provincii, v Ču Čchang-sünově případě do Luo-jangu, avšak Wan-li i po roce 1604 ponechával Ču Čchang-süna v Pekingu, což živilo fámy o tom, že otázka následnictví je stále otevřená. Do Luo-jangu panovník knížete odeslal až roku 1614, kdy se za přesídlení knížete rozhodně postavila císařova matka.\n\nOd roku 1614 žil Ču Čchang-sün v Luo-jangu. K jeho finančnímu zabezpečení mu bylo z císařova rozkazu přiděleno přes 120 tisíc hektarů pozemků dosud vlastněných drobnými rolníky, navíc dostal pozemky dříve držené rodinou velkého sekretáře Čang Ťü-čenga (zabavené státem po Čangově smrti) a výnosné licence na obchod s čajem a se solí v S’-čchuanu. Žil v luxusu, aby mu zajistili prostředky k utrácení, správci jeho statků tvrdě vykořisťovali nájemce polí, na což si místní úřady stěžovaly do Pekingu. Ve třicátých letech 17. století vypukla rozsáhlá rolnická povstání, roku 1641 rebelové Li C’-čchenga dobyli Luo-jang, knížecí palác hořel 3 dny. Knížete rebelové zabili a snědli, přičemž sám Li C’-čcheng se napil jeho krve. Manželce zabitého se s nejstarším synem podařilo uniknout. Obdržel posmrtné jméno kníže Čung z Fu (), po nástupu jeho syna na trůn byl povýšen na císaře. \n\nČu Čchang-sün se oženil roku 1604, měl tři syny: nejstarší Ču Jou-sung (1607–1646) roku 1643 zdědil otcův titul knížete z Fu. Po dobytí severní Číny mandžuskou říší Čching ho v červnu 1644 mingští loajalisté v Nankingu prohlásili císařem. O rok později Nanking dobyla čchingská armáda, Ču Jou-sung byl zajat a roku 1646 popraven. Mladší Ču Čchang-sünovi synové Ču Jou-ťü (1609–1618) a Ču Jou-chua obdrželi tituly knížete komandérie Jing-šang a knížete komandérie Te-čchang.\n"}
{"id": "1533385", "url": "https://cs.wikipedia.org/wiki?curid=1533385", "title": "Todd McCarthy", "text": "Todd McCarthy\n\nTodd McCarthy (* 16. února 1950 Evanston) je americký filmový kritik. Jeho matka byla violoncellistka a otec pracoval v realitách. McCarthy je absolventem Stanfordovy univerzity (1972). Jeho manželkou je dokumentaristka Sasha Alpert. V letech 1974 až 1975 pracoval pro filmové studio Paramount Pictures, kde byl asistentem Elaine Mayové. Následně pracoval do roku 1977 pro společnost New World Pictures. Později pracoval pro anglickou mutaci francouzského časopisu \"Le Film français\" a následně působil v magazínu \"Film Comment\". V roce 1979 začal přispívat do magazínu \"Variety\", do kterého přispíval až do roku 2010. V roce 2010 začal psát pro \"The Hollywood Reporter\". V devadesátých letech natočil několik dokumentárních snímků o filmu. Také je autorem knih o filmových tvůrcích.\n\n"}
{"id": "1533386", "url": "https://cs.wikipedia.org/wiki?curid=1533386", "title": "Abigail Horáková", "text": "Abigail Horáková\n\nAbigail Horáková, rozená jako Hedvika Černovická, křtěná Hedvika Františka (17. ledna 1871 Turnov – 7. listopadu 1926 Turnov), byla česká spisovatelka, prozaička, dramatička, herečka a recitátorka.\n\nNarodila se v Turnově v rodině truhláře Josefa Černovického a jeho ženy Kateřiny, roz. Zichové. V rodině vyrůstala spolu se sourozenci, nejstarším Otakarem a staršími sestrami Marií, Klárou a Kateřinou. Již od útlého dětství ráda popouštěla uzdu fantazii, což mělo za následek její nepozornost ve škole. Jakmile se Hedvika naučila číst, našla velké zalíbení v knihách, ráda měla vyprávění, záhy sama vymýšlela příběhy, ale ze všeho nejvíce ji uchvátilo loutkové divadlo. Svou první drobnou roli ztvárnila u kočovného divadla ve hře \"„Princezna Majolena“\", které přijelo do Turnova. U obecenstva sklidila ohromné ovace, ale její otec příliš nadšen nebyl.\n\nV roce 1882 napsala Hedvika svou první hru \"„Hrabě Zorţo“\", avšak její rodina tento počin brala spíše jako „neškodnou“ dětskou hru; dílo samé se nedochovalo. Do školy v Turnově chodila Hedvika pouhé tři roky, pak byla poslána k příbuzným do Chlen. Změna prostředí jí evidentně prospěla, školní prospěch se výrazně zlepšil a vzrostl její zájem o literaturu. V deseti letech přečetla mnoho her od W. Shakespeara a sama se pokoušela o verše, pohádky a příběhy. Ve zálibě v psaní pokračovala i po návratu do rodného Turnova, ale už ne jako Hedvika Černovická, ale pod vymyšleným uměleckým pseudonymem \"„Všemila Hruboskalská“\". To už se rodiče začali strachovat, aby se jejich dcera náhodou nestala umělkyní, a proto bylo rozhodnuto, že se vyučí švadlenou. Hedviku šití příliš nenaplňovalo a dál snila, že se jednou stane herečkou.\n\nV roce 1888 v Turnově pobývala divadelní společnost Vendelína Budila a Hedvika využila nabídku na své první angažmá. První cesta Hedviky s divadelní společností V. Budila vedla do Loun a následně setrvala delší dobu v Plzni. Nejprve byla obsazována do menších rolí, avšak později ji začal sám ředitel Budil obsazovat do těch významnějších. Po čase se s Budilem rozloučila a další angažmá získala v Kratochvílově divadelní společnosti. Bohužel, ani zde nevydržela příliš dlouho a přešla ke společnosti Josefa Viléma Suka a dále pak k Elišce Zöllnerové. Kolem roku 1892 získala angažmá u Muškovy společnosti, kde již setrvala déle. Zde konečně vystupovala i v hlavních rolích a ztvárnila mimo jiné i svou osudovou roli „Abigail“ ve hře\" „Sklenice vody“\", kterou napsal Eugène Scribe. Tato role jí natolik přirostla k srdci, že si podle ní vybrala svůj pseudonym a od té doby už žádná Hedvika, ale pouze Abigail. Díky tomuto angažmá poznala i svého budoucího životního partnera, Josefa Horáka, který působil u Muškovy divadelní společnosti jako nápověda. \n\nV únoru roku 1893 se Abigail Černovická za Josefa Horáka provdala. Novomanželé Horákovi po čase odešli z Muškovy společnosti a přidali se ke společnosti Trnkově. V lednu roku 1894 s touto divadelní společností vystoupili v rodném Turnově ve hře G. Preissové \"„Gazdina roba“\" a Abigailin výstup byl kritikou ohodnocen kladně. Bohužel ani v Trnkově divadelní společnosti se nezdržela příliš dlouho a manželé Horákovi vystřídali ještě společnosti J. Janovského a M. Kozlanské.\n\nV roce 1899 se Abigail s manželem přestěhovala do Prahy a začala zde navštěvovat Pivodovu operní školu. Josef Horák začal zanedlouho působit jako recitátor a Abigail manžela na cestách doprovázela a podporovala. Jeho vystoupení nejprve zpestřovala pěveckými výstupy a později se pokusila o umělecké pohádkové večery pro děti. Abigail nechtěla pohádky pouze vyprávět, a tak je dramatizovala nejen slovem, ale i gestikulací a také se ke každé pohádce patřičně oblékala. Ve velkých městech se zdrželi déle, třeba týden, jinde setrvali jen několik dní. Během dne navštěvovali školy, odpoledne hráli pro nejmenší děti a neváhali přijet tam, kde cítili, že najdou porozumění a obdiv. Jejich vystoupení po Čechách, Moravě a Slezsku trvala přes deset let.\n\nAbigail se v manželství narodily dvě děti, dcera Eva, která zřejmě zemřela záhy po narození, a syn Josef, narozený v Praze roku 1908. V roce 1911 se Abigail pokusila s manželem založit trvalou recitační síň v pražském Merkuru. Nápad byl uvítán, ale bohužel záhy svou činnost pro mizivý zájem ukončili. V roce 1915 byl její manžel povolán do vojenské služby na východní frontu, a tak se musela o syna starat sama. Psala ještě pilněji než kdy předtím, jezdila po městech a recitovala. V roce 1916 se natrvalo přestěhovala z Prahy zpět do rodného Turnova, kde se nadále věnovala umělecké tvorbě. V roce 1918 se shledala manželem, který se vrátil z války, a manželé opět společně pokračovali v započaté umělecké tvorbě.\n\nBěhem cest si umělkyně podlomila zdraví, což mělo za následek krom jiného i zánět pobřišnice. V roce 1925 postihla A. Horákovou při výstupu v Chrudimi mrtvice a o jejím kolapsu informoval i tehdejší tisk. Po lékařském ošetření v pardubické nemocnici se sice vzpamatovala, ale nemohla chodit. Po krátkém odpočinku se opět pustila do práce a koncem roku 1925 dokončila hru \"„Libuňský jemnostpán“\", která později sklidila značný úspěch. V roce 1926 byla Abigail zaměstnána přepracováváním čerstvě dopsané hry, neboť ředitelství Národního divadla o toto dílo sice projevilo zájem, ale s určitými pasážemi nebylo zcela spokojeno. Uvedení této hry v ND se Abigail Horáková již nedočkala, neboť v podvečer 7. listopadu 1926 ve věku 55 let zemřela. Pohřeb se konal o dva dny později a byla pochována na městském hřbitově v Turnově.\n\n\n\n\n\n"}
{"id": "1533388", "url": "https://cs.wikipedia.org/wiki?curid=1533388", "title": "Povrazník", "text": "Povrazník\n\nPovrazník je obec na Slovensku v okrese Banská Bystrica. Leží v pohoří Poľana, 17 km východně od krajského města. Žije zde  obyvatel. První písemná zmínka o obci pochází z roku 1424.\n\n"}
{"id": "1533391", "url": "https://cs.wikipedia.org/wiki?curid=1533391", "title": "Krystian Brzozowski", "text": "Krystian Brzozowski\n\nKrystian Brzozowski (* 20. února 1982 Namysłów) je bývalý polský zápasník-volnostylař.\n\nZápasení se věnoval od 10 let v rodném Namysłówě v klubu LKS Orzeł pod vedením Wiktora Kanygina. Specializoval se na volný styl. Připavoval se v klubu WKS Górnik v Łęczné pod vedením Piotra Garbala. V polské mužské reprezentaci se pohyboval od roku 2002 ve váze do 74 kg. V roce 2003 musel vynechat první kvalifikační turnaj mistrovství světa v New Yorku kvůli naraženým žebrům. Na olympijské hry v Athénách se kvalifikoval na druhý pokus z olympijského kvalifikačního turnaje v Bratislavě počátkem února 2004. V Athénách zaskočil v úvodním zápase skupiny reprezentanta Bulharska Nicolae Pâslarua vítězstvím na pomocná kritéria 3:3 na technické body. Rozhodující druhý zápas ve skupině s reprezentantem Makedonie Šichamirem Osmanovem vyhrál 4:0 na technické body a postoupil z prvního místa do vyřazovacích bojů. Ve čtvrtfinále měl kvůli lichému počtu skupin štěstí na volný los. V semifinále však prohrál s ruským Dagestáncem Buvajsarem Sajtijevem jednoznačně 0:8 na technické body. V souboji o třetí místo s Kubáncem Ivánem Fundorou vyhrál v regulérním hracím čase 1:0 na technické body. Protože bodový rozdíl nebyl větší než dva body, zápas pokračoval nastavením. V něm rozhodčí na úvod nařídil klinč, který Brzozowski prohrál a navíc se nechal vytlačit ze žíněnky. Zápas skončil 1:3 na technické body a Brzozowski obsadil nepopulární 4. místo.\n\nV roce 2008 se třetím místem na první olympijské kvalifikaci v Martigny kvalifikoval na olympijské hry v Pekingu. Tam prohrál v úvodním kole s reprezentantem Kyrgyzstánu Arsenem Gitinovem těsně 1:2 na sety. V roce 2012 a 2016 neprošel sítem kvalifikačních turnajů na olympijské hry v Londýně, resp. na olympijské hry v Riu. Sportovní kariéru ukončil v roce 2017.\n\n"}
{"id": "1533395", "url": "https://cs.wikipedia.org/wiki?curid=1533395", "title": "Bystřice nad Pernštejnem (nádraží)", "text": "Bystřice nad Pernštejnem (nádraží)\n\nBystřice nad Pernštejnem je železniční stanice v jihozápadní části města Bystřice nad Pernštejnem v okrese Žďár nad Sázavou v Kraji Vysočina nedaleko říčky Bystřice a hradu Pernštejn. Leží na jednokolejné neelektrifikované trati Žďár nad Sázavou – Tišnov. Autobusové nádraží se nalézá na opačné straně města.\n\n23. června 1905 otevřela po náročných stavebních pracích v komplikovaném terénu společnost \"Místní dráha Německý Brod – Žďár\" (posléze přejmenovaná na \"Místní dráha Německý Brod – Tišnov\") trať ze starého nádraží ve Žďáru nad Sázavou, kam společnost železnici dovedla roku 1898, do Tišnova, odkud bylo možno po již existující trati z roku 1885 pokračovat do Brna. Stavba trati byla zahájena 30. června 1903 a prováděna stavební firmou Osvalda Životského. Nově postavené nádraží zde vzniklo dle typizovaného stavebního vzoru. Dopravu na trati zajišťovala společnost Císařsko-královské státní dráhy (\"kkStB\").\n\nPo zestátnění všech soukromých společností v Rakousku-Uhersku roce 1908 pak vlastnila a obsluhovala stanici společnost \"kkStB\", po roce 1918 pak správu přebraly Československé státní dráhy.\n\nRoku 1938 bylo Ministerstvem železnic vydáno rozhodnutí o dostavbě železničního spojení z Havlíčkova Brodu dále do Brna (trať Praha-Havlíčkův Brod-Brno) a o napojení Velkého Meziříčí novou drahou z Křižanova. Provoz na nové trati byl nakonec zahájen 5. prosince 1953 a na tuto trasu pak přešla většina vlakové dopravy, zejména dálkové.\n\nNachází se zde jedno hranové a jedno ostrovní nekryté nástupiště, k příchodu k vlakům slouží přechody přes kolejiště. Ze stanice je vyvedena jedna nákladní vlečka.\n\n"}
{"id": "1533396", "url": "https://cs.wikipedia.org/wiki?curid=1533396", "title": "Grigor Grigorjan", "text": "Grigor Grigorjan\n\nJméno a příjmení Grigor Grigorjan se může vztahovat k následujícím osobnostem:\n\n"}
{"id": "1533398", "url": "https://cs.wikipedia.org/wiki?curid=1533398", "title": "Grigor Grigorjan (zápasník, 1992)", "text": "Grigor Grigorjan (zápasník, 1992)\n\nGrigor Grigorjan (* 4. července 1992 Jerevan) je arménský zápasník–volnostylař.\n\nV útlém dětství se věnoval gymnastice v sportovním klubu Alberta Azarjana. Zápasení se věnoval od 10 let v klubu Va'an Zatikjan v jerevanské čtvrti Malatia-Sebastia. V armenské mužské volnostylařské reprezentaci se pohybuje od roku 2013 ve váze do 74 kg, kterou střídá s neolympijskými váhami do 70 kg a do 79 kg. V roce 2016 se na olympijské hry v Riu nekvalifikoval.\n\n"}
{"id": "1533400", "url": "https://cs.wikipedia.org/wiki?curid=1533400", "title": "Kyjov (nádraží)", "text": "Kyjov (nádraží)\n\nKyjov je železniční stanice v západní části města Kyjov v okrese Hodonín v Jihomoravském kraji nedaleko řeky Kyjovky. Leží na neelektrifikované dvoukolejné trati 340 (trať 257 z Mutěnic byla roku 2012 snesena). Nedaleko stanice se nachází také městské autobusové nádraží. V Kyjově se dále nachází železniční zastávka \"Kyjov zastávka\".\n\nStanice byla otevřena 20. dubna 1884 při stavbě železnice z Moravského Písku, kudy procházela trať podél řeky Moravy spojující Vídeň a Dolní Slezsko, budovaná a provozovaná firmou Oskar baron Lazarini z Grazu, původně jako koncová stanice podle typizovaného stavebního vzoru. Vznikla zde též lokomotivní vodárna. 1. června 1887 otevřena společnost Českomoravská transverzální dráha (\"BMTB\") svou trať v úseku z Brna. \"BMTB\" usilovala o dostavbu traťového koridoru propojujícího již existující železnice v ose od západních Čech po Trenčianskou Teplou. Projekt byl završen 28. října 1888 prodloužením tzv. Vlárské dráhy směrem na Slovensko prostřednictvím Rakouské společnosti státní dráhy.\n\nRoku 1900 byla do Kyjova přivedena tzv. Mutěnická dráha, která zde vystavěla své vlastní nádraží. Umožňovala bezúvraťové spojení s Hodonínem a také železniční spojení s tratí Brno-Břeclav ve stanici Zaječí. Kvůli malé vytíženosti byl provoz roku 2004 zastaven a v roce 2012 byla trať přeměněna na cyklostezku.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nStanice disponuje rozsáhlým kolejištěm a je odtud vyvedeno několik nákladních vleček. Rekonstrukce budovy železniční stanice a prostranství před ní proběhla okolo roku 2015. Nachází se zde jedno hranové a dvě ostrovní nekrytá nástupiště a elektronickým informačním systémem pro cestující. K příchodu na ostrovní nástupiště slouží přechody přes kolejiště. Dlouhodobě se počítá s rekonstrukcí a elektrifikací Vlárské dráhy.\n\n"}
{"id": "1533401", "url": "https://cs.wikipedia.org/wiki?curid=1533401", "title": "Tituly a vyznamenání Gustava V.", "text": "Tituly a vyznamenání Gustava V.\n\nGustav V. během svého života obdržel řadu titulů a vyznamenání, která získal jak před nástupem na trůn, tak během své vlády.\n\n\n\nSeznam zahraničních vyznamenání, které obdržel Gustav V.:\n\n"}
{"id": "1533402", "url": "https://cs.wikipedia.org/wiki?curid=1533402", "title": "876 (číslo)", "text": "876 (číslo)\n\nOsm set sedmdesát šest je přirozené číslo. Římskými číslicemi se zapisuje DCCCLXXVI a řeckými číslicemi ωοϝ'. Následuje po čísle osm set sedmdesát pět a předchází číslu osm set sedmdesát sedm.\n\n876 je\n\n\n\n"}
{"id": "1533407", "url": "https://cs.wikipedia.org/wiki?curid=1533407", "title": "Vysoké Mýto (nádraží)", "text": "Vysoké Mýto (nádraží)\n\nVysoké Mýto je železniční stanice v severozápadní části města Vysoké Mýto v okrese Ústí nad Orlicí v Pardubickém kraji nedaleko říčky Loučné. Leží na neelektrifikované jednokolejné trati 018. V těsné blízkosti stanice je umístěno městské autobusové nádraží. Ve Vysokém Mýtě se dále nachází železniční zastávka \"Vysoké Mýto město\".\n\nNázev \"Vysoké Mýto\" nesla původně železniční stanice v Zámrsku na trase z Olomouce do Prahy, vzdálená přibližně 7 kilometrů od Vysokého Mýta, dosažení železnice z města představovalo hodinu cesty povozem.\n\nPrvní železniční dráha měla být vybudována pod koncesí z roku 1870 z Hlinska přes Litomyšl do Ústí nad Orlicí, nicméně z finančních důvodů nakonec stavba nebyla zahájena. Projekt dráhy z Chocně do Litomyšle zahájilo Vysoké Mýto, ale teprve po spojení s Litomyšlí se dráhu povedlo roku 1879 získat. Trať otevřela 22. října 1882 Rakouská společnost státní dráhy (\"StEG\") s koncovou stanicí v Litomyšli.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde tři nekrytá hranová nástupiště, k příchodu k vlakům slouží přechody přes kolejiště.\n\n"}
{"id": "1533410", "url": "https://cs.wikipedia.org/wiki?curid=1533410", "title": "Tituly a vyznamenání Alberta I. Belgického", "text": "Tituly a vyznamenání Alberta I. Belgického\n\nAlbert I. Belgický během svého života obdržel řadu titulů a vyznamenání, která získal jak před nástupem na trůn, tak během své vlády.\n\n\n\n\n"}
{"id": "1533416", "url": "https://cs.wikipedia.org/wiki?curid=1533416", "title": "Doljani", "text": "Doljani\n\nDoljani () je sídlo, část města Daruvar, jež se nachází v Bjelovarsko-bilogorské župě v západní části Slavonie. Ve vsi žije česká menšina, v roce 1991 tvořili Češi necelou třetinu dolanského obyvatelstva. Dolany leží na kopci jižním směrem od vlastního Daruvaru.\n\nČeská beseda (jak se nazývají spolky Čechů v Chorvatsku, v Srbsku a v Bosně a Hercegovině) vznikla v Dolanech v roce 1919. V současné době (2019) má 272 členů, působí při ní taneční skupina Dolanka, dvě dětské taneční skupiny, divadelní skupina, dechová hudba, hudební skupina a pěvecký sbor Berušky. \n"}
{"id": "1533424", "url": "https://cs.wikipedia.org/wiki?curid=1533424", "title": "Veleliby (nádraží)", "text": "Veleliby (nádraží)\n\nVeleliby je železniční stanice ve východní části obce Veleliby, součásti obce Dvory, v okrese Nymburk v Středočeském kraji nedaleko potoka Klobuš. Leží na neelektrifikovaných jednokolejných tratích 061 a 071.\n\nStanice byla otevřena 15. října 1870 na trati z Nymburka do Mladé Boleslavi jako součást odbočné trati Rakouské severozápadní dráhy (\"ÖNWB\") primárně spojující Vídeň a Berlín, autorem univerzalizované podoby stanic pro celou dráhu byl architekt Carl Schlimp. V Mladé Boleslavi se trať dále napojila na již existující železnici společnosti Turnovsko-kralupsko-pražská dráha (\"TKPE\") do Turnova. Z hospodářské podstaty regionu sloužily zde ležící tratě především k nákladní obsluze cukrovarského průmyslu.\n\n15. listopadu 1881 byla otevřena trať vlastněná společností České obchodní dráhy (\"BCB\") propojující Veleliby na trase do Křince, kde navázala na odbočnou dráhu z Chlumce nad Cidlinou do Jičína v majetku společnosti (\"ÖNWB\"). Vznikla zde nová výpravní budova dle typizovaného stavebního vzoru. Následujícího roku byla trať prodloužena dále do Městce Králové, roku 1883 se trať dále napojila do stanice Nymburk město a Poříčany. Vystavěno zde bylo také nákladové nádraží a lokomotivní vodárna.\n\nPo zestátnění všech soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde tři nekrytá hranová nástupiště, k příchodu na ostrovní nástupiště slouží přechody přes kolejiště. Z nádraží je vyvedena nákladní vlečka směrem k obci.\n\n"}
{"id": "1533427", "url": "https://cs.wikipedia.org/wiki?curid=1533427", "title": "Daruvarski Brestovac", "text": "Daruvarski Brestovac\n\nDaruvarski Brestovac (do roku 1991 Brestovac Daruvarski, ) je sídlo, část opčiny Končanica, jež se nachází v Bjelovarsko-bilogorské župě v západní části Slavonie v Chorvatsku. Ve vesnici tvoří historicky etnickou většinu příchozí Češi (dle údajů ze sčítání z roku 1991). Vesnice leží severozápadně od Daruvaru, centra českého menšinového života v Chorvatsku.\n\nČeská beseda (jak se nazývají spolky Čechů v Chorvatsku, v Srbsku a v Bosně a Hercegovině) vznikla v Daruvarském Brestově v roce 1920 jako pobočka České besedy Daruvar, osamostatnila se v roce 1928. V současné době (2019) má 380 členů, působí při ní pěvecký soubor Konvalinky, dechová hudba, hudební skupina, dvě taneční skupiny Korálky (mladší a starší) a Dechový orchestr Daruvarského Brestova a Končenic.\n"}
{"id": "1533434", "url": "https://cs.wikipedia.org/wiki?curid=1533434", "title": "Milevsko (nádraží)", "text": "Milevsko (nádraží)\n\nMilevsko je železniční stanice v jihovýchodní části města Milevsko v okrese Písek v Jihočeském kraji nedaleko Milevského potoka. Leží na neelektrifikované jednokolejné trati 201. Přibližně kilometr severozápadně je umístěno městské autobusové nádraží.\n\nStanice byla vybudována a otevřena společností Českomoravská transverzální dráha (\"BMTB\"), jež usilovala o dostavbu traťového koridoru propojujícího již existující železnice v ose od západních Čech po Trenčianskou Teplou, z Tábora do Písku, později až do Ražic. Odtud od roku 1868 procházela železnice v majetku společnosti Dráhy císaře Františka Josefa (\"KFJB\") spojující Vídeň, České Budějovice a Plzeň, roku 1872 prodloužená až do Chebu na hranici Německa. Tábor již byl od roku 1871 napojen železnicí stejné společnosti z Českých Budějovic do Prahy.\n\nVzhled budovy byl vytvořen dle typizovaného architektonického vzoru shodného pro všechna nádraží v majetku \"BMTB\".\n\nPo znárodnění všech soukromých společností v Rakousku-Uhersku roce 1908 obsluhovala stanici jedna společnost, Císařsko-královské státní dráhy, po roce 1918 správu přebraly Československé státní dráhy.\n\nNachází se zde tři hranová nekrytá nástupiště, k příchodu na ostrovní nástupiště slouží přechody přes kolejiště. Ze stanice je vyvedeno několik nákladních vleček.\n\n"}
{"id": "1533436", "url": "https://cs.wikipedia.org/wiki?curid=1533436", "title": "Marko Pjaca", "text": "Marko Pjaca\n\nMarko Pjaca (* 6. května 1995 Záhřeb) je chorvatský fotbalista, který hraje za italský celek Juventus FC a též za chorvatskou reprezentaci.\n\nJako dítě hrál za Dinamo Záhřeb. Do velkého fotbalu jej uvedl klub Lokomotiva Záhřeb, odkud se vrátil do Dinama. Jeho výkony za Dinamo oslovily Juventus, který jej odkoupil v roce 2016.\n\nV první sezoně za Juventus si zahrál ve 14 zápasech Serie A a další šestici zápasů přidal v pohárech, jeho role ale byla spíše role střídajícího fotbalisty. Omezovala ho rovněž zranění – na podzim měl potíže s prasklou lýtkovou kostí a na jaře zase s kolenními vazy.\nV sezoně zaznamenal jediný gól, a to v osmifinále Ligy mistrů proti Portu. V 67. minutě dorazil na hřiště namísto Juana Cuadrada a v 72. minutě dal gól. Juventus vyhrál 2:0 a v Lize mistrů dokráčel až do finále. Začátek sezony 2017/18 se zotavoval ze zranění, v lednu pak zamířil hostovat do německého klubu Schalke 04.\nVe svém druhém zápase v 16. minutě otevřel skóre, Hannover ale dokázal vyrovnat na konečných 1:1.\nZačátkem března jednou brankou rozhodl o osudu domácího zápasu s Herthou Berlin.\n\nV srpnu 2018 zamířil hostovat na jeden rok do Fiorentiny, která za něj dala částku 2 milionů eur a zajistila si opci na případnou koupi.\nZa tu odehrál 19 zápasů v Serii A sezony 2018/19 a vstřelil jednu branku, v zápase proti SPAL 2013 (3:0).\nZávěr sezony znovu zameškal kvůli zranění.\n\n\n"}
{"id": "1533438", "url": "https://cs.wikipedia.org/wiki?curid=1533438", "title": "Bílina (nádraží)", "text": "Bílina (nádraží)\n\nBílina je železniční stanice ve východní části města Bílina v okrese Teplice ve Ústeckém kraji v těsné blízkosti řeky Bíliny. Leží na dvoukolejných elektrifikovaných tratích 130 a 131 (3 kV ss). Přímo před stanicí se nachází městské autobusové nádraží. V Bílině se dále nachází železniční zastávky \"Bílina kyselka\" a \"Bílina Chudeřice\".\n\nPůvodní bílinská stanice (v němčině Bilin) byla postavena přibližně půl kilometru severozápadním směrem od polohy novějšího nádraží a zprovozněna 8. října 1870 společností Společnost c.k. privilegované Ústecko-teplické dráhy na trati do Chomutova. Další své tratě do Bíliny v letech 1872 a 1873 přivedly i společnosti Plzeňsko-březenská dráha a Duchcovsko-podmokelská dráha.\n\nZ důvodu rozšiřování hnědouhelného lomu Bílina bylo v 60. letech 20. století rozhodnuto o traťové přeložce a elektrifikaci trati, a tedy i o zrušení starého a výstavbě nového nádraží v poloze při řece Bílině. Autorem návrhu byl architekt Jan Šrámek. Nákladní doprava zde byla zahájena 8. dubna 1968.\n\nNachází se zde jedno hranové a dvě zastřešená ostrovní nástupiště s podchody a elektronickým informačním systémem pro cestující. V roce 2009 byla stržena část nádražní budovy (drážní byty).\n\nVýpravní budova, která má odbavovací halu s prosklenou uliční fasádou, měla v pravém podélném křídle provozní zázemí a poštu. V levém křídle byla restaurace a třípodlažní stavba s byty zaměstnanců; tato část byla v roce 2009 stržena pro výstavbu obchodního centra, ke kterému bude výpravní budova přičleněna.\n\n"}
{"id": "1533440", "url": "https://cs.wikipedia.org/wiki?curid=1533440", "title": "Slatiňany (nádraží)", "text": "Slatiňany (nádraží)\n\nSlatiňany je železniční stanice ve východní části města Slatiňany v okrese Chrudim v Pardubickém kraji poblíž řeky Chrudimky. Leží na jednokolejné neelektrizované trati 238.\n\nV roce 1871 dostavěla společnost Rakouská severozápadní dráha (\"ÖNWB\") svou trať navazující na železnici z Liberce a Rosic nad Labem a pokračující dále přes Chrudim do Havlíčkova Brodu, pravidelný provoz na trati byl zahájen 1. června. Autorem univerzalizované podoby stanic pro celou dráhu byl architekt Carl Schlimp. Trasa byla výsledkem snahy o propojení železničních tratí v majetku \"ÖNWB\" jihozápadním směrem, tedy traťových úseků Liberec-Pardubice a hlavního tahu společnosti, železniční trati spojující Vídeň a Berlín.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nV roce 2016 byla dokončena rekonstrukce nádraží prováděná na širším úseku trati 238. Původní jednostranné a jedno ostrovní nekryté nástupiště nahradilo jedno nekryté vyvýšené nástupiště poloostrovní (k příchodu slouží přechody přes kolejiště).\n\n"}
{"id": "1533441", "url": "https://cs.wikipedia.org/wiki?curid=1533441", "title": "Uherské Hradiště (vlakové nádraží)", "text": "Uherské Hradiště (vlakové nádraží)\n\nUherské Hradiště je železniční stanice v centrální části okresního města Uherské Hradiště ve Zlínském kraji nedaleko řeky Moravy. Leží na neelektrizovaných jednokolejných tratích 340 a 341. Městské autobusové nádraží se nachází v přibližně půlkilometrové vzdálenosti severovýchodním směrem.\n\nStanice byla otevřena 1. dubna 1883 společností Rakouská společnost místních drah (\"ÖLEG\") v úseku ze Starého Města u Uherského Hradiště (ta do té doby nesla německý název \"Ungarisch Hradisch\") do koncové stanice v Uherském Brodě, dle typizovaného stavebního vzoru. 28. října 1888 byla trať prodloužena budováním tzv. Vlárské dráhy Rakouské společnosti státní dráhy (\"StEG\") směrem na Slovensko, která tak završila původní projekt společnosti Českomoravská transverzální dráha (\"BMTB\"), jež usilovala o dostavbu traťového koridoru propojujícího již existující železnice v ose od západních Čech po Trenčianskou Teplou.\n\nPo zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nV roce 1930 vznikla nová staniční budova dle návrhu architekta Karla Dvořáka, vyzdobená typickými nástěnnými slováckými motivy od Rozky Falešníkové z Tasova.\n\nNachází se zde tři nekrytá jednostranná úrovňová nástupiště, k příchodu k vlakům slouží přechody přes koleje. Stanice je vybavena elektronickým informačním systémem pro cestující. Dlouhodobě se uvažuje o rekonstrukci a elektrizaci Vlárské dráhy.\n\n"}
{"id": "1533452", "url": "https://cs.wikipedia.org/wiki?curid=1533452", "title": "Silnice I/66 (Slovensko)", "text": "Silnice I/66 (Slovensko)\n\nSilnice I. třídy 66 (I/66) je silnice I. třídy na Slovensku dlouhá 247 km. Spojuje hraniční přechod Šahy se Zvolenem a Banskou Bystricí přes Brezno a Vernár s Popradem a hraničním přechodem v Tatranské Javorine. Po I/66 je mezi Šahy a Banskou Bystricí vedená Evropská silnice E77. \n\nSilnice už od svého zřízení v roce 1946 spojovala Šahy, Zvolen, [Banskou Bystrici a Brezno a končila v křižovatce Pusté Pole. Zvláštností bylo, že končila křižovatkou se silnicí II. třídy 534, která byla až o 10 let později, v roce 1956, překlasifikovaná na silnici I. třídy a zařazená do silničního provozu jako I/67. Šlo o jeden z pouhých dvou případů, kdy silnice I. třídy končila na křižovatce se silnicí II. třídy.\n\nVe Zvolenu vedla silnice po starém mostě přes Slatinu a železniční přejezd mezi osobní a nákladní stanicí východně od zámku a dále po Náměstí SNP a dnešní ulici Jána Kollára do části Rákoš, odkud pokračovala směrem na Banskou Bystrici v trase dnešní silnice III/069002. Nové přemostění železnice západně od zámku bylo vybudované v první polovině 50. let, západní obchvat pod Pustý hrad v 80. letech.\n\nMezi Zvolenem a Banskou Bystricí pokračovala silnice v době zřízení v trase dnešní silnice I/69. Přeložka v trase dnešní rychlostní silnice R1 mezi křižovatkami Kováčová a Banská Bystrica-Hušták byla vybudována postupně v 70. letech a v plném čtyřpruhovém profilu otevřena roku 1980. V roce 2009 byl tento úsek vyňat ze silnice \"I/66\" a zařazen do rychlostní silnice R1. Od té doby je silnice v tomto úseku přerušená.\n\nV Banské Bystrici cesta původně vedla přes dnešní Náměstí Hurbana Vajanského, Dolní ulici a Náměstí SNP (dnes pěší zóna) a ďále po Horní ulici a Partizánské cestě. Do dnešní trasy po nábřežní komunikaci a okolo železniční stanice byla změněna v druhé polovině 60. let souběžně s výstavbou Památníku SNP, kdy byl též změněn tok řeky Hron – ten původně vedl v meandru sahajícím k ulici Československé armády, přičemž vedl právě přes park u Památníku SNP.\n\nMezi Banskou Bystricí a Breznem vedla původní trasa přes prakticky všechny obce a dlouhodobě neměla technické parametry silnice I. třídy. V 60. a 70. letech 20. století se postupně vybudovalo více přeložek, které tyto obce obcházejí. Původní úseky jsou dnes zařazené jako součásti silnic III. třídy č. 066042, 066044, 066046, 066057 a 066073. Aktuálně se připravují i další přeložky a rekonstrukce, zejména by se měl postupně budovat obchvat Brezna. Část současné trasy od konce severního obchvatu Banské Bystrice po Slovenskou Ľupču by měl být v budoucnosti využitý pro výstavbu rychlostní silnice R1.\n\nOd srpna 2015 byl k silnici přičleněn úsek silnice I/67 od Pustého Pole přes Poprad až po hraniční přechod Tatranská Javorina.\n\nSilnice I/66 začíná na hraničním přechodu Šahy do Maďarska v levickém okrese jako pokračování maďarské státní cesty 2, v městě Šahy se křižuje s III/1567, II/527 a III/1556, pokračuje křižováním s III/1562, asi 5 km za Šahy se křižuje s I/75, v obci Hokovce s III/1558, pokračuje křižovatkou s III/1550 a přechází do okresu Krupina.\n\nV okrese Krupina začíná I/66 křižovatkou s III/2555 v Dudincích, před Hontianskými Tesáry s III/2551, III/2563, před obcí Domaníky s III/1556, III/2557 a III/2558 a následuje I/66 před obcí Hontianske Nemce. Zde se nacházejí křižovatky s I/51, II/525 a III/2559, silnice přechází do Devičieho, křižuje se zde s III/2561 a po opuštění obce prochází křižovatkami s II/526 před Krupinou a v Krupině s III/2560, III/2562 a přechází do zvolenského okresu.\n\nV okrese Zvolen se I/66 křižuje s III/2458, II/527 při obci Babiná, s III/2446, III/2447, III/2457, vstupuje do Zvolena, kde se křižuje s I/16 a v blízkosti Zvolena s III/2452, III/2460, které tvoří obchvat Zvolena a s I/69. Za Zvolenem je od výjezdu \"Kováčová\" silnice přerušena.\n\nPo přerušení silnice pokračuje v Banské Bystrici křižovatkou Hušták s rychlostní silnicí R1. Silnice přechází na východní okraj města a pokračuje převážně mimo obce směrem na Brezno. Postupně se křižuje s III/2420, III/2427, III/2448, III/2429, III/2430, III/2431 a přechází do okresu Brezno.\n\nV brezňanském okrese I/66 křižuje III/2370 a III/2379, v Podbrezové silnice III/2374 a I/72, mimo obce potom III/2375 a III/2391, ve Valaské s III/2380, v Breznu s II/529 a II/530, III/2378, v obci Beňuš s III/2382. Dále pokračuje I/66 křižovatkami s III/2383 a III/2392 do Polomky, kde se křižuje s III/2384 a III/2385. Dále se mimo obce křižuje s III/2386, III/2387, v obci Šumiac III/2388 a II/531. I/66 pokračuje křižovatkami mimo obce s III/2389, III/2390 a přechází do prešovského kraje.\n\nV prešovském kraji se silnice I/66 křižuje s III/3036 a pokračuje přes sedlo Besník do lokality Pusté Pole, kde se na jižní straně Nízkých Tater křižuje s I/67. Pokračuje přes Vernárske sedlo a Vernár do Hranovnice, kde se křižuje s III/3069 a III/3074. V Popradu se křižuje s III/3080, III/3076, I/18 a dálnicí D1. I/66 následně přechází do okresu Kežmarok a křižuje se s III/3093, ve Velké Lomnici s II/540, v Huncovcích s III/3094, III/3095 a vchází do Kežmarku. Tady se křižuje s II/536, III/3096, III/3097, III/3098, křižuje se s I/77 a II/542 v Spišské Belé a opět přechází do okresu Poprad. \n\nZde se u osady Tatranská Kotlina křižuje s Cestou Slobody, která v její trase vede až po hraniční přechod. I/66 se ještě v katastrálním území Vysokých Tater křižuje s III/3077 a v Tatranské Javorine s III/3078 a končí na hranici s Polskem, kde navazuje silnice DW960.\n\nJde o úsek nové silnice mezi původním vstupem do města a silnicí II/529. V místě, kde obchvat opouští původní hlavní silnici je vybudovaná mimoúrovňová křižovatka Brezno-město, následně trasa mostním objektem přechází nad větev této křižovatky, řeku Hron a železniční trať Banská Bystrica - Červená Skala. Dále pokračuje v souběhu s železniční tratí vedle areálu mostárny, dalším mostním objektem překlenuje přístupovou cestu a železniční vlečku a na existující silniční síť se napojuje ve velké okružní křižovatce Mazorníkovo. Kategorie je C 11,5/80 a náklady dosáhly 20,9 milionů eur (předpoklad byl 13 miliónů). Obchvat byl kvůli zdržení během výstavby dán do užívání 21. září 2017.\n\nVzhledem k tomu, že obec Podbrezová je jediným sídlem, přes které silnice mezi Banskou Bystricí a Breznem prochází, tak se uvažuje o jeho obchvatu. Ve hře jsou tři varianty, dvě by měly vést severně od obce, jedna jižně. Kategorie obchvatu je C 11,5/60. Jeho realizace se však odhaduje až po roce 2023.\n\nSilnice I. třídy 66C byla do roku 2013 silnice I. třídy v okrese Zvolen s délkou 0,671 km. Spojovala silnici III/2460 s R1 a I/69.\n\n"}
{"id": "1533455", "url": "https://cs.wikipedia.org/wiki?curid=1533455", "title": "María Clara Alonso", "text": "María Clara Alonso\n\nMaría Clara Pancha Alonso  (* 2. února 1990), známá jako Clara Alonso, je argentinská herečka, zpěvačka a televizní moderátorka. Jako herečka debutovala v roce 2007 v argentinském remaku \"High School Musical\". Od roku 2007 působila v různých programech Disney Channel v Latinské Americe. Alonso je nejznámější svou rolí Angie v seriálu \"Violetta\".\n\n"}
{"id": "1533460", "url": "https://cs.wikipedia.org/wiki?curid=1533460", "title": "Karel Kracík", "text": "Karel Kracík\n\nKarel Kracík (* 4. dubna 1947) je bývalý český hokejový obránce. \n\nV československé lize hrál za CHZ Litvínov. Nastoupil ve 24 ligových utkáních, dal 2 góly a měl 2 asistence. V nižší soutěži hrál za TJ Slovan Ústí nad Labem a TJ Stadion Liberec.\n\n"}
{"id": "1533467", "url": "https://cs.wikipedia.org/wiki?curid=1533467", "title": "DHL Juniorská liga akademií", "text": "DHL Juniorská liga akademií\n\nDHL Juniorská liga akademií je nejvyšší hokejová soutěž juniorů České republiky. Dříve známa jako DHL Extraliga Juniorů, dnes DHL Liga Akademií Juniorů. Tato liga je složena z 19 týmů těch nejlepších akademií v Česku a doplněná o EC Redbull Salzburg (Rakouský top tým). Juniorská Liga Akademií měla být již v září v plném proudu, ale již před sezónou 2019/2020 někdy před letními prázdninami se rozhodlo, že se této soutěže zúčastní jen kluby, které splňují vysoký standard tzv. akademie ČSLH (kritéria pro hokejové týmy, zázemí, vybavení rozpočet, ekonomika, metodika, péče o hráče a jejich vývoj atd.) Kluby jako HC Zubr Přerov, AZ Havířov a VHK Robe Vsetín, které byly na hraně kritériíí vydané ČSLH, nebyly nakonec do soutěže zařazeny a zbyla možnost odvolání se. To kluby využily a z toho důvodu oficiálně Juniorská Liga Akademií ještě ani v říjnu neběžela, zřejmě kvůli rozsudku a odvolání některých týmů, které nebyly přijaty. Český svaz ledního hokeje ČSLH proto zavedl Turnaj o Pohár DHL Juniorů aby toto herní manko odstranil a umožnil soutěži pokračovat pod jiným názvem. Oficiálně je tedy nejvyšší soutěž Juniorská Liga Akademií odložena.\n\n"}
