{"id": "1516330", "url": "https://cs.wikipedia.org/wiki?curid=1516330", "title": "Vodní elektrárna Tucuruí", "text": "Vodní elektrárna Tucuruí\n\nVodní elektrárna Tucuruí (portugalsky \"Usina Hidrelétrica de Tucuruí\") je vodní dílo na řece Tocantins v Brazílii.\n\nObrovské vodnosti největší řeky na světě Amazonky nelze pro její malý spád na rozlehlém území využít. Všechny její pravostranné přítoky však do Amazonské pánve přitékají na prudkých spádech v reliéfech, pro stavbu energetických vodních děl využitelných. Jedná se o veletoky Madeira, Tapajós a Xingú.  Stejně se chová i řeka Tocantins , která sice k přítokům Amazonky nepatří, ale do Amazonské pánve přitéká a ústí do moře v těsné blízkosti jejího ústí. Průměrného průtoku přes 10 000 m/s dosahuje v místě, kde reliéf umožňuje výstavbu hráze s vytvořením spádu kolem 70 m. V těchto místech se nalézala malá rybářská a obchodní osada Tucuruí. V dobách, kdy výstavba vodních děl byla v tropických zemích ohledy na životní prostředí omezována jen velmi málo, zamířila pozornost stavitelů právě tam.\n\nProvozem elektrárny byla v tomto místě později upřesněna následující hydrologická charakteristika řeky Tocantins.  \n\nPřehradní nádrž byla vybudována ve dvoukilometrovém řečišti řeky a skládá se ze zemní sypané a betonové části. Celková délka je spolu s pomocnými hrázemi 12,5 km, hlavní část je dlouhá 6,9 km. Lomená betonová část o délce 1450 m se skládá z přelivové hráze a dvou hrází s elektrárnami. Výška hráze nad terénem je 78 m, celková výška však při mohutných hlubokých základech činí 106 m. Přelivový systém obsahuje 20 polí o šířce 21 m a umožňuje přeliv 110 000 m/s, což v době dostavby 1. etapy byla nejvyšší hodnota na světě. Tento průtok spolu s celkovou hltností elektráren umožňuje převod dvojnásobku stoleté povodně a byl dimenzován na tuto hodnotu pro schopnost rychlého převodu vody v případě rychlých kulminačních vln. Takové řešení pak umožňuje celoroční udržovaní vysoké provozní hladiny pro výkony na elektrárnách.\n\nZatopená plocha přehradního jezera 2 850 km2 řadí přehradní nádrž do první desítky na světě, objem nádrže  je 45,5 km, z toho 32 km připadá na užitečný objem.\n\nMaximální pracovní hladina je ve střední nadmořské výšce výšce 72 m. Pracovní spád pro Francisovy turbíny se však mění ve značném ročním kolísání od 61 do 70 m.\n\nV elektrárně 1. generace, která se nachází uprostřed mezi přelivovou částí a elektrárnou 2. generace, bylo instalováno 12 jednotek o výkonu 350 MW a dvě malé provozní jednotky o výkonu 2 x 22,5 MW.\n\nElektrárna 2. generace obsahuje 12 jednotek o výkonu 330 MW. Shodné rozměry obou elektráren jsou 405 x 58 m.\n\nNe levém břehu byl vybudován dvoukomorový zdymadlový systém s mezilehlou nádrží o celkové délce 5,5 km. Jednotlivé komory mají rozměr 210 m  x 330 m o výšce 36,5 m a 35 m. Stavba vodního díla tak byla přínosem pro lodní dopravu, neboť v místech překlenutí nebyla řeka splavná.\n\nCelkový stanovený výkon obou elektráren je 8 370 MW. Celková roční výroba obou elektráren se pohybuje kolem 40 miliard kWh.\n\nPrvní práce na projektu spadají do konce 50.let 20 století. Hlavním iniciátorem masivního vývoje brazilské vodní energetiky byly požadavky na zpracování místních ložisek bauxitu. V roce 1963 zpracovala Brazilská hydrologická služba data z měření průtoku Amazonky pro odhady průtokových poměrů všech jejich přítoků a řeky Tocantins. V době vojenské diktatury, kdy jediným omezením vodní energetiky byly finanční zdroje, začalo budování první etapy vodního díla Tucuruí za finanční i technologické pomoci Francie. Stavba první etapy začala koncem roku 1975, v září 1978 byla řeka přehrazena a odkloněna do stavební jámy první elektrárny, k plnění nádrže došlo v září 1984 a v listopadu 1984 byla stavba první etapy dokončena. Po poklesu jarní povodňové vlny v roce 1985 byla přehradní nádrž napuštěna.\n\nFrancisovy turbíny byly navrženy ve Francii v hydrodynamických laboratořích v Grenoblu. Po instalaci prvních šesti turbín francouzského výrobce bylo instalováno dalších šest turbín domácí výroby. Instalovaný výkon dosáhl dosáhl 4 250 MW a roční výroba se pohybovala kolem hodnoty 21,5 miliardy kWh.\n\nV podmínkách funkčního provozu přelivové části a první elektrárny, byly v suché jámě na levém břehu od roku 1998 realizovány práce na druhé etapě. Elektrárna druhé etapy byl zprovozněna v dubu 2007 a v roce 2010 byl zprovozněn zdymadlový systém.\n\nS velkoleposti brazilské vodní energetiky koresponduje i distribuční síť 500 kV Tucuruí-Macapá-Manaus, která se odvíjí od elektrárny Tucuruí, navazuje na výkon elektrárny Belo Monte, podél řeky Xingú míří k Amazonce, kterou překonává u říčního přístavu Almerim. Tok největší řeky na světě překonává přemostěním pravého ramene na ostrov Ilha de Jurupuri a dále na levý břeh. V tomto místě překonává délku 2130 m mezi stožáry č 238 a 241, srovnatelnými výškou s Eiffelovou věží. Na východ pak vedení pokračuje k ústí do přístavu Macapá, na západ k soutoku s Rio Negro do města Manaus. Od Manausu pokračuje na sever do oblastí, dříve smluvně zásobovaných problematickou venezuelskou elektrárnou Gurí. Na trase 1 800 km zajišťuje ve vzdálenostech po 500 m výkonovou propustnost 2 400 MW 3 600 stožárů o výškách od 43 do 135 m. \n\nProjekt a výstavba první etapy spadají do období bez vlivu veřejného mínění, možnost případných změn v projektu druhé etapy pak připadla až na období po napuštění nádrže. Výkon elektráren zajišťují jednoduché konstrukce osvědčených turbín při středním tlaku, trvanlivost betonu byla prověřena ve všech variantách od mokré, střídavé až suché oblasti. Zemědělství se začalo vyvíjet až na březích přehradního jezera, produkce ryb v zasažené oblasti vzrostla více než desetinásobně.\n\nPlocha přehradního jezera je největší zatopenou oblastí deštného tropického lesa na světě. Voda z hladiny jezera i vývařiště elektrárny se stala základním modelovým materiálem pro studium emisí oxidu uhličitého a metanu z oblastí zatopených tropických lesů.  \n\n\n"}
{"id": "1516331", "url": "https://cs.wikipedia.org/wiki?curid=1516331", "title": "Hromadná věc", "text": "Hromadná věc\n\nHromadnou věcí se rozumí \"soubor věcí\" náležící \"téže osobě\", přičemž je považován za \"jeden předmět\" a nese \"společné označení\". Na kvalifikovaný soubor věcí se tedy z pohledu práva nahlíží jako na jednu věc. Jednotlivé věci tvořící hromadnou věc však neztrácejí právní povahu, lze je z hromadné věci vyjmout a dále s nimi disponovat.\n\n\nZákon č. 89/2012 Sb., \"Občanský zákoník\", § 501 uvádí:\n\n„Soubor jednotlivých věcí náležejících téže osobě, považovaný za jeden předmět a jako takový nesoucí společné označení, pokládá se za celek a tvoří hromadnou věc.“\n\n"}
{"id": "1516333", "url": "https://cs.wikipedia.org/wiki?curid=1516333", "title": "Sankt Gilgen", "text": "Sankt Gilgen\n\nSankt Gilgen je menší město, lázeňské středisko a letovisko v Solné komoře, v Salcbursku, ve středo-západní části Rakouska. Sankt Gilgen leží na severozápadním pobřeží jezera Wolfgangsee, necelých 30 kilometrů jihovýchodně od Salcburku.\nŽije zde 3 920 obyvatel.\n\nSankt Gilgen leží v oblasti Solné komory, na pobřeží jezera Wolfgangsee. Jižně od města leží hora Zwölfehorn (1 521 m), východně Schafberg (1 782 m), severně se nachází jezero Mondsee, severovýchodně jezero Attersee. Oblast je součástí Hor Solné komory, které náleží k Severním vápencovým Alpám.\n\nK hlavním stavebním dominantám obce náleží barokní farní kostel Sankt Gilgen, jehož současná podoba je z druhé poloviny 19. století, dále radnice na náměstí Marktplatz, rodný dům matky W. A. Mozarta nebo hotel Post s fasádou s freskami z 18. století.\n"}
{"id": "1516340", "url": "https://cs.wikipedia.org/wiki?curid=1516340", "title": "Chile con queso", "text": "Chile con queso\n\nChile con queso (španělsky pro „chile se sýrem“), někdy nazývané jednoduše queso, je předkrm nebo příloha z roztaveného sýra a chilli papriček, obvykle podávané v Tex-Mex restauracích jako dip pro tortilla chipsy. \n\nChile con queso pochází ze severního mexického státu Chihuahua, je to verze \"Queso chihuahua\" a \"Queso flameado\". Chile con queso se převážně objevuje na jídelníčcích Tex-Mex restaurací na jihozápadě a západě Spojených států.\n\nChile con queso je hladká krémová omáčka používaná jako dip. Zhotovuje se ze směsi roztavených sýrů, smetany a chilli papriček; Mnoho restaurací podává chile con queso spolu s pico de gallo, černými fazolemi, s guacamole nebo s mletým hovězím nebo vepřovým masem. \n\nChile con queso je teplé jídlo ohřáté na požadovanou teplotu. Lze ho jíst s tortillou, tortilla chipsy, nebo pita chipsy, které jsou silnější než běžné tortilla chipsy. Může se také použít jako příloha k fajitě, tacu, enchiladě, migu, quesadille nebo k jiným Tex-Mex jídlům. \n\nTex-Mex restaurace v USA často nabízejí chipsy a salsu zdarma, ale queso je za příplatek. Může být vyrobeno z různých sýrů, obvykle bílé nebo žluté barvy. \n\nAčkoli chile con queso se běžně nazývá „queso“, nemělo by být zaměňováno se „sýrovým dipem“, což je rozpuštěný sýr bez papriček. \n"}
{"id": "1516341", "url": "https://cs.wikipedia.org/wiki?curid=1516341", "title": "Othara", "text": "Othara\n\nOthara nebo Uathara nebo Otchara ( Оҭҳара nebo Уаҭҳара, ოთხარა - Otchara) je vesnice v Abcházii, v okrese Gudauta. Leží přibližně 16 km severozápadně od okresního města Gudauty a nezasahuje k pobřeží Černého moře. Obec sousedí na západě podél řeky Mčišta s Barmyší, na východě s Chuapem a na jihu s Mgudzyrchvou. Na severu od obce se rozkládá těžko prostupný Bzybský hřbet. Otharu protíná silnice spojující Rusko se Suchumi.\nOficiálním názvem obce je Vesnický okrsek Othara \"(rusky Отхарская сельская администрация, abchazsky Уаҭҳара ақыҭа ахадара)\". Za časů Sovětského svazu se okrsek jmenoval Otharský selsovět \"(Отхарский сельсовет)\".\n\nV Othaře se nachází pěstírna pstruhů.\n\nSoučástí Othary jsou následující části:\n\nBěhem vlády Stalina se do Othary odstěhovali Svanové z okolí města Mestia. Většina z nich se usadila v Žjabně, v Mamydžirchvě a v Dzagrypši. Tito Svanové se v obci, kde do té doby žili pouze Abchazové, naučili velmi dobře hovořit abcházsky. Během války v Abcházii všichni Svanové obec opustili.\n\nDle nejnovějšího sčítání lidu z roku 2011 je počet obyvatel této obce 1586 a jejich složení následovné:\n\n\nPřed válkou v Abcházii žilo v obci bez přičleněných vesniček 446 obyvatel. V celém Otharském selsovětu žilo 2362 obyvatel.\n\n"}
{"id": "1516344", "url": "https://cs.wikipedia.org/wiki?curid=1516344", "title": "Karel Kinský", "text": "Karel Kinský\n\nKarel kníže Kinský z Vchynic a Tetova (po roce 1918 jen Karel Kinský) (29. listopadu 1858 – 11. prosince 1919) byl český šlechtic, 8. kníže z rodu Kinských a velkostatkář.\n\nPracoval v diplomatických službách na velvyslanectví Rakousko-Uherska ve Velké Británii. Později v Paříži a Petrohradu. Jako rakousko-uherský zástupce se společně s Františkem Ferdinandem d’Este účastnil pohřbu krále Eduarda VII. Jako velký milovník koní a jezdeckého sportu od svých dvaceti let jezdil často do Anglie, kde se účastnil společenského života a měl i řadu milostných zápletek, mimo jiné s Lady Jennie Churchill, matkou Winstona Churchilla. Roku 1883 vyhrál na vlastním koni slavný závod Grand National v Liverpoolu. \n\nPo smrti svého otce v roce 1904 zdědil rozsáhlé rodové majetky, především velkostatky Choceň a Heřmanův Městec. Za první světové války splnil svoji šlechtickou povinnost a vstoupil do armády, vyhradil si však, že nebude bojovat proti Británii. Bojoval jako ordonanční důstojník na východní frontě u velitelství 1. armády, následně byl převelen na velitelsví jihozápadní fronty.\n\nZemřel krátce po svých šedesátých prvních narozeninách v prosinci roku 1919. Jeho manželství bylo bezdětné, takže veškerý majetek i knížecí titul zdělil jeho mladší bratr Rudolf Ferdinand.\n\nByl prvorozeným synem knížete Ferdinanda Bonaventury Kinského (22. října 1834, Vídeň – 2. ledna 1904 Heřmanův Městec) a jeho manželky Marie Josefy z Lichtenštejna (19. září 1835 – 11. června 1905). V roce 1895 se oženil s Alžbětou Wolf-Metternich.\n\n"}
{"id": "1516345", "url": "https://cs.wikipedia.org/wiki?curid=1516345", "title": "Pico de gallo", "text": "Pico de gallo\n\nPico de gallo (španělsky doslovně \"kohoutí zobák\"), nebo také salsa fresca či salsa cruda, je druh salsy, který se tradičně vyrábí z nakrájených rajčat, cibule a natě koriandru, do které se přidává limetková šťáva. \n\n\"Pico de gallo\" lze použít téměř stejným způsobem jako jiné mexické tekuté salsy, ale protože obsahuje méně tekutiny, lze ji také použít jako hlavní složku v pokrmech, jako jsou taca a fajity . \n\nV salse picadě (doslovně mletá / nasekaná omáčka) jsou základní složkou rajčata. V Mexiku se běžně nazývá salsa mexicana (mexická omáčka). Protože barvy rajčete, bílé cibule, zelené chilli papričky a koriandru připomínají barvy mexické vlajky, tak se jí někdy říká salsa bandera (vlajková omáčka). \n\nV mnoha oblastech Mexika se termín \"Pico de gallo\" vztahuje na různé saláty (včetně ovocných), salsy, nebo náplně vyrobené z rajčat, tomatilla, avokáda, pomeranče, jicamy, okurky, papáji, nebo z málo pálivých druhů chili papriček. Ingredience se smíchají s limetovou šťávou, případně se ochutí buď pálivou omáčkou, nebo omáčkou čamoj (chamoy) a posypou se slaným kořením chilli. \n\nPodle Sharona Tylera Herbsta, \"pico de gallo\" (“zobák kohouta”) se tak jmenuje proto, že lidé si původně nabírali kousky salsy tak, že je sevřeli mezi palec a ukazováček. \n\nAutoři Rick Bayless a Deann Groen se ve své knize \"Authentic Mexican: Regional Cooking from the Heart of Mexico\" domnivají, že by název mohl vyvolávat představu rozsekané hmoty připomínající krmení pro ptáky \n\nPodle původních obyvatel regionu Sonoran v Mexiku je salsa pojmenovaná tak proto, že serrano papričky připomínají zobák kohouta. \n"}
{"id": "1516347", "url": "https://cs.wikipedia.org/wiki?curid=1516347", "title": "Chimichurri", "text": "Chimichurri\n\nNázev omáčky pravděpodobně pochází z baskického slova \"tximitxurri\", volně přeloženo „směs několika věcí v náhodném pořadí“; mnoho Basků se usadilo v 19. století v Argentině a dali tak omáčce název, který se přenesl do španělštiny.\n\nDalší výklady, téměř určitě mylné, vysvětlují jméno jako zkomolení anglických slov, nejčastěji jmen „Jimmy Curry“ nebo „Jimmy McCurry“, případně spojení „dej mi kari“; žádný důkaz ale pro tato vysvětlení zatím neexistuje.\n\nChimichurri se vyrábí z jemně nasekané petrželky, mletého česneku, olivového oleje, oregana, rozdrcené červené papričky a bílého nebo červeného vinného octa. V červené verzi může také být rajče a kapie. Chimichurri se může přidávat k masu v průběhu pečení nebo se přidá až k hotovému pokrmu. Omáčka také může být použita jako chuťová přísada či jako marináda na grilované maso. Chimichurri se prodává v lahvičkách nebo v prášku, který se pak smíchá s olejem a vodou.\n"}
{"id": "1516349", "url": "https://cs.wikipedia.org/wiki?curid=1516349", "title": "Södra Kungsleden", "text": "Södra Kungsleden\n\nSödra Kungsleden, česky Jižní Kungsleden, v úplném překladu Jižní královská stezka, je turistická trasa a běžkařská trasa procházející střední částí Skandinávského pohoří ve Švédsku. Celá trasa má 340 km, vede oficiálně od obce Sälen z jihu do obce Storlien (v kraji Jämtland); pod tímto názvem je však označena pouze ta část, která se nachází v kraji Dalarna, dlouhá 180 km. Název stezky znamená Jižní \"Kungsleden\" v odkazu na slavnou stezku Kungsleden, která prochází severní část švédského Skandinávského pohoří mezi Abiskem a obcí Hemavan v Laponsku. Ve skutečnosti se tato stezka zrodila v 70. letech 20. století z touhy rozšířit Kungsleden přes všechny švédské hory. \n\nStezka začíná v Sälenu a vstupuje do pohoří Transtrandsfjällen, poté pokračuje v přírodní rezervaci Skarsåsfjällen a pak vede národním parkem Fulufjället. V tomto parku se nachází nejvyšší vodopád ve Švédsku: Njupeskär. Stezka dále vede přírodní rezervací Drevfjällen, pak prochází dlouhou částí po pláních nad hranicí lesa, než přijde do Grövelsjön, a tak dosáhne rozsáhlé přírodní rezervace Långfjället, uvnitř které leží menší národní park Töfsingdalen. Stezka přechází do oblasti kraje Jämtland (Jämtlandsfjällen) v oblasti Rogen, pokračuje přes obec Fjällnäs, údolí Ljusnan, masiv Helags, masiv Sylarna a končí u železniční stanice v Storlien, nedaleko hranice s Norskem. \n\nPodél cesty se nachází několik horských chat, kde se dá ubytovat, stejně jako velké množství přístřešků. Některá ubytování je nutné si předem rezervovat. Stezka je označena oranžově, mužiky nad čárou stromů a někdy i navíc červenými kříži. Mosty a povalové chodníky umožňují přechod přes hlavní řeky a přes mokřady. \n\nÚsek mezi Grövelsjön a Sälen odpovídá severní části evropské dálkové trasy E1.\n\n"}
{"id": "1516355", "url": "https://cs.wikipedia.org/wiki?curid=1516355", "title": "Nefritová brána", "text": "Nefritová brána\n\nNefritová brána () je horský průsmyk v provincii Kan-su v Čínské lidové republice. Je 1130 metrů vysoký a leží přibližně osmdesát kilometrů severozápadně od Tun-chuangu. Je jedním z historických dopravních spojení mezi Čínou a Střední Asií, například jím vedla Hedvábná stezka.\n\nPrůsmyk spolu se zdejšími zbytky Velké čínské zdi je od roku 1988 na seznamu památek Čínské lidové republiky a od roku 2014 je součástí památky UNESCO zvané \"\".\n"}
{"id": "1516361", "url": "https://cs.wikipedia.org/wiki?curid=1516361", "title": "Paula Coleová", "text": "Paula Coleová\n\nPaula Coleová (* 5. dubna 1968 Rockport) je americká zpěvačka, pianistka, kytaristka a skladatelka, pohybující se v žánrech pop music a rocku.\n\nPochází z učitelské rodiny, vystudovala jazzový zpěv na Berklee College of Music. První profesionální angažmá získala v doprovodné skupině Petera Gabriela, v roce 1994 vydala první sólové album. Jejím největším hitem byla skladba „Where Have All the Cowboys Gone?“, která se v roce 1997 objevila v první desítce americké hitparády a pomohla k jí Ceně Grammy pro objev roku. Skladba „I Don't Want to Wait“ získala v roce 1999 BMI Awards a byla použita v titulcích seriálu \"Dawsonův svět\".\n\nV roce 2002 se provdala za marockého hudebníka Hassana Hakmouna, s nímž má dceru Sky. Rozvedli se v roce 2007.\n\nPo mateřské pauze se vrátila v roce 2006 singlem „My Hero, Mr. President!“, v němž kritizovala politiku George W. Bushe. Spolupracovala s Dolly Parton a Amy Lee, hostovala na albu Chrise Bottiho \"Italia\". Zaměřila se na posluchačsky náročnější hudbu, desky vydává ve vlastní produkci a financuje je pomocí Kickstarteru.\n\nAngažuje se v organizaci Artists Against Racism.\n\n\n"}
{"id": "1516363", "url": "https://cs.wikipedia.org/wiki?curid=1516363", "title": "Vyvinutec", "text": "Vyvinutec\n\nVyvinutec (\"Evolvulus\") je rod rostlin z čeledi svlačcovité. Jsou to neovíjivé byliny a keře s jednoduchými střídavými listy a pravidelnými pětičetnými květy se srostlou korunou. Plodem je tobolka. Rod zahrnuje asi 100 druhů a pochází primárně z Ameriky. Dva druhy široce zdomácněly i v tropech a subtropech Starého světa. V Evropě se vyvinutce nevyskytují a nejsou uváděny ani ze sbírek českých botanických zahrad. Druh \"Evolvulus alsinoides\" má význam v asijské a africké domorodé medicíně.\n\nVyvinutce jsou byliny, keře a polokeře s neovíjivými stonky. Listy jsou jednoduché, střídavé, s celistvou čepelí, řapíkaté nebo přisedlé. Květy jsou pravidelné, pětičetné, jednotlivé, po několika nebo uspořádané ve vrcholových klasech či hlávkách, přisedlé nebo stopkaté. Kališní lístky jsou volné, u některých druhů nestejné. Koruna je kolovitá, nálevkovitá nebo miskovitá, srostlá, s celistvým nebo pětilaločným okrajem. Tyčinek je pět a jsou přirostlé ke koruně. Semeník je srostlý ze dvou plodolistů, obsahuje dvě komůrky a nese dvě volné nebo jen na bázi srostlé, niťovité, dvouklané čnělky. V každé komůrce je po dvou vajíčkách. Plodem je kulovitá nebo vejcovitá tobolka, pukající obvykle dvěma chlopněmi. Obsahuje 1 až 4 lysá, hladká nebo jemně hrbolkatá semena.\n\nRod vyvinutec zahrnuje asi 100 druhů, které pocházejí z Ameriky. Dva druhy široce zdomácněly i v tropech a subtropech Starého světa: \"Evolvulus alsinoides\" a \"Evolvulus nummularius\".\nZ USA je uváděno celkem 6 druhů, největší areál má \"Evolvulus nuttallianus\", který také zasahuje nejseverněji. V Jižní Americe rod zasahuje na jih až po Chile a Argentinu.\n\nOdborný název rodu pochází z latinského slova \"evolvo\", které znamená neovíjivý a vystihuje výjimečnost těchto rostlin v rámci čeledi svlačcovité, která zahrnuje převážně ovíjivé byliny a liány. České jméno vyvinutec vzniklo nejspíš špatným překladem latinského názvu, neboť nevystihuje podstatu věci.\n\nKvěty vyvinutců obsahují nektar a jsou opylovány hmyzem, zejména včelami a motýly.\nV Austrálii je druh \"Evolvulus alsinoides\" hostitelskou rostlinou půvabného babočkovitého motýla \"Junonia villida\". V tropech se na něm živí také housenky osenice ypsilonové (\"Agrotis ipsilon\").\n\nDruh \"Evolvulus alsinoides\" obsahuje alkaloidy, konkrétně betain, shankhapushpin a evolvin, dále skopolin, skopoletin, éterické oleje aj.složky\n\nRod \"Evolvulus\" je v rámci čeledi \"Colvolvulaceae\" řazen do tribu \"Cresseae\".\n\nVyvinutce mají jen velmi omezený ekonomický význam. Ze sbírek českých botanických zahrad nejsou uváděny.\n\"Evolvulus alsinoides\" je zejména v Indii, Africe a na Filipínách využíván jako léčivá rostlina při nachlazení, kašli, horečkách, pohlavních chorobách, azoospermii, adenitidě (zánětu žláz) a depresích.\n\n\n \n"}
{"id": "1516369", "url": "https://cs.wikipedia.org/wiki?curid=1516369", "title": "Paul Washer", "text": "Paul Washer\n\nPaul David Washer (* 11. září 1961) je americký protestantský kazatel, spisovatel, publicista a misionář, zdůrazňující kalvinistickou nauku o ospravedlnění a posvěcený život věřících.\n\nKe křesťanství konvertoval během studia práv na univerzitě, následně absolvoval \"Southwestern Baptist Theological Seminary\" a působil deset let jako misionář v Peru. Od roku 2010 bydlí ve Virginii. \n\nRoku 1988 založil misijní společnost HeartCry. Bývá řazen k hnutí nového kalvinismu, byť sám na adresu tohoto hnutí vyjádřil některé kritické připomínky.\n\nRoku 2017 navštívil Českou republiku, kde přednášel na konferenci Českého biblického institutu v Kroměříži. V češtině vyšly jeho knihy \"Deset bodů obžaloby proti současné církvi\" (2017) a \"Evangelium Ježíše Krista\" (2018).\n\n"}
{"id": "1516372", "url": "https://cs.wikipedia.org/wiki?curid=1516372", "title": "Biržai", "text": "Biržai\n\nBiržai ( \"Birże\") je město v regionu Aukštaitija na severu Litvy, v němž žije obyvatel. Je správním centrem stejnojmenného okresu v Panevėžyském kraji.\n\nO původu názvu existují dvě teorie: podle jedné pochází ze slova \"beržas\" („bříza“, podle okolní lesů), podle druhé z \"biržė\" („hranice“, podle blízkosti k Lotyšsku). První písemná zmínka pochází z roku 1455. Roku 1575 vznikla Širvėna, nejstarší umělá vodní nádrž na Litvě. Roku 1589 se stalo Biržai městem podle magdeburského práva. Radziwiłłové zde vybudovali pevnost, později přestavěnou na renesančně–barokní zámek. V roce 1701 zde byla podepsána Biržaiská smlouva o společném postupu Polsko-litevské unie a Ruska proti Švédům. Biržai patřilo k centrům litevské protestantské menšiny, žili zde také Lipkové a Židé. V srpnu 1941 bylo 2400 místních Židů zavražděno v nedalekém lese nacistickými jednotkami. Původní město bylo za druhé světové války téměř kompletně zničeno, poválečná obnova se nesla ve stylu sovětské architektury. \n\nMěsto je známé především díky pivovarnické tradici. Existují zde také podniky zabývající se výrobou stavebních materiálů a zpracováním lnu. V okolí se nachází Biržaiský regionální park, vyznačující se množstvím krasových závrtů. Na břehu jezera Kirkilai byla v roce 2015 postavena modernistická rozhledna ve tvaru člunu postaveného na výšku.\n\nVe městě se narodila atletka Austra Skujytė.\n\n"}
{"id": "1516378", "url": "https://cs.wikipedia.org/wiki?curid=1516378", "title": "For Those About to Rock World Tour", "text": "For Those About to Rock World Tour\n\nFor Those About to Rock World Tour bylo koncertní turné australské hardrockové skupiny AC/DC, které sloužilo jako propagace studiového alba \"For Those About Rock.\" Jednalo se poslední turné skupiny s bubeníkem Philem Ruddem až do roku 1996, kdy se do skupiny vrátil.\n\n\nPřžídavekː\n\n\nAC/DC\n\n"}
{"id": "1516383", "url": "https://cs.wikipedia.org/wiki?curid=1516383", "title": "Coppa Italia 2013/14", "text": "Coppa Italia 2013/14\n\nPohárový ročník Coppa Italia 2013/14 byl 67. ročník italského poháru. Soutěž začala 3. srpna 2013 a skončila 3. května 2014. Zúčastnilo se jí 78 klubů ze soutěží Serie A, Serie B, Serie C a 9 klubů z amatérské ligy Serie D.\n\nObhájce z minulého ročníku byl klub SS Lazio.\n\n\"Zápasy byly na programu 3.–6. srpna 2013.\"\n\n\n\"Zápasy byly na programu 10.–11. srpna 2013.\"\n\n\"Zápasy byly na programu 17.–18. srpna 2013.\"\n\n\"Zápasy byly na programu 3.–5. prosince 2013.\"\n\n\"Zápasy byly na programu 18. prosince 2013 – 15. ledna 2014.\"\n\n\"Zápasy byly na programu 21.–29. ledna 2014.\"\n\n\"Zápasy č. 1 byly na programu 4.–5. února 2014, zápasy č. 2 byly na programu 11.–12. února 2014.\"\n\n"}
{"id": "1516385", "url": "https://cs.wikipedia.org/wiki?curid=1516385", "title": "OX40 ligand", "text": "OX40 ligand\n\nOX40L je ligandem molekuly OX40 (známé také pod názvy CD134 nebo TNFRSF4) a je stabilně exprimován na mnoha antigen prezentujících buňkách, například dendritických buňkách (typu DC2), makrofázích a aktivovaných B lymfocytech.\n\nMolekula OX40 se nachází především na povrchu aktivovaných T lymfocytů (především CD4+), ale také NK buněk, NKT buněk a neutrofilů. Ligace OX40-OX40L vede k produkci signálu přežití T buněk (survival signálu) a napomáhá vývoji paměťových T lymfocytů. Tato interakce též indukuje polarizaci směrem k Th2 imunitní odpovědi, a to i v prostředí s nízkou hladinou IL-4 cytokinu (Th2 polarizace nezávislá na IL-4).\n\nOX40L je rovněž přítomen na povrchu mnoha neimunitních buněk, například buněk endotelu a buněk hladké svaloviny.\n\nPovrchová exprese molekuly OX40L je indukována mnoha prozánětlivými mediátory, například TNF-α, produkovaným žírnými buňkami, IFN-γ a PGE2 (prostaglandinem E2).\n\nOX40L je označován též jako CD252 (diferenciační skupina 252).\n\nBylo identifikováno mnoho jednonukleotidových polymorfismů (SNPs) v genu pro OX40L. Pro některé z nich byla zjištěna asociace se systémovým lupem. Dosud nebyla zjištěna korelace polymorfismů v OX40L s výskytem aterosklerózy.\n"}
{"id": "1516386", "url": "https://cs.wikipedia.org/wiki?curid=1516386", "title": "Mezolimbická dráha", "text": "Mezolimbická dráha\n\nMezolimbická dráha, někdy cesta odměny, je dopaminergní drahou v mozku . Dráha spojuje ventrální tegmentální oblast ve středním mozku s ventrálním striatem bazálních ganglií v předním mozku . Ventrální striatum zahrnuje nucleus accumbens a čichové centrum . Uvolňování dopaminu z mezolimbické dráhy do jádra accumbens reguluje motivační význam (mapř. motivaci a touhu po stimulu ve formě odměny ) a usnadňuje posilování a učení motorických funkcí; může také hrát roli v subjektivním vnímání potěšení . Degregulace mezolimbické dráhy a její výstupní neurony v nucleus accumbens hraje významnou roli ve vývoji a udržování závislosti . \n\nMezolimbická dráha je složebna z dopaminergních (tj. dopamin- uvolňujících) neuronů, které projikují z ventrální tegmentální oblasti (VTA) do ventrálního striata, což zahrnuje nucleus accumbens (NAcc) a čichový tuber. Je to jedna ze složkových drah mediálního předního mozkového svazku, což je soubor nervových drah, které zprostředkovávají odměnu za stimulaci mozku . \n\nVTA se nachází ve středním mozku a skládá se z dopaminergních, GABAergických a glutamatergických neuronů . Nucleus accombens a čichový tuber jsou umístěny ve ventrálním striatu a jsou primárně složeny ze středních ostnatých neuronů . Jádro accumbens je rozděleno na limbické a motorické podoblasti známé jako NAcc shell a NAcc core . Mediální spiny eurony v nucleus accumbens přijímají vstup jak z dopaminergních neuronů VTA, tak z glutamatergických neuronů hippocampu, amygdaly a středního prefrontálního kortexu . Když jsou aktivovány těmito vstupy, středně neurony 'projekce uvolňují GABA na ventrálním pallidu . \n\nMezolimbického dráha reguluje motivační významnost, motivacei, učení zesílení, a strach, mimo jiné kognitivní procesy. \n\nMezolimbická dráha je zapojena do motivačního poznání. Vyčerpání dopaminu v této dráze nebo léze v místě jeho původu snižují míru, do jaké je zvíře ochotno jít za odměnu (např. počet stisknutí páky s nikotem nebo čas hledání potravy). Dopaminergní léky jsou také schopna zvýšit míru, v jaké je zvíře ochotno jít za odměnu, a rychlost palby neuronů v mezolimbické dráze se zvyšuje při očekávání odměny. Mesolimbické uvolňování dopaminu bylo kdysi považováno za primární zprostředkovatel potěšení, ale nyní se předpokládá, že má ve vnímání potěšení jen malou roli. \n\nMezolimbická dráha a specifická sada výstupních neuronů dráhy (tj. Neuronové neurony střední třídy D1 v jádru accumbens) hrají ústřední roli v neurobiologii závislosti . Také se podílí na schizofrénii a depresi, a předpokládá se, že se podílí na nadužívání digitálních médií . Závislost, schizofrenie a deprese všechny zahrnují zřetelné strukturální změny uvnitř mezolimbické dráhy. Zneužívání může rovněž ovlivnit mezolimbickou dráhu. Studie z roku 2017 zjistila, že nepříznivé životní události - emoční, fyzické a sexuální zneužívání - byly spojeny se zvýšenou limbickou reakcí na kokain. Jinými slovy, u jedinců, kteří dříve trpěli zneužíváním, byla větší pravděpodobnost, že mozková cesta bude připravena na užívání kokainu nebo drog. \n\n\n"}
{"id": "1516393", "url": "https://cs.wikipedia.org/wiki?curid=1516393", "title": "Eldoret", "text": "Eldoret\n\nEldoret je město v Keni. Nachází se na západě země v oblasti Východoafrického riftu, jeho nadmořská výška přesahuje 2000 metrů. Je správním střediskem kraje Uasin Gishu a s 378 000 obyvateli (rok 2019) je pátým největším městem v zemi. Většinu obyvatel tvoří Kalendžinové a z Eldoretu a okolí pochází mnoho slavných keňských vytrvalostních běžců, kterým byl ve městě postaven pomník. V nedaleké obci Sacho se narodil prezident Daniel arap Moi, za jehož vlády nastal rozvoj města (v roce 1999 mělo okolo 170 000 obyvatel, od té doby se populace více než zdvojnásobila). Název města pochází z masajského „eldoro“ (kamenitá řeka). Ekdoret je městem od roku 1912. V okolí města se chová hovězí dobytek a pěstuje se kukuřice a pyrethrum. Vyrábějí se zde sýry, textil a umělá hnojiva. Město leží na železnici z Mombasy do Kasese, má také mezinárodní letiště.\n"}
{"id": "1516398", "url": "https://cs.wikipedia.org/wiki?curid=1516398", "title": "Parvalbumin", "text": "Parvalbumin\n\nParvalbumin je albuminový protein, který váže vápník s nízkou molekulovou hmotností (obvykle 9-11 kDa). \n\nMá tři motivy EF-ruky a strukturálně souvisí s kalmodulinem a troponinem C. Parvalbumin se nachází v rychle se stahujících svalech, kde jsou jeho hladiny nejvyšší, stejně jako v mozku a některých endokrinních tkáních. \nParvalbumin je malý, stabilní protein obsahující vazebná místa vápníku typu EF-ruky. Podílí se na signalizaci vápníku. Typicky je tento protein rozdělen do tří domén, domén AB, CD a EF, z nichž každá jednotlivě obsahuje motiv helix-loop-helix. V doméně AB je delece dvou aminokyselin v oblasti smyčky, zatímco domény CD a EF obsahují N-terminál a C-terminál. \nVápník vážící proteiny hrají roli v mnoha fyziologických procesech, zejména v regulaci buněčného cyklu, produkci druhého messengeru, svalové kontrakci, organizaci mikrotubulů a fototransdukci. Proto proteiny vážící vápník musí rozlišovat vápník i v přítomnosti vysokých koncentrací jiných kovových iontů. Mechanismus selektivity vápníku byl rozsáhle studován. Změny ve funkci neuronů exprimujících parvalbumin byly zapojeny do různých oblastí klinického zájmu, jako je Alzheimerova choroba, autismus, schizofrenie, kognitivní poruchy související s věkem a některé formy rakoviny.\n\nParvalbumin (PV) je přítomen v GABAergických interneuronech v nervovém systému, zejména v retikulárním thalamu, a je exprimován převážně tzv. \"lustrovými\" (chandeler) a košovými (basket) buňkami v kůře. V mozečku je PV exprimován v Purkyňových buňkách a interneuronech molekulární vrstvy. V hippocampu jsou interneurony PV rozděleny do košových, axo-axonických, bistratických a oriens-lacunosum moleculare (O-LM) buněk, přičemž každý podtyp je zaměřen na odlišné domény pyramidálních buněk . \n\nPV interneuronové spojení je většinou perisomatické (kolem buněčného těla neuronů). Většina FV interneuronů má rychlé Akční potenciály, také se předpokládá, že způsobují gama vlny zaznamenané v EEG . \n\nInterneurony exprimující PV představují přibližně 25% GABAergických buněk v DLPFC primátů . Dalšími proteiny vázajícími se na vápník jsou kalretinin (nejhojnější podtyp v DLPFC, asi 50%) a calbindin . Interneurony jsou také rozděleny do podskupin expresí neuropeptidů, jako je somatostatin, neuropeptid Y, cholecystokinin \n\nSnížená exprese PV a GAD67 byla nalezena u PV + GABAergických interneuronů u schizofrenie . PV byla identifikována jako alergen způsobující alergii na ryby . \n\n"}
{"id": "1516399", "url": "https://cs.wikipedia.org/wiki?curid=1516399", "title": "Salco", "text": "Salco\n\nSalco byla eurodance hudební skupina, ve které vystupovali Pavol Salco Novotný a Juraj Gáher. Skupina vznikla ve slovenských Topoľčanech v roce 1994\n\n\n\nDOBROTA\n\nLÁSKA CHÝBA NÁM\n\nMÁJ\n\nONA SA MI PÁČI\n\nDA DA DA\n\nPO PRÁZDNINÁCH\n\n"}
{"id": "1516401", "url": "https://cs.wikipedia.org/wiki?curid=1516401", "title": "PragueBest", "text": "PragueBest\n\nPragueBest je česká digitální agentura.\n\nSpolečnost PragueBest byla založena v roce 1999 v Praze. V roce 2005 společnost ve spolupráci s Ministerstvem kultury ČR připravila Portál české literatury. V roce 2008 společnost připravila nový web pro České radiokomunikace. Roku 2014 byla společnost přijata do Asociace dodavatelů internetových řešení - Asociace.BIZ. V roce 2018 byl web společnosti vybrán mezi trendy magazínu TyInternety.cz, web společnosti byl zmíněn jako příkladný efektivní web. Společnost je členem Asociace pro elektronickou komerci. Společnost vyvíjí CMS systém ePublisher.\n\nRoku 2007 se společnost poprvé účastnila soutěže WebTop100, kdy nominovala web společnosti Xerox. Společnost se soutěže WebTop100 zúčastnila i v roce 2009a v roce 2011, kdy v kategorii Obchod webová prezentace společnosti Globus ČR získala 3. místo. Společnost se účastnila také v roce 2012, kdy v kategorii Webdevelopeři skončila na 4. místě. Roku 2013 weby společnosti získaly 2. místo v kategoriích Auto-moto, Telekomunikace, Gastronomie a 3. místo v kategorii E-shopy a Obchod a služby B2C. V roce 2014 společnost s e-shopem pro prodejce fotografické techniky FotoŠkoda získala první místo v kategorii E-Shopy. V roce 2015 získala společnost v kategorii e-shopy 1., 2. a 4. místo a 1. místo v kategorii Obchod a služby B2C (Globus ČR). V roce 2016 společnost opět získala 1. místo v kategorii e-shopy a v kategorii digitálních agentur místo 2. Roku 2017 se společnost s webovým e-shopem FotoŠkoda stala absolutním vítězem soutěže WebTop100 a roku 2018 opět získala 1. místo v kategorii e-shopy a 5. místo za web pražského letiště.\n\nRoku 2010 získala ocenění B2B za web pro agenturu Expecta. V roce 2013 získala společnost ocenění za navýšení prodejů společnosti České radiokomunikace o 390 %.\n"}
{"id": "1516406", "url": "https://cs.wikipedia.org/wiki?curid=1516406", "title": "Only Connect", "text": "Only Connect\n\nOnly Connect je britská televizní soutěžní hra moderovaná Victorií Coren Mitchellovou.\n\nZprvu se vysílala na BBC Four, a to mezi 15. zářím 2008 a 7. červencem 2014, potom bylo vysílání přesunuto na BBC Two, kde je hra vysílána od 1. září 2014.\n\nHlavním úkolem všech kol je, aby týmy našly co nejvíce zdánlivě nesouvisících stop.\n\nNázev \"Only connect\" byl převzán z anglické verze novely Rodinné sídlo (Howards End) autora E. M. Forstera z roku 1910.\n\nSoutěž Only Connect je záměrně obtížná. Týmy si musí zvolit název, který odráží jejich speciální zájmy nebo koníčky.\n\nModerátorka Coren-Mitchellová prezentuje v soutěži svůj velmi suchý a sarkastický humor, který občasně zahrnuje jemné zesměšňování sebe sama, soutěžících, diváků či produkčního týmu soutěže nebo jiných populárních soutěží.\n\nV každém díle se objevují proti sobě tříčlenná družstva. Ta projdou čtyřmi koly hry. V prvních třech řadách se vyskytovala v prvních až třetích kolech řecká písmena, od čtvrté řady se místo nich vyskytují staroegyptské hieroglyfy.\n\nJednotlivé týmy si postupně volí jednotlivé hieroglyfy, za které dostanou stopu (slovo, frázi, obrázek či zvukovou stopu), týmy mohou povelem „Další!“ odkrýt až čtyři stopy. Každý tým má na danou skupinku stop 40 vteřin, během kterých mají kdykoliv možnost stisknout jejich bzučák a říci, jakou našli spojitost mezi všemi stopami.\n\nPokud tým uhodne správnou spojitost již na první stopě, získává 5 bodů, za dvě odkryté stopy získá 3 body, tři odkryté stopy přináší 2 body a za všechny odkryté stopy získá tým 1 bod. Pokud tým odkryje dvě a více stopy, spojitosti zpravidla nehádá ale hledá.\n\nPokud týmu dojde přiřazený čas nebo nalezne či uhodne špatnou spojitost mezi stopami, protějšímu týmu budou odkryty i zbývající stopy a pokud protější tým nyní uhodne spojitost, dostane příslušné body spolu s jedním bonusovým.\n\nJeden ze šesti hieroglyfů skrývá stopy v podobně zvukových nahrávek, tyto stopy jsou obecně brány za nejtěžší na uhodnutí spojitostí.\n\nStejně jako v prvním kole si týmy postupně volí hieroglyfy, za které dostanou první stopu. Nyní ovšem může tým odkrýt jen tři stopy a hádá, co se skrývá za čtvrtou stopou v posloupnosti. Stejně jako v prvním kole může tým odkrýt stopy v podobě obrázků.\n\nOd desáté řady se v tomto kole mohou vyskytnout tři stopy v podobě zvukové nahrávky a tým musí uhodnout název čtvrté nahrávky.\n\nPokud jako v prvním kole bude tým neúspěšný, opět je dána možnost odpovědi protějšímu týmu.\n\nPříklad posloupnosti může být:\n\"ZPĚT, DÁL, VYJMOUT, odpověď zde bude KOPÍROVAT (jedná se o počítačové editační příkazy seřazené v pořadí, jak po sobě jdou písmena na klávesnici QWERTZ, jejichž stiskem spolu s klávesou CTRL vyvolá uživatel daný příkaz (CTRL+Z, CTRL+Y, CTRL+X, CTRL+C))\"\n\nKaždý tým obdrží stěnu o šestnácti stopách náhodně seřazených do čtyř sloupců a čtyř řádků.\n\nTýmy obdrží jeden bod za nalezenou skupinu stop se stejnou spojitostí. Týmy hrají nyní 2 minuty a 30 vteřin a stopy, které tým vyhodnotí, že patří k sobě, odklikávají na dotykovém panelu, před kterým stojí.\n\nNa přiřazení stop do prvních dvou řad mají soutěžící neomezený počet pokusů, jakmile začnou přiřazovat stopy třetí řady k sobě, mají jen tři pokusy. Když tým selže (dojde jim čas nebo nedoplní všechny řady), stopy se seřadí do správných skupinek sami.\n\nPotom, co jsou jednotlivé stopy přiřazeny do správných skupinek (ať je přiřadí soutěžící nebo jsou seřazeny počítačem), mají soutěžící možnost říci, jakou vidí spojitost mezi stopami v jednotlivých skupinkách. Za každou správnou spojitost získá tým jeden bod. Pokud tým přiřadí správně stopy do všech čtyř řad a u všech naleznou správnou spojitost, získají další dva body.\n\nVe výsledku v tomto kole může jeden tým obdržet až 10 bodů.\n\nPrvní tým má privilégium zvolit si jeden ze dvou hieroglyfů (dříve si tým volil písmeno Alfa či písmeno Beta), za který dostanou jednu ze dvou zdí, další tým okamžitě obdrží zeď patřící k nezvolenému hieroglyfu (dřív písmenu).\n\nV posledním kole jsou pokládány série slov či frází bez samohlásek. Každá čtveřice slov či frází patří do jiné kategorie a navíc byly mezery mezi slovy náhodně přeházeny. Nyní jde spíše o rychlost a bystrost než o znalosti. První tým, který stiskne bzučák a doplní do slov samohlásky a mezery vrátí do původních pozic získává jeden bod.\n\nZpočátku nebylo v tomto kole žádného trestu, který by čekal na nesprávnou odpověď, ovšem od čtvrtfinále 1. řady soutěže je odebrán vždy jeden bod týmu, který odpoví špatně. Pokud navíc neřekne tým správnou odpověď (stačí i vynechat či prohodit písmeno) či neodpoví rychle, protější tým dostane možnost nahrát si bonusový bod správnou odpovědí.\n\nToto kolo je nejdelší, může trvat až tři minuty. Většinou však kolo ukončuje znělka končící celou soutěž, zatím se ale nestalo, že by znělka zazněla v jiném kole.\n\nPokud na konci hry mají oba týmy stejný počet bodů, je položena kapitánům jednotlivých týmů další skupinka souhlásek ze čtvrtého kola. Pokud nyní jeden z kapitánů zabzučí bzučákem a odpoví správně, jeho tým vyhrává, pokud ale odpoví špatně či neodpoví vůbec, okamžitě vyhrává protější tým.\n"}
{"id": "1516419", "url": "https://cs.wikipedia.org/wiki?curid=1516419", "title": "Hydrogendifluorid amonný", "text": "Hydrogendifluorid amonný\n\nHydrogendifluorid amonný je anorganická sloučenina se vzorcem NHHF, příp. NHF·HF. Vzniká reakcí amoniaku a fluoridu amonného. Tato bezbarvá sůl leptá sklo a je meziproduktem v jedné z možných příprav kyseliny fluorovodíkové.\n\nHydrogendifluorid amonný se skládá z tetraedrického amonného kationtu a centrosymetrického hydrogendifluoridového aniontu. Anion obsahuje nejsilnější známou vodíkovou vazbu F-H, její vazebná energie je vyšší než 155 kJ.mol.\n\nJe součástí leptacích přípravků, s oxidem křemičitým reaguje podle rovnice:\n\nHydrogendifluorid amonný je meziproduktem jedné z metod přípravy kyseliny fluorovodíkové z kyseliny hexafluorokřemičité. Ta po hydrolýze poskytuje fluorid amonný, který se termicky převede na hydrogendifluorid:\n\nVzniklý hydrogendifluorid amonný se převede na sodnou sůl a termicky se z něj uvolní HF.\n"}
{"id": "1516420", "url": "https://cs.wikipedia.org/wiki?curid=1516420", "title": "Ján Liguš", "text": "Ján Liguš\n\nJán Liguš (* 2. července 1941, Pstriná) je slovenský protestantský teolog, kazatel a vysokoškolský pedagog, působící převážně v České republice.\n\nV letech 1967–1987 sloužil jako kazatel Církve bratrské. \n\nVyučuje na Husitské teologické fakultě Univerzity Karlovy a na Evangelikálním teologickém semináři, v minulosti vyučoval též na Pedagogické fakultě Univerzity Mateja Bela v Banské Bystrici. Odborně se zabývá mj. osobou a teologií Dietricha Bonhoeffera. \n\nS manželkou Danielou, roz. Dobešovou, má tři děti.\n\n"}
{"id": "1516423", "url": "https://cs.wikipedia.org/wiki?curid=1516423", "title": "Minaret al-Ghawánima", "text": "Minaret al-Ghawánima\n\nMinaret al-Ghawánima (arabsky ), známý také jako minaret Baní Ghánim, je jeden ze čtyř minaretů na Chrámové hoře ve Starém Městě v Jeruzalémě; všechny patří k mešitě al-Aksá. \n\nMinaret al-Ghawánima na severozápadním rohu areálu Chrámové hory postavil v roce 1297 Kádí Šaraf ad-Dín al-Chalílí na příkaz sultána Ladžina. Minaret dosahuje výšky 37 m a v roce 1329 a znovu v roce 1927 byl restaurován.\n\nMinaret al-Ghawánima je jednou z nejrobustnějších a nejvyšších budov Starého Města. Je postaven téměř výhradně z kamene, pouze střecha nad terasou pro muezzina je dřevěná. Minaret přestál několik zemětřesení bez úhony. Jeho robustnost je kompenzována celou řadou dekorativních elementů. Prostřednictvím různých stylových prvků, jako jsou galerie mukarnasů, je minaret rozdělen do několika pater. Čtyři horní patra, včetně muezzinovy plošiny, jsou o něco užší a zastřešená klenutou kupolí. Minaret se nachází hned vedle brány Bani Ghanim (také Bab al-Ghawánima). Od brány dříve údajně vedla cesta do čtvrti Baní Ghánim - odtud má pocházet jméno minaretu.\n\n"}
{"id": "1516426", "url": "https://cs.wikipedia.org/wiki?curid=1516426", "title": "Ad de Bruijne", "text": "Ad de Bruijne\n\nAd de Bruijne (3. května 1959, Amsterdam) je holandský reformovaný kazatel, teolog, vysokoškolský pedagog a publicista.\n\nV letech 1986–1997 působil jako reformovaný kazatel. Od roku 1997 vyučuje na \"Theologische Universiteit Kampen\". Zabývá se zejména etikou a spiritualitou.\n\nOd roku 2009 pravidelně přispívá do Nederlands Dagblad.\n"}
{"id": "1516429", "url": "https://cs.wikipedia.org/wiki?curid=1516429", "title": "Dějiny Filipín", "text": "Dějiny Filipín\n\nDějiny Filipín jsou dějinami území současné Filipínské republiky. Před španělskou kolonizací v 16. století se na souostroví, na němž se tato republika dnes nachází, nezformoval žádný silnější stát. Kolonie byla řízena ze zámoří a dlouho byla značně zaostalá. Úspěšné bylo ovšem pokřesťanštění, které Filipínce oddělilo od jiných národů v oblasti, které jsou buď muslimské, hinduistické, nebo buddhistické. Ve druhé polovině 19. století však Španělé přišli s řadou modernizačních projektů, které z Filipín učinily jeden z nejrozvinutějších států v oblasti. Na konci 19. století vzniklo hnutí za nezávislost. Roku 1896 vypukla národní revoluce, které se shodou okolností dostalo podpory Spojených států (tehdy zrovna se Španělskem válčících). Nakonec se ale Američané rozhodli území rovněž kolonizovat, což vedlo ke krvavé válce s Filipínci, v nichž dva osvobozenecké boje vytvořily silné národní vědomí. \n\nNezávislost země získala až roku 1946. Vliv USA však zůstal silný. Země byla demokratickou, ale roku 1972 ji v diktaturu proměnil Ferdinand Marcos. Demokracie byla obnovena roku 1986, avšak byla často ohrožována pokusy o vojenské puče. Trvalým problémem je také separatismus muslimů na ostrově Mindanao.\n\nNejstarší stopy po lidském osídlení pocházejí z jeskyně Callao na ostrově Luzon, jsou datovány do období 65 000 let př. n. l. Původní obyvatelé byli ovšem vytlačeni dvěma velkými migračními vlnami. Nejprve se na Filipíny přesunuli Negritové a později Austronésané, kteří přišli z ostrova Tchaj-wan. Příchod lidí mluvících austronéskými jazyky se předpokládá kolem roku 4000 př. n. l. Okolo roku 100 př. n. l. je patrná již značná stratifikace společnosti a dosti odlišný způsob života jednotlivých kmenů. Některé, ty usazené v džungli, zůstaly na úrovni lovců a sběračů (Aetové, Ilongoti, Mangyanové), jiné byly válečnické (Isnegové, Kalingové), v jiných se rozvinula vláda bohatých členů, příbřežní kmeny se pak soustředily na námořní obchod mezi jednotlivými filipínskými ostrovy. Právě tyto kmeny, užívající tradiční loďky balangay, byly nejdynamičtější a zprostředkovávaly kulturní novinky.\n\nMezi 4.–8. stoletím navázaly kontakt s Malajským poloostrovem a východní Asií. Oblast na Malajském poloostrově byla tehdy pod silným indickým kulturním vlivem a odtud se také na Filipíny rozšířil buddhismus a hinduismus. Pravděpodobně z Malajského poloostrova se na Filipíny dostalo i první písmo – kawi (v něm je napsán nejstarší známý text, datovaný k 21. dubnu 900). Typickým rysem filipínské prehistorie nicméně bylo, že se nevytvořil žádný větší centralizovaný stát, doloženy jsou jen menší státečky zvané barangay, ovládané lokálními vůdci.\n\nPo 10. století se některé státy přece jen více rozvinuly, nejvýznamnějšími státními útvary před příchodem Evropanů byly království Maynila a Tondo, Suluský sultanát a konfederace Madyaas. Vůdci těchto států byli jak hinduisté, muslimové, tak vyznavači animistických kultů. Filipíny byly na prahu evropské kolonizace v 16. století mnohem roztříštěnějším územím než Indonésie či Malajsie. Poměrně archaickým rysem, na nějž první kolonisté narazili, byla též neexistence soukromého vlastnictví půdy.\n\nPrvním Evropanem, který roku 1521 přistál u břehů Filipín, byl španělský objevitel portugalského původu Fernão de Magalhães. Prohlásil je državou španělského krále a dal jim název Ostrovy svatého Lazara (\"Islas de san Lázaro\"). Navázal velmi dobré vztahy s jedním z lokálních vládců, Humabonem, a ten na jeho počest konvertoval ke křesťanství. Humabon pak Magalhãese doprovázel na cestách po ostrovech a zprostředkovával kontakt s jinými místními vůdci. Nadějná diplomacie však vzala za své, když byl Magalhães zabit náčelníkem ostrova Mactan zvaným Lapu-Lapu.\n\nŠpanělé pak vyslali další výpravy, které se s vyjednáváním již zdaleka tolik nezdržovaly a byly značně kořistnické. Daly zemi i nový název, roku 1543 totiž Ruy Lopez de Villalobos pojmenoval dva objevené ostrovy (Samar a Leyte) Ostrovy Filipovými (\"Las Islas Filipinas\"), na počest španělského krále Filipa II. Časem se tento název přenesl na celé souostroví a ten Magalhãesův upadl v zapomnění.\n\nNovou strategii přinesl roku 1565 Miguel López de Legazpi, který kořistnictví nahradil kolonizačním úsilím a založil na ostrově Cebu první evropskou základnu. Ta se stala opěrným bodem španělského tažení proti Portugalcům, kteří se v oblasti začali také realizovat. Španělé Portugalce vytlačili a oblast Filipín se tak vyznačuje takřka čistě španělským kolonizačním vlivem (do konce 19. století). Roku 1571 Španělé ostrovy plně ovládli a založili město Manilu. To bylo posléze prohlášeno hlavním městem tzv. Španělské Východní Indie. Poslední velký pokus domorodých vládců španělskou nadvládu setřást se odehrál v letech 1587–88 a byl neúspěšný. Jedinou oblastí, kde se Španělům nikdy nepodařilo získat moc, byl muslimy ovládaný ostrov Mindanao.\n\nŠpanělská kolonizace se také vyznačovala silným christianizačním úsilím. Pokřesťanštění nenarazilo na výraznější odpor, patrně kvůli náboženské nehomogenitě před kolonizací. Španělé přivezli na ostrovy též kukuřici, ananas či kakaovník. Nezřídili nicméně v zemi svou obvyklou správní kolonizační jednotku – místokrálovství. Od roku 1565 až do roku 1821 byla země spravována z mexického Acapulca. Za účelem obchodního i jiného spojení Manily a Acapulca byly stavěny na svou dobu obrovské lodě známé jako „manilské galeony“. Španělům Manila sloužila i jako základna pro obchod s Čínou a Japonskem (jinou v oblasti neměli, v jihovýchodní Asii se uplatňovali hlavně Portugalci, Nizozemci a posléze Britové). Nizozemci se pokusili roku 1646 Filipíny dobýt, ale neúspěšně. Britský pokus z roku 1762 byl již úspěšnější, Manila byla Brity dva roky okupována, ale dohody obou zemí ji vrátily do španělských rukou (za což zaplatili zejména místní Číňané, které Španělé označili po znovuovládnutí ostrovů za britské kolaboranty). Nicméně sami Španělé kolonizaci Filipín často hodnotili jako neúspěšnou, kolonie byla nevýdělečná a Španělé dokonce uvažovali o odchodu. K němu ale nedošlo.\n\nProblémy s kolonií vedly k tomu, že se Španělé museli začít věnovat jejímu rozvoji. Ve 2. polovině 19. století se odhodlali k některým modernizačním pokusům – začala velkorysá výstavba železnice, roku 1851 byla založena první banka, záhy vznikla místní měna (filipínské peso), roku 1863 zavedli Španělé na Filipínách bezplatné školství (vyučování probíhalo ovšem jen ve španělštině). To na filipínskou společnost mělo značný vliv, první generaci filipínských vzdělanců se říkalo „illustrados“. (Právě ona začala ovšem formulovat první nacionalistické a protikolonialistické ideje). Podle většiny historiků reformy z druhé poloviny 19. století udělaly z Filipín druhou nejbohatší a nejlépe fungující zemi regionu, hned za Japonskem.\n\nNavzdory rozvoji protišpanělské hnutí vzniklo a za jeho symbolický počátek je považována poprava tří kněží zvaných Gomburza (zkratka jejich jmen: Gomez, Burgos, Zamora) roku 1872. Hlavním vůdcem hnutí za nezávislost se stal José Rizal. Vzniklo též tajné odbojové hnutí Katipunan. Roku 1896 se nacionální síly odhodlaly k otevřené konfrontaci. José Rizal se spiknutí neúčastnil a nevěděl o něm, nicméně španělské úřady ho jako nejznámějšího rebela zatkly a popravily. Tím z něj učinily silný symbol, dodnes je na Filipínách uctíván jako největší národní hrdina. Do čela reálně probíhající revoluce se postavil generál Francisco Makabulos.\n\nDo průběhu revoluce zasáhla roku 1898 španělsko-americká válka. Američané, snažící se Španěly oslabit, filipínský odboj podpořili. Povstalci záhy ovládli ostrov Luzon a 12. června 1898 vyhlásili republiku (ve filipínské historiografii známou jako První republika). Filipíny se tak staly, byť jen na chvíli, první demokracií v Asii. Nakonec ale došlo k roztržce mezi filipínskými nacionalisty a Američany. Stalo se to již roku 1898, kdy Američané definitivně vyrvali ze španělských rukou Manilu a nepředali jí místním. Vzápětí vyvolalo filipínské rozhořčení, když jejich delegát nebyl přizván na mírová jednání v Paříži. Definitivní rozčarování pak Filipínci zažili, když Američané území anektovali (přesněji řečeno v Paříži dohodli jeho odkup od Španělů za 20 milionů dolarů). Filipínci pochopili, že namísto nezávislosti byl jeden kolonialismus vystřídán druhým, americkým. Známé zdůvodnění amerického prezidenta Williama McKinleyho, že Filipínce je potřeba před udělením svobody nejprve „civilizovat a christianizovat“ (ačkoli šlo o společnost plně christianizovanou a jednu z nejrozvinutějších v Asii), vyvolalo silnou kritiku i v samotných Spojených státech.\n\nFilipínci se ovšem s pouhou kritikou nespokojili a zahájili proti Američanům ozbrojený boj. Válka trvala čtrnáct let (1899–1913), byť se filipínská vláda musela uchýlit do exilu (v Hong Kongu) a po roce 1901 přejít na válku partyzánskou. Američany stála válka 4200 životů, Filipínce nejméně milion (z toho 200 000 připadlo na epidemii cholery v závěru války).\n\nAmeričané nabídli Filipínám některé výhody a vymoženosti, v podstatě jako by byly novým státem unie. Především jim otevřeli svůj trh, a tak již roku 1920 tvořil vývoz do USA 66 procent veškerého filipínského exportu, čímž si Američané naklonili obchodnickou vrstvu společnosti. Bylo též zavedeno veřejné zdravotnictví, díky čemuž prudce poklesla úmrtnost. Politická elita se však touhy po nezávislosti nikdy nezřekla, především předseda senátu Manuel Quezon ji nikdy nepřestal artikulovat. Američané přitom tvrdili, že nezávislost je i jejich cíl, jen je nutno ji odsunout. Nebyla to jen taktika. Ve Spojených státech sílily hlasy, které proti postavení Filipín protestovaly - především americkým cukrovarníkům vadilo, že čelí levným dovozům svých filipínských konkurentů. Stejně tak americké odbory brojily proti příchodu filipínských pracovníků. Tyto hlasy zesílily po vypuknutí velké hospodářské krize roku 1929. Roku 1935 Američané tedy změnili status Filipín. Posunuli je do pozice, která odpovídala členům britského commonwealthu a zároveň stanovili pevné datum, do kdy získají plnou nezávislost - 4. července 1946. Quezon získal post prezidenta.\n\nV roce 1941, deset hodin po útoku na americkou pacifickou základnu Pearl Harbor, Japonci napadli i Filipíny. Americko-filipínské jednotky pod velením Douglase MacArthura se ihned musely stáhnout na poloostrov Bataan a ostrov Corregidor. V lednu 1942 ztratily Manilu, v dubnu kapitulovaly na Bataanu, v květnu i na Corregidoru. 80 000 vojáků padlo do zajetí, načež je čekal neblaze proslulý bataanský pochod smrti, během nějž 11 500 z nich zahynulo. Quezon odletěl do Spojených států, kde ustavil exilovou vládu. McArthur přesunul svůj štáb do Austrálie. \n\nJaponci se na okupovaných územích snažili vybudit nacionalismus namířený proti starým koloniálním pánům. Na Filipínách nechali vyhlásit republiku a do jejího čela postavili José P. Laurela. Filipínci to ale neakceptovali, chápali dobře, že republika je jen loutkovým státem a vedli po celou válku tuhý odboj partyzánského charakteru. Na konci války díky němu Japonci kontrolovali jen dvanáct ze 42 filipínských provincií. Některé odbojové skupiny si ovšem osvojily komunistickou ideologii a po válce se staly nebezpečné i filipínské vládě, k takovým patřila zejména skupina Hukbalahap, která operovala na Luzonu.\n\nV říjnu 1944 se na Filipínách vylodili Američané. Boje o Filipíny trvaly až do úplného konce války a Filipínci za ně zaplatili statisíci mrtvých. Celkem Filipíny za války přišly asi o milion lidí. Navíc hlavní město Manila bylo po konci bojů v troskách.\n\nAmeričané dodržely předválečný závazek a 4. července 1946 získaly Filipíny nezávislost, byť ekonomická závislost na Spojených státech byla evidentní. A nejen ekonomická - Filipíny se zavázaly poskytovat Američanům 99 let své vojenské základny. To se nelíbilo komunistické guerille Hukbalahap a centrální vláda měla s jejím povstáním potíže až do roku 1954, kdy partyzáni konečně kapitulovali. Bojem proti partyzánům si získal velkou popularitu ministr obrany Ramon Magsaysay. Vynesla mu roku 1953 vítězství v prezidentských volbách. Magsaysay poté sáhl k razantním reformám, z nichž nejvýznamnější byla pozemková reforma. Ta měla primárně přidělit půdu nemajetným rolníkům, avšak skrýval se v ní i náboženský útok - reforma měla přesunout katolíky ze severu na jih a rozředit tak tamější muslimskou majoritu. To zvýšilo náboženské napětí. \n\nMagsaysayovi reforma zajistila mimořádné politické postavení. Nestihl ho však plně využít, roku 1957 zahynul při leteckém neštěstí. Jeho nástupce Carlos P. Garcia poněkud oslabil vazbu na USA a vymohl si i návrat některých vojenských základen. \n\nV 60. letech začala Indonésie prosazovat sjednocení Filipín, Indonésie a Malajsie do jednoho státního celku. Na Filipínách tento projekt podporoval prezident Diosdado Macapagal, ale po sporech mezi Indonésií a nově vznikající Malajsií projekt padl a s ním i kredit Macapagala. Ve volbách roku 1965 ho tak porazil Ferdinand Marcos. \n\nMarcos byl zpočátku velmi úspěšným prezidentem. Započal masivní výstavbu silnic a škol a dokázal vybrat mnohem více daní než jeho předchůdci. Díky tomu se roku 1969 stal prvním filipínským prezidentem, kterého Filipínci zvolili na druhé funkční období. V něm ale počal čelit dvěma zásadním nebezpečím. Jednak posilování komunistické strany (jež nesla název Nová lidová strana) a separatistickému muslimskému hnutí na Mindanau. Marcos se tak rozhodl pro diktaturu. Spouštěčem byl teroristický bombový útok během zasedání senátu roku 1971. Protesty sice Marcose donutily demokracii nakrátko obnovit, ale od 23. září 1972, kdy vyhlásil stanné právo, fungovala diktatura nepřetržitě po příštích čtrnáct let, přestože v roce 1981 bylo stanné právo zrušeno. Marcosův politický konec začal roku 1983. Tehdy byl po příletu z exilu na letišti v Manile zavražděn opoziční politik Benigno Aquino ml. Následná vlna protestů přiměla Marcose vyhlásit nové prezidentské volby, kterými chtěl upevnit svou legitimitu (zmanipulované volby pořádal již předtím). Postavila se proti němu vdova po zavražděném, Corazon Aquinová. I tentokrát Marcosem kontrolovaná volební komise prohlásila vítězem voleb jeho, opoziční orgány však prohlásily za vítěze Aquinovou. Když vítězství Marcose odmítli uznat i někteří z jeho ministrů a ulice filipínských měst zaplnily tisíce protestujících, odešel Marcos do exilu. Prezidentkou se roku 1986 stala Aquinová a filipínská demokracie chytla druhý dech. \n\nJedním z kroků Aquinové bylo, že Mindanao získalo autonomii. To dráždilo armádu, která se pokusila o šest pučů, ale demokracie, byť zmítaná ekonomickými problémy, přežila. Vyrovnávat se však musela a musí i s tím, že na konci 90. let muslimové na jihu, navzdory autonomii, obnovily boj za odtržení.\n"}
{"id": "1516436", "url": "https://cs.wikipedia.org/wiki?curid=1516436", "title": "Šumperk (nádraží)", "text": "Šumperk (nádraží)\n\nŠumperk je železniční stanice v jižní části stejnojmenného okresního města v Olomouckém kraji v ulici \"Jesenická\" nedaleko řeky Desná. Leží na železničních tratích 290, 291 a 292. Stanice je elektrizovaná (3 kV ss, trať 291, probíhá elektrizace trati 290).\n\nPrvní staniční budova byla postavena společností \"Místní dráha Zábřeh-Sobotín\" dle typizovaného architektonického vzoru na trati ze stanice Zábřeh, ležící na již postavené trati z Olomouce do Prahy (1845), do Sobotína, pravidelný provoz započal 1. října 1871. Vzniklo zde též nákladové nádraží a lokomotivní točna. Moravská pohraniční dráha následně navázala na existující trať ve Šternberku (postaveno společností Severní dráha císaře Ferdinanda (\"KFNB\")) a 15. října 1873 zprovoznila spojení až do Dolní Lipky. 1. ledna 1889 obousměrně zaústila svou trať firma Rakouská společnost místních drah (\"ÖLEG\") ve směru z Hanušovic ve stanicích Bludov a Postřelmov, díky čemuž bylo možno pokračovat přes peážní trať a polské město Głuchołazy až do Krnova.\n\nV roce 1900 bylo z reprezentativních i kapacitních důvodů rozhodnuto o stavbě nové nádražní budovy. Její podobu navrhl vídeňský architekt Theophil von Hansen v neobarokním slohu. Nápadně přitom připomíná budovu nádraží v polském městě Přemyšl. Po zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nElektrický provoz na trati mezi Zábřehem na Moravě a Šumperkem byl zahájen 26. listopadu 2009.\n\nGenerální rekonstrukce železniční stanice proběhla v roce 2007. Nachází se zde jedno hranové a dvě ostrovní nekrytá nástupiště vybavená přístřešky s lavičkami a elektronickým informačním systémem pro cestující. K příchodu na vyvýšená ostrovní nástupiště slouží bezbariérové přechody přes koleje. Aktuálně probíhá rekonstrukce a elektrizace železniční trati 290, vzniknou na ni úseky s maximální traťovou rychlostí 160 km/h. V roce 2019 započala demolicí nákladového nádraží výstavba centrálního autobusového a vlakového přestupního terminálu.\n\n"}
{"id": "1516457", "url": "https://cs.wikipedia.org/wiki?curid=1516457", "title": "Brodmannova area", "text": "Brodmannova area\n\nBrodmannova area, \"řidč. mapa nebo oblast\" je část mozkové kůry člověka nebo jiného primáta, určená její cytoarchitekturou nebo histologickou strukturou a organizací buněk . V literatuře se uvádí zkratkou BA a číslem, např. BA 17. \n\nBrodmannovy arey byly původně definovány a očíslovány německým anatomistou Korbinianem Brodmannem na základě cytoarchitekturální organizace neuronů, které pozoroval v mozkové kůře pomocí Nisslovy metody buněčného barvení. Brodmann publikoval své mapy kortikálních oblastí u lidí, opic a dalších druhů v roce 1909 spolu s mnoha dalšími nálezy a pozorováními ohledně obecných typů buněk a laminární organizace kůry savců. Stejné číslo oblasti Brodmann u různých druhů nemusí nutně znamenat homologní oblasti. Podobnou, ale podrobnější kortikální mapu publikovali Constantin von Economo a Georg N. Koskinas v roce 1925. \n\nBrodmannovy arey byly diskutovány, zdokonaleny a přejmenovány po téměř celé století a zůstávají nejznámějším a často citovaným cytoarchitekturním uspořádáním lidské kůry. \n\nMnoho oblastí definovaných Brodmannem výhradně na základě jejich neuronální organizace bylo od té doby úzce spojeno s různými kortikálními funkcemi. Například Brodmannovy oblasti 3, 1 a 2 jsou primární somatosenzorickou kůrou ; oblast 4 je primární motorická kůra ; oblast 17 je primární vizuální kůra ; a oblasti 41 a 42 úzce odpovídají primární sluchové kůře . Funkce vyšších řádů asociačních kortikálních oblastí jsou také důsledně lokalizovány do stejných Brodmannových oblastí neurofyziologickým, funkčním zobrazením a dalšími metodami (např. důslednou lokalizací Brocaovy řečové a jazykové oblasti Brodmannovy oblasti 44 a 45 ). Funkční zobrazení však může identifikovat pouze přibližnou lokalizaci mozkových aktivací z hlediska Brodmannovy oblasti, protože jejich skutečné hranice v každém jednotlivém mozku vyžadují jeho histologické vyšetření. \n\nRůzné části mozkové kůry jsou zapojeny do různých kognitivních a behaviorálních funkcí. Rozdíly se projevují různými způsobů: účinky lokalizovaného poškození mozku, projevy regionálních aktivit exponovaných při zkoumání mozku pomocí funkčních zobrazovacích technik, propojení s subkortikálními oblastmi a regionální rozdíly v buněčné architektuře kůry. Neurovědci popisují většinu kůry, tzv. neokortex šest vrstvami, ale ne všechny vrstvy jsou patrné ve všech oblastech, a dokonce i když je vrstva přítomna, její tloušťka a buněčná organizace se mohou lišit. Vědci vytvořili mapy kortikálních oblastí na základě změn ve vzhledu vrstev pod mikroskopem. Nejpoužívanější schéma pocházelo od Korbiniana Brodmanna, který rozdělil kůru na 52 různých oblastí a přidělil každému číslo (mnoho z těchto Brodmannůvských oblastí se od té doby rozdělilo). Například Brodmann oblast 1 je primární somatosenzorická kůra, Brodmann oblast 17 je primární vizuální kůra a Brodmann oblast 25 je přední kůra cingulate. \n\nMnoho z těchto mozkových oblastí definovaných Brodmannem má své vlastní komplexní vnitřní struktury. V řadě případů jsou mozkové oblasti organizovány do topografických map, kde sousedící kousky kůry odpovídají sousedním částem těla nebo nějaké abstraktnější entitě. Jednoduchým příkladem tohoto typu korespondence je primární motorická kůra, pás tkáně probíhající podél přední hrany centrálního sulku. Motorické oblasti inervující každou část těla vycházejí z odlišné zóny, přičemž sousední části těla představují sousední zóny. Elektrická stimulace kůry v kterémkoli bodě způsobuje svalovou kontrakci v zastoupené části těla. Tato „somatotopická“ reprezentace však není rovnoměrně distribuována. Například hlava je představována regionem asi třikrát tak velkým jako oblast pro celý záda a kmen. Velikost jakékoli zóny koreluje s přesností řízení motoru a možnou senzorickou diskriminací. Oblasti rtů, prstů a jazyka jsou zvláště velké vzhledem k poměrné velikosti jejich zastoupených částí těla. \n\nV oblastech vizuálního zpracování jsou mapy retinotopické ; to znamená, že odrážejí topografii sítnice, vrstvu světlem aktivovaných neuronů lemujících zadní část oka. I v tomto případě je znázornění nerovnoměrné: fovea - oblast ve středu zorného pole - je ve srovnání s periferií více zastoupena. Vizuální obvod v mozkové kůře člověka obsahuje několik desítek odlišných retinotopických map, z nichž každá je věnována analýze vizuálního vstupního proudu zvláštním způsobem. Primární vizuální kůra (oblast Brodmann 17), která je hlavním příjemcem přímého vstupu z vizuální části thalamu, obsahuje mnoho neuronů, které jsou nejsnadněji aktivovány hranami s konkrétní orientací pohybujícími se přes určitý bod ve zorném poli. Vizuální oblasti dále extrahují prvky, jako je barva, pohyb a tvar. \n\nVe sluchových oblastech je primární mapa tonotopická . Zvuky jsou analyzovány podle frekvence (tj. vysoká vs. nízká) subkortikálními sluchovými oblastmi a tato analýza se odráží v primární zvukové zóně kůry. Stejně jako u vizuálního systému existuje řada tonotopických kortikálních map, z nichž každá je věnována analýze zvuku určitým způsobem. \n\nV topografické mapě mohou někdy existovat jemnější úrovně prostorové struktury. Například v primární vizuální kůře, kde je hlavní organizace retinotopická a hlavní odezvy jsou na pohybující se hrany, jsou buňky, které reagují na různé orientace hran, prostorově odděleny od sebe. \n\n\n(*) Oblast se vyskytuje pouze u primátů . \n\nNěkteré původní Brodmannovy oblasti byly dále členěny, např. „23a“ a „23b“. \n\nKdyž von Bonin a Bailey vytvořili mozkovou mapu pro makaky, zjistili, že popis Brodmanna je nedostatečný a napsali : Brodmann (1907), je pravda, připravil mapu lidského mozku, která byla široce reprodukována, ale bohužel data, na nichž byla založena, nebyla nikdy zveřejněna “ Místo toho použili cytoarchitechtonické schéma Constantina von Economo a Georga N. Koskinase zveřejněné v roce 1925 , které mělo „pouze přijatelný podrobný popis lidské kůry“. \n\n"}
{"id": "1516458", "url": "https://cs.wikipedia.org/wiki?curid=1516458", "title": "Back In Black World Tour", "text": "Back In Black World Tour\n\nBack In Black World Tour bylo koncertní turné australské hardrockové skupiny AC/DC, které sloužilo jako propagace studiového alba \"Back In Black.\" Jednalo se o první turné skupiny se zpěvákem Brianem Johnsonem, který nahradil zesnulého Bona Scotta. V rámci turné skupina vystoupila vůbec poprvé v Japonsku.\n\n\nAC/DC\n\n"}
{"id": "1516460", "url": "https://cs.wikipedia.org/wiki?curid=1516460", "title": "1937 ve filmu", "text": "1937 ve filmu\n\n\n"}
{"id": "1516465", "url": "https://cs.wikipedia.org/wiki?curid=1516465", "title": "Lithyalin", "text": "Lithyalin\n\nLithyalin (lithyalinové sklo, z řeckého λίθος, kámen) je označení pro neprůhledné opakní sklo hnědočerveně zbarvené s žilkováním, jehož technologii výroby vyvinul novoborský sklář Friedrich Egermann roku 1828 (patentována), okolo poloviny století obliba významně klesala. Lithyalin vznikl v době popularity barevných tzv. polodrahokamových skel napodobujících svým vzhledem polodrahokamy (lithyalin připomíná achát).\n\n"}
{"id": "1516467", "url": "https://cs.wikipedia.org/wiki?curid=1516467", "title": "Eparchie sv. Petra a Pavla v Melbourne", "text": "Eparchie sv. Petra a Pavla v Melbourne\n\nEparchie sv. Petra a Pavla v Melbourne je eparchie ukrajinské řeckokatolické církve, nacházející se v Austrálii.\n\nZahrnuje všechny věřící ukrajinské řeckokatolické církve, nacházející se na území Austrálie a Nového Zélandu.\n\nEparchiálním sídlem je město Melbourne, kde se také nachází hlavní chrám - Katedrála sv. Petra a Pavla.\n\nRozděluje se do 11 farností. K roku 2017 měla 34 530 věřících, 26 eparchiálních kněží, 1 řeholního kněze, 4 trvalé jáhny, 1 řeholníka a 13 řeholnic.\n\nDne 10. května 1958 byl bulou \"Singularem huius\" papeže Pia XII. zřízen apoštolský exarchát Austrálie.\n\nDne 24. června 1982 byl exarchát bulou \"Christum Iesum\" papeže Jana Pavla II. povýšen na eparchii.\n\n\n"}
{"id": "1516468", "url": "https://cs.wikipedia.org/wiki?curid=1516468", "title": "Dolores del Río", "text": "Dolores del Río\n\nDolores del Río, vlastním jménem María de los Dolores Asúnsolo López-Negrete (3. srpna 1905 Victoria de Durango – 11. dubna 1993 Newport Beach) byla mexická herečka. Její kariéra trvala od roku 1925 do roku 1978 a hrála ve více než padesáti filmech.\n\nByla první latinskoamerickou herečkou, která se stala hvězdou Hollywoodu. Byla srovnávána s Rudolphem Valentinem, prosadila se jako představitelka exotických krásek ve filmech jako \"Rajské ptáče\" nebo \"Ramona\". Značnou pozornost vzbudil její vztah s Orsonem Wellesem. Po nástupu zvukového filmu dostávala vzhledem ke svému přízvuku stále méně rolí a rozhodla se po návrat do Mexika. Zde se výrazně podílela na tzv. zlaté éře mexického filmu ve čtyřicátých a padesátých letech. Titulní roli ztvárnila ve filmu Emilia Fernándeze \"María Candelaria\".\n\nSpolupracovala s organizací UNICEF. Byl jí odhalen pomník na Hollywood-La Brea Boulevard v Los Angeles a v parku Chapultepec v Mexiko City. Ke 112. výročí jejího narození jí byl věnován Google Doodle. \n\n"}
{"id": "1516469", "url": "https://cs.wikipedia.org/wiki?curid=1516469", "title": "Jedenáctka (seriál)", "text": "Jedenáctka (seriál)\n\nJedenáctka (ve španělském originále Once, stylizováno jako O11CE) je argentinský mládežnický televizní seriál, produkovaný Pol-ka Producciones ve spolupráci s Disney Channel Latin America. První díl měl premiéru 13. března 2017 na Disney XD. Dne 11. dubna 2017 Disney Channel oznámil, že objednal druhou řadu seriálu, která měla premiéru v Latinské Americe 30. dubna 2018. \n\nSeriál vypráví o jednom mladém fotbalistovi Gabovi (Mariano González). Gab je mladý fotbalista z malého Argentinského městečka. Malé městečko odkud Gab pochází se jmenuje Álamo Seco. Z malého městečka také pochází i Gabův nejlepší kamarád Felipe (Julián Cerati). Jejich vášeň je hrát fotba, když jednou do městečka přijede Francisco Velázquez (Nicolás Pauls) a uvidí Gaba hrát s Felipem fotbal, ten z Gaba bude velmi nadšení a tak mu udělí nabídku kterou nemůže odmítnout, nabídne mu stipendium ke studiu na IAD. Je to skvělí fotbalová škola do které se brzy připojí a přidá se i do nového týmu ve které bude a započne tak jeho dobrodružství. \n\n\n\n\n"}
{"id": "1516476", "url": "https://cs.wikipedia.org/wiki?curid=1516476", "title": "Jaroslav Rössler (architekt)", "text": "Jaroslav Rössler (architekt)\n\nJaroslav Rössler (14. ledna 1886 Kladno – 27. listopadu 1964 Praha) byl český architekt a projektant.\n\nNarodil se do rodiny ředitele kladenské Státní všeobecné řemeslnické školy Františka Rösslera. Studoval u Jana Kotěry na pražské Uměleckoprůmyslové škole (1906–1910) a Friedricha Ohmanna na vídeňské Akademii výtvarných umění. Již tehdy získal Hansenovu i Olbrichovu cenu, během studií také absolvoval řadu pobytů v Německu, Itálii, Nizozemsku, Belgii a Švédsku. Později spolupracoval s Aloisem Dryákem. Za první světové války vstoupil v Rusku do československých legií. Byl členem Jednoty výtvarných umělců, publikoval v odborných časopisech a roku 1929 vydal monografii \"Neue Architektur\". V roce 1956 obdržel státní vyznamenání Za vynikající práci.\n\nPrvní stavby realizoval pod vlivem moderny, např. Městské divadlo nebo Státní průmyslová škola v Kladně. Ve svém rodišti také zpracoval projekt úpravy hlavního náměstí starosty Pavla. Později tvořil ve stylu novoklasicismu, kupř. Obchodní akademie v Brně (1920), Československé státní reálné gymnázium v Plzni (1923–1926), Dělnická úrazová pojišťovna v Holešovicích (1926–1929) a Pražská burza peněžní a zbožní (1936–1937). Koncem své kariéry se už přikláněl k funkcionalismu, např. rodinný dům č.p. 1813 v Dejvicích, nájemní dům č.p. 480 na Puškinově náměstí v Bubenči nebo poštovní a telegrafní úřad v Libni. Vytvořil také řadu památníků a pomníků.\n"}
{"id": "1516479", "url": "https://cs.wikipedia.org/wiki?curid=1516479", "title": "Lyndsey Scott", "text": "Lyndsey Scott\n\nLyndsey Scott je americká modelka, softwarová vývojářka a herečka. Stala se prvním afro-americkým modelem, který získal exkluzivní smlouvu pro přehlídková mola s Calvin Klein. Mimo modelingu pro prestižní značky jako Gucci, Prada nebo Victoria's Secret píše mobilní aplikace pro iPhony a iPady.\n\nScott začala programovat ve dvanácti letech, kdy si psala programy pro svoji grafickou kalkulačku a sdílela je s ostatními spolužáky ze střední školy. Na Amherst College se naučila Javu a C++ a ve svém volném čase psala vlastní aplikace v Pythonu, Objective-C a iOS. Ačkoliv ji na střední škole programování bavilo, rozhodla se živit herectvím a modelingem, protože si nedokázala představit trávit většinu času s ostatními programátory. Po maturitě se věnovala programování sama. Od roku 2017 se považuje primárně za programátorku.\n\nScott také ráda vzdělává ostatní v programování, převážně mladé ženy. Vlastní profil na Stack Overflow, webu, kde uživatelé získávají reputaci za odpovědi ostatním uživatelům v otázkách programování. Začátkem roku 2014 byla mezi nejlepšími 2% uživateli s více než 2000 body reputace. V roce 2015 nejlepším uživatelem v oblasti dotazů na iOS. V září 2017 měla 23 843 bodů reputace za 412 odpovědí na otázky.\n\nJe autorkou několika tutoriálů na programování pro iOS a je mentorkou organizace Girls Who Code, která uči programování dospívající dívky. Přednášela o programování na školách v Harlemu a na Newyorské univerzitě.\n\n"}
{"id": "1516488", "url": "https://cs.wikipedia.org/wiki?curid=1516488", "title": "Opera (dort)", "text": "Opera (dort)\n\nOpera je francouzský vícevrstvý dort obdélníkového tvaru. Jeho základem jsou tři stejné placky z mandlového piškotového těsta (Joconde) napuštěné kávovým sirupem. Obvykle je spodní placka s prostřední spojena máslovým kávovým krémem, prostřední placka je s vrchní spojena ganáží a na vrchní placku je nanesen opět máslový kávový krém. Na tuto poslední vrstvu uhlazeného ztuhlého krému je pak aplikována čokoládová poleva. Někteří výrobci mohou mít jiné pořadí vrstev krému a ganáže.\n\nKdo je skutečným autorem dortu, je sporné. První zmínka o dortu Opera se objevuje ve francouzských novinách \"Le Gaulois\" již v roce 1899. V roce 1903 měl právě takový dort představit na výstavě Culinaire v Paříži Louis Clichy. Známý výrobce dortu Opera, společnost Dalloyau, za autora prohlašuje svého zaměstnance Cyriaque Gavillon, který jej měl vytvořit v roce 1955. Výrobce Lenôtre připisuje vytvoření dortu v 60. letech zase Gastonovi Lenôtre.\n\n"}
{"id": "1516491", "url": "https://cs.wikipedia.org/wiki?curid=1516491", "title": "Minaret as-Silsila", "text": "Minaret as-Silsila\n\nMinaret as-Silsila (arabsky ), dříve také minaret al-Mahakama, je jeden ze čtyř minaretů na Chrámové hoře ve Starém Městě v Jeruzalémě; všechny patří k mešitě al-Aksá.\n\nMinaret as-Silsila na západní zdi areálu Chrámové hory, postavený r. 1329 v syrském stylu, se pravděpodobně nachází na místě staršího minaretu. Minaret as-Silsila má čtvercový půdorys. Po poškození vrchní části v důsledku zemětřesení byla tato v 19. století vystavěna znovu, a později byla ještě jednou nahrazena půlkruhovou kopulí. Baldachýn a olověný plášť pak pocházejí z rekonstrukce v letech 1923/1924. Datum vystavení minaretu (730 AH t. j. 1329 n. l.) je uvedeno na nápisu na východní straně fundamentu minaretu: „Ve jménu Alláha, milosrdného, soucitného. Stavbu paláce nařídil v roce 730 sultán al-Malik an-Násir“.\n\nOd počátku 16. století byl tento minaret vyhrazen pouze těm nejlepším muezzinům, kteří zde recitovali první azán, tedy volání ke společné modlitbě, kterému poté následovaly další minarety. \n\n"}
{"id": "1516492", "url": "https://cs.wikipedia.org/wiki?curid=1516492", "title": "Palác Kotva", "text": "Palác Kotva\n\nPalác Kotva je funkcionalisticko-puristická stavba, realizovaná firmou stavitele Matěje Blechy v roce 1928 podle návrhu architekta Jana Žáka. Nachází se v Revoluční ulici v Praze na Starém Městě, v těsném sousedství Obchodního domu Kotva z roku 1974 a Burzovního paláce. Palác byl postaven pro všeobecnou pojišťovací společnost ve Vídni; kromě kanceláří v něm byl obchodní dům, kino, tančírna a luxusní byty. V 50. letech se zde nacházelo Velitelství letectva MNO a další vojenské útvary. V roce 1959 bylo přízemí přestavěno v tzv. bruselském stylu pro pobočku Československých aerolinií. Pasáž Paláce Kotva byla přestavěna v roce 1995 dle návrhu arch. Martina Kotíka (ateliér OMICRON-K). Na vrchu nároží směrem k Náměstí Republiky stojí kamenná socha ženy s přesýpacími hodinami a kotvou, symbolem naděje. Jejím autorem je sochař Ladislav Beneš (1884-1956), žák Stanislava Suchardy a Celdy Kloučka.\n"}
{"id": "1516497", "url": "https://cs.wikipedia.org/wiki?curid=1516497", "title": "Dashte Barchi", "text": "Dashte Barchi\n\nDashte Barchi (afghánská perština: دشت برچی) je osada nacházející se v západní části afghánského Kábulu. \n\nV minulosti byla pustá a zemědělská, ale na začátku 21. století se v ní začali usazovat nově příchozí obyvatelé, většinou Hazárové z provincií Vardaku, Ghazní and Parvánu a několik Paštúnů Kuči.\n\n"}
{"id": "1516499", "url": "https://cs.wikipedia.org/wiki?curid=1516499", "title": "Georgette Heyer", "text": "Georgette Heyer\n\nGeorgette Heyer (16. srpna 1902 Wimbledon – 4. července 1974 Londýn) byla anglická spisovatelka historických románů a detektivek. Psát začala v roce 1921, kdy z příběhu pro svého mladšího bratra vytvořila román \"The Black Moth\". V roce 1925 si vzala George Ronalda Rougiera. Spolu žili několik let v Tanganice v Africe a v Makedonii, v roce 1929 se vrátili do Anglie. Poté, co se její román \"These Old Shades\" stal populárním, se Heyer rozhodla, že pozornost veřejnosti není nutná k tomu, aby se její knihy dobře prodávaly. Po zbytek svého života tak odmítala poskytovat rozhovory.\n\nHeyer v podstatě založila jeden ze subžánrů historického románu, historickou romanci. Částečně byla inspirována Jane Austenovou, ale na rozdíl od Austenové, která psala o době, ve které žila, Heyer byla nucena do svých knih hojně vkládat pasáže o daných dobách, aby čtenáři pochopili prostředí, v němž se děj odehrává. Aby si mohla být jistá jejich správností, sbírala Heyer odborné práce a vedla si detailní poznámky.\n\n"}
{"id": "1516500", "url": "https://cs.wikipedia.org/wiki?curid=1516500", "title": "Mgudzyrchva", "text": "Mgudzyrchva\n\nMgudzyrchva ( Мгәыӡырхәа, მუგუძირხვა – Mugudzirchva) je vesnice v Abcházii, v okrese Gudauta. Leží přibližně 12 km severozápadně od okresního města Gudauty na pobřeží Černého moře. Obec sousedí na západě s Mysrou, na severu s Barmyší a s Otharou, na východě se Zvandrypšem a na jihovýchodě s Chypstou. Mgudzyrchvu protíná silnice spojující Rusko se Suchumi a obec se od této silnice táhne jižním směrem do kopců východní části Picundsko-myserské přírodní rezervace..\nOficiálním názvem obce je Vesnický okrsek Mgudzyrchva \"(rusky Мгудзырхвинская сельская администрация, abchazsky Мгәыӡырхәа ақыҭа ахадара)\". Za časů Sovětského svazu se okrsek jmenoval Mgudzyrchvinský selsovět \"(Мгудзырхвинский сельсовет)\".\n\nNa pláži Mgudzyrchvy se nachází významné turistické místo regionu: Zlaté pobřeží \"(Золотой Берег)\". \n\nSoučástí Mgudzyrchvy jsou následující části:\n\nSoučástí Mgudzyrchvy byla do 90. let 20. století i Mysra, nynější samostatné sídlo městského typu.\n\nDle nejnovějšího sčítání lidu z roku 2011 je počet obyvatel této obce 1273 a jejich složení následovné:\n\n\nPřed válkou v Abcházii žilo v obci bez přičleněných vesniček 382 obyvatel. V celém Mgudzyrchvinském selsovětu žilo 1712 obyvatel.\n\n"}
{"id": "1516509", "url": "https://cs.wikipedia.org/wiki?curid=1516509", "title": "Hlasoplet", "text": "Hlasoplet\n\nHlasoplet je české, mužské vokální kvinteto, které bylo založeno roku 2003 v divadle Josefa Kajetána Tyla v Plzni. \n\nŽánrově jsou zařazení mezi spirituální hudbu a jazz. Skupina zpívá upravené písně jiných zpěváků, ale i vlastní autorské písně. Účinkují v pořadech Českého Rozhlasu na společenských událostech a koncertech. Získali i ocenění od publika (Divácká cena, Prague A-cappella Festival 2012). Hlasoplet vydal 2 CD. Jedním tahem (Avik, 2010) a autorské album vánočních písní Betlém, aneb České Vánoce A Cappella (Multisonic, 2014). Pod hudebním aranžmá je podepsaný David Vaňáč a koncerty provádí Zdeněk Lahoda.\n\n\n\nKromě vystoupení na nejrůznějších festivalech, firemních VIP akcích, vánočních koncertech či TV vystoupeních, tato skupina uspořádala ke svému 15. výročí své existence, v roce 2018 svůj dosud největší koncert v plzeňském divadle J. K. Tyla, který úspěšně vyprodala.\n\n\n"}
{"id": "1516513", "url": "https://cs.wikipedia.org/wiki?curid=1516513", "title": "Hynek Hradecký", "text": "Hynek Hradecký\n\nHynek Hradecký (* 4. února 1998, Domažlice) je český multižánrový zpěvák, muzikant a herec. Je mnohonásobný vítěz nejrůznějších pěveckých soutěží (Zpěváček, LittleStar, Karlovarský skřivánek, Písňová soutěž B. Martinů atd.) a držitel několika ocenění (Cena hejtmana Plzeňského kraje za vzornou reprezentaci, Cena generálního ředitele HZS ČR Miroslava Štěpána, Cena Beno Blachuta, Cena Bohuslava Martinů za interpretaci, Cena diváků Česko zpívá atd.). Od roku 2015 je ho možno znát z YouTube, kam nahrává vlastní hudební tvorbu, ale i covery nejrůznějších písní od předních českých zpěváků. Kromě svých sólových projektů vystupuje také společně se svým bratrem Patrikem Hradeckým, s nejrůznějšími lidovými, dechovými, swingovými a tanečními kapelami či orchestry.\n\nS aktivním sólovým vystupováním začal po vítězství v pěvecké soutěži v roce 2009. Dále absolvoval mnoho dalších prestižních soutěží, kde získal spousty úspěchů, cen, kamarádů a zkušeností.\n\nV roce 2015 se rozhodl společně se svým bratrem natáčet písně na YouTube, kde se posléze dostavilo mnoho pozitivních ohlasů a hudebních nabídek, po několika videoklipech se rozhodli vydat své první a rovnou autorské album s názvem \"Když se usmíváš\" (2017). Jeho vlastní repertoár se tak rozrostl o mnoho vlastních písní, které jsou hrány na nejrůznějších rádiových stanicích. Spolu s účinkováním v hudebních pořadech na vlnách Českého Rozhlasu, Proglas a jiných se dostavily i nabídky od nejrůznějších televizí (Česká televize, TV NOE, ÓČKO TV atd.). Po střední škole informatiky začal studovat na konzervatoři v Plzni a zároveň na Pedagogické fakultě ZČU.\n\nNyní stále studuje, vystupuje v muzikálech DJKT Plzeň, koncertuje a nahrává písně s nejrůznějšími hudebními tělesy.\n\n\n"}
{"id": "1516514", "url": "https://cs.wikipedia.org/wiki?curid=1516514", "title": "Decapitated", "text": "Decapitated\n\nDecapitated je polská deathmetalová skupina založená v roce 1996 v Krosnu. Skupinu tvoří kytarista, zakladatel a skladatel Wacław \"Vogg\" Kiełtyka, zpěvák Rafał Piotrowski, basista Hubert Więcek a bubeník James Stewart. Decapitated získali uznání jako jedna z nejuznávanějších skupin svého žánru a jeden z hlavních stoupenců technického death metalu. Kapela získala mezinárodní fanouškovskou základnu v undergroundové hudební komunitě a stala se inovativním aktem v moderním death metalu.\n\n\n\n"}
{"id": "1516519", "url": "https://cs.wikipedia.org/wiki?curid=1516519", "title": "Sowon, korejské neokonfuciánské akademie", "text": "Sowon, korejské neokonfuciánské akademie\n\nSowon ( – \"sŏwŏn\") je označení konfuciánských vzdělávacích institucí nacházejících se v jižní části Korejského poloostrova. Vznikaly od 15. do 19. století za vlády dynastie Čoson. Jednalo se o soukromé subjekty, kde fungovaly souběžně konfuciánský chrám a přípravná škola (gwageo), ve které byly vzdělávány především děti aristokratické třídy. Při výběru místa pro výstavbu akademie a při návrhu rozmístění budov bylo přihlíženo k 3 fukcím, které měl sowon poskytovat: prostor pro učení, respekt k učencům a interakce s okolním prostředím. Nacházejí se tedy většinou v blízkosti hor a vodních pramenů, aby mohly povzbuzovat mezi studenty úctu k přírodě a formovat mysl a tělo. \n\nV roce 2019 bylo devět akademií zapsáno na seznam světového kulturního dědictví UNESCO pod název „Sowon, korejské neokonfuciánské akademie“ jako jedinečný důkaz kulturních tradící neokunfucianismu v Koreji, vzdělávacího způsobu a společenských praktik. Některé z nich jsou stále v provozu. Sowon ilustruje historický proces příchodu konfucianismu z Číny do Koreje, kde byl přizpůsoben místním podmínkám. Akademie jsou výjimečným svědectvím tohoto transformačního a lokalizačního procesu z hlediska územního plánování a architektury.\n\nAkademie jsou rozprostřeny po celém území Jižní Koreje.\n"}
{"id": "1516526", "url": "https://cs.wikipedia.org/wiki?curid=1516526", "title": "Brutal Assault", "text": "Brutal Assault\n\nBrutal Assault (krátce BA) je hudební festival zaměřený na heavy metal, konající se každoročně v Josefově nedaleko Jaroměře od roku 1996. Brutal Assault je mezi předními evropskými festivaly svého žánru. V roce 2019 měl festival 23 tisíc návštěvníků.\n\n"}
{"id": "1516527", "url": "https://cs.wikipedia.org/wiki?curid=1516527", "title": "Minaret al-Asbát", "text": "Minaret al-Asbát\n\nMinaret al-Asbát (\"minaret Kmenů\", ve smyslu israelských kmenů; arabsky ), nazývaný také \"minaret Izraele\", je jeden ze čtyř minaretů na Chrámové hoře ve Starém Městě v Jeruzalémě; všechny patří k mešitě al-Aksá.\n\nMinaret al-Asbát se nachází na severovýchodní straně areálu Chrámové hory. Minaret byl postaven v roce 1367. Po zemětřesení v Jerichu utrpěl škody a byl v roce 1927 rekonstruován.\n\nMinaret se nachází na portiku východní části severní stěny Chrámové hory, poblíž brány al-Asbát (brána Kmenů). Čtvercový půdorys přechází do úzké kruhové věže; plošina pro muezzina má kruhovou kopuli, která pochází jako celá horní část z rekonstrukce roku 1927. Muezzinova plošina je přístupná přes točité schodiště uvnitř šachty.\n\n"}
{"id": "1516531", "url": "https://cs.wikipedia.org/wiki?curid=1516531", "title": "Dawn Mabalon", "text": "Dawn Mabalon\n\nDawn Bohulano Mabalon (17. srpna 1972, Stockton, Kalifornie – 10. srpna 2018, Havaj) byla americká akademická pracovnice, která se specializovala na historii filipínských Američanů. Narodila se ve Stocktonu. Doktorát získala na Stanfordově univerzitě. Později přednášela na San Francisco State University. Mabalon byla spoluzakladatelkou nadace The Little Manila Foundation, jenž usilovala o zachování oblasti Little Manila ve Stocktonu. V průběhu svého života se specializovala na historii filipínských Američanů, později především na jejich historii v oblasti Central California.\n\n"}
{"id": "1516532", "url": "https://cs.wikipedia.org/wiki?curid=1516532", "title": "Lint", "text": "Lint\n\nLint může být:\n\n"}
{"id": "1516533", "url": "https://cs.wikipedia.org/wiki?curid=1516533", "title": "Lint (software)", "text": "Lint (software)\n\nLint je původně pro označení pro software vytvořený v sedmdesátých letech dvacátého století pro statickou analýzu kódu v programovacím jazyce C na operačním systému Unix za účelem nalezení programátorských chyb, stylistických chyb a pochybných programátorských konstrukcí.\n\nObecněji (a někdy pod označením linter) se jedná o obecné označení pro jeho nástupce, tedy programátorské nástroje se stejným účelem. Ty nezřídka používají slovo \"lint\" jako součást svého jména, například PC-Lint, JSLint (pro JavaScript), Splint nebo CSS Lint.\n\nPůvodní Lint vyvinul Stephen C. Johnson, když pracoval Bellových laboratořích na yaccové gramatice pro Céčko a narážel na problémy, které vyplynuly z portování Unixu na 32bitovou architekturu. Název lint odvodil z běžného anglického slova \"lint\", které označuje textilní prach tvořící na látce žmolky.\n\n"}
{"id": "1516534", "url": "https://cs.wikipedia.org/wiki?curid=1516534", "title": "Linter", "text": "Linter\n\nLinter může být:\n\n"}
{"id": "1516540", "url": "https://cs.wikipedia.org/wiki?curid=1516540", "title": "Toutle (řeka)", "text": "Toutle (řeka)\n\nToutle ( ) je řeka ve státu Washington, v severozápadní části USA. Délka toku činí 27,7 km a plocha povodí zaujímá plochu 1 320 km². Orientuje se západním směrem a levostranně ústí do řeky Cowlitz, přítokem řeky Columbia, jež nakonec ústí do Tichého oceánu. \n\nŘeka vzniká nedaleko obce Toutle v nadmořské výšce 130 metrů, prostřednictvím soutoku dvou zdrojnic - North Fork Totle a South Fork Toutle. První z nich pramení v samotném kráteru sopky Svaté Heleny (vzniklém erupcí 18. května 1980), kde jí napájí tamější ledovec. Vzhledem k větší délce a ploše povodí se dá považovat za pramennou zdrojnici řeky Toutle. Menší South Folk Toutle pramení na západním svahu stejné sopky a je o 14 kilometrů kratší. \n\nKousek pod soutokem zdrojnic podtéká státní silnici č. 504 a prochází úpatím hory Beigle na pravém břehu. Postupně se na trase dlouhé 6 kilometrů stáčí severním směrem, na jejímž konci prudce mění směr na jihozápadní. Odtud teče souběžně se silnicí Tower Road. Těsně před ústím do řeky Cowlitz vede přes řeku dálnice Interstate 5. \n\nObě pramenné větve řeky odvodňují část svahu sopky Svaté Heleny. Během katastrofální erupce 18. května 1980 došlo k rychlému roztátí ledovců na vrcholu, což mělo za následek vznik laharů. Ty zpustošily okolí řeky, ztrhly většinu mostů a zanesly tok sopečnými sedimenty. Roku 1989 nechaly Spojené státy americké na řece North Fork Toutle postavit za 65 milionů dolarů sedimentační sypanou hráz vysokou 56 metrů, která je od vulkánu vzdálená 33 km. Jejím účelem je chránit zbylý tok před dalším zanášením sedimenty a tím minimalizovat povodňové riziko. I po téměř čtyřiceti letech po erupci, dochází na přehradou, k značné laterální erozi (vymílání) nánosů laharu. \n\n"}
{"id": "1516545", "url": "https://cs.wikipedia.org/wiki?curid=1516545", "title": "Trojhrob z Dolních Věstonic", "text": "Trojhrob z Dolních Věstonic\n\nSpolečný hrob tří mladých mužů (označených jako DV 13-15) z lokality Dolní Věstonice II je jednou z nejvýznamnějších archeologických památek v České republice. Byl objeven 13. srpna 1986 týmem pod vedením Bohuslava Klímy ve spolupráci s Jiřím Svobodou, při záchranném výzkumu vyvolaném těžbou spraše související se stavbou nádrží Nové mlýny. Hrob je datován do mladého paleolitu, kdy ve střední Evropě žili nositelé archeologické kultury Gravettienu, specifičtěji do její středoevropské variace Pavlovienu (cca před 30 až 25 tisíci lety). Pohřeb se od té doby stal předmětem desítek archeologických a antropologických studií. Význam tohoto objevu tkví v jeho výpovědní hodnotě. Zvláštní kompozice těl v hrobě odkazuje na symbolické a rituální chování tehdejší společnosti. Jediný další trojhrob datovaný do této periody evropských dějin byl nalezen na italské lokalitě Barma Grande. Lidské ostatky, relativně vzácné pro toto období, nám zase pomáhají lépe porozumět životním podmínkám, zdraví a struktuře lidské populace té doby.\n\nLokalita Dolní Věstonice II je jednou z několika archeologických lokalit pod Pavlovskými vrchy. Stejně jako významné sousední lokality Dolní Věstonice I a III nebo Pavlov I-V je gravettienského stáří. Výzkum na ní probíhal nejprve v cihelně v letech 1959-60 Bohuslavem Klímou a pak s přestávkami po celou druhou polovinu minulého století. Na severním svahu bylo nalezeno sídliště obývané zřejmě jen sporadicky. Souvislejší osídlení se nacházelo na západním svahu, kde byl nalezen i rituální pohřeb staršího muže – DV16. Lokalita byla ze západu lemována skládkou mamutích kostí. Trojhrob objevený během záchranného výzkumu v létě 1986 se nacházel na temeni. Kromě čtyř téměř kompletních lidských koster (DV13-16) bylo na lokalitě nalezeno ještě několik desítek fragmentů lidských kostí. Velké množství radiokarbonových dat poukazuje na osídlení v různých časových horizontech od časného Pavlovienu (před 30 000 až 27 000 lety), přes vrcholný Pavlovien (27 000 až 25 000 let) až po nejmladší datum cca 22 000 před současností. Paleolitičtí lovci a sběrači opustili Pálavu s příchodem posledního maxima doby ledové.\n\nTěla v samotném trojhrobu jsou uložena v napřímené poloze hlavami k severu, tedy ze svahu. Mrtví byli uloženi do mělké jámy a na základě nálezů zuhelnatělých zbytků se předpokládá, že těla byla následně přikryta jakousi dřevěnou konstrukcí. Hrobová výbava se skládala z mamutovinových přívěšků, provrtaných liščích a vlčích zubů, kostěné jehly, dále bylo v kontextu hrobu nalezeno 116 kusů štípané industrie a několik schránek měkkýšů. Kalibrovaná radiokarbonová data přímo z hrobu naznačují stáří zhruba 30 000 let před současností.\n\nMladý muž označený jako Dolní Věstonice 13 (DV13) leží na svém levém boku, mírně nahrbený, ruce natažené do pánevní oblasti těla DV15. Jeho hlava je natočená tak jakoby se díval k severozápadu. V oblasti pánve DV13 byly nalezeny zbytky dřevěné tyče, které mohou být interpretovány jako část zalomené zbraně. DV15 leží na zádech, hlava otočená na západ směrem k DV14 s nímž se „drží za ruce“. DV14 byl uložen těsně vedle DV15 na břicho, hlava otočena rovněž západním směrem. V jeho blízkosti byly nalezeny další vlčí zuby. Všechna tři těla mají okrem obarvené lebky. Okrem je rovněž zvýrazněna pánevní oblast DV15 – tedy to samé místo, kde má DV13 položené dlaně. Okrová maska je nejvýraznější na lebce mladého muže vlevo (DV13), přičemž byla ještě dozdobena liščími zuby.\n\nKostra jedince se zachovala asi z 54% (112 kostí). Jeho věk se odhaduje na 17-19 let. Mužské pohlaví bylo určeno na základě morfologických znaků na kostře, což potvrdily i nedávné genetické studie.\n\nDV14 je poněkud lépe zachovalý: 147 kostí tedy 71% z celkového počtu. Věk se odhaduje na 16-17 let. Jeho pohlaví bylo rovněž správně určeno už na základě morfologie kostry a následně potvrzeno genetickou analýzou. Z patologických nálezů můžeme zmínit například trauma na lebce, které je někdy interpretováno jako možné smrtelné zranění. Někteří badatelé to však popírají a nález vnímají spíše jako poškození, ke kterému došlo až po pohřbu jedince. Zdá se také, že jedinec trpěl akutním zánětem středního ucha, který mohl způsobit částečnou ztrátu sluchu.\n\nCo se počtu kostí týče, zachovalost je podobná jako u předchozího jedince. Věk kolem dvaceti let. Určení pohlaví DV15 se ukázalo být poněkud komplikované. Názory autorů se na základě studie kosterních pozůstatků lišily a DV15 byl někdy popisován jako muž i jako žena. Ačkoliv tělesné proporce jedince jsou v paleolitu typické spíše pro ženskou část populace (a není to jediný důvod proč se domnívat, že šlo o ženu např.: nejasné prvky na pánevní kosti), genetická studie pro něj prokázala mužský karyotyp XY. Nejvíce patologických změn bylo ze všech tří jedinců objeveno právě na DV15 (deformace jsou přítomny na zubech, horních i dolních končetinách, zároveň byl na paleolitického muže velmi malého vzrůstu 149 cm, přičemž průměr populace mohl být kolem 180 cm.)\n\nJelikož se nám z tohoto období dochovalo jen velmi málo hrobů, je poměrně složité odhadnout, zda existoval pro Gravettien nějaký jednotný pohřební ritus. Lze jen předpokládat, že lidé se starali o všechny své mrtvé a s jistotou můžeme říci, že minimálně někteří byli pohřbeni do země. Pravděpodobně největší koncentrace lidských ostatků byla roku 1894 objevena v Předmostí u Přerova, kde bylo pohřbeno alespoň dvacet jedinců včetně dětí. Tuto koncentraci nejprve interpretoval K. J. Maška jako jednorázový pohřeb do hromadného hrobu po nějaké katastrofě, epidemii či válečném střetu. V posledních letech se však začalo diskutovat o tom, že těla mohla být pohřbena postupně. Liší se však názory, zda byla do hrobu uložena primárně (v zásadě v celku, krátce po smrti) či druhotně (např.: pouze vybrané kosti) . Zatím by však šlo o jediné známé pravidelně používané pohřebiště tohoto druhu. \n\nVětšina dalších téměř kompletních koster se dochovala z ojedinělých pohřbů. Z těch nalezených na Moravě stojí za zmínku pohřeb „šamana“ z Francouzské ulice v Brně (Brno 2). Šlo o muže s bolestivým zánětem okostice. Do hrobu byl uložen s bohatou pohřební výbavou (dochovaly se např. kamenné disky, loutka, bubínek, palička a kosti velké zvěře). V Dolních Věstonicích byl nalezen pohřeb asi čtyřicetileté ženy s asymetrickou tváří (DV3). Dále také již zmiňovaný hrob muže DV16. DV16 byl pohřben v centrální části osídlení v blízkosti ohniště a zdá se, že sídliště již nebylo po pohřbu používáno. Muž měl obarvenou hlavu a pánevní oblast. Na rozdíl od DV3 a Brna 2 nebyl přikryt mamutí lopatkou. Na jeho těle byly nalezeny známky po četných zhojených zraněních . \n\nPohřby s více než jedním tělem známe především ze zahraničních lokalit. Jediný další dosud známý trojhrob byl nalezen na lokalitě Barma Grande v Itálii. Šlo o dvě mladé dívky pohřbené společně se starším mužem, který trpěl tělesným postižením: jeho levá ruka byla značně degenerovaná. Zajímavé je, že zhruba jedna pětina všech mladopaleolitických pohřbů z jeskyní Grimaldi byly dvojice. Další významný příklad rituálního pohřbu z tohoto období pochází z ruské lokality Sungir. Dvě děti byly pohřbeny do společné jámy s velmi bohatou pohřební výbavou skládající se z narovnaných mamutích klů a tisíců mamutovinových korálků. Podobné to bylo v případě dospělého muže, jenž byl pohřben v jejich blízkosti. Korálků bylo v hrobech nalezeno na 13 000. Genetické studie prokázaly, že obě děti byly mužského pohlaví, ačkoliv se původně předpokládalo, že mladší byla dívka (S3). Patologie identifikované na S3 jsou také často srovnávány s těmi na DV15. \n\nBadatelé se snažili trojhrob interpretovat už od okamžiku nálezu. Je zřejmé, že zemřelí byli pohřbeni současně. Okolnosti jejich smrti jsou však stále nejasné. Jeden násilný scénář představil na příklad B. Klíma s tehdejším předpokladem, že jedinec DV15 byl ženského pohlaví: žena mohla zemřít při porodu a muži po stranách mohli být za neštěstí přímo či nepřímo zodpovědní – DV13 muž s maskou – snad šaman byl usmrcen bodnutím dřevcem do oblasti pánve a DV14 – snad její druh byl zabit ránou do hlavy. Dále se hovořilo o pohřbu „královny“ či milostném trojúhelníku. \n\nNové světlo do diskuze vnesly genetické analýzy, které prokázaly, že i DV15 byl mužského pohlaví. DNA také naznačuje možnou příbuznost mezi DV14 a DV15 v mateřské linii. U obou byla totiž identifikována stejná haploskupina mDNA: U5. Naproti tomu u DV13 byla zjištěna haploskupina U8c – doposud neznámá pro žádného jiného pravěkého jedince z Evropy.\n\nKlíčem mohou být právě patologické změny a atypický vzhled jedince DV15. V lovecko-sběračských společnostech mladého paleolitu byl pozorován poměrně výrazný pohlavní dimorfismus a DV15 se zřejmě vymykal normám tehdejší představy vysokého, štíhlého muže. A ačkoliv nevíme, do jaké míry byly v gravettienských společnostech vymezeny role mužů a žen, je možné, že jedinec DV15 nebyl schopen plně zastávat svou geneticky danou roli. V tehdejší společnosti mohl být tedy vnímán jako „něco mezi“ což se pak mohlo promítnout na jeho uložení v hrobě, včetně zvýraznění pánevní oblasti a i gestem jedince DV13. Celkově mohl ve své skupině vzbuzovat zvláštní pozornost. Jak do toho byli zapleteni zbývající dva jedinci je otázkou. Snad u jedince DV14 mohlo hrát roli jeho sluchové postižení a možná příbuznost k DV15. Je také velmi pravděpodobné, že za vším stojí osobní příběh těch tří, který se nikdy nepodaří rozluštit. \n\nPři pohřebním rituálu mohly být brány v potaz jak osobní příběhy, tak tehdejší symbolické a náboženské představy. Vzhledem k relativnímu množství pohřbů, při nichž byla do hrobu vložena dvě nebo i tři těla současně, musíme brát v úvahu i lidské oběti. Je rovněž dobré si uvědomit přítomnost patologických jedinců v takovýchto hrobech (DV15, S3, dospělý muž z Barma Grande či asi od deset tisíc let mladší jedinec s dwarfismem z lokality Riparo del Romito).\n"}
{"id": "1516550", "url": "https://cs.wikipedia.org/wiki?curid=1516550", "title": "Lázeňské lesy Karlovy Vary", "text": "Lázeňské lesy Karlovy Vary\n\nLázeňské lesy Karlovy Vary je příspěvková organizace se sídlem v Karlových Varech. Vznikla 1. ledna 1969 a jejím úkolem je správa lesů v majetku města v ochranném pásmu minerálních léčivých zdrojů.\n\nOd poloviny 16. století město trvale řešilo nedostatek dřeva a potýkalo se s četnými kalamitami (požáry, povodně, vichřice, hmyz). Po roce 1582 zbyly v okolí lázeňského městečka jen holé stráně.\n\nNa základě \"„Císařského královského patentu lesů a dříví“\" vydaného roku 1754 císařovnou Marií Terezií ustanovila v roce 1756 městská rada v Karlových Varech prvního správce lesa. Byl jmenován truhlářský mistr Leopold Stöhr, který pak vedl správu lesů zřejmě až do roku 1798 (v roce 1791 měl mistr Stöhr šest hajných). Od počátku 19. století se činnost správy karlovarských městských lesů zkvalitňovala, čímž došlo i ke zlepšení stavu samotných lesů. Město posílilo stav lesního personálu a zlepšilo podmínky pro práci lesníků; též nechalo postavit hospodářské budovy a hájovny. Postupně se zalesnila řada vhodných lokalit v okolí lázní. Tomuto stavu napomohl i zvýšený zájem veřejnosti o vycházky do přírody, neboť světové lázně Karlovy Vary tehdy zažívaly období rozmachu.\n\nPřed druhou světovou válkou měla správa lesů velký počet lesního personálu, který souvisel s tzv. lázeňskou funkcí městských lesů. Kromě lesa se zaměstnanci starali o procházkové trasy, úklid a opravy altánů. Na tehdejší období se vzpomíná jako na období konce zlatého věku. Pak již propukla hospodářská krize a zanedlouho začala druhá světová válka. V poválečném chaosu se lesy ocitly na okraji zájmu. Po únoru 1948 se přetrhla kontinuita péče, vedoucí pozice byly obsazeny neodborníky a časem odborníci chyběli i na úrovni řemesel. Po zřízení \"samostatné rozpočtové organizace Lázeňské lesy\" došlo na relativně krátký čas ke zlepšení situace, která se po roce 1968 v období normalizace nejen opětným zavedením systému centrálního plánování zase zhoršila. Příznivé změny přinesl listopad 1989.\n\nPříspěvková organizace Lázeňské lesy Karlovy Vary vznikla 1. ledna 1969. Je metodicky řízena technickým odborem Magistrátu města Karlovy Vary.\n\nRozloha lesů ve spravovaném území činí celkem 2 190 hektarů. V bezprostředním okolí města se tyto lesy rozkládají na ploše 1 884 hektarů, nad Odeří pak na ploše 306 hektarů (k 1. lednu 2015).\n\nOrganizace zajišťuje funkci lesů, především lázeňskou, rekreační a estetickou, v ochranném pásmu minerálních léčivých zdrojů. Stará se především o ekologickou stabilitu území, správu lesů v majetku města, pěstování a ochranu lesů ve smyslu lesního zákona, údržbu a rekonstrukci cest a zařízení – obnovu a údržbu altánů, křížů, pamětních desek, či obelisků. Významnou součástí činnosti je lesní pedagogika.\n\nZnačnou měrou se organizace podílí na realizaci česko-bavorského projektu Příroda spojuje – dílčí projekty jsou např. \"Svatý Linhart\" (2012–2013), \"Svatý Linhart – dendrologická stezka\" (2013–2014), \"Vyhlídkový altán Josefa Jungmanna\" (2013–2014), \"Branaldova cesta\" (2014–2015), \"Život stromů\" (2015). Smyslem projektu je sbližování regionů, setkávání českých a bavorských odborníků, jejich výměna zkušeností a nalézání společných témat v oblasti lesního hospodářství, životního prostředí a myslivosti.\n\nOrganizace se nejednou musela vypořádat s přírodní kalamitou. V letech 1990 a 2007 došlo k dvěma ničivým vichřicím. Do oslabeného lesa se v dalších letech přidal kůrovec, jehož rozšíření bylo posíleno i následnými dlouhotrvajícími suchými obdobími. Lázeňské lesy jsou v Karlových Varech nedílnou součástí komplexní lázeňské péče. Organizace musela přistoupit k opatření, které účinně omezí výskyt kůrovce, a jediným řešením se jevilo použití chemických přípravků. K tomu byl dán souhlas Agenturou ochrany přírody a krajiny ČR a Správou chráněné krajinné oblasti Slavkovský les. Na jaře 2019 bylo v lesích rozmístěno na tři sta lapačů, které slouží k odchytu především lýkožrouta smrkového a lýkožrouta lesklého. Jedná se o dřevěné trojnožky napuštěné speciálním insekticidem, který brouka zahubí při pouhém kontaktu. Látka je takzvaně \"požerová\", zahubí ho tedy i po pozření. Uvnitř stojanů jsou zavěšeny feromonové sáčky, které brouky k lapačům přilákají.\n\n"}
{"id": "1516552", "url": "https://cs.wikipedia.org/wiki?curid=1516552", "title": "Mladá Boleslav město", "text": "Mladá Boleslav město\n\nMladá Boleslav město je železniční stanice ve východní části okresního města Mladá Boleslav ve Středočeském kraji ve vzdálenosti přibližně tří kilometrů od většího a staršího městského nádraží. Leží na neelektrizované trati 064 v těsné blízkosti automobilky Škoda Auto. Vlakové a autobusové nádraží jsou zde propojena do jednotného dopravního terminálu, součástí přilehlého objektu je též nákupní centrum\n\nStanice byla otevřena 26. listopadu 1905 společností \"Místní dráha Sudoměř - Skalsko - Stará Paka\" v úseku ze Sudoměře a Skalska přes Mladou Boleslav do Sobotky. Na starším mladoboleslavském nádraží trať protíná železnici z Prahy do Turnova, podél níž je asi kilometr vedena. Poté odbočuje východním směrem, kde po železničním mostě překračuje řeku Jizeru. Roku 1906 byla trať dovedena až do Staré Paky.\n\nNevelká dvoupatrová budova byla postavena na severní straně kolejiště dle typizovaného stavebního vzoru, v sousedství rostoucích automobilových závodů pod tehdejší značkou Laurin & Klement, které byly následně na trať napojeny vlečkami. Přilehlá městská třída, dnes \"Třída Václava Klementa\", se s tratí křížila železničním přejezdem, později vybaveným závorami.\n\nPo zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nOkolo roku 2000 bylo rozhodnuto o zahloubení trati procházející již zahuštěnou městskou zástavbou v lokalitě \"Slovanka\", zejména z důvodu velké dopravní vytíženosti při dopravě automobilů ze závodu Škoda Auto. V rámci více než kilometrového úseku trati byly přejezdy nahrazeny nadjezdy. Celá stanice se přesunula na úroveň kolejí, vzniklo zde středové ostrovní nástupiště se dvěma hranami, bezbariérovým přístupem (výtah) a elektronickým informačním systémem. Budova nádraží byla stržena a nahrazena jednopodlažním objektem vybaveným čekárnou a pokladnou umístěným nedaleko původní polohy staré staniční budovy. K příchodu k vlakům slouží nadchod a schodiště na nástupiště.\n\n"}
{"id": "1516567", "url": "https://cs.wikipedia.org/wiki?curid=1516567", "title": "Jai Courtney", "text": "Jai Courtney\n\nCelým jménem Jai Stephen Courtney. Narodil se v Sydney, Nový Jižní Wales, Austrálie. Jai Courtney je australský herec, známý především pro roli Varra v seriálu . Dále hrál v několika celovečerních filmech, např. Jack Reacher a (Good Day to Die Hard). Jeho otec Chris pracoval pro státní elektrárenskou společnost a jeho matka Karen byla učitelkou na Galstonské veřejné škole, kde Courtney a jeho starší sestra byli studenti. Poté navštěvoval Cherrybrook Technology High School a Západní australskou akademii múzických umění, promoval v roce 2008.\n\nCourtneyova první role byla v roce 2005 krátkém filmu nazvaném \"Boys Grammar,\" který také hrál Daniel Feuerriegel a Adam J. Yeend. V roce 2008 měl Courtney roli v australském seriálu \"Packed to the Rafters\", poté hostoval v populárním filmu \"All Saints\" , komediální film \"To Hell & Bourke\" a několik krátkých filmů. Roku 2016 se objevil v komiksovém filmu Sebevražedný oddíl, kde si zahrál Captaina Boomeranga (česky Kapitán Bumerang). \n"}
{"id": "1516569", "url": "https://cs.wikipedia.org/wiki?curid=1516569", "title": "Île de Sein", "text": "Île de Sein\n\nÎle de Sein je ostrov v Keltském moři. Patří k departementu Finistère v regionu Bretaň ve Francii. Má rozlohu 0,58 km² a žije na něm 216 obyvatel (rok 2013). Nachází se 8 kilometrů od pevniny (mys Pointe du Raz). Nejvyšší bod má pouze devět metrů nad mořem a za bouří bývá celý ostrov zaplaven. Na nedalekém skalisku byl vybudován maják Phare d'Ar-Men.\n\nOkolní moře je pro lodi velmi nebezpečné a četná ztroskotání vedla k pověstem o místních čarodějnicích zvaných Gallizenae. Sein byl posledním místem ve Francii, jehož obyvatelé přijali křesťanství. Na ostrově se nacházejí pravěké menhiry. Místní krajinou se inspirovali malíři Jan Zrzavý, Émile Renouf a Maurice Boitel. Jean Becker zde natočil film \"Élisa\".\n\nSein je známý také tím, že na počátku druhé světové války se všichni místní muži přidali k jednotkám Svobodné Francie. Po válce byl ostrov vyznamenán Ordre de la Libération a jeho obyvatelé byli zproštění placení daní.\n\nOstrov je součástí přírodního parku Parc naturel régional d'Armorique.\n"}
{"id": "1516570", "url": "https://cs.wikipedia.org/wiki?curid=1516570", "title": "Angarský krjaž", "text": "Angarský krjaž\n\nAngarský krjaž () je horský hřbet v Irkutské oblasti Ruska. Rozkládá se v jihovýchodní části Středosibiřské vysočiny od úpatí Východního Sajanu na severovýchodě po povodí Dolní Tunguzky. Délka je asi 800 km, výška je do 980 m, hřbet tvoří několik souběžných hřebenů. \n\nNa severovýchodních svazích rostou listnáče, na jihozápadních borové lesy. Jsou zde ložiska železné rudy.\n\n"}
{"id": "1516571", "url": "https://cs.wikipedia.org/wiki?curid=1516571", "title": "Let Ural Airlines 178", "text": "Let Ural Airlines 178\n\nLet Ural Airlines 178 byl pravidelný osobní let společnosti Ural Airlines z Moskvy do Simferopolu, který 15. srpna 2019 po srážce s hejnem racků nouzově přistál do kukuřičného pole asi 5 km za letištěm. Nikdo z 233 osob na palubě nezemřel, došlo k 74 menším zraněním. Letadlo Airbus A321-200 bylo po nehodě neopravitelně poškozeno.\n\nIhned po nehodě začalo vyšetřování, přičemž se našla černá skříňka včetně zvukových nahrávek z kokpitu. \n"}
{"id": "1516573", "url": "https://cs.wikipedia.org/wiki?curid=1516573", "title": "Dinjiška", "text": "Dinjiška\n\nDinjiška () je vesnice a přímořské letovisko v Chorvatsku v Zadarské župě, spadající pod opčinu města Pag. Nachází se na ostrově Pag, asi 13 km jihovýchodně od města Pagu a asi 31 km severovýchodně od Zadaru. V roce 2011 zde trvale žilo 137 obyvatel. Nejvíce obyvatel (303) zde žilo v roce 1931.\n\nSousedními vesnicemi jsou Gorica, Miškovići, Povljane, Stara Vas a Vlašići.\n\nBlízko u vesnice se nachází slanisko. U vesnice se taktéž nachází turisty často navštěvované jezero Velo Blato, které je ornitologickou rezervací pro dlouhokřídlé. Nachází se zde též kostel sv. Maura.\n\nVesnice se nachází u silnice D106, která spojuje Posedarje s Novaljou na severu Pagu.\n"}
{"id": "1516574", "url": "https://cs.wikipedia.org/wiki?curid=1516574", "title": "Ojama", "text": "Ojama\n\nOjama může být:\n\n"}
{"id": "1516575", "url": "https://cs.wikipedia.org/wiki?curid=1516575", "title": "Ojama (prefektura Točigi)", "text": "Ojama (prefektura Točigi)\n\nOjama () je město v prefektuře Točigi v Japonsku. K roku 2019 v ní žilo přes 167 tisíc obyvatel.\n\nOjama leží ve vnitrozemí Honšú, největšího japonského ostrova, na řece Omoigawě. V rámci prefektury Točigi leží u jejího jihovýchodního okraje a její východní hranice je tak s městy prefektury Ibaraki. Od Tokia, hlavního města Japonska, je vzdálena přibližně šedesát kilometrů severně.\n\nOjama je železničním uzlem. Osobní dopravu na zdejších tratích zajišťuje Východojaponská železniční společnost.\n\nSoučasnou správní formu má město od 31. března 1954.\n\n"}
{"id": "1516593", "url": "https://cs.wikipedia.org/wiki?curid=1516593", "title": "Psyrdzcha", "text": "Psyrdzcha\n\nPsyrdzcha nebo Psirccha ( Ҧсырӡха, ფსირცხა – Psirccha) je vesnice v Abcházii, v okrese Gudauta. Leží přibližně 18 km východně od okresního města Gudauty na pobřeží Černého moře. Obec přiléhá těsně k městu Nový Athos, s kterým sousedí na západě, na severozápadě sousedí s Anchvou a na východě s Horní Ešerou z okresu Suchumi. Psyrdzchu protínají silnice spojující Rusko se Suchumi a také železnice spojující Abcházii s Ruskem. Na sever od obce se táhne pohoří Bzybský hřbet.\nOficiálním názvem obce je Vesnický okrsek Psyrdzcha \"(rusky Псырдзхинская сельская администрация, abchazsky Ҧсырӡха ақыҭа ахадара)\". Za časů Sovětského svazu se okrsek jmenoval Psircchinský selsovět \"(Псырцхинский сельсовет)\".\n\nSoučástí Psyrdzchy jsou následující části:\n\nPřed založením Nového Athosu bylo území tohoto města rovněž součástí Psyrdzchy.\n\nV druhé polovině 19. století byli všichni obyvatelé Psyrdzchy, podobně jako velká část obyvatel ostatních obcí na východ od řeky Bzyb, donuceni se vystěhovat při mahadžirstvu do Osmanské říše. Psyrdzcha tak zůstala několik let zcela liduprázdná. Až v roce 1881 se sem přistěhovaly arménské rodiny ze sinopské provincie Turecka a z města Ordu. Psyrdzcha se tak proměnila v čistě arménskou vesnici. Až později ve 20. století se sem přistěhovali Pontští Řekové, Rusové a Gruzíni. Za časů Sovětského Svazu nesla obec oficiální název \"Psirccha.\"\n\nV obci vznikly plantáže na produkci citrusů, tabáku, kukuřice, zahradních rostlin. Dále se obyvatelstvo věnuje chovu hovězího dobytka a chovu včel. Za sovětských časů zde vznikla arménská základní škola, zdravotní středisko a při pobřeží i letovisko pro trávení dovolené sovětských občanů. Během války v Abcházii většina gruzínského a řeckého obyvatelstva vesnici opustila a název byl upraven na Psyrdzcha. Nadále zde převažuje obyvatelstvo arménského původu a mnoho zdejších domů blízko pobřeží slouží jako hotely či apartmány pro turisty.\n\nDle nejnovějšího sčítání lidu z roku 2011 je počet obyvatel této obce 1738 a jejich složení následovné:\n\nPřed válkou v Abcházii žilo v obci bez přičleněných vesniček 1386 obyvatel. V celém Psircchinském selsovětu žilo 2637 obyvatel.\n\n"}
{"id": "1516610", "url": "https://cs.wikipedia.org/wiki?curid=1516610", "title": "Grand Tour (cyklistika)", "text": "Grand Tour (cyklistika)\n\nGrand Tour je společné označení tří nejvýznamnějších etapových cyklistických závodů, a sice Giro d'Italia, Tour de France, Vuelta a España. K roku 2019 se pouze sedmi závodníkům podařilo dosáhnout vítězství na všech třech těchto závodech. Prvním z nich byl Jacques Anquetil. Během sezóny 2018 došlo prvně k situaci, že každý ze závodů v jednom roce vyhráli tři různí jezdci pocházející ale ze stejné země, a sice Britové Chris Froome (Giro d'Italia), Geraint Thomas (Tour de France) a Simon Yates (Vuelta a España).\n\nAlespoň jednou každý ze závodů vyhráli ve své kariéře tito cyklisté (počty jsou uvedeny k roku 2019):\n"}
{"id": "1516613", "url": "https://cs.wikipedia.org/wiki?curid=1516613", "title": "KAI LAH", "text": "KAI LAH\n\nKAI LAH (Light Attack Helicopter) je víceúčelový lehký bitevní vrtulník vyvíjený jihokorejskou společností Korea Aerospace Industries na základě evropského vrtulníku Airbus Helicopters H155. Mezi jeho úkoly budou patřit útočné mise, poskytování blízké podpory, nebo přeprava výsadku. Zařazení vrtulníku do služby je plánováno na rok 2023.\n\nVrtulník je vyvíjen pro jihokorejské pozemní síly, které plánují získat 214 vrtulníků jako náhradu za stávající bojové stroje AH-1J/S Cobra and MD-500 Defender. V roce 2014 byl za dodavatele vrtulníku vybrán jihokorejský výrobce KAI. V březnu následujícího roku bylo rozhodnuto, že KAI vrtulník vyvine na základě licenčního evropského typu Airbus Helicopters H155 (nabídne rovněž civilní verzi vrtulníku H155 označenou LCH - \"Light Civil Helicopter\"). Vývoj vrtulníku byl zahájen v červnu 2015. Slavnostní roll-out prototypu proběhl 18. prosince 2018. První pozemní motorová zkouška proběhla v dubnu 2019. První let prototypu proběhl dne 4. července 2019 na továrním letiští v Sačchonu.\n\nDvojčlenná posádka využívá tzv. skleněný kokpit s velkými LCD obrazovkami. Hlavní senzor je umístěný v přídi. Obsahuje optický a infračervený kanál. Pod přídí je umístěn pohyblivý 20mm kanón. Další řízenou i neřízenou výzbroj je možné podvěsit na čtyři závěsníky pod pomocnými křídly. Ve výzbroji budou například neřízené rakety a protitankové řízené střely. Vrtulník má pětilistý hlavní rotor, přičemž ocasní rotor je proveden jako Fenestron. Je poháněn dvěma turbohřídelovými motory Safran Arriel 2L2, každý o výkonu 1024 hp. Tato nejvýkonější verze motoru Arriel je vyvíjena společně společnostmi Safran a Hanwha Techwin. Bude vybaven systémem digitálního řízení leteckých motorů FADEC (Full Authority Digital Engine Control).\n\nData podle:\n\n\n"}
{"id": "1516618", "url": "https://cs.wikipedia.org/wiki?curid=1516618", "title": "Caproni Ca.161", "text": "Caproni Ca.161\n\nCaproni Ca.161 byl letoun postavený v roce 1936 u společnosti Caproni v Itálii s cílem dosažení nového světového rekordu v dostupu. \n\nJednalo se o konvenčně koncipovaný dvouplošník s dvoukomorovým systémem vzpěr mezi pozitivně stupněnými křídly o stejném rozpětí, založený na typu Ca.113 téže firmy. Pilot oblečený v přetlakové kombinéze seděl v otevřeném kokpitu.\n\nDne 8. května 1937 podplukovník Mario Pezzi prolomil světový rekord v dostupu když dosáhl výše 15 655 m. Následujícího roku, 22. října 1938, Pezzi rekord znovu překonal na vylepšeném Ca.161bis výškou 17 083 m. Tento výkon zůstal v kategorii dvouplošníků poháněných pístovým motorem nepřekonán. Výškový rekord v kategorii hydroplánů byl 25. září 1939 dosažen pilotem Nicola di Mauro, který na plovákovém Ca.161 \"Idro\" dosáhl výše 13 542 m. I tento rekord zůstal ve své kategorii nepřekonán.\n\n\nÚdaje dle\n\n\n\n"}
{"id": "1516622", "url": "https://cs.wikipedia.org/wiki?curid=1516622", "title": "Novochopjorsk", "text": "Novochopjorsk\n\nNovochopjorsk () je sídlo (od roku 1779 město) administrativní centrum Novochopjorského rajónu Voroněžské oblasti. Město je zapsáno v Seznamu historických sídel Ruska. V roce 2018 zde žilo obyvatel.\n\nMěsto leží na pravém břehu Chopjoru (přítok Donu), 50–70 m nad hladinou řeky, 202 km od Voroněže. Železniční stanice Novochopjorsk, ležící na trati Liski – Povorino, je vzdálena 5 km.\n\nPartnerským městem býval Gottwaldov, a nebylo tomu náhodou, neboť Klement Gottwald navštívil 16. září 1943 československé vojáky v Novochopersku, když se tu po ústupu po bitvě u Sokolova zotavovali.\n"}
{"id": "1516637", "url": "https://cs.wikipedia.org/wiki?curid=1516637", "title": "Red Hook Stores", "text": "Red Hook Stores\n\nRed Hook Stores, česky \"Sklad v Red Hook\", je část komplexu několika velkých skladištních budov ve čtvrti Red Hook v Brooklynu, jednom z pěti městských obvodů New Yorku. Sklady byly postaveny v 70. letech 19. století stavitelem Williamem Beardem. Skladiště v areálu přístavu Erie Basin se nacházela v ulicích Van Brunt Street, Van Dyke Street, u mola Pier 41 i jinde. Sloužila především jako obchodní centrum pro různé komodity, zejména pak pro obchodování s bavlnou mezi bavlníkovými plantážemi na jihu a textilním průmyslem v severních státech (New York, Nová Anglie). Vrcholná doba přístavů a skladů trvala od 1870 do 1910/1920. \n\nDnešní budova Red Hook Stores, největší z celého skladištního klomplexu, se nachází na adrese Van Brunt Street č. 480. Budova byla postavena roku 1869 a zpočátku se jmenovala The W. Beard & Robinson Stores. Dnes je v ní umístěna pobočka velkoprodejny Fairway Market a lofty.\n\nPo vynálezu vyzrňovače bavlny 1793 stoupla její výroba z 200 000 balíků na 4 miliony balíků v roce 1860. Zakázky přicházely i z Anglie, kde přechodně existoval zákaz dovážet bavlnu z Indie - Anglie kryla 75 procent své potřeby z amerických plantáží. Na takový vzrůst obchodu s bavlnou nebyly tehdy poměrně malé přístavy v New Yorku připraveny. Alternativou se stal Red Hook na jihu Brooklynu.\n\nRed Hook Stores, stejně jako samotný Red Hook, je úzce spjat s irským přistěhovalcem Williamem Beardem (1806-1886). Beard začal v roce 1851 s rozšiřováním přístavu v Erie Basin. Od roku 1869 zde postavil více skladištních budov jako Beard Stores, Van Brunt Stores a další, dnešní Red Hook Stores byly ty největší. Byly používány od počátku 70. let 19. století, nejprve pro skladování různých komodit, jako je bavlna, cukr, ovoce, indigo, káva, kožešiny, dřevo, juta a další produkty, od konce 70. let 19. století však pouze pro skladování bavlny. Red Hook Stores je největší zděná stavba postavená Beardem v areálu přístavu Erie Basin, který se rychle stal nejrušnější částí přístavů v Brooklynu a New Yorku.\n\nS nástupem odborového hnutí na konci 19. a začátkem 20. století se bavlněné mlýny posunuly více směrem na jih, kde byly nižší náklady na pracovní sílu. Kromě toho vznikla v této době konkurence v důsledku levnějšího silničního provozu. Spřádací mlýny v Anglii pak začaly opět dovážet bavlnu z Indie a Egypta. Přístavy a sklady bavlny v Red Hook začaly začátkem 20. století ztrácet na významu.\n\nPlocha každého patra je 40 900 čtverečních stop, t.j. kolem 3 800 m² (podle jiných zdrojů je to 52 000 čtverečních stop, tj. asi 4 830 m²). Čtyřpatrová budova má solidní vnější stěny (mezi 120 a 150 cm), nosné stěny uvnitř budovy jsou silné přibližně 60 cm. Velká okna, která umožňovala nakládku a vykládku zboží, lze uzavřít železnými okenicemi.\n\nV minulosti došlo ke třem velkým požárům skladované bavlny (1876, 1894, 1901), mohutné zdi skladů však zabránily úplnému spálení zboží a dalšímu šíření ohně.\n\nV roce 2006 byla budova důkladně renovována, náklady činily 25 milionů dolarů. Nezbytná modernizace techniky byla přizpůsobena charakteru téměř 140leté budovy ve stylu architektury z období občanské války. Byly zohledněny také požadavky a návrhy v oblasti ochrany životního prostředí: budova má vlastní moderní kogenerační elektrárnu na kombinovanou výrobu elektřiny a tepla, která pokrývá až 90 procent potřeby. K další renovaci došlo v roce 2012/2013 po hurikánu Sandy, který způsobil velké škody. V důsledku hurikánem vyvolaného silného přílivu zesíleného navíc slapovou sílou bylo přízemí zaplaveno do výše jednoho a půl metru.\n\nPo renovaci v roce 2006 se v horních třech patrech budovy 480 Van Brunt Street nacházejí apartmány a lofty, ale také pracovní místnosti a umělecká studia. Přízemí bylo pronajato supermarketu Fairway Market, který zde otevřel v roce 2006 pobočku a brzy se vyvinul v oblíbené nákupní centrum v Brooklynu.\n\nOblíbené a především rychlé a levné spojení z Manhattanu obstarává již po delší dobu tzv. „vodní taxi“, známé také jako „Ikea express shuttle“ nebo „Ikea taxi“. Tyto malé lodě spojují jižní Mannhattn s molem švédské nábytkářské firmy Ikea a zastavují i u mola Red Hook Stores.\n"}
{"id": "1516638", "url": "https://cs.wikipedia.org/wiki?curid=1516638", "title": "Orel hnědý", "text": "Orel hnědý\n\nOrel hnědý (\"Aquila gurneyi\") je druh jestřábovitého ptáka z rodu \"Aquila\" (česky orel, toto české pojmenování je používáno pro vícero rodů), někdy byl řazen také do rodu \"Spizaetus\". Nevytváří poddruhy, jedná se o monotypický taxon. Druh popsal anglický přírodovědec George Robert Gray roku 1860. Je považován za nejbližšího příbuzného orla klínoocasého (\"Aquila audax\").\n\nOrel hnědý se vyskytuje na Nové Guineji a na Molukách, velikost populace není známa. Dává přednost různým typům lesních stanovišť, především pak původním lesům. Byl pozorován až do nadmořské výšky 1 500 m. Protože je pravděpodobné, že populace tohoto druhu mírně klesají následkem ztráty biotopů, Mezinárodní svaz ochrany přírody jej považuje za téměř ohrožený taxon. Je také zařazen na druhou přílohu Úmluvy o mezinárodním obchodu s ohroženými druhy volně žijících živočichů a planě rostoucích rostlin (CITES).\n\nOrel hnědý je statný dravec o velikosti 66 až 86 cm, rozpětí křídel činí 165 až 185 cm. Samice bývají o něco větší než samci, i když pohlavní dimorfismus je pouze mírný. Hlava je velká a vybavená mohutným zobákem, křídla jsou dlouhá a široká, ocas zaoblený nebo mírně klínovitý, končetiny spíše štíhlé a opeřené. Zbarvení dospělců je po celém těle černohnědé, ozobí má našedlou barvu a oko je temně žluté. Nedospělí jedinci se od dospělců výrazně odlišují skořicovým zabarvením hlavy, pláště a spodní části těla, na břiše a končetinách pak odstín přechází do krémova. U Torresova průlivu může nastat záměna orla hnědého s orlem klínoocasým, ten je nicméně větší a má více klínovitý ocas. Nedospělí jedinci mohou být zaměněni s orlem bělobřichým (\"Haliaeetus leucogaster\"). Na Molukách je při identifikaci nutné orla hnědého odlišit od menšího orla indomalajského (\"Ictinaetus malaiensis\"). O chování tohoto druhu se ví jenom málo. Pár si staví mohutná hnízda ve větvích stromů, nicméně o inkubaci nebo velikosti snůšky nejsou známy informace. Pravděpodobně se živí savci, jako jsou kuskusovití (Phalangeridae), které loví z baldachýnu stromů.\n\n"}
{"id": "1516640", "url": "https://cs.wikipedia.org/wiki?curid=1516640", "title": "Třída PC-461", "text": "Třída PC-461\n\nTřída PC-461 byla třída stíhačů ponorek námořnictva Spojených států z doby druhé světové války. Celkem bylo postaveno 362 plavidel této třídy. Za války jich bylo 24 přestavěno na dělové čluny. Po válce byla řada plavidel dodána americkým spojencům. Instalací minolovného vybavení na trup třídy PC-461 vzniklo 18 amerických minolovek třídy \"Adroit\".\n\nRoku 1938 byl zahájen vývoj nových eskortních plavidel pro doprovod pobřežních konvojů, která by nahradila zastaralou třídu \"Eagle\". Požadována byla rychlost 22 uzlů a dosah 3000 námořních mil. Nejprve byly v letech 1939–1940 postaveny dva zkušební prototypy: USS PC-451 s dieselovým a USS PC-452 s turbínovým pohonem. Turbínový člun PC-452 byl rychlejší a měl lepší nautické vlastnosti, avšak neosvědčil se jeho pohon. Druhé plavidlo PC-451 mělo lépe řešený pohonný systém, avšak špatné nautické vlastnosti. Řešením se ukázala instalace dieselového pohonu na trup odpovídající člunu PC-452, přičemž vzhledem k nedostatku dostatečně výkonných motorů bylo akceptováno mírné snížení rychlosti. Sériová výroba a dodávky takto vzniklých stíhačů ponorek probíhaly od roku 1941. Celkem bylo v několik sériích postaveno 362 plavidel této třídy (původně jich bylo objednáno 403, část objednávek ale byla zrušena). Série byly označeny PC-461 až PC-496 (36 ks), PC-542 až PC-627 (86 ks), PC-776 až PC-826 (51 ks) a PC-1077 až PC-1265 (189 ks). Na stavbě se podílelo celkem pět loděnic.\n\nPC byla obratná plavidla, byla však velmi nepohodlná na rozbouřeném moři. Jednotlivé série se od sebe lišily výtlakem, výzbrojí a vybavením i svými výkony. Plavidla měla ocelový trup. Od roku 1942 byla vybavena sonarem, později také radary různých typů (SF, SO, SU, nebo SCR-517A). Základní konfiguraci výzbroje plavidel zařazených do služby od roku 1941 do počátku roku 1943 tvořily dva 76mm kanóny Mk.20/21, tři 12,7mm kulomety, dále dva vrhače a dvě skluzavky hlubinných pum. Od roku 1943 byla výzbroj zásadně posílena. Nově ji tvořil jeden 76mm kanón, jeden 40mm kanón Bofors, tři až čtyři 20mm kanóny Oerlikon, dva salvové vrhače hlubinných pum Mousetrap Mk.20, které doplňovaly ještě dva vrhače a dvě skluzavky.\n\nPohonný systém tvořily dva diesely o výkonu 2880 hp, pohánějící dva lodní šrouby. Nejvyšší rychlost dosahovala dle verze 19-21 uzlů. Dosah byl dle verze 3000-4800 námořních mil při rychlosti 12 uzlů.\n\nCelkem 24 rozestavěných plavidel bylo roku 1944 dokončeno v podobě dělových člunů určených pro boj s japonskými malými plavidly. Protiponorkové vybavení bylo demontováno a naopak hlavňová výzbroj výrazně posílena. Tvořil ji jeden dvouúčelový 76mm kanón, dva až čtyři 40mm kanóny, šest 20mm kanónů, dva 60mm minomety a dva 12,7mm kulomety.\n\nCelkem 35 plavidel bylo upraveno pro velení výsadkovým operacím. Odstraněny byly 40mm a 20mm kanóny. Dále bylo rozšířeno komunikační vybavení a přidány další kajuty pro posádku.\n\n\n\n\n\n\n\n\n\n\n\n\n\n\n\n\n\n\n\n\n\n\n\nPlavidla byla nasazena do druhé světové války, mimo jiné se podílela na vylodění ve Francii, na Iwo Jimě a Okinavě. Jejich nasazení pro ochranu přístavů a pobřežních konvojů pomohlo uvolnit cenné torpédoborce a eskortní torpédoborce pro důležitější mise. Za války jich bylo sedm ztraceno. PC-496 a PGM-18 se potopily na mině, PC-558 potopila německá ponorka U-230, PC-1129 potopila japonská plavidla a PC-1603 kamikaze.\n\n"}
{"id": "1516642", "url": "https://cs.wikipedia.org/wiki?curid=1516642", "title": "Třída Adroit (1942)", "text": "Třída Adroit (1942)\n\nTřída Adroit byla třída minolovek námořnictva Spojených států z doby druhé světové války. Plavidla byla odvozena od stíhačů ponorek třídy PC-461. Celkem bylo postaveno 18 plavidel této třídy. Ve službě se neosvědčily a od roku 1944 byly upraveny na hlídkové a velitelské lodě. Brzy po válce byly vyřazeny. Jediným zahraničním uživatelem třídy byla Dominikánská republika.\n\nStavba minolovek využívajících trupu stíhačů ponorek třídy PC-461 byla odsouhlasena v listopadu 1940. V letech 1941–1943 bylo postaveno celkem 18 minolovek této třídy (trupová čísla AM-82 až AM-99). Stavbu provedlo pět loděnic: Commercial Iron Works v Portlandu, Dravo v Pittsburghu, Jakobson v Oyster Bay, Nashville Bridge a Penn-Jersey v Camdenu.\n\nPlavidla byla vybavena sonarem a radary různých verzí (SF, SO nebo SCR-517A). Byla vyzbrojena jedním 76mm kanónem Mk.20, jedním 40mm kanónem Bofors a minolovným vybavením. Pohonný systém tvořily dva diesely o výkonu 1800 hp, pohánějící dva lodní šrouby. Nejvyšší rychlost dosahovala 17 uzlů. Dosah byl dle verze 3000-4800 námořních mil při rychlosti 12 uzlů. Kvůli instalaci slabšího pohonu oproti typu PC poklesla rychlost. Ušetřený prostor byl využit pro diesel-generátor využívaný při tralování magnetických min.\n\nMinolovné vybavení bylo demontováno. Výzbroj tvořil jeden 76mm kanón Mk.20, jeden 40mm kanón Bofors, tři až čtyři 20mm kanóny Oerlikon, dva salvové vrhače hlubinných pum Mousetrap, dále dva vrhače a dvě skluzavky hlubinných pum.\n\nByly odstraněny 20mm a 40mm kanóny. Naopak byla zvětšena kapacita ubikací a posíleno komunikační vyavení.\n\nPlavidla byla nasazena do druhé světové války. Jako minolovky se neosvědčily a od roku 1944 byly po změně výzbroje využívány jako hlídkové lodě (trupová čísla PC-1586 až PC-1603). Ještě roku 1944 přitom byly tři upraveny na velitelské lodě výsadkových operací. Za války bylo ztraceno pouze plavidlo PC-1603, potopené u ostrova Okinawa japonským kamikaze. Po skončení války začalo vyřazování celé třídy.\n\nPC-1597 získala roku 1946 Dominikánská republika, která jej provozovala jako \"Cibao\" (P103), později přejmenována \"Constitucion\" (P203). Vyřazena byla roku 1961.\n"}
{"id": "1516643", "url": "https://cs.wikipedia.org/wiki?curid=1516643", "title": "Libor Matejčik", "text": "Libor Matejčik\n\nLibor Matejčik (někdy také nesprávně Matějčík, Matějček apod.) (* 15. září 1963 Teplice) je český kytarista, hokejový trenér, podnikatel a člen skupiny Motorband. Také působil například ve skupinách Kreyson, Vitacit, Hlahol či u Aleše Brichty.\n\nLibor vyrůstal se dvěma sourozenci, starším bratrem Václavem a mladší sestrou Monikou. Od útlého mládí velice tíhnul ke sportu a díky matce (harmonikářce a zpěvačce) také k hudbě. Sporty které dělal naustále střídal, a chtěl být co nejlepší možná i nejlepší.\n\nPrvní ovlivňování muzikou přišlo ve velice mladém věku, tak kolem šesti let. Díky své hudebně založené matce měli doma, čas od času malé domácí párty. Prvními hity které Libor tehdy opravdu znal byly například – Na Šumavě je dolina, Děti spirea, Škoda lásky atd. Od matky si také půjčoval harmoniku naučil se na ní píseň ze seriálu Vinnetou.\n\nPrvní setkání s rockovou muzikou přišlo ve věku 9–10 let, kdy Liborův bratr přinesl domů desky kapel The Beatles, Slade, Lokomotiv GT, Omega atd. Liborovi se hudba, navzdory faktu že jeho matku hudba příliš neoslovila začala líbit.\n\nV 9.třídě ZŠ se Libor začal učit na kytaru. O něco později založil svou první kapelu – Statik a byla složená na škole v přírodě ze spolužáků. Nikdo nic neuměl, nikdo neměl peníze, nástroje. Tato kapela hrála asi 1 rok, odehráli cca 3 vystoupení. Na Libora se ale usmálo štěstí – dostal nabídku od skupiny Generace, kde už byli daleko lepší muzikanti. Začal cvičit v průměru 4 hod. denně. Netrvalo to dlouho a stal se leaderem skupiny Generace. S Generací obráželi koncerty v Teplicích a okolí v letech 1980–1981. Sestava kapely na vrcholu byla: Pavel Miko – zpěv, LM – g,Ivo Rittig – g, Pavel Hurčík bg (bratr Radka Hurčíka – Kabát) a Milan Krbec – bicí. V ltech 1982–1983 kapela ale hrát nesměla, jedině pod jiným názvem – a ten jí dal Pavel Hurčík, tedy Motorband. Kapela tak začala znovu hrát. V říjnu 1984 nastoupil výkon trestu za ublížení na zdraví při autonehodě. Ještě předtím zvládl získat maturitu hornické průmyslovce. Během výkonu trestu kapela hrála krátce bez něj ale, musela ukončit hraní, protože bubeník musel na 2 roky na vojnu.\n\nPo návratu Libora z vězení 10. 5. 1985 na amnestii, zůstal z Motorbandu jen on a basák Pavel Hurčík. Hurčík mu navrhl do kapely svého bratra Radka, který hrál v tehdy ještě bezvýznamné skupině Kabát.V létě roku 1986 plánovali emigrovat a to se povedlo jen Pavlu Hurčíkovi, který založil v Německu kapelu Crisis. Radek Hurčík se vrátil do Kabátu.\n\nNa podzim téhož roku začal dávat dohromady nový Motorband. Z vojny se vrátil původní bubeník Milan Krbec, těsně před tím jsem začal zkoušet s novým basákem Tomášem Jarolímem (ex Hlahol), z vojny se také vrátil Kamil Střihavka, o kterém věděl ještě před tím, než šel na vojnu. A také se vrátil Tomáš Krulich, kterého vzal jako kytaristu. Kapela pak začala dělat denně tříhodinové zkoušky. V roce 1990 vyšlo album Made In Germany a to v sestavě Střihavka/Matejčik/Krulich/Jarolím/Hafstein. Krátce po vydání alba se kapela rozpadla. Z tehdy velkých muzikantu se tak stali muzikanti v jiných kapelách a Libor Matejčik byl dokonce na úřadu práce, poté pracoval na stavbě či v restauraci.\n\nPo půl roce co pracoval v restauraci obdržel nabídku od Ládi Křížka z kapely Kreyson. Spolupráce fungovalo ale pouze rok, poté se začala kapela hroutit i díky sporům mezi Křížkem a zbytkem kapely.\n\nMatejčik obnovil Motorband ve spolupráci s Hafsteinem který rovněž působil v Kreysonu. Nový Motorband byl tovřen ještě Milanem Daimem – zpěv, René Shildhauerem – kytara a Jakubem Fojtíkem – basa. V této sestavě vyšlo druhé album – Rock 'n' Roll (1994). No a jak jinak, záhy po vydání se kapela rozpadla a opět po rezignaci zpěváka. Daim tři dny před nasmlouvaním tour s Kabátem oznámil, že končí a že na tour nepojede. Ostatní rozjeli kapelu Mewa. Matejčik situaci tak nezvládl po lidské stránce, a to kytarovému umu navzdory. Matejčik se po rozpadu kapely učil zpívat ale po několika měsících zkolaboval. Našli mu na plicích nádor a strávil více než měsíc v nemocnici. Byl operován, nádor nebyl zhoubný. Poté se začal věnovat tréninku malých hokejistů a tomu se věnuje dodnes.\n\nPo návratu z nemocnice dostal nabídku od kapely Vitacit a kdo není její bubeník – Daniel Hafstein. Tomu navzdory jsou v kapele dobré vztahy. Dokonci společně byli i předkapelou pro Iron Maiden. Ovšem i přesto se nakonec nepohodl s Milošem Dodo Doležalem. Následně se věnuje podnikání, tréninku a kytaru odkládá na šest let.\n\nV roce 1999 se nechal přemluvit na pár koncertů se skupinou Hlahol. Díky Hlaholu dostává znovu chuť hrát, avšak vrací se až v roce 2000. V té době se seznámí se Stanislavem Neckářem, který mu coby vítěz Stanley Cupu pomůže v Teplicích s hokejem. V roce 2000 s dalším hokejistou Jiřím Kučerou zakládají mezinárodní hokejový kemp.\n\n\n\n"}
{"id": "1516647", "url": "https://cs.wikipedia.org/wiki?curid=1516647", "title": "Gimme Shelter (film, 1970)", "text": "Gimme Shelter (film, 1970)\n\nGimme Shelter je dokumentární film režisérů Alberta a Davida Mayslesových a režisérky Charlotte Zwerin z roku 1970. Film zachycuje skupinu The Rolling Stones na americkém turné v roce 1969, které se završilo nechvalně proslulým koncertem v Altamontu.\nFilm dokumentuje americké turné skupiny The Rolling Stones v roce 1969. Skupina je zachycena na vystoupení v MSG New Yorku, v nahrávacím studiu v alabamském Sheffieldu (kde mimo jiné vznikaly práce na albu \"Sticky Fingers\") a především na tragickém koncertu v Altamontu. Skupina si tehdy chtěla vynahradit vydařený festival Woodstock, a tak zorganizovala koncert na závodním okruhu v Altamontu nedaleko San Francisca. Vedle Stones měli na festivalu vystoupit Santana, Jefferson Airplane, The Flying Burrito Brothers, Crosby, Stills & Nash a The Grateful Dead. Koncert přilákal asi 300 000 hippie diváků. Jako ochranku si skupina najala kontroverzní motorkářský gang Hells Angeles, který pod vlivem drog a alkoholu vytvářel dusnou atmosféru, když do lidí např. mlátili železnými tyčemi. Hlavními hvězdami byli samozřejmě Rolling Stones, ale ani při jejich vystoupení nebyly potyčky omezeny. Mick Jagger několikrát vyzýval jak fanoušky, tak Hells Angels k uklidnění situace. Incidenty nakonec vyvrcholily ubodáním jednoho z fanoušků, Mereditha Huntera, který byl zabit Alanem Passarem členem Hells Angeles. Skupina o incidentu nevěděla a hysterický koncert dohrála. The Grateful Dead po oznámení incidentu odmítli vystoupit a koncert okamžitě opustili. Tento snímek posloužil jako dobrý dokument u soudního jednání Alana Passara, který sice Huntera ubodal k smrti, ale byl nakonec propuštěn s tím, že jednal v sebeobraně.\n\n\n"}
{"id": "1516652", "url": "https://cs.wikipedia.org/wiki?curid=1516652", "title": "Dědicové radikální reformace", "text": "Dědicové radikální reformace\n\nRadikální reformace má kořeny v kontinentální Evropě 16. století. Usilovala o důkladnější podobu reformace než jakou představoval Luther, Kalvín nebo Zwingli tím, že požadovala radikální rozchod s praxí křtu nemluvňat. V Evropě dala vzejít různým formám separatismu a diverzních protestantských hnutí, z nichž nejvýraznější byli novokřtěnci, později mennonité a hutterité. Pro své přesvědčení byli novokřtěnci pronásledováni; ze Švýcarska a Německa se dostali též na jižní Moravu, kde byli označováni jako habáni, zakládali zde „bratrské dvory“ a jejich sídla dosahovala až 15 tisíc lidí.\nZ českých zemí však museli odejít v období rekatolizace po bitvě na Bílé hoře.\n\nK dědictví radikální reformace se také hlásí baptisté i když přímá linie mezi křtěnci 16. století a pozdějšími baptisty není. V českém kontextu se odkazu radikální reformace ve svých pracech věnuje teolog Petr Macek.\n\n\n"}
{"id": "1516655", "url": "https://cs.wikipedia.org/wiki?curid=1516655", "title": "Rudolf Erich Raspe", "text": "Rudolf Erich Raspe\n\nRudolf Erich Raspe (26. března 1736 Hannover – 16. listopadu 1794 Muckross House, Irsko) byl německý spisovatel.\n\nVystudoval práva a pracoval jako knihovník na univerzitách v Göttingenu, Hannoveru a Kasselu. Byl pověřen uspořádáním numismatických sbírek lankraběte Fridricha II. Hesensko-Kasselského, poté byl ale obviněn ze zpronevěry a před trestem uprchl na Britské ostrovy. Pracoval v dolech Matthewa Boultona v Cornwallu, později hledal drahé kovy ve Skotsku a Irsku, kde zemřel na břišní tyfus.\n\nByl svobodným zednářem, věnoval se literatuře, filozofii, archeologii, geologii i mineralogii, stal se členem Královské společnosti. Jako první přeložil do němčiny \"Ossianovy zpěvy\". Je autorem rytířského románu ve verších \"Hermin und Gunilde\". V roce 1785 vydal anonymně knihu \"Vyprávění barona Prášila o jeho neuvěřitelných cestách a taženích v Rusku\", inspirovanou barvitou osobností barona Münchchausena (jeho autorství bylo zveřejněno až v roce 1847). Knihu o rok později přeložil do němčiny Gottfried August Bürger a stala se jedním z nejoblíbenějších děl německé literatury.\n"}
{"id": "1516656", "url": "https://cs.wikipedia.org/wiki?curid=1516656", "title": "Arcibiskupský exarchát Charkov", "text": "Arcibiskupský exarchát Charkov\n\nArcibiskupský exarchát Charkov je exarchát ukrajinské řeckokatolické církve nacházející se na Ukrajině.\n\nExarchát zahrnuje charkovskou oblast, poltavskou oblast a sumskou oblast.\n\nExarchátním sídlem je město Charkov, kde se také nachází hlavní chrám - Katedrála svatého Mikuláše.\n\nRozděluje se do 18 farností. K roku 2015 měl 6000 věřících, 12 exarchátních kněží, 2 řeholní kněze, 2 řeholníky a 5 řeholnic.\n\nExarchát byl zřízen 2. dubna 2014, a to zčásti území arcibiskupského exarchátu Doněck–Charkov.\n\n\n"}
{"id": "1516657", "url": "https://cs.wikipedia.org/wiki?curid=1516657", "title": "IPC (elektronika)", "text": "IPC (elektronika)\n\nIPC, Association Connecting Electronics Industries  je nezávislá obchodní a normalizační organizace zaměřená na výrobu a vývoj elektroniky. Sdružuje významné nadnárodní organizace z této oblasti. V roce 1957 šlo zejména o desky s plošnými spoji. Později se zaměřuje na celou problematiku montážních technologií elektroniky. \n\nVedení IPC je v Bannokburn USA, pobočky jsou např. ve Švédsku, Belgii, Rusku, Indii, Číně atp. \n\nNorma IPC-A-610 (Přejímka elektronických sestav) se stala celosvětově používaným dokumentem. Je závaznou rovněž v souboru norem ČSN EN IEC 61191 (Požadavky na osazené desky). \n\nPůvodní název organizace z roku 1957 byl Institute of Printed Circuits, později IPC, Institute for Interconnecting and Packaging Electronic Circuits. \n\n\n\n\n\n\n\n\n"}
{"id": "1516660", "url": "https://cs.wikipedia.org/wiki?curid=1516660", "title": "Fox Corporation", "text": "Fox Corporation\n\nFox Corporation je americká televizní společnost se sídlem v New Yorku. Vznikla v roce 2019 vydělením z mediálního konglomerátu 21st Century Fox, jehož většinu tehdy odkoupila mediální společnost The Walt Disney Company. Je vlastněna rodinou Murdochových a v jejím vedení sedí i Rupert Murdoch.\n\nPodnikatelské portfolio Fox Corporation tvoří televizní vysílání, včetně zpravodajského a sportovního. Součástí společnosti je celostátní televizní stanice Fox Broadcasting Company, množství regionálních televizních stanic sdružených v Fox Television Stations, zpravodajské stanice Fox News a Fox Business Network, sportovní kanály a další.\n\n"}
{"id": "1516661", "url": "https://cs.wikipedia.org/wiki?curid=1516661", "title": "Arcibiskupský exarchát Luck", "text": "Arcibiskupský exarchát Luck\n\nArcibiskupský exarchát Luck je exarchát ukrajinské řeckokatolické církve nacházející se na Ukrajině.\n\nExarchát zahrnuje volyňskou oblast a rovenskou oblast.\n\nExarchátním sídlem je město Luck, kde se také nachází hlavní chrám - Katedrála Narození Bohorodičky.\n\nRozděluje se do 28 farností. K roku 2015 měl 3 262 věřících, 15 exarchátních kněží, 12 řeholních kněží, 1 trvalého jáhna, 14 řeholníků a 6 řeholnic.\n\nExarchát byl zřízen 15. ledna 2008, a to z části území vyšší archieparchie Kyjev–Halyč. Do roku 1839 existovala na tomto území eparchie Luck–Ostroh.\n\n\n"}
{"id": "1516667", "url": "https://cs.wikipedia.org/wiki?curid=1516667", "title": "Kitty O'Brien Joyner", "text": "Kitty O'Brien Joyner\n\nKitty O'Brien Joyner (11. července 1916 – 16. srpna 1993) byla americká elektroinženýrka, která pracovala pro Národní poradní výbor pro letectví (NACA) a Národní úřad pro letectví a kosmonautiku (NASA). V roce 1939 jako první žena absolvovala inženýrský program na University of Virginia. Ještě toho roku byla přijata do NACA, kde byla první inženýrkou. Později se stala vedoucí oddělení a byla zodpovědná za několik aerodynamických tunelů. Její práce přispěla k výzkumu v oblastech aeronautiky, nadzvukových letů a speciálních profilů křídel.\n\nKitty Wingfield O'Brien se narodila v Charlottesville 11. července 1916. Její otec byl inženýr a inspiroval ji tak k výběru stejné kariéry. Po střední škole se chtěla přihlásit k dalšímu studiu na University of Virginia. Zákony státu Virginie sice umožňovaly ženám studovat na univerzitách od roku 1920, ale University of Virginia přidala do svých podmínek k přijetí několik překážek pouze pro ženy. Po ženách, které chtěly studovat na této univerzitě se tak požadovalo, aby měly vystudované alespoň dva roky na jiné univerzitě a byly starší 20 let. Toto nařízení bylo v platnosti ještě v roce 1935, kdy si chtěla podat přihlášku i O'Brien. Rozhodla se tedy nejprve v letech 1935–1937 studovat na Sweet Briar College. Možnosti studovat jako žena na University of Virginia se ale následně musela domoci až soudní žalobou.\n\nO'Brien nejprve neviděla uplatnění žen v oboru a v rozhovoru s novinářem \"Miami News\" se zmínila, že si „vždycky přála, aby byla kluk a mohla tak dělat tuto profesi“. Tento rozhovor poskytla na inženýrské konferenci na Floridě, kde měla přednášku „Fluorescence, the Light of the Future“ a vyhrála druhé místo mezi studentskými pracemi. Ačkoliv se novinář \"Miami News\" vyjádřil, že „elektroinženýrství je těžko považováno za ženskou profesi“, O'Brien tuto příležitost využila k proslovu o tom, jak elektroinženýrství představuje skvělou příležitost pro ženy a dívky.\n\nOd září 1939 začala pracovat pro NACA na juniorské pozici ve stavitelství. Stala se tak první inženýrkou NACA. V té době tato organizace rozvíjela výzkum v oblasti aeronautiky a i O'Brien se začala tomuto výzkumu věnovat. Mezi její zodpovědnosti patřilo řízení elektrických systémů pro několik aerodynamických tunelů, včetně nadzvukových aerodynamických tunelů, velkých, drahých zařízení důležitých pro testování letadel. Pro NACA a později NASA pracovala přes tři dekády.\n\nBěhem své kariéry v NACA a NASA přispěla k výzkumu v oblastech aeronautiky, nadzvukových letů a návrhu speciálních profilů křídel. Její práce měla dopad na armádu i komerční lety. O'Brien také ovlivnila řadu leteckých standardů týkajících se návrhu, které platily mnoho dalších let.\n"}
{"id": "1516674", "url": "https://cs.wikipedia.org/wiki?curid=1516674", "title": "Zvonička v Bohousové", "text": "Zvonička v Bohousové\n\nZvonička v Bohousové je drobná dřevěná štenýřová stavba z 18. století stojící v centru obce Záchlumí.\n\nZvonička v Bohousové byla postavena z nedostatku finančních prostředků místo kostela. Přesné datum, kdy byla zvonička postavena, není známo, první písemná zmínka o ní je z roku 1770. Další zmínka pochází z roku 1816, kdy byl v její blízkosti postaven památník skončení napoleonských válek. V roce 1848 byly okolo ní vysázeny tři lípy, které zde rostou dodnes. V roce 1950, kdy bylo opláštění zvonice zcela shnilé, se rozhodla skupina místních občanů opravit zvoničku svépomocí, nejnutnější výdaje platil hasičský sbor. Zvon byl za obou světových válek dvakrát zrekvírován pro válečné účely. V roce 1983 byl pro zvoničku ulit zvon nový. Váží 40 kg a ladí tóninu D cis. Byl zavěšen bez posvěcení v roce 1985.\n"}
{"id": "1516680", "url": "https://cs.wikipedia.org/wiki?curid=1516680", "title": "Strom zařízení", "text": "Strom zařízení\n\nStrom zařízení ( nebo ) je v oboru počítačů označení pro datovou strukturu, která popisuje hardware daného počítače pro potřeby jádra operačního systému. Jsou v ní tak informace například o centrální procesorové jednotce, operační paměti, sběrnicích a periferiích.\n\nStrom zařízení se rozšířil z platformy SPARC přes projekt Open Firmware a je běžně používán v Linuxu na řadě vestavěných systémů; naopak u osobních počítačů architektury x86 standardně nebývá využíván. Bývá předáván linuxovému jádru jeho zavaděčem, například U-Bootem nebo kexecem.\n\nVýznamnou motivací pro zavedení zvláštní datové struktury popisující danou platformu byla snaha odlehčit zdrojovému kódu linuxového jádra od hardwarově závislých informací, což umožňuje nezávislou distribuci obrazu jádra a těchto informací. Významně je využíván především na platformě ARM.\n\n"}
{"id": "1516685", "url": "https://cs.wikipedia.org/wiki?curid=1516685", "title": "Muž z Hongkongu", "text": "Muž z Hongkongu\n\nMuž z Hongkongu (\"Les Tribulations d'un Chinois en Chine\") je francouzsko–italský dobrodružný film s komediálními prvky, který natočil v roce 1965 Philippe de Broca s Jean-Paulem Belmondem v titulní roli. Scénář napsali de Broca a Daniel Boulanger na motivy románu Julese Vernea \"Číňanovy trampoty v Číně\". Hudbu složil Georges Delerue.\n\nHlavním hrdinou je bohatý mladík Arthur Lempereur, který je natolik unaven marným hledáním smyslu života a nejrůznějšími požadavky své snoubenky, že se opakovaně marně pokouší o sebevraždu. Svěří se starému čínskému mudrci panu Gohovi, který mu nabídne, že do měsíce zařídí jeho smrt, pokud Arthur uzavře životní pojistku v Gohův prospěch. Na útěku před nájemnými zabijáky v Hongkongu potká Arthur etnoložku Alexandrine Pinardelovou, která se živí jako barová striptérka. Nová láska mu vrátí chuť do života, a proto se Arthur s Alexandrine vydají na dobrodružnou cestu do Tibetu, aby vyhledali Goha a přiměli ho zrušit rozsudek smrti.\n\nOriginální francouzský název se shoduje s Verneovou knihou, kdežto český distribuční titul vychází z podobnosti s předchozím Belmondovým filmem \"Muž z Ria\" (volnou trilogii uzavírá \"Muž z Acapulca\").\n\nKromě Hongkongu se natáčelo v Nepálu, u Tádž Mahalu nebo na ostrovech Langkawi.\n\nPředstavitelé ústřední dvojice byli partnery i ve skutečném životě.\n\nVe filmu se objevují narážky na film \"Dr. No\".\n\n\"Muž z Hongkongu\" byl v roce 1965 desátým nejnavštěvovanějším filmem ve Francii.\n\n"}
{"id": "1516688", "url": "https://cs.wikipedia.org/wiki?curid=1516688", "title": "Regenbogen-Befehl", "text": "Regenbogen-Befehl\n\nRegenbogen-Befehl (operace Duha) bylo nařízení Kriegsmarine, podle něhož musely být všechny německé válečné lodě před kapitulací ve druhé světové válce potopeny vlastní posádkou, aby se zachovala čest flotily.\n\nOd začátku války platil pro válečné námořnictvo rozkaz, že válečné plavidlo se má potopit, pokud hrozí, že by mělo padnout do rukou nepřítele. V roce 1943 byl specifikován pro ponorky a opatřen heslem Regenborgen (Duha). Toto nařízení se odvolávalo na směrnici vydanou Hitlerem, že \"žádný voják Wehrmachtu nebo jakákoli jiná bojová jednotka pod německým velením by nikdy neměla kapitulovat před nepřítelem\". Mimo to sebezničení v beznadějné situaci odpovídalo tradici námořnictva mnoha národů.\n\nDne 30. dubna 1945 vydal velkoadmirál Karl Dönitz rozkaz, podle kterého měla být zničena všechna vojenská plavidla, která nebyla vhodná pro rybolov nebo jako minolovky, a ponorky. Dne 4. května 1945 v 15:45 byl Dönitz, v souladu s jednou z podmínek spojenců, nucen rozkaz odvolat. Velitelé ponorek se domnívali, že tento rozkaz byl vydán proti jeho vůli, proto jej neuposlechli a vlastními posádkami potopili na 238 ponorek.\n\nV období mezi 3. a 4. květnem bylo potopeno posádkami 28 ponorek ve Flensburgské zátoce, 47 ponorek v Gelting Bay, dvě ponorky v Cuxhavenu a jedna ponorka v Eckernföru. Mimo to bylo potopeno osm cvičných ponorek v Bremerhaven a třináct ve Wilhelmshaven.\n\nMimo vody Německa, to je ty ponorky které byly v době kapitulace na moři mezi americkými a britskými přístavy provedly signál Regenboden neboť velitelé ponorek se cítili stále vázání splněním rozkazu. Dne 8. května byly potopena ponorka U 2365 v průlivu Kattegat, byla vyzvednuta v roce 1955. Velitel ponorky U 287 potopil svou ponorku před Altenbruchem a jako důvod ztráty ponorky uvedl najetí na minu. U 963, která hlídkovala poloostrova Ilse of Portland byla potopena u portugalského Nazaré 20. května. U 979 byla potopena 24. května u Amrum a 2. června u portugalského pobřeží byla posádkou potopena ponorka U 1277.\n\n"}
{"id": "1516689", "url": "https://cs.wikipedia.org/wiki?curid=1516689", "title": "Pita Taufatofua", "text": "Pita Taufatofua\n\nPita Nikolas Taufatofua (* 5. listopadu 1983) je tonžský sportovec. Věnuje se také modelingu a charitativní činnosti.\n\nNarodil se v Austrálii tonžskému otci a australské matce. Vyrůstal na Tonze, kde se v dětství začal věnovat taekwondu, studia dokončil na církevní škole v Brisbane. Vyhrál oceánskou kvalifikaci na olympijské hry 2016, kde byl vlajkonošem své země. Startoval v nejtěžší váhové kategorii a v prvním kole podlehl Sajjadu Mardanimu z Íránu. \n\nReprezentoval Tongu jako běžec na lyžích na Zimních olympijských hrách 2018, kde nesl vlajku své země při zahajovacím ceremoniálu a navzdory mrazu byl oblečen pouze v tradiční sukni taʻovala. Nastoupil do závodu na 15 km volným stylem, kde obsadil 114. místo (ze 119 závodníků na startu a 116, kteří dorazili do cíle) se ztrátou 22 minut a 57 sekund na vítězného Daria Colognu. \n\nV roce 2019 oznámil, že se hodlá zúčastnit soutěže v rychlostní kanoistice na Letních olympijských hrách 2020. Stal by se tak prvním sportovcem v moderní historii, který startoval na třech olympiádách po sobě ve třech různých sportech.\n\n"}
{"id": "1516690", "url": "https://cs.wikipedia.org/wiki?curid=1516690", "title": "Vláda svobodného Vietnamu", "text": "Vláda svobodného Vietnamu\n\nVláda svobodného Vietnamu (GFVN; vietnamsky: Chính Phủ Lâm Thời Việt Nam Tự Do) byla neuznaná vláda Republiky Vietnam (či Vietnamské republiky) v exilu. Jednalo se o antikomunistickou politickou organizaci se sídlem v amerických městech Garden Grove v Kalifornii a Missouri City v Texasu.\n\nVláda svobodného Vietnamu byla založena 30. dubna 1995 Nguyenem Hoang Danaem. Byla rozpuštěna v roce 2013.\n\nGFVN měla přibližný rozpočet ve výši 1 milion USD ročně z darů vietnamských krajanů z celého světa.\n"}
{"id": "1516691", "url": "https://cs.wikipedia.org/wiki?curid=1516691", "title": "Archeologické naleziště města Liang-ču", "text": "Archeologické naleziště města Liang-ču\n\nArcheologické naleziště města Liang-ču () je označení pro čtyři archeologická naleziště kultury Liang-ču ve východočínské provincii Če-ťiang, v městském obvodu Jü-chang, rozkládajícím se severně od městského centra Chang-čou, která byla v roce 2019 zařazena na Seznam světového dědictví organizace UNESCO. Zapsána byla jako příklad rané městské civilizace, s pozůstatky zřejmě obřadních plošin z dusané hlíny, rozlehlého sídliště městského charakteru, vodních staveb a sociálního rozvrstvení vyjádřeného v bohatosti pohřební výbavy.\n\nLiang-ču je nejvýraznějším centrem stejnojmenné kultury, existující v letech 3300–2300 př. n. l., a střediskem neolitického regionálního raného státu. Jeho obyvatelé pěstovali rýži, byli výrazně sociálně diferencovaní, nicméně spojení vírou. Památka sestává ze čtyř blízkých nalezišť, a sice areálu města Liang-ču o rozloze 881,45 ha; nedalekého naleziště Jao-šan (66,56 ha) na úpatí hor severovýchodně od města; dolní přehrady na pláni východně od Liang-ču a náspů na úpatí hor (349,24 ha) na severovýchod od města a konečně ještě dále na severozápad z horní přehrady v ústí údolí (136,41 ha). Všechny čtyři lokality obklopuje nárazníková zóna o rozloze 9 980,29 ha.\n\nV Jao-šanu bylo objeveno pohřebiště a plošina z dusané hlíny, zřejmě oltář, postavený kolem roku 3000 př. n. l. Areál horní přehrady zahrnuje pozůstatky šesti hrází vybudovaných lidem kultury Liang-ču, nyní vysokých nejvýše 15 m. Areál dolní přehrady zahrnuje zbytky čtyř hrází nyní vysokých maximálně 7 m a náspy a hráze o délce 5 km. Ve vlastním městě Liang-ču archeologové rozlišili palácový okrsek, vnitřní město, vnější město a několik pohřebišť.\n\n"}
{"id": "1516692", "url": "https://cs.wikipedia.org/wiki?curid=1516692", "title": "Barbara Crane", "text": "Barbara Crane\n\nBarbara Crane (19. března 1928 Chicago – 7. srpna 2019 tamtéž) byla americká umělecká fotografka narozená v Chicagu. Crane pracovala s různými materiály včetně Polaroidu, želatinostříbrného procesu nebo platinotypie. Byla známá díky své experimentální a inovativní práci, která zpochybňovala přímou fotografii začleněním sekvenování, vrstvených negativů a vícenásobné expozice. Naomi Rosenblum poznamenává, že Crane „propagovala opakování, aby zprostředkovala mechanický charakter většiny současného života, a to i ve svých rekreačních aspektech“.\n\nCrane zahájila studium dějin umění na Mills College v Oaklandu v Kalifornii v roce 1945. V roce 1948 se přestěhovala na New York University. \n\nV roce 1950 obdržela titul BA v dějinách umění na New York University. Poté, co Barbara Crane znovu zahájila svou kariéru ve fotografii, ukázala v roce 1964 portfolio své práce Aaronovi Siskindovi a byla přijata do postgraduálního programu fotografie na Institutu designu na Illinois Institute of Technology. Crane pak studovala u Siskinda na Institute of Design, Illinois Institute of Technology a získala titul MS od Institute v roce 1966. \n\nCraneova magisterská diplomová práce se zaměřila na „sochařské vzory prostřednictvím abstrakcí lidského těla“. Snímky této série zobrazují těla proti bílému nebo černému pozadí – přeexponovaná, přehnaně rozvinutá povaha filmu tyto těla mění v abstraktní obrysy. John Rohrbach říká: „Každé tělo se téměř rozpouští a stává se klikatou řekou protékající zasněženou krajinou. Toto nervózní spojení mezi tím, co je vidět, a tím, co je známé, by se stalo ústředním tématem její kariéry. “ \n\nBěhem magisterského studia na Institutu designu na Illinois Institute of Technology byla Crane najata, aby zahájila a vedla fotografický program na New Trier High School, Winnetka ve státě Illinois, kde tři roky vyučovala. Osmnáct měsíců po absolvování oboru ID si zajistila pozici pro výuku fotografie na School of Art Institute of Chicago, kterou vykonávala od roku 1967 až do roku 1995, mezitím se v roce 1978 stala profesorkou. Během své pedagogické kariéry Crane také cestovala jako hostující profesorka a umělkyně pro instituce včetně Akademie umění a designu Bezalel v Jeruzalémě (1987), Cornell University Ithaca v New Yorku (1983), školy Muzea výtvarných umění Boston (1979), University of Arts ve Philadelphii (1977) a Institut designu na Illinois Institute of Technology v Chicagu (1969). \n\nV roce 1971 navštívila Crane Ansela Adamse v jeho domově, aby mu ukázala výběr své práce. Adams řekl asistentovi: „Podívejte, říkal jsem vám, že fotografové mohou stále dělat něco jiného“, když si prohlédli její sérii \"Repeats\". Po tomto setkání, Adams najal Barbaru Crane, aby v letech 1977–1980 vedla semináře v Národním Yosemitském parku. Během Guggenheimova stipendia Craneové (1979) spolupracovala s Centrem pro kreativní fotografii v Tucsonu v Arizoně, aby vytvořila retrospektivu své práce. Během svého působení v Bostonu začala spolupracovat s Polaroid Corporation a prostřednictvím Polaroid Artist Support Programme v řadě svých cyklů experimentovala s černobílými a barevnými fotografickými materiály Polaroid.\n\nV roce 1995 se Crane stala emeritní profesorkou na School of Art Institute of Chicago.\n\n\n\n\n\n\n\n\n\n\n\n\n\n\n\n\n\n\n\nCrane získala několik stipendií a grantů, například Illinois Arts Council Artists Fellowship (2001), National Endowment for Arts Grant (1988, 1974), Polaroid Corporation Materials Grants (1979–1995) nebo John Simon Guggenheim Memorial Fellowship ve fotografii (1979).\n\nCrane byla pedagožkou v Národní společnosti pro fotografické vzdělávání (1993); významnou umělkyní v Union League Clubu v Chicagu v Illinois (2006); a významnou umělkyní na Brownově univerzitě v Providence na Rhode Island (2006). Mezi její ocenění patří také YWCA za vynikající úspěchy (1987) a cena Ruth Horwichové pro slavného chicagského umělce (Chicago, Illinois, 2009). V roce 2013 získala titul artist honoree v uměleckém centru Hyde Park Art v Chicagu ve státě Illinois. \n\nJejí díla jsou zastoupena v mnoha veřejných sbírkách včetně Mezinárodního centra pro fotografie v New Yorku; George Eastman House, Rochester, NY; Institut umění v Chicagu; Muzeum J. Paula Gettyho, Los Angeles; Národní muzeum moderního umění, Kjóto, Japonsko; Muzeum současného umění v Chicagu; muzeum výtvarných umění, Houston; a muzeum fotografie WestLicht, Vídeň, Rakousko.\n\nArchiv umělkyně je uložen v Centru kreativní fotografie na Arizonské univerzitě v Tucsonu.\n\n\n"}
{"id": "1516694", "url": "https://cs.wikipedia.org/wiki?curid=1516694", "title": "Diecéze Agats", "text": "Diecéze Agats\n\nDiecéze Agats je diecéze římskokatolické církve nacházející se v Indonésii.\n\nDiecéze zahrnuje území provincie Papua.\n\nBiskupský sídlem je město Agats, kde se také nachází hlavní chrám - Katedrála Svatého Kříže.\n\nRozděluje se do 12 farnosti, a to na 31 000 km². K roku 2015 měla 59 312 věřících, 14 diecézních kněží, 12 řeholních kněží, 1 trvalého jáhna, 16 řeholníků a 16 řeholnic.\n\nDiecéze byla založena 29. května 1969 bulou \"Prophetae vaticinium\" papeže Pavla VI., a to z části území arcidiecéze Merauke.\n\n\n"}
{"id": "1516700", "url": "https://cs.wikipedia.org/wiki?curid=1516700", "title": "Seznam politických sebeupálení", "text": "Seznam politických sebeupálení\n\nToto je seznam významných sebeupálení provedených z politických důvodů. Nepolitická sebeupálení nejsou v seznamu zahrnuta.\n"}
{"id": "1516702", "url": "https://cs.wikipedia.org/wiki?curid=1516702", "title": "Romismy v češtině", "text": "Romismy v češtině\n\nRomismy v češtině, tedy zejména lexikální prvky (slova) přejatá z romštiny do češtiny, pronikly zejména do specifických skupin obyvatelstva, několik z nich i do běžně srozumitelné češtiny. \n\nPodle sociálního kontextu přejímání se rozdělují zejména na: \n\nČeština a romština jsou v asymetrickém kontaktu od počátku přítomnosti Romů na českém jazykovém území, tj. nejpozději od počátku 15. století, a lze předpokládat, že romská populace byla vždy z velké části bilingvní v jazyce majoritní populace. Naproti tomu znalost romštiny mezi Neromy byla vždy velmi nízká, omezená jen na velmi specifické skupiny českého obyvatelstva. \n\nArgotické romismy pocházejí z romských dialektů zastoupených v českých zemích před druhou světovou válkou, tj. české romštiny a ze sintštiny (německé romštiny). Zdrojem romistických a dnešních etnolektických romismů v Česku je především východoslovenská romština. Některé romismy byly přejímány vícenásobně a mohl se posunout jejich význam, například u slova gádžo, které v hantýrce světských označovalo nesvětskou osobu, v moderním úzu se vrátilo k původnímu významu označení lidí neromského původu. \n\nPrimární funkcí argotických romismů bylo znemožnit či znesnadnit porozumění těm, kteří daný argot neovládají, druhotně utvrzovaly vnitroskupinovou solidaritu. Průnik romismů do argotů kriminálních a deklasovaných vrstev je spolehlivě doložen až od 2. poloviny 19. století. Judův slovník z roku 1902 obsahuje mezi cca 270 argotismy šest nepochybných romismů. \n\nVysoký podíl romismů má hantýrka populace tzv. světských, sestávajících ze skupiny rodů se silnou skupinovou identitou, tradičně vykonávajících specifická kočovná povolání. S romskou populací je před druhou světovou válkou spojoval kočovný styl života a z něj plynoucí společenská marginalizace, poměrně časté byly i sňatkové vazby. V Podzimkově slovníčku světské hantýrky z roku 1937 lze identifikovat okolo 330 jistých romismů. Světská hantýrka pak byla hlavním zdrojem romismů v českých kriminálních argotech. \n\nJiž nejméně od 30. let 20. století některé původem argotické romismy postupně pronikají do „běžné“ češtiny, například: \n\nEtnolektní romismy v nejstarší generaci romských mluvčích vykazují interferenční znaky typické pro proces osvojování češtiny jako nerodného jazyka. U mladší generace, pro kterou je již romský etnolekt češtiny rodným jazykem a jejichž znalost romštiny je omezená nebo jen pasivní, mají etnolektní prvky etnicky emblematickou funkci. Například smíchovská varianta romského etnolektu češtiny obsahuje desítky lexikálních romismů, např. daj (matka), phen (řekni) či šukar (krásný). \n\nJako romistické romismy se prosadily nakonec i do běžného i oficiálního českého jazyka především výrazy Rom a romský, které do značné míry vytlačily dřívější běžná označení cikán a cikánský. Další romismy jsou omezeny na specifické tematické oblasti např. mulo/múlo (duch mrtvého v romské kultuře), či bašavel (romský hudební festival či zábava). Romistické romismy se nejčastěji používají ve významech, pro které neexistuje v češtině dostatečně vhodný ekvivalent. \n\nV případech některých romismů jde o slova, která se do romštiny dostala z jejích kontaktních jazyků, například maďarštiny, srbštiny nebo němčiny, a je někdy nesnadné určit, zda přejímka do češtiny byla zprostředkována romštinou. \n\nMezi lexikálními romismy výrazně převažují substantiva, většinou v základním tvaru, ojediněle i v plurálu. Zejména v hantýrce světských se však objevují i další slovní druhy nebo slovní spojení, v některých případech modifikovaná do ustrnulé spřežky (např. zaklení destradabuje = des tra da buľe = souložíš se svou matkou). V rámci morfologické adaptace někdy dochází k sufixaci, desufixaci nebo resufixaci, někdy i k připojení derivačního formantu. Rod romismů se obvykle přizpůsobuje neargotickému významovému ekvivalentu v češtině. Slovesa jsou obvykle flexí přizpůsobována češtině (bešelit = sedět, chalovat = jíst) – v některých případech jsou české koncovky připojovány za romský sufix, jindy přímo za romský kmen. Některé romské imperativy jsou přejímány bez adaptace jako ustrnulé tvary, např. „dyk“ = „koukej, hele“. Adjektiva jsou většinou přejímána v romském základním tvaru (džungalo = ošklivý, zurálo = silný, báro = velký), v některých případech vedle toho existuje i adaptovaná verze s českým formantem („bárovnej“). Z přejatých slov pak vznikají v etnolektech i české deriváty, například bálice = svině, prasnice, bengík = loutka čerta, čertík aj. \n\nFonologicky jsou slova přizpůsobována nejčastěji ztrátou přídechu nebo nebo jeho proměnou ve foném „ch“. Jiné případy fonologické adaptace jsou spíše jednotlivé, například „čokl“ z romského „džukel“.\n\n\n"}
{"id": "1516705", "url": "https://cs.wikipedia.org/wiki?curid=1516705", "title": "Přechylování příjmení", "text": "Přechylování příjmení\n\nPřechylování příjmení spočívá v přizpůsobování rodinného jména pohlaví, případně též rodinnému stavu nositele, a ve vyjádření jeho gramatického rodu. Některé jazyky přechylují příjmení k rychlému určení rodu jeho nositele, správnému skloňování a tím i lepšímu chápání vztahů ve větě (například pochopení, kdo je ve větě podmětem a kdo předmětem). Buď je ženská varianta příjmení tvořena jako feminativ ze základní, mužské varianty, nebo jsou mužská a ženská varianta gramaticky symetrické. V některých jazycích a kulturách se navíc rozlišovala nebo rozlišují dívčí příjmení (vyjadřující příslušnost k rodině) od příjmení manželek (vyjadřujících příslušnost k manželovi). Přechylování příjmení je typické zejména pro flektivní jazyky, v nichž se zpravidla provádí specifickými příponami. \nTvary ženských příjmení jsou především z historických a jazykových důvodů vytvářeny nejčastěji přechýlením z mužských příjmení.\nJak dosvědčují dobové zápisy, bývala jména žen stejně volná jako jména mužů. Žena tedy byla samostatně pojmenovávaná osoba, často nezávislá na jméně mužově, např. podle původu. Příklady: \"Eliška z Křivé, žena Jana Pšeničky z Račína\" (1483); \"M. Š. Plachý koupil dvůr od Mariany Bosákovic, manželky Jakuba Koklštejna\" (1610).\nPostupně se ustálilo několik způsobů zápisu jmen osob ženského pohlaví:\n\nPřechylování (mužských) příjmení pomocí různých přípon se prosazovalo postupně.\n\n\nZpůsob zápisu i užití přípon se různilo podle místa a doby prováděných zápisů i podle zvyku zapisovatele. Pro pojmenování jedné a téže osoby mohlo být použito různých forem zápisu (\"Kača, Kača Ocelice, Kača, nebožtíka Oceli dcera, Kateřina Ocelových\").\n\nV matričních zápisech psaných latinsky se zpravidla užívalo nepřechýleného označení příbuzenského vztahu. Kuriózně dnes působí matriční zápisy psané na konci 18. století německy, kdy ke jménu muže byla přidávána přípona –in (\"Svoboda – Anna Svobodin\"). \nExistují však matriky v latině, kde byla příjmení přechýlena příponou -iana. Např. matrika narozených slapské farnosti z let 1752 - 1790, kde zapisovatelé měli určité potíže s přechodem z původního způsobu přechylování pomocí zmíněné přípony –iana na tvary ženských příjmení, které se tehdy v dané lokalitě zřejmě běžně používaly. Na dvou po sobě jdoucích stránkách v této matrice můžeme najít různé varianty přechylování, kde vedle sebe uvidíme starší tvary s příponou –iana (\"Svobodiana, Zbraslavskiana, Nevarziliana, Malliana\"), pokus o inovaci -owin (\"Prawdowin\"), německou příponu –in (\"Czamskin\") a české přípony –a (\"Zbraslavska, Malla\") a –ova nebo -owa (\"Pankova, Kralowa\").\n\nKolem přelomu 19. a 20. století se objevovala teorie, že se má ve spisovném jazyce rozlišovat koncovka -ová u žen provdaných a ovdovělých, -ova u svobodných. Vycházela z úzu hovorové češtiny, kde se u neprovdaných žen často používala podoba přivlastňovacího přídavného jména přídavného na -ova. Takový požadavek se objevil například v diskusi v časopise Pokrok roku 1876 a v matičním Brusu jazyka českého z roku 1877 i v dalších dvou vydáních, ke stejnému požadavku se přihlásil i Alois Hlavinka, Povaha česká v řeči, 1916, str. 127. Nepodařilo se však doložit, že by takové rozlišování bylo historické; bylo to odmítnuto Oldřichem Hujerem v referátě v Listech filologických 44, 1917, str. 366.\n\nPříjmení ve tvaru přídavného jména obvykle mají symetricky mužský i ženský tvar (Nový – Nová, Dobrovský - Dobrovská). U přídavných jmen podle vzoru „jarní“ je základní tvar pro mužský i ženský rod shodný (např. Krejčí) a ženská varianta se oproti mužské může jevit jako nesklonná, protože má ve všech pádech jednotného čísla shodný tvar (o panu Krejčím a paní Krejčí). Někdy se proto, obdobně jako u obecného významu slova, i tato jména přechylují příponou -ová (paní Krejčová). \n\nNesklonná a rodově neutrální jsou zejména příjmení končící na „-ů“ (\"Janů\", \"Martinů\", \"Krejčů\"). Podobný charakter mají i příjmení typu \"Šerých\". Stejně rodově neutrální jsou i hovorové formy typu \"Novákovic\" či nářečně \"Novákojc\", která však mají v některých jiných slovanských jazycích své spisovné analogie. Obdobný charakter mají i například příjmení typu \"Vaškůj\". Praxe nepřechylování či přechylování se těchto případech řídí tradicemi a podléhá i jistému kolísání či vývoji, vedle paní Krejčů a paní Šerých se tak od stejného mužského základu mohou odvozovat i např. paní \"Krejčová\" nebo \"Šerýchová\").\n\nV ostatních případech zpravidla mužská varianta příjmení obvykle mívá gramaticky podobu substantiva, ženská varianta získává podobu zpodstatnělého adjektiva přidáním přípony -ová ke kmeni mužského příjmení. Pokud mužská varianta nemá žádnou koncovku, může se tak ženská varianta jevit jako mužská varianta s přidanou příponou -ová. V případech některých typů mužských příjmení se při odvozování ženské varianty vypouští koncovka (zpravidla koncová samohláska), např. \"Vrána – Vránová\". Někdy v souladu s českými gramatickými principy dochází k hláskové změně v kmeni příjmení, typicky vypuštění samohlásky (\"Čeněk – Čeňková\"). \n\nI pokud je mužským příjmením původně obecné slovo ženského rodu (Vrána, Smetana), získává gramaticky rod mužský, a ženská varianta se tvoří přechylováním příponou ová (\"Vrána – Vránová\"). \n\nSpecifickým typem jsou například příjmení tvořená imperativní větnou spřežkou (Osolsobě, Skočdopole, Hrejsemnou). Zde se praxe přechylování rovněž může lišit: varianta Osolsobová se nepoužívá, zatímco varianta Skočdopolová se vyskytuje.\n\nPři převádění ženských příjmení do češtiny z jazyků, které mají vlastní přechylovací prostředky, se zpravidla používá přímo výchozí ženský tvar, zejména pokud daný jazyk používá obdobné způsoby přechylování, srozumitelné i českému mluvčímu. Zejména u jmen ze slovanských jazyků se někdy respektuje původní tvar i skloňování: \"Věrka Serďučka\" (2. pád \"Serďučky\"), \"Anna Karenina\", ale i \"Anna Kareninová\"). \n\nLužickosrbská ženská příjmení typu \"Nowakowa\" se doporučuje v českém textu skloňovat jako podobná česká. Příjmení typu \"Budarka\", \"Nowcyna\" se doporučuje skloňovat podle vzoru \"žena\". Přechýlená příjmení neprovdaných žen (\"Jordanojc\", \"Nowcyc\") se doporučuje neskloňovat, jak tomu je i v českých nářečích (\"Viděl jsem Mařku Novákojc\") i u českých příjmení typu \"Janů\", \"Martinů\". Nedoporučuje se příjmení neprovdaných žen mechanicky přechylovat a skloňovat (\"Kubašec – Kubašecová - Kubašecové\"), tvořily by se tak tvary, které se v lužické srbštině nevyskytují.\n\nJinak se příjmení žen z cizích jazyků obvykle v češtině adaptují do ženského tvaru. Pokud zdrojový jazyk používá příjmení nepřechýlená nebo způsob přechýlení nekompatibilní s českou gramatikou, zpravidla se za příjmení či za jeho kmen přidává přípona -ová. To se týká jak případů českých občanů přejímajících příjmení cizího původu, tak komunikace týkající se cizích občanů. I v případě překladů textů do češtiny se ze stylistického hlediska doporučuje cizí příjmení uvést spíše v přechýlené podobě (kromě zvláštních případů), jelikož je to vlastní českému jazykovému systému.\n\nIslandská patronymická, příp. matronymická příjmení se v češtině běžně přechylují. Přechýlení se provádí standardní příponou -ová, která se připojí buď k celé ženské podobě patronymického příjmení (\"Garðarsdóttirová\") nebo k jeho mužské podobě, je-li známa jenom tato (\"Garðarssonová\", příp. \"Garðarová\"). Je také možno naznačit ženský rod nositelky příjmení pomocnými slovy (např. \"paní Garðarsdóttir\"), zvlášť je-li text určen čtenářům, u nichž se předpokládá znalost germánských jazyků. Ti přechylování islandských jmen někdy odmítají.\n\nPůvodní nesklonná a nepřechýlená podoba příjmení je často respektována zejména u velmi známých osobností, u nichž je součástí úzu či má roli ustálené „obchodní značky“ a kvůli jedinečnosti a známosti nositelky obvykle nehrozí nedorozumění: \"Marilyn Monroe\" (nesklonné). Někdy se nepřechylují ani orientální jména, která by byla v přechýlené podobě obtížně vyslovitelná (\"Lucy Liu\"). Vedle sebe přitom mohou být užívány přechýlená i nepřechýlená varianta.\n\nPoužívání ženských příjmení v nepřechýleném tvaru bylo v češtině běžné zejména kvůli kontaktu s německojazyčným prostředím, tedy jak administrativním a společenským vlivem habsburské monarchie, tak staletou přítomností německé menšiny v českých zemích a bilingvností značné části obyvatelstva i úředních procesů. Každý z jazyků přitom s příjmeními zacházel podle svých pravidel a ta se v řadě případů prolínala. Trend důsledného přechylování nastal zejména v rámci degermanizace po vyhnání většiny Němců. Jak uvádí Jana Valdrová: „Před válkou žilo u nás vedle sebe německé, židovské a české obyvatelstvo. Jedna žena se jmenovala Marie Jelinek a jiná Marie Jelínková. Žádná pravidla o přechylování neexistovala.“ V matrikách českých obcí jsou zápisy ženských jmen jako Theresia Wolker, Anna Procházka, Eva Vykopal. Plošné přechylování podle Valdrové začalo až po druhé světové válce, a hlavním iniciátorem byl podle ní jazykovědec František Oberpfalcer, který se po válce nechal přejmenovat na Jílka.\n\nTrend nepřechylovat příjmení zesílil po roce 2000 zejména v kosmopolitních vrstvách obyvatelstva, tedy mezi Češkami, které si vzaly za manžela cizince nebo jsou s cizinou a cizinci v intenzivnějším kontaktu. Jako důvody uvádějí ženy například že někteří cizinci „nechápou, že Svoboda a Svobodová jsou manželé, považují to za dvě rozdílná jména“, nebo že je v zahraničí kvůli příponě mnohdy považují za Rusky nebo jim samotným připadá příliš ruské. Někdy je uváděným důvodem, že jim prostě nepřechýlená podoba lépe zní, zdá se jim svou krátkostí praktičtější či jim připadá originální nebo to považují za důležitý projev osobní svobodné volby. Psycholožka Lenka Čadová uvedla, že běžně se ženy uchylují k těmto trendům se záměrem zviditelnění či atraktivnějšího image. \n\nRoli sehrál feministický diskurs, který kritizuje přejímání mužova příjmení ženou i formu příjmení, která ženu „přivlasťnuje“ mužovi. Čelní propagátorkou nepřechýlených příjmení je genderová lingvistka a feministka Jana Valdrová. Upozorňovala na asymetrii užívání příjmení, vyjadřující podřízenost a druhořadost ženy: „Představte si, že světu vládnou ženy. Syn Kovářky bude Pavel Kovářčin a po sňatku s Marií Borůvkou převezme příjmení Borůvčin. Přípona -in bude vyjadřovat, ke které ženě daný muž patří.“ \n\nJazykovědec Karel Oliva v roce 2015 oponoval názoru, že příjmení s koncovkou -ová vypadá jako přivlastňovací přídavné jméno: „Kdo je alespoň trochu v jazyce vzdělaný, tak ví, že přivlastňovací koncovky vypadají jinak. Když se někdo jmenuje Novák, tak jeho kniha je Novákova kniha, nikoli Nováková kniha. Stačí mít elementární znalost o českém jazyce, abychom viděli, že to tak není.“ Karlu Olivovi představa, že emancipace spočívá v tom, že si dám trošku jiné jméno, přijde jako urážka ženskosti obecně a zejména emancipačních snah.\n\nMódní vlnu a řadu diskusí o přechylování spustily například televizní moderátorky Emma Smetana, Petra Svoboda či Tereza Robinson, politička Karolína Peake, sportovkyně Kateřina Emmons (za svobodna Kůrková), miss Michaela Bakala, podnikatelka Ivana Tykač a další. Petra Svoboda své příjmení zdůvodňuje tím, že několik let se svým manželem pobývala v arabských zemích a hodně cestovali po zemích, kde nebyli schopni porozumět souvislosti mezi příjmeními Svoboda a Svobodová. Emma Smetana má ve francouzských dokladech přijmení Smetana a v českých dokladech příjmení Smetanová, ale protože většinu života strávila v zahraničí, používá s výjimkou českých úřadů jen nepřechýlenou verzi: „Těm, které to irituje, se omlouvám, za příjmení člověk nemůže. Jsem napůl Češka, napůl Francouzka.“ Paní Henrieta Hynek nosila několik let jako slovenská občanka příjmení Hynková, a když si zažádala o změnu na nepřechýlenou podobu, protože jí vedle jejího křestního jména lépe znělo, musela se kvůli tomu přihlásit k jiné národnosti než slovenské nebo české, a zvolila maďarskou. Nebrání se tomu, když ji někdo osloví jako paní Hynkovou, a je spíše pobavena tím, když ji například volají jako pana Hynka. V médiích vzbuzovala pozornost například jména náměstkyně ministra zdravotnictví Lenky Teska Arnoštové nebo náměstkyně ministryně práce Zuzany Jentschke Stöcklové.\n\nŘada lidí „může mít problémy“ s tím, jak nepřechýlené ženské příjmení skloňovat. Na Ústav pro jazyk český se údajně někdy obracejí i samy čerstvě provdané ženy s nepřechýleným příjmením, které jsou bezradné, protože nevědí, jak s ním zacházet v komunikaci. Někteří lidé verzi příjmení bez přechýlení nejsou schopni či ochotni vypustit z úst nebo napsat. Nesklonná cizí příjmení Kateřiny Emmons, Karolíny Peake, Jany Kirschner či Dary Rolins přitom působí méně problémů než použití mužských tvarů českých příjmení pro ženu (paní Dvořák, Novák, Svoboda, Smetana, Bakala, Kaplický). Věta „mám jednání s Dvořák“ není v češtině stejně funkční jako „…s Dvořákovou“ či „…s Dvořákem“ a příjmení je v takovém případě často třeba doplňovat („s paní Dvořák“), pokud rod nevyplyne ze slovesného tvaru („Dvořák přišla“). Ústrojně a přirozeně v češtině nepůsobí ani „správné“ používání typu „své kolegyni Petře Svoboda“. Nepřechýlené ženské příjmení tak mohou i tak přechýlit nebo použít mužské skloňování. Zvláště kuriózně působí v češtině jméno Eliška Kaplicky, psáno též Eliška Kaplický, svádějící k polemice, zda podle obvyklých zásad necitlivého zacházení s příjmeními cizinek by měla být zmiňována jako Kaplickyová, a diskusím, zde se takové příjmení má v češtině nějak skloňovat. Když se ke kauze hokejisty v roce 2015 vyjádřila sportovní psycholožka Katarína Bradáč, její jméno vyvolalo větší diskusi než samotná kauza: „No, já jsem víc rozhozenej z tý Bradáče…, z toho Bradáče…, z té Bradáčové…, na to musí bejt člověk rozumbrad, aby to kolikrát dal, jsme ještě Češi, nebo už ne?“ Tehdejší ředitel Ústavu pro jazyk český Karel Oliva k tomu řekl: „V tomto tvaru je Bradáč mužské jméno. Pokud ho nese žena, tak se to asi skloňovat nedá, protože pokud bychom k tomu přidali mužské skloňování, tak to skloňujeme nesprávně. Skloňování tu prostě nemá smysl. Za předpokladu, že je to české jméno, tak se tu stala nějaká hrubá chyba a nedá se o tom diskutovat, když už je to od začátku celé špatně.“ Ženská koncovka je podle něj tím nejpřirozenějším příznakem mluvnického ženského rodu, a pokud někdo trvá na tom, že ji tam nechce, tak ji pak musí suplovat něčím jiným – křestním jménem nebo titulem. Ředitel Ústavu pro jazyk český Karel Oliva hovořil v roce 2015 o „případech, pro něž zatím neexistují pravidla“. O ženském příjmení Teska uvedl, že se neskloňuje, ale že pokud by se skloňovalo, tak bychom jej museli skloňovat podle vzoru „žena“. Způsob používání jména může podle něj záležit i na rodinné tradici, důležité je podle Olivy také respektovat přání nositelky jména. Skloňování tohoto typu jména podle ženského tvaru by však podle něj bylo hodně na hraně, skloňování podle mužského vzoru by bylo vyloženě nesprávně. Neskloňoval by ani příjmení Smetana: „dal jsem tu knížku Smetaně“ mu připadá „trošku zvláštní“. Rovněž příjmení Elišky Kaplický podle něj je třeba pojímat tak, že je to cizí příjmení, a neskloňovat ho. „Zní to hrozně, ale noviny za to nemůžou. Za to si může ta paní, která měla tento vynikající nápad.“\n\nKdyž diskutující psali o Kateřině Jacques či Karolině Peake jako o Žákové a Píkové, genderová lingvistka Jana Valdrová z toho vyvodila, že tím chtěli tyto političky urážet.\n\nArgumentem pro přechylování bývá, že v češtině nelze snadno skloňovat ani jinak uplatňovat nepřechýlená příjmení podle ženských vzorů a použití vzorů mužských není možné. Obvykle se přechylují i příjmení cizí, protože potřeba je skloňovat je aktuální i u nich. Bez přechylování by se jazyk nevyhnul nepřirozeným větám jako \"Williams porazila Schneider,\" ve které nelze rozeznat podmět od předmětu. V češtině u většiny typů příjmení platí, že se ze jména dá okamžitě rozpoznat pohlaví jeho nositele, což bez přechylování často nelze zajistit. Opisem lze ovšem význam věty zkompletovat, ale torzovitost zůstává, např. \"Tenistka Williams porazila soupeřku Schneider.\" V případě, kdy má žena dvě příjmení, je z jazykového hlediska vhodné přechylovat obě příjmení. Pokud je přechýlené pouze druhé příjmení, např. když se modelka Kateřina Průšová jmenovala Kateřina Konvalinka Průšová, může být nepřechýlené příjmení mylně považováno za druhé křestní jméno.\n\nSandra Měřínský si nemyslí, že by svým jménem prznila češtinu, a naopak se pohoršuje nad svým kolegou, který píše „na základě dotazu paní Měřínského“, nebo nad sestřenkou, která si přechýlila manželovo italské příjmení Alagi na Alagiaová, čímž jej zprznila. Velmi aktivní propagátorkou nepřechýlených příjmení pro ženy je lingvistka, germanistka a genderová vědkyně z Jihočeské univerzity Jana Valdrová. Ta zastává názor, že „nepřechýlená příjmení nezpůsobují větší nedorozumění, a pokud ano, můžeme se na nejasnosti přeptat“. Jména jako Kateřina Konvalinka Průšová nebo Kristýna Liška Boková mohou znít žertovně, vyvolávat posměch a být zavádějící, například někdo může považovat nepřechýlené příjmení za druhé křestní jméno či za přezdívku, zatímco jméno Petra Eliáš Voláková zní méně kontroverzně. Průzkum MF Dnes v roce 2011 zjišťoval, jak lidé reagují na ženská příjmení typu Michaela Bakala. 41 procent dotázaných uvedlo, že jim takový tvar přijde směšný a je proti pravidlům češtiny, a (dalších?) 41 % s nepřechylováním nesouhlasilo, ale zároveň mělo za to, že je každého věc, jak se jmenuje. Z průzkumu MF Dnes rovněž vyplynulo, že mezi ženami je více příznivců přechylování než mezi muži. \n\nJana Valdrová připomíná, že v češtině máme řadu nesklonných křestních jmen (Dagmar, Miriam), ale i nesklonných příjmení (Martinů, Janů, Krejčů, Hrejsemnou, Osolsobě, Šerých), v případě některých jmen a příjmení je ženská varianta nesklonná (Krejčí), zatímco mužská má v různých pádech různé tvary. Některé dialekty se koncovce -ová vyhýbají tím, že ji nahrazují bezrodou a nesklonnou koncovkou -ů, -ojc, -ovic, -ých. Z toho Valdrová vyvodila, že ženská příjmení bez -ová jsou v češtině mluvnicky správná, stovky let vžitá, jejich používání nepřekážejí žádná jazyková specifika a není důvod bránit jejich registraci zákonnými ustanoveními.\n\nPoužívání jmen a příjmení v běžném jazyce, úředním styku či v médiích není právním řádem regulováno o mnoho více než používání českého jazyka obecně. \n\nRegulaci podléhá pouze zapisování jmen a příjmení do českých matrik podle zákona č. 301/2000 Sb., o matrikách, jménu a příjmení, v § 69. Podle něj se příjmení žen tvoří v souladu s pravidly české mluvnice. Zákon ale vyjmenovává případy, kdy lze do matriky zapsat nepřechýlenou podobu příjmení: ženy s cizí státní příslušností nebo jiné než české národnosti, dále Češky, které se provdaly za cizince, a ženy, kteří žijí nebo plánují pobývat v zahraničí. Zmírnění požadavku na přechylování příjmení bylo v roce 2000 do zákona prosazeno také díky cizinkám, které si v roce 2000 stěžovaly na Českém helsinském výboru pro lidská práva.\nV internetových diskusích si pak ženy radí, jak zákon obejít: například najít benevolentnější matrikářku a u ní podepsat prohlášení, že manželé plánují žít v zahraničí, přičemž úřad těžko může posuzovat, zda je takové prohlášení nepravdivé. Některé matrikářky se nespokojí s prohlášením, ale vyžadují další důkazy či doklady. Podle článku z roku 2013 si nepřechýlené příjmení vyžádalo například v Praze 2 kolem 10 % nevěst, v Hradci Králové kolem 5 %, v Ostravě-Porubě 3,6 %, u některých příjmení je to povolováno i bez žádosti (např. Filipi).\n\nPokud si žena ponechá více příjmení, podle zákona postačí přechýlení jednoho z nich. \n\nJméno zapsané do matriky je pak obvykle v nezměněné podobě přebíráno do dalších oficiálních dokladů a rejstříků. Ve všech případech se však zapisuje pouze v základním tvaru. Žádné další zásady pro skloňování nebo používání jmen se do matrik a dokladů nezapisují a právním řádem nejsou zvlášť regulovány. Podobu a užívání jmen žen, které nejsou českými státními občankami, český právní řád nijak nereguluje. Je-li ženě s cizí státní příslušností vydáván českými úřady doklad, např. povolení k trvalému pobytu, jméno a příjmení se uváději v originální podobě bez přechýlení, pouze případně transliterované do latinky. \n\nV roce 2013 senát odmítl návrh zákona, který měl umožnit ženám zápis jejich příjmení v mužském tvaru na základě jejich vlastního rozhodnutí ve všech případech. Návrh předložil předseda senátního klubu ODS Richard Svoboda. V roce 2019 navrhla stejnou změnu Česká pirátská strana.<ref name=\"irozhlas.cz/zivotni-styl/spolecnost/prechylovani-ova-karel-oliva-cestina_1909050741_pj\"></ref> Proti tomuto druhému návrhu argumentoval vicepremiér Jan Hamáček, že „přechylování příjmení je charakteristickým rysem českého mluvnického systému“. Návrh České pirátské strany byl rovněž zamítnut.<ref name=\"aktualne.cz/dvtv/prijmeni-bez-ova-veta-hrdy-prihrala-straka-by-asi-zpusobila/r~8bea2c96d2db11e98d520cc47ab5f122\"></ref>\n\nSpecifickým problémem pak jsou jména a příjmení užívaná transsexuálními a intersexuálními osobami. Podle § 72 odst. 5 matričního zákona č. 301/2000 Sb. matriční úřad povolí na základě žádosti fyzické osoby a potvrzení poskytovatele zdravotních služeb změnu jména, popřípadě jmen, a příjmení na neutrální jméno a příjmení, byla-li zahájena léčba pro změnu pohlaví. Měřítkem uznávání rodově neutrálních příjmení však bývá jejich rodová nespecifičnost. Její posuzování souvisí s velmi úzkým pojetím rodově neutrálních příjmení. Úkolem jazykovědkyň a jazykovědců je podle Jany Valdrové přehodnotit kritéria stanovování rodové neutrálnosti příjmení ve prospěch rozšíření voleb nositelek a nositelů příjmení. Jediná úřady užívaná příručka pochází od Miloslavy Knappové, kterou Jana Valdrová hodnotí sdělením, že „provádí soudně znaleckou činnost již od dob hlubokého socialismu“. Tato příručka uznává jako obourodá příjmení: \nO obourodých cizích příjmeních se i přes narůstající počet cizinek a cizinců v Česku Knappová nezmiňuje vůbec.\n\nSlovenština přechyluje velmi podobným způsobem jako čeština, z přechylování má ale méně výjimek. Konkrétně například výslovné přání nositelky nepřechylovat její jméno bývá respektováno v češtině častěji. Třeba Kateřina Emmons je ve slovenštině často přechýleně Kateřina Emmonsová, v češtině skoro nikdy.\n\nV \"dolnolužické srbštině\" se přechylují příjmení různě pro vdané a neprovdané ženy. Jména vdaných žen mají nejčastěji příponu \"-owa\", (\"Nowak – Nowakowa\"), tedy podobnou jako v češtině. Existují také ženská příjmení s příponou \"-ka\", ta jsou tvořena převážně od mužských příjmení cizího původu (\"Budarka\", \"Urbanka\"). Dolnolužická srbština má ještě příponu \"-ina/-yna\", (\"Markula- Markulina\", \"Nowka – Nowcyna\"), kterou čeština nezná. \n\nPřechýlené příjmení neprovdaných žen se u mužských příjmení končících na souhlásku nebo na \"-o\" tvoří příponou \"-ojc/-jejc\" (\"Nowak – Nowakojc\", \"Wuglaŕ – Wuglarjejc\"). Od mužských příjmení končících na \"-a\" se tvoří přechýlené tvary příponou \"-ic/-yc\" (\"Markula- Markulic\", \"Nowka – Nowcyc\"). Obdobu těchto tvarů najdeme v českých nářečích (např. \"Mařka Novákojc\" nebo \"Mařka Novákovic\").\n\nTaké v \"hornolužické srbštině\" se přechylují příjmení různě pro vdané a neprovdané ženy. Pro příponu \"-owa\" zde platí, že se používá u mužských příjmení končících na souhlásku (\"Rawp - Rawpowa\"). Mužská příjmení končící na \"-a\", \"-o\", \"-ski\", \"-cki\" se přechylují příponami \"-ina/-yna\", (\"Andricki - Andryccyna\"). Oslovení s příponou \"-ka\" (\"Urbanka\") se považují za nespisovná.\n\nPřechýlené příjmení neprovdaných žen se u mužských příjmení končících na souhlásku a na \"-ka\", \"-ca\" tvoří příponou \"-ec\" (\"Kral – Kralec\", \"Čornak – Čornakec\"). Od mužských příjmení končících na \"-a\" nebo \"-o\" se tvoří přechýlené tvary příponou \"-ic\". (\"Róla – Rólic\", \"Nedo - Nedźic\").\n\nV \"polštině\" se příjmení přechylují podobně, jako v češtině, ale příjmení neprovdaných žen se přechylují odlišně. V současné době se přechylování platné pro svobodné ženy (dcery) opouští a navíc provdané ženy často používají nepřechýlená příjmení, případně ke svému původnímu příjmení připojují nepřechýlené příjmení muže.\n\n\n\n\n\nPřechýlená příjmení se také, obdobně jako česká, skloňují jako běžná přídavná jména ženského rodu.\n\nNepřechýlená příjmení se neskloňují: \"Rozmawiałem z panią Beatą Tyszkiewicz\" - Hovořil jsem s paní Beatou Tyszkiewiczovou.\nV polštině se často setkáme s ženskými příjmeními složenými ze dvou příjmení. Pokud je některé z nich nepřechýlené, např. \"Janina Pawluk-Nowakowa, Mirosława Nowak-Dziemianowicz\", pak při skloňování složeného příjmení zůstává nesklonné: \"z Janiną Pawluk-Nowakową, z panią Mirosławą Nowak-Dziemianowicz\".\n\nRovněž některá podstatná jména profesí mužského rodu cizího původu, např. \"dyrektor, reżyser, profesor, doktor, minister, premier, prezes, prokurator\", se v polštině nepřechylují a většinou se předřazuje obecný titul „pani“, ukazující rod celého sousloví („nepřímé přechýlení“), takže bude např. \"Rozhovor s profesorkou Nowakovou-Dziemianowiczovou\" správně polsky \"Wywiad z panią profesor Nowak-Dziemianowicz\".\n\nV litevštině se přechylují příjmení různě pro vdané ženy a svobodné dívky. Mužská příjmení končívají na , , , nebo . Dívčí přípony jsou , , a . Přípona pro vdané ženy je .\n\nLotyština používá pro ženy důsledně příjmení v přechýleném tvaru. Charakter používaných přípon (především -a, u jmen cizího původu často -e) je čistě gramatický, tj. stačí přiklonění příjmení k ženskému vzoru skloňování (\"Ozoliņš\" - \"Ozoliņa\"). Příjmení, která jsou již v mužském tvaru zakončená na -a nebo -e, se nemění.\n\nPodle stejných zásad se přechylují i příjmení cizinek, navíc se ale cizí vlastní jména (nejen osobní) přepisují foneticky, a to i jména z jazyků, které se zapisují latinkou (\"Bills Klintons\" - \"Hilarija Klintone\"). Česká příjmení na -ová, ruská na -ina, -ova apod. se tedy již nemění.\n\nV 17. až 19. století obsahovala finská příjmení žen ženskou příponu. Ta se buď prostě připojovala ke jménu, nebo nahrazovala jiné přípony jako , nebo . Například ze jména se přechýlením stalo jméno .\n\nMožnost přechýlit příjmení ve Finsku zanikla v roce 1929, kdy byl přijat zákon o manželství. Povinnost manželky přijímat jméno manžela byla zrušena v roce 1985, kdy byl přijat nový zákon o příjmení, kterým se zároveň zrušil příslušný paragraf zákona o manželství.\n\nDnes jsou finská příjmení společná pro muže i ženy, obvykle oba používají mužskou variantu. Výjimečně se lze setkat i se jmény se ženskou příponou (například ), ta ale užívají i muži. Vzhledem k tomu, že gramatika finštiny nerozlišuje jmenné rody, je používání obou variant jazykově bezproblémové.\n\nV islandštině se klasická příjmení v užším smyslu rodinného jména objevují velmi zřídka, nejčastěji se namísto příjmení používá patronymické, případně matronymické jméno. To se nepřechyluje. Samo o sobě informaci o příslušném rodu nositele obsahuje. Dítě přejímá křestní jméno po otci, pokud není známý po matce (např. ), ke kterému se připojí v případě syna (, doslovně „Garðarův syn“) nebo v případě dcery (, dosl. „Garðarova dcera“). Výsledné patronymum či matronymum zůstává dítěti na celý život.\n\n\n"}
{"id": "1516709", "url": "https://cs.wikipedia.org/wiki?curid=1516709", "title": "Apam Napát", "text": "Apam Napát\n\nApam Napát „potomek/syn Vod“ je zarathuštrické božstvo, jehož védským protějškem je Apám Napát. Podle 13. jaštu společně s Mithrou udržuje společenský řád a mírní nepokoje, obě božstva také v 19. jaštu ochraňují chvarenu. Nepříliš jasná zmínka o něm se objevuje i v 5. jaštu, v 8. jaštu rozděluje vodu lidským příbytkům. Ve střední perštině byl taktéž nazýván Borz či Borǰ, což je odvozeno z avestánského \"berezantem\" „vznešený“, nebo Borz í Ábánnáf „Vznešený, který je Synem Vod“.\n\nVe výše zmíněném 19. jaštu se vypráví o sporu o chvarenu mezi Spenta Mainjuem a Angra Mainjuem, během kterého byla chvarena chráněna Mithrou a Átarem. Pak se odebrala k mytickému jezeru Vourukaša. Tam se jí zmocnil Apam Napát a uložil ji do vody. Poté vyhlásil Ahura Mazda její výlov a slíbil, že úspěšnému nálezci přinese chvarena zdar v kněžské, pastevecké a vojenské sféře. O její získání se pokusil Túránec Franrasjan, který se pro ni třikrát potopil, ale ta mu vždy unikla, protože nebyl Árjou. Při pohybu chvareny se jezero rozvodnilo a vznikly tak různé řeky, včetně Haétumant, která stále obsahuje tento posvátný symbol.\nVe středoperských textech je božstvem vod a ochráncem chvareny. Podle \"Bundahišnu\" pobývá u Ardvísúr a neposkvrněných vod a jeho hlavní povinností je distribuce vod, taktéž chrání před velkými vlnami na moři. Když se každý třetí rok shromaždují nepřátelé Íránců pod Elbrusem, vystupuje z řeky Arang a probouzí ptáka Čamrúše, který je uklove a zabrání tak zničení světa.\n\nV zarathuštrickém kalendáři je každý den členěn na úseky zvané \"gáh\" a Apam Napátovi je zasvěcen \"Uzérín Gáh\", tedy čas od tří odpoledne do západu slunce. Lze přepokládat že v před-zarathuštrických dobách byl den členěn jen na dopoledne zasvěcené Mithrovi a odpoledne zasvěcené Apam Nápátovi. Tomuto božstvu však není věnován žádný měsíc v roce ani den v měsíci, tento zvyk se nejspíše objevil až později, když jeho význam upadal. Kromě odpoledních modliteb je Apam Napát stále volán při vzývání vody během jasnu, hlavního zarathuštrického rituálu.\n\nPodle iranistky Mary Boyce Apam Napát původně byl významným božstvem a ztotožňuje jej s hypotetickým avestánským *Vourunou, ve védské tradici známým jako Varuna. Tento výklad stojí v opozici vůči ztotožnění *Vouruny se samotným Ahura Mazdou, zastávaném například Jaanem Puhvelem nebo Washem Edwardem Haleem. Mary Boyce poukazuje na fakt, že Apam Napát je jediným zarathuštrickým božstvem kromě Mazdy a Mithry, které je titulováno \"ahura\" pán, nebo na různé zmínky ve védských textech, které ztotožňují Varunu, Apám Napáta a Agniho „Oheň“.\n\n"}
{"id": "1516710", "url": "https://cs.wikipedia.org/wiki?curid=1516710", "title": "OpenIndiana", "text": "OpenIndiana\n\nOpenIndiana je operační systém unixového typu pro platformy x86 a SPARC. Vychází z operačních systémů OpenSolaris (za jehož fork bývá označován) a illumos, nástupců Solarisu. Je zveřejněn především pod licencemi CDDL (především jádro) a GNU GPL (např. GNU Core Utilities). Jako přednastavené prostředí pracovní plochy používá MATE.\n\nV rámci přetrhání vazeb s původními vývojářskými prostředky firmy Sun Microsystems koupené firmou Oracle je OpenIndiana na rozdíl od Solarisu překládaný nikoliv pomocí Sun Studia, ale pomocí GNU GCC.\n\n"}
{"id": "1516714", "url": "https://cs.wikipedia.org/wiki?curid=1516714", "title": "Filmová cena MTV za nejlepší film", "text": "Filmová cena MTV za nejlepší film\n\nFilmové ceny MTV se každoročně udělují v kategorii nejlepší film. Tučně jsou označeni vítězové jednotlivých ročníků. \n"}
{"id": "1516715", "url": "https://cs.wikipedia.org/wiki?curid=1516715", "title": "Filmová cena MTV za nejlepší seriál", "text": "Filmová cena MTV za nejlepší seriál\n\nFilmové ceny MTV se každoročně udělují v kategorii nejlepší seriál, a to od roku 2017. Tučně jsou označeni vítězové jednotlivých ročníků. \n\nNásledující seriály obdržely více nominací: \n\nNásledující stanice obdržely více nominací: \n"}
{"id": "1516717", "url": "https://cs.wikipedia.org/wiki?curid=1516717", "title": "Eva Garajová", "text": "Eva Garajová\n\nEva Garajová (* 25. ledna 1965, Bratislava) je operní pěvkyně, mezzosopranistka. Řadu let spolupracovala se Státní operou Praha a pravidelně se objevuje na koncertních pódiích v tuzemsku i v zahraničí, nezřídka po boku věhlasných umělců, jako je španělský tenorista José Carreras, slovenský klavírista Marián Lapšanský, česká harfistka Kateřina Englichová, flétnistka Žofie Vokálková, varhaník Jaroslav Tůma ad. Spolupracovala a spolupracuje s významnými dirigenty a orchestry, např. Česká filharmonie, Slovenská filharmonie, Symfonický orchestr Českého rozhlasu, Pražská komorní filharmonie či Symphony Orchestra Tokyo. Redaktorka a muzikoložka Mgr. Jana Součková v jedné ze svých kritik pro Hudební rozhledy o Evě Garajové píše: „\"Ačkoli je především operní protagonistkou, svým uvolněným a hluboce procítěným výkonem potvrdila, že je i vyhledávanou interpretkou písňové tvorby.\"“\n\nEva Garajová se narodila a vyrostla v Bratislavě, oba její rodiče jsou maďarského původu. Otec Ľudovít Garaj (25. srpna 1932 Gemerský Milhosť – 8. ledna 2008 Bratislava) byl překladatelem a pedagogem na FF UK Bratislava, matka Etela Garajová, rozená Pereszlényi, (* 19. října 1941) taktéž působila jako pedagožka, a to na VŠE Bratislava.\n\nZpěvu se Eva Garajová věnovala už od dětství. Navštěvovala lidovou školu umění v Bratislavě, kde se učila na klavír a zpívala ve své době věhlasném dětském sboru Slniečko. V roce 1980 nastoupila na konzervatoř v Bratislavě, kde byla její pedagožkou Ružena Illenbergerová, a po šesti letech nastoupila na Vysokou školu múzických umění v Bratislavě (zde studovala pod vedením Hany Štolfové-Bandové). VŠMU absolvovala s titulem MgA. (na Slovensku „Mgr. art.“) a později doktorandské studium  ArtD.\nPo absolvování vysoké školy dále studovala v Osimu (Accademia d’arte lirica pod vedením Maria Melaniho), v Buffalu (Gary Burgess) a na mistrovských kurzech Enzy Ferrari, Julie Hamari a Christy Ludwig.\n\nUž během studia na VŠMU se stala členkou Komorní opery v Bratislavě a v roce 1995 debutovala jako Olga v opeře Evžen Oněgin v Banské Bystrici.\n\nHned po dokončení studia získala angažmá ve Státní opeře Praha, kde ztvárnila více než dvacet rolí ze světového operního repertoáru (v Mozartově Cosi fan tutte, Rossiniho II Turco in Italia, Bizetově Carmen, Boitově Neronovi, Ponchielliho La Giocondě, Janáčkově Kátě Kabanové a dalších operách).\n\nBěhem zahraničních stáží se představila např. v titulní roli Lukrecie v opeře Benjamina Brittena The Rape of Lucretia a v Pucciniho Suor Angelica v Greater Buffalo Opera Company.\n\nV roce 2006 vystoupila v Bratislavě jako host galakoncertu José Carrerase se španělskými a italskými písněmi. Zúčastnila se též přípravy filmové nahrávky opery Liška Bystrouška (s orchestrem Deutsches Symhonie Orchester v Berlíně pod taktovkou amerického dirigenta Kenta Nagana) a filmové nahrávky této opery pro BBC ve spolupráci s ČT Studio Brno (2002 – 2004). S Filharmonií Brno a dirigentem Sirem Charlesem Mackerrasem (viz též Diskografie) a znovu na festivalu Pražské jaro 2007 s Pražskými symfoniky zpívala v Glagolské mši Leoše Janáčka (viz též Diskografie).\n\nV současné době pravidelně účinkuje se symfonickými a komorními orchestry, zejm. se Slovenskou filharmonií (Beethoven, Liszt – Missa solemnis, Mozart, Verdi – Requiem, Dvořák, Rossini – Stabat Mater, Berlioz – La Mort de Cléopatre) a Státním komorním orchestrem Žilina. Příležitostně spolupracuje i s Českou filharmonií, Symfonickým orchestrem Českého rozhlasu a dirigentem Vladimírem Válkem (Křička – Severní noci a Stravinský – Oedipus Rex, Mahler – Symfonie č. 2), dirigentem Petrem Altrichtrem (Filharmonie Brno, Slovenská filharmonia), Pražskou komorní filharmonií s dirigentem Jiřím Bělohlávkem (Beethoven – Missa solemnis). V roce 2002 zahájila spolupráci s klavíristou Mariánem Lapšanským, a to na základě účinkování ve skladbě Zápisník zmizelého na festivalu Autunno musicale a Como.\n\nV roce 2013 založila letní festival Eva Garajová a hosté, jehož je uměleckou garantkou.\n\nJe rovněž zakladatelkou komorního cyklu Pražské múzy a Nadačního fondu Evy Garajové pro komorní hudbu.\n\nEva Garajová má vedle bezpočtu operních představení, koncertních vystoupení a dalších aktivit na svém kontě i několik desek, na nichž posluchači naleznou díla klasická i moderní. Na jejich přípravě se podílela řada významných umělců.\n\n\nEva Garajová za své umění a přínos kultuře v oblasti klasické hudby obdržela již několik ocenění:\n\n\n"}
{"id": "1516719", "url": "https://cs.wikipedia.org/wiki?curid=1516719", "title": "Cama", "text": "Cama\n\nCama je kříženec velblouda jednohrbého a lamy krotké. První cama se narodila v Dubaji v roce 1998 a dostala jméno Rama. Životaschopný jedinec vznikl zkřížením velbloudího samce a samice lamy, vzhledem k rozdílné velikosti obou druhů bylo použito umělé oplodnění. Cama dosahuje výšky v kohoutku 125-140 cm a hmotnosti 50-70 kg. Pohlavně dospělá je ve čtyřech letech. Cílem šlechtitelů byl vytvořit zvíře, které by poskytovalo množství vlny jako lama a zároveň bylo schopno vykonávat těžké práce jako velbloud. \n\n"}
{"id": "1516724", "url": "https://cs.wikipedia.org/wiki?curid=1516724", "title": "Fernando Peyroteo", "text": "Fernando Peyroteo\n\nFernando Baptista de Seixas Peyroteo de Vasconcelos (1918–1978) byl portugalský fotbalista.\n\nCelou svoji profesionální kariéru strávil ve Sportingu Lisabon, za který dal 544 gólů v soutěžních zápasech. 6× se stal králem střelců portugalské ligy a s 332 góly je historicky nejlepším střelcem portugalské ligy.\n\nPeyroteo přišel do Sportingu z Angoly (tehdejší portugalské kolonie) v roce 1937. Jeho spoluhráči v útoku byli Albano, Jesus Correia, José Travassos and Manuel Vasques a tento útok měl přezdívku \"Cinco Violinos\" (5 houslí).\n\nBěhem kariéry ve Sportingu vyhrál 5× ligu. V zápase s Leça FC dal 9 gólů a v zápase s Boavista FC 8 gólů. 6× se stal králem střelců portugalské ligy a s 332 góly je historicky nejlepším střelcem portugalské ligy.\n\nPeyroteo ukončil kariéru už ve 31 letech v roce 1949. Výtěžek z rozlučkového zápasu proti Atléticu Madrid byl použit na zaplacení dluhů, které měl jeho obchod se sportovním oblečením.\n\nZa portugalskou reprezentaci nastoupil 20× a dal 15 gólů.\n\nPeyroteo trénoval portugalskou reprezentaci, ale po 2. zápase, porážce 2:4 s Lucemburskem v kvalifikaci o MS 1962, byl odvolán. V tomto utkání hrál v reprezentaci poprvé Eusébio.\n\n\n"}
{"id": "1516728", "url": "https://cs.wikipedia.org/wiki?curid=1516728", "title": "Soubor šesti soch z kostela sv. Mikuláše v Chebu", "text": "Soubor šesti soch z kostela sv. Mikuláše v Chebu\n\nSoubor šesti soch z kostela sv. Mikuláše v Chebu patří k nejkvalitnějším a nejstarším dílům vytvořeným místní chebskou řezbářskou dílnou v 80.-90. letech 15. století. Sochy mají podobnou výšku a mohly být součástí jednoho či více gotických oltářních nástavců. Pocházejí z Kaple sv. Kříže (1388) v již zaniklé obci Sv. Kříž (Heiligenkreutz) mezi Chebem a Waldsassen, kde je roku 1856 objevil Bernhard Grüber. V 60. letech 19. století byly druhotně umístěny do novogotických retáblů navržených B. Grüberem v kostele sv. Mikuláše v Chebu.\n\nSochy z lipového dřeva ve vysokém reliéfu, na zadní straně vyhloubené, s drobnými zbytky původní polychromie. Při restaurování byly odstraněny vysoké vrstvy novodobé polychromie a obnaženo dřevo. Restauroval M. Hamsík (1972–1974). Štíhlé figury na nízkých půlkruhových podstavcích vynikají plnou modelací obličejů a graciézními gesty. Tvářím dominují přivřené a hluboko zasazené oči s výrazným orámováním, štíhlý rovný nos a plné rty. Drapérie je ostře řezaná a grafickou strohost porušují pouze zvlněné nebo přehrnuté lemy plášťů. Figury mohly být druhotně seříznuty na zadní straně při adjustaci do novogotických retáblů.\n\nVýška 126 cm. Korunovaný císař Jindřich má plášť s širokými rukávy a límcem, který mohl být původně polychromován jako hermelín. Pravou volnou nohu odhaluje zdvižený plášť. Oválná tvář sv. Jindřicha s dlouhým nerozděleným vousem a kudrnatými vlasy se stala předlohou i pro další mužské tváře pocházející z této chebské dílny (\"torzo Sv. Jakuba\", Oplakávání z Ostrohu). V Bavorsku hojně uctívaný sv. Jindřich byl posledním císařem otonské dynastie (972–1024) a zakladatelem bamberského biskupství. Byl prohlášen za svatého roku 1164 a spolu s manželkou Kunhutou, kanonizovanou roku 1200, se často objevuje jako patron kostelů nebo oltářních zasvěcení. Proto bývají oba světci zobrazováni s modelem kostela v ruce. Manželé zemřeli bez potomků, podle legendy v důsledku složení slibu cudnosti.\nVýška 132 cm. Figura je zobrazena s ukročenou levou volnou nohou a v esovitém prohnutí, které vyvažuje uklonění hlavy. Kunhuta drží v levé ruce model kostela a levou rukou si jako výraz smutku graciézním pohybem přidržuje k tváři zdvižený plášť. Vlasy má sepnuté síťkou, překryté rouškou a dvojitou korunou. Její zasněná tvář má přivřené a hluboko zasazené oči, štíhlý a rovný nos a plnější ústa s vystupujícím spodním rtem. Spolu se sv. Jindřichem byla nepochybně součástí téhož retáblu.\nVýška 123 cm. Alžběta Durynská byla zakladatelka špitálů a opatrovnice chudých, proto je zobrazena s klečícím prosebníkem opírajícím se o berli, a s chlebem v levé a s konvicí v pravé ruce. Levá ruka přidržuje cíp pláště, který je pod pravou rukou obrácen na rub a vytváří široký mísovitý záhyb. Před tělem je drapérie řezána do ostrých lámaných záhybů ve tvaru V. Tělesný objem sochy je rozvinut více do stran. Figura stojí zpříma s vyznačeným kolenem a špičkou levé volné nohy. Alžběta má pokrývku hlavy se zvednutou a bohatě řasenou rouškou poskládanou na temeni. Světice byla patronkou řádu německých rytířů, který měl v Chebu svou komendu.\nVýška 128 cm. Máří Magdalena drží v obou rukách nádobu s mastí, se kterou šla podle Matoušova evangelia pomazat mrtvé tělo Ježíše. Její ladný postoj zvýrazňuje překřížení pravé volné nohy přes nosnou levou nohu i mírné naklonění hlavy k levému rameni. Plášť se širokými rukávy je cípem přehozen přes levou ruku a na levé straně odhaluje spodní šat. Podobně jako u ostatních soch je v širokém mísovitém záhybu vpředu otočen na rub a pak spadá dolů v ostrých lámaných záhybech ve tvaru V. Měkce modelovanou hlavu světice s rozpuštěnými vlasy rámuje na pravé straně rouška, která volně spadá z pokrývky hlavy a vine se přes hruď k nádobě s mastí.\nVýška 126 cm. Jako sv. Klára byla socha identifikována podle bosých nohou v sandálech, šatu řeholnice přepásaného provazem, dvojité roušky, zavinutého krku a knihy v sáčkové vazbě, kterou drží v pravé ruce. Levá ruka sv. Kláry, která chybí, zpravidla drží monstranci. Stejně jako u předchozích soch je obličej půvabný a jemně modelovaný. Drapérie je zpracována podle shodného schématu s trojúhelníkovým prověšením před tělem a zvýrazněním pravé volné a mírně ukročené nohy.\nVýška 127 cm. Markéta Antiochijská je zobrazena s drakem požírajícím mužskou postavu, představující patrně jejího mučitele, prefekta Olibria. Její půvabnou dívčí tvář rámují dlouhé vlasy sepnuté čelenkou. Spodní šat je členěn jednoduchými vertikálními záhyby a plášť přidržovaný levou rukou je řasen podle ustáleného schématu. Figura v jednoduchém esovitém prohnutí a volnou levou nohou nemá zcela vyvážené proporce. Nižší kvalitu zpracování přičítá Vykoukal působení několika různě zručných řezbářů v jedné dílně.\n\nSouvislá činnost chebské dílny, kde sochy vznikly, je doložena od 80. let 15. století do druhého desetiletí 16. století. Typika ženských hlav i blízkost kvalitním franckým předlohám spojují tento soubor soch s Mistrem Madony z Kamenné ulice i s Mistrem Oplakávání z Ostrohu. Vykoukal předpokládá, že v dílně pracovali sochaři vyškolení v Norimberku a vedoucí řezbář dílny pravděpodobně prošel dílnou Michaela Wolgemuta, který dodal roku 1479 hlavní oltář pro kostel Panny Marie ve Zwickau.\n\nSoubor soch z kostela sv. Mikuláše v Chebu spojují s cvikovským oltářem měkce plasticky modelované tváře, módní ženské pokrývky hlavy, typ plášťů a ztvárnění drapérie nebo ikonografické schéma zobrazení světice sv. Alžběty Durynské. Alžběta představuje nejkvalitnější řezbu z celého souboru a má přímou vazbu na sochu sv. Alžběty ve Schwabachu, která je raným dílem Mistra cvikovského oltáře. Z tváře sv. Markéty a drapérie sv. Máří Magdaleny vychází Madona z Kamenné ulice. Stylová orientace na cvikovské předlohy přetrvala v Chebu až do druhého desetiletí 16. století, ale vedla k jejich postupnému zjednodušení a rustikalizaci (tvář sv. Jindřicha u asistenčních figur Oplakávání ze Seebergu).\n\nPro Norimberk, kde ve stejné době působil i Veit Stoss a Hans Pleydenwurf však jsou typické plně plastické sochy a chebské reliéfní plastiky se tomuto vzoru vzdalují. Reliéfní sochy s podobnými schématy drapérií a stylově staršími tvářemi vytvořil pro \"Oltář čtrnácti svatých pomocníků\" v Kadani chebský sochař Hans Maler von Eger, který se před příchodem do Kadaně vyškolil v 60. a 70. letech 15. století v Norimberku. Nelze vyloučit, že se z Kadaně vrátil do Chebu a může být totožný s Mistrem Madony z Kamenné ulice, z jehož dílny se na Chebsku dochovalo kolem dvou desítek děl.\n\nZ řezbářské dílny v nedalekém Hofu, která stylově vychází z freiberského sochařství, se dochovala v okolních obcích řada retáblů, které ve zpracování tváří a schématu drapérií vykazují značné shody s chebskými. Je pravděpodobné, že Cheb jako mnohem významnější obchodní centrum přímo retábly vyvážel nebo odtud některý řezbář odešel do Hofu, kde je činnost řezbářských dílen doložena až po roce 1509. Z Chebu např. pocházel řezbář Michael Heuffner (1483, Cheb-1511, Zwickau), který se vyškolil u Petera Breuera a byl autorem mariánského oltáře (1511) ve špitálním kostele v Hofu.\n\n"}
{"id": "1516731", "url": "https://cs.wikipedia.org/wiki?curid=1516731", "title": "Shishugounykus", "text": "Shishugounykus\n\nShishugounykus („dráp ze souvrství Š'-šu-kou“) byl rod teropodního dinosaura z kladu Alvarezsauroidea, který žil v období střední až svrchní jury (geologický stupeň oxford, asi před 160 miliony let) na území dnešní západní Číny (oblast Džungarie). Fosilie tohoto dinosaura byly objeveny v sedimentech souvrství Š'-šu-kou (anglicky Shishugou, odtud rodové jméno dinosaura). Druhové jméno \"inexpectus\" znamená doslova \"neočekávaný\" a odkazuje k nečekané skutečnosti, že se jedná již o třetího zástupce alvarezsaurů z tohoto souvrství (ostatní dva druhy jsou \"Haplocheirus solers\" a \"Aorun zhaoi\"). Fosilie tohoto teropoda (holotyp v podobě nekompletní kostry s označením \"IVPP V23567\") byly formálně popsány mezinárodním týmem paleontologů v srpnu roku 2019.\n\n\"Shishugounykus\" vykazuje množství evolučně primitivních znaků, stejně jako některé vyspělé anatomické prvky na kostře předních končetin (například počátek typické redukce kostních elementů předních končetin, zejména prstních článků). Je tak příkladem tzv. mozaikovité evoluce.\n\n\n"}
{"id": "1516738", "url": "https://cs.wikipedia.org/wiki?curid=1516738", "title": "Adratiklit", "text": "Adratiklit\n\nAdratiklit (\"horský ještěr\", z berberštiny) byl rod ptakopánvého dinosaura z infrařádu Stegosauria, který žil v období střední jury (geologický stupeň bath, asi před 168 až 166 miliony let) na území současného Maroka (pravděpodobně sedimenty geologického souvrství zvaného El Mers II). Jedná se o prvního zástupce této skupiny dinosaurů, objeveného na území severní Afriky. Jedná se také o jednoho z nejstarších dosud známých zástupců stegosaurů a o nejstaršího s jistotou zařazeného stegosaura vůbec.\n\nTypový druh \"A. boulahfa\" byl formálně popsán roku 2019 mezinárodním týmem paleontologů. Druhové jméno odkazuje k lokalitě Boulahfa, severně od Marrákeše, kde byly fosilie dinosaura objeveny.\n\nObjev tohoto druhu i fosilních otisků stop zástupců skupiny Eurypoda v severní Africe dokazuje, že tito dinosauři (ankylosauři a stegosauři) byli nejspíše rozšíření nejen na kontinentech severní Laurasie, ale také na jižních pevninách Gondwany. Jejich biodiverzita tedy byla nejspíš podstatně větší, než jakou ji naznačují dosavadní vzácné fosilní nálezy.\n\n"}
{"id": "1516744", "url": "https://cs.wikipedia.org/wiki?curid=1516744", "title": "Predátor: Evoluce", "text": "Predátor: Evoluce\n\nPredátor: Evoluce (v anglickém originále \"The Predator\") je americký sci-fi film natočený v roce 2018. Hlavními postavami filmu jsou obávaní mimozemští lovci - Predátoři. Snímek byl natočený v roce 2018 a měl premiéru 13. září. 2018 v ČR a v 14. září téhož roku v USA.\n\nRežisérem a scenáristou filmu se stal americký režisér Shane Black, který má zkušenosti i s jinými filmy (např. Iron Man 3). \n\nAmerický špionážní odstřelovač (angl. \"sniper\") Quinn McKenna je na špionážní misi, když v tom ztroskotá v mexické džungli mimozemská loď. Quinnův tým ji jde ihned prohledat, ale oba jeho podřízení jsou zabiti predátorem, který loď pilotoval. Aby získal důkazy o mimozemské lodi, ukradl proto predátorovu masku a ruční chránič a pošle je do domu své bývalé ženy do USA. Krabici však získá jeho malý syn Rory, který začne mimozemskou technologii zkoumat. Omylem přivolá predátorskou loď na Zemi.\n\nAmerická vláda kotaktuje mladou evoluční bioložku Casey Bracketovou, aby se podílela na projektu Stargazer, který zkoumá predátory. Ta je odvezena do tajné laboratoře Stargazer, kde poprvé uvidí predátora a začne s jeho výzkumem. Casey zjistí, že predátoř mají v sobě lidskou DNA a že chtějí provádět další hybridizace s jinými druhy. \n\nQuinn se mezitím vrátí do USA a je přinucen vypovídat o tom, co viděl v mexické džungli. Když vše vyšetřovatelům sdělí, posílají ho do tajné laboratoře pod přehradou Strargazer pro další výslechy. V autobuse se seznámí s dalšími válečnými veterány: Gaylord <nowiki>\"</nowiki>Nebraska<nowiki>\"</nowiki> Williams, Coyle, Baxley, Lynch, and pilot Nettles. Predátor se v laboratoři mezitím probouzí z kómatu a začíná masakrovat zaměstnance laboratoře. Jedinou Casey nezabije, jelikož mu není rovnocenným soupeřem. \n\nKdyž přijedou Quinn a ostatní veteráni k laboratoři a uvidí utíkajícího predátora, nestačí se divit. Společně se spojují s Casey a vydávají se chytit predátora za každou cenu. Když se s ním na stadionu a ve škole utkají v boji, objeví něco nečekaného: větší predátor zabije toho menšího bez váhání. Ostatních se nevšímá, i když utíkají před ním pryč. partu ovšem najdou vojáci a vyslýchají je, kdy predátor je. Nikdo nic nevypoví. Predátorský pes (anglicky \"Predator Dog\") zachrání Casey a ta mu na oplátku dává svobodu. \n\nParta se opět shledá a společně zaútočí na základnu vojáků u predátorské lodě. Do boje se však zapojí i větší z predátorů a bitva končí masakrem vojáků a některých členů party (Coyle, Baxley, Lynch). Nepodaří se jim ho ani chytit. Predátor požaduje, aby mu vydali McKennu a nechá ostatní naživu. Všichni si dopposud myslí, že požadoval Quinna, ale ve skutečnosti požadoval prádotr jeho syna Roryho, který byl nadprůměrně inteligentní. Quinn se jen tak nevzdá a v momentě, kdy se predátor snaží vzlétnout do vesmíru, mu v tom zabrání. Společně s Casey nakonec predátor zabijí a Roryho zachrání. \n\nV potitulkové scéně jde Quinn do laboratoře, kde mu chtějí vědci ukázat tajnou zbraň tzv. Zabijáka predátorů. Když Quinn zjistí, co to doopravdy je, tak jeho poslední věta je:„Můj novej oblek, kámo! Mají i střih 42.“.\n\nNáklady na natáčení stály přes 88 milionů dolarů a tržby byly jen 160,5 milionů dolarů. Jde tak středně výdělečný film, kde se objevila postava Predátora.\n"}
{"id": "1516748", "url": "https://cs.wikipedia.org/wiki?curid=1516748", "title": "Jan Evangelista Konopas", "text": "Jan Evangelista Konopas\n\nJan Evangelista Konopas (23. prosince 1833 Sudoměř – 5. září 1909 Sudoměř) byl český písmák, spisovatel, novinář a vlastenec.\n\nNarodil se v Sudoměři v rodině sedláka Josefa Konopase a jeho ženy Kateřiny Franckové. Rod Konopasů byl starobylý selský rod a první zmínky o něm jsou z první poloviny 17. století Vyrůstal s několika bratry, ale jelikož byl nejstarší, byl předurčen stát se hospodářem na statku. V letech 1839–45 navštěvoval obecnou školu, kterou ukončil s velmi dobrým prospěchem a na závěr obdržel velký pozlacený dukát. Další vzdělání mu nebylo dopřáno, neboť k vedení hospodářství v té době potřeba nebylo. Byl velmi bystrý, zajímal se o dění kolem sebe, po práci rád četl a zajímala jej česká historie, její památky a osobnosti. Jeho učitelem byl archeolog Václav Krolmus, který v něm vzbudil zájem o vlastivědu a starožitnosti, stýkal se rovněž i s Karlem Jaromírem Erbenem. První pokusy o vlastní literární a publikační činnost na sebe nenechaly dlouho čekat, roku 1854 napsal svou první báseň \"„Hrádek Sudoměřický“\". V roce následujícím začal docela pravidelně zasílat své příspěvky do časopisů a novin. V roce 1857 se stal čestným členem Hospodářského spolku mladoboleslavského a o jeho činnosti psal drobné referáty z jeho schůzí.\n\nDalší oblastí jeho zájmů bylo sběratelství a folklór, jako dvaadvacetiletý zaslal do Prahy sebrané písně, pověry a pohádky s Mladoboleslavska. Konopas byl rovněž občasným dopisovatelem do \"\"Boleslavanu\"\", \"\"Hospodářských novin\"\" a přispíval i do časopisu Živa. Jeho články vycházely v \"\"Obrazech života\"\", \"\"Studentských listech\"\", Národní politice a Českém lidu. Pokusil se rovněž psát i beletrii, ale povídky nedosahovaly velké úrovně, i přesto mu některé zveřejnil časopis Lumír. V letech 1865–66 vydával a sám i psal týdeník \"\"Milostín\"\", který obsahoval hlavně jeho tvorbu – básně, povídky a jeho texty na nápěvy známých lidových písní. Snažil se být na všech akcích, které se týkaly národního dění, zúčastnil se 16. května 1868 i položení základního kamene Národního divadla v Praze a byl účasten různých národních sbírek, výletů na posvátná místa a podobných akcí. Cesty na poutě a trhy využíval k návštěvám hradů a zámků, které si kreslil a stručně popisoval. K vydání měl připravené \"„Příběhy a pověsti Mladoboleslavska“\", které ale již nikdy nevyšly.\n\nJan Ev. Konopas se v roce 1880 oženil s Kateřinou Míchalovou a měl s ní syna Josefa (*†1882). Oba však roku 1882 zemřeli a Jan se v roce 1884 oženil podruhé, za ženu si vzal Alžbětu Skořepou a měli spolu dvě děti, syna Jana *1885 a dceru Anežku *1888.\n\nJan Evangelista Konopas zemřel ve svém rodném domě dne 5. září 1909 a byl pohřben na hřbitově v Sudoměři.\n\nJeho pozůstalost je uložena v muzeu v Bělé pod Bezdězem a její součástí jsou rukopisné deníky, skicář hradů a zámků, časopisy \"\"Milostín\"\", a další rukopisné záznamy etnografického charakteru: různé pověsti, hry, pranostiky, říkadla, pověry. Další, již skromnější pozůstalost je uložená v českolipském muzeu a popisuje autorovu cestu do Vídně, kam se vydal 30. října 1864 za umírajícím bratrem. Rukopis je doplněna barevnými kresbami.\n"}
{"id": "1516752", "url": "https://cs.wikipedia.org/wiki?curid=1516752", "title": "Holbox", "text": "Holbox\n\nHolbox je ostrov patřící k mexickému spolkovému státu Quintana Roo. Leží v Mexickém zálivu 10 km od severního pobřeží Yucatánského poloostrova a je součástí chráněného území Yum Balam. Má rozlohu 56 km² a žije na něm okolo 1500 obyvatel. Hlavními odvětvími místní ekonomiky jsou lov ryb a humrů a turistický ruch. \n\nOstrov původně patřil mayskému státu Ekab, jeho název znamená v jazyce domorodců „černá díra“.\n\nNa jižním pobřeží ostrova se nachází mělká laguna Yalahao s mangrovovými porosty, kde žije plameňák karibský a další vodní ptáci. Severní pobřeží je lemováno 34 kilometry pláží s jemným bílým pískem. Ostrov je vyhledáván díky poklidné atmosféře (je zde zakázáno používání automobilů). Atrakcí pro turisty je pozorování žraloka obrovského v období od června do srpna, oblíbenou aktivitou je také kitesurfing. Časté jsou hurikány, které si několikrát vynutily evakuaci obyvatel na pevninu.\n\n"}
{"id": "1516757", "url": "https://cs.wikipedia.org/wiki?curid=1516757", "title": "Národní park Sonfjället", "text": "Národní park Sonfjället\n\nNárodní park Sonfjället [Sónfjélet] (dříve psaný Sånfjället, v místní dialektu také \"Sôna\"), je národní park nacházející se v historické provincii Härjedalen, v kraji Jämtland ve středním Švédsku. Byl založen v roce 1909 a stal se tak jedním z nejstarších evropských národních parků. Po rozšíření plochy v roce 1989 má rozlohu 103 km. \n\nHornatá oblast je plná velkých balvanů, protkaná řadou jezer. Kolem horské oblasti se nachází rozsáhlá lesní oblast. \n\nPark je známý zvířaty, která v něm žijí: domácí populace medvědů a velká populace losů. Další zvířata jsou také běžná, včetně vlků a rysů. \n\nNárodní park je pojmenován po hoře \"Sonfjället,\" který dosahuje výšku 1278 m n. m. Přesný význam slova \"son\" v tomto kontextu není znám. Název může souviset se staroseverským slovem \"sunna\", které znamená slunce, a Sonfjället by tak doslova znamenal „sluneční fell“. Tato teorie však byla označena za spornou, mj., že je v rozporu s místní výslovností. \n\nMezi lety 1919 až 2010 se jméno oficiálně psalo jako \"Sånfjället\", ve verzi, o které si místní vláda myslela, že lépe reprezentuje výslovnost, avšak v roce 2010 byl oficiální pravopis vrácen do podoby Sonfjället. \n\n"}
{"id": "1516763", "url": "https://cs.wikipedia.org/wiki?curid=1516763", "title": "Drvengrad", "text": "Drvengrad\n\nDrvengrad, zvaný také Mećavnik nebo Küstendorf, je napodobenina tradiční balkánské vesnice („etno selo“), která se nachází ve Zlatiborském okrese na západě Srbska. Nedaleko se nachází muzejní železnice Šarganská osmička a město Višegrad se slavným mostem Mehmeda Sokoloviće. Dřevěnou vesnici nechal postavit filmový režisér Emir Kusturica pro natáčení filmu \"Život je zázrak\" (2004). Cílem projektu je zachránit původní venkovskou architekturu a vytvořit turistický areál zaměřený na nekomerční a neglobalizovanou kulturu. Nachází se zde knihovna, galerie, škola, kino, obchody, restaurace, hotely a pravoslavný kostel zasvěcený svatému Sávovi. V okolních horách byly vybudovány lyžařské sjezdovky. Vesnice získala v roce 2005 Evropskou cenu za architekturu. Kusturica pojmenoval místní ulice po svých vzorech (Ivo Andrić, Federico Fellini, Nikola Tesla, Che Guevara, Diego Maradona). Od roku 2008 se zde každoročně v lednu koná Filmový festival Küstendorf.\n\n"}
{"id": "1516768", "url": "https://cs.wikipedia.org/wiki?curid=1516768", "title": "Rosario Central", "text": "Rosario Central\n\nClub Atlético Rosario Central, zkráceně CA Rosario Central či jen Rosario Central, je argentinský fotbalový klub se sídlem ve městě Rosario. Rosario Central vyhrál 4 tituly v argentinské lize. Hraje na stadiónu Estadio Gigante de Arroyito.\n\n"}
{"id": "1516770", "url": "https://cs.wikipedia.org/wiki?curid=1516770", "title": "ATMACA", "text": "ATMACA\n\nATMACA je podzvuková protilodní střela vyvíjená tureckou společností Roketsan. Střelu lze nasadit za každého počasí proti válečným lodí i proti stacionárním cílům na pobřeží. Střela má mít vysokou odolnost proti rušení a schopnost změny cíle během letu. Je to první v Turecku vyvinutá protilodní střela.\n\nVývoj protilodní střely ATMACA společnost Roketsan zahájila roku 2009. Odpalovací zařízení a další vybavení pro střelu dodává turecká společnost ASELSAN. Zkušební střelby střely byly úspěšně dokončeny v listopadu 2018. Dne 2. listopadu 2018 společnost získala zakázku na sériovou výrobu střely. Veřejnosti byla střela poprvé představena v dubnu 2019 na veletrhu IDEF 2019 v Istanbulu.\n\nHlavním uživatelem střely bude turecké námořnictvo. Prvním plavidlem, na které byly střely ATMACA instalovány, se roku 2019 stala korveta třídy \"Ada\" \"Kınaalıada\" (F-514).\n\nATMACA má dosah až 220 km. V přídi nese 250kg bojovou hlavici.\n"}
{"id": "1516771", "url": "https://cs.wikipedia.org/wiki?curid=1516771", "title": "Diecéze Agboville", "text": "Diecéze Agboville\n\nDiecéze Agboville je diecéze římskokatolické církve nacházející se na Pobřeží slonoviny.\n\nDiecéze zahrnuje departementy Agboville a Adzopé a region Agnéby.\n\nBiskupským sídlem je město Agboville, kde se také nachází hlavní chrám - Katedrála sv. Jana Marie Vianney.\n\nRozděluje se do 39 farností. K roku 2015 měla 584 642 věřících, 66 diecézních kněží, 6 řeholních kněží, 16 řeholníků a 40 řeholnic.\n\nDiecéze byla založena 14. října 2006 bulou \"Vigili cum cura\" papeže Benedikta XVI., a to z části území diecéze Yopougon.\n\n\n"}
{"id": "1516772", "url": "https://cs.wikipedia.org/wiki?curid=1516772", "title": "Národní park Fulufjället", "text": "Národní park Fulufjället\n\nNárodní park Fulufjället (švédsky \"Fulufjällets nationalpark\") je národní park ve středním Švédsku. Jeho celková plocha je 385 km a celý se nachází na území komuny Älvdalen v kraji a provincii Dalarna. Park je pojmenován po hoře Fulufjället, vysoké 1044 m. Zaujímá švédskou část masivu Fulufjället, který je nejjižnější částí Skandinávského pohoří ve Švédsku. Norská část masivu je chráněna národním parkem Fulufjellet. \n\nPark je jedním z nejmladších ve Švédsku, byl otevřen v září 2002 za přítomnosti krále Karla XVI. Gustava slavnostním ceremoniálem, kterého se zúčastnilo několik tisíc diváků. Park se stal jedním z počátečních tzv. PAN Parků, mezinárodního projektu spojujícího ochranu přírody s turistikou. \n\nMasiv Fulufjället je vysoká náhorní plošina, do níž se hluboce zahloubilo několik vodních toků, které vtékají do mohutné řeky Dalälven. Ta mnohem níž po proudu vytváří jedinečnou podobu krajiny národního parku Färnebofjärden. Převládají v ní lišejníky, holé hory a údolí s hustým pralesem. Porosty vřesu, trav a lišejníků jsou ve Skandinávském pohoří jedinečné, protože je tam nespásají sobi. \n\nPark je pozoruhodným místem výskytu několika druhů ptáků, medvěda hnědého a rysa ostrovida. Výrazná sojka zlověstná je symbolem parku. K jeho pozoruhodným místům patří největší švédský vodopád Njupeskär s celkovou výškou 93 m, kde voda volně padá z výšky 70 m. V parku stále roste Old Tjikko, jeden z nejstarších stromů na světě.\n\nParkem prochází dálková turistická trasa Södra Kungsleden (Jižní Kungsleden). \n\n"}
{"id": "1516773", "url": "https://cs.wikipedia.org/wiki?curid=1516773", "title": "Diecéze Rēzekne–Aglona", "text": "Diecéze Rēzekne–Aglona\n\nDiecéze Rēzekne–Aglona je diecéze římskokatolické církve nacházející se v Lotyšsku.\n\nDiecéze zahrnuje východní část Lotyšska tj. historickou zemi Latgalsko.\n\nBiskupským sídlem je město Rēzekne, kde se také nachází hlavní chrám - Katedrála Nejsvětějšího Srdce Ježíšova.\n\nRozděluje se do 108 farností, a to na 15 679 km². K roku 2017 měla 85 476 věřících, 61 diecézních kněží, 7 řeholních kněží, 7 řeholníků a 26 řeholnic.\n\nDiecéze byla založena 2. prosince 1995 bulou \"Ad aptius consulendum\" papeže Jana Pavla II., a to z části území arcidiecéze Riga.\n\n\n"}
{"id": "1516776", "url": "https://cs.wikipedia.org/wiki?curid=1516776", "title": "Apoštolský vikariát Aguarico", "text": "Apoštolský vikariát Aguarico\n\nApoštolský vikariát Aguarico je vikariát římskokatolické církve nacházející se v Ekvádoru.\n\nVikariát zahrnuje provincii Orellana.\n\nVikariátním sídlem je město Puerto Francisco de Orellana, kde se také nachází hlavní chrám - Katedrála Panny Marie Karmelské.\n\nRozděluje se do 14 farností, a to na 22 000 km². K roku 2017 měl 143 247 věřících, 5 vikariátních kněží, 14 řeholních kněží, 21 řeholníků a 46 řeholnic.\n\nDne 16. listopadu 1953 byla bulou \"Ex quo tempore\" papeže Pia XII. zřízena apoštolská prefektura Aguarico, a to z části území apoštolského vikariátu Napo.\n\nDne 2. července 1984 byla prefektura bulou \"Haud ignoramus\" papeže Jana Pavla II. povýšena na apoštolský vikariát.\n\n\n"}
{"id": "1516783", "url": "https://cs.wikipedia.org/wiki?curid=1516783", "title": "Bronx Park", "text": "Bronx Park\n\nByl založen na konci 80. let 19. století a nachází se v něm Newyorská botanická zahrada a zoologická zahrada Bronx Zoo, které zabírají značnou plochu jeho severní a jižní části. Silnice Fordham Road, která park protíná, vede východozápadním směrem mezi zoo a botanickou zahradou, Bronx River Parkway naproti tomu směrem severojižním, poblíž východního okraje parku.\n\nPozemky pro Bronx Park byly získány z prostředků schválených zákonem o nových parcích z roku 1884, který měl za cíl zachovat pozemky, které se měly brzy stát součástí New Yorku. Velká část půdy kdysi patřila Fordham University, která půdu věnovala pod podmínkou, že tam bude zřízena zoologická a botanická zahrada. \n\nPůvodních 2,6 kilometrů čtverečních byly získány v letech 1888–1889, nejsevernější kilometr čtvereční v roce 1891 a další plochy v letech 1897 a 1906. \nZnačnou část parku zabírá Zoo Bronx a Newyorská botanická zahrada, což jsou soukromé subjekty. Bronx Park s rozlohou 291 ha je třetí největší park v Bronxu a osmý největší v New Yorku. \n\nNewyorská botanická zahrada se nachází na severní straně parku Bronx, západně od dálnice Bronx River Parkway. Byla založena Newyorskou botanickou společností v roce 1891. Pokrývá celkem 250 akrů, pěstuje více než milion rostlin, dále zde mají knihovnu a skleník Enida A. Haupta. Od roku 1967 je tato botanická zahrada národní kulturní památkou. \n\nZoo Bronx se nachází na jižní straně parku Bronx. Bylo založeno Newyorskou zoologickou společností a otevřeno 8. listopadu 1899. S plochou 107 ha se řadí k největším městským zoologickým zahradám v USA. Chová přibližně 4 000 kusů zvířat 600 druhů. \n\nVe východní části parku Bronx je několik rekreačních zařízení. Lze tam hrát např. baseball, basketbal, fotbal, házenou, fotbal a tenis. K dispozici jsou mimo jiné turistické stezky, dětská hřiště, skate park a sprchy. V parku jsou také tři cyklostezky; nejdelší je ta severojižní, při Bronx River Parkway, ale vedou též severozápadním směrem podél Moslalské dálnice a na východě podél Pelhamské dálnice. \nSeverní část parku Bronx je přírodní rezervací Forever Wild. Zabírá plochu 14 ha a je bezzásahová. Tvoří ji převážně lužní les s jedlovcem kanadským. Je známá zejména výskytem bezobratlých, ryb a ptáků. Lesy prochází několik turistických stezek. Tento les je pokládán za jediný v New Yorku, který nebyl nikdy vykácen. Bronx Skate Park se nachází nedaleko na Bronx Park East mezi Allerton Avenue a Britton Street, poblíž severovýchodního rohu Bronx Park. K severní části parku Bronx přiléhají dvě další hřiště. \n\nV jihozápadní části parku je River Park, malý park a hřiště, odkud se otevírá výhled na řeku Bronx jižně od zoo. \nHlavním vodním tokem v Bronx Parku je přes tři kilometry dlouhá řeka Bronx, která teče k East River. Jde z velké části o přírodní vodní tok. Hostí pestrý ekosystém s bažinou a lužním lesem z červených javorů. Má v parku řadu přítoků z botanické zahrady i ze zoo. Bývala silně znečištěná, což se podařilo změnit na konci 20. století díky úsilí Aliance řeky Bronx. Mitsubishi Riverwalk, bezplatná veřejná stezka podél řeky Bronx, otevřená v roce 2004, vede podél východního břehu řeky přes parkoviště Bronx Zoo. \n\nV Bronx Parku jsou tři vodopády. První je kaskáda poblíž mlýna Lorillard Snuff Mill. Na jih od ní je vodopád z růžové žuly o výšce téměř 4 m, který se nachází několik kroků proti proudu od vchodu do zoo. Malý ostrov dělí vodopád na dvě části. U třetího vodopádu je přehrada s rybím přechodem. \nV Bronx Parku jsou dvě velká jezera. Jižně od Fordham Road se řeka rozšiřuje v jezero Agassiz, do něhož dodávají vodu dva potoky v zoo. Na začátku 20. století mělo plochu 2,4 ha, ale v roce 1971 bylo o víc než 1 hektar zmenšeno, aby mohla být vytvořena \"prérie\" pro bizony ve zdejším zoo.\n\nJižně od jezera Agassiz se nachází větší, desetihektarové jezero, Bronx Lake;táhne se přes zoo v délce 1,6 km. Dříve se na něm jezdilo na lodičkách a v roce 1912 článek v \"New York Times\" uvedl, že v roce 1911 se po jezeře plavilo více než 46 000 lidí. U jezera bývala loděnice, ale v 50. letech 20. století ji zbořili. \n\nKromě toho se tam nachází několik rybníků, které nejsou spojeny s touto řekou. Jezero Cope, v blízkosti vchodu do Fordham Road do Zoo Bronx, je navzdory svému názvu ve skutečnosti rybník a je starší než zoo. V polovině 20. století na něm žili pelikáni, v 90. letech je však odstěhovali do zoo. \n\nDalší rybník, Twin Lake, se nachází v severní části parku Bronx, vedle laboratoře Pfizer v botanické zahradě. Rybník, dříve veřejný prostor, se stal součástí botanické zahrady. \nBronx Park, okolní čtvrť i řeka, která jí protéká, se jmenují podle švédského námořního kapitána ze 17. století. Jonas Bronck nebo Bronk (1600-1643) právě zde koupil půdu, usadil se na ní a obchodoval s indiány. \n\n"}
{"id": "1516789", "url": "https://cs.wikipedia.org/wiki?curid=1516789", "title": "Atletika na Letních olympijských hrách 1972 – 800 metrů muži", "text": "Atletika na Letních olympijských hrách 1972 – 800 metrů muži\n\nNa start této disciplíny se postavilo v osmi rozbězích celkem 60 běžců. Do tří semifinálových běhů postoupili vždy první tři běžci z rozběhů. V semifinále znamenal postup umístění na prvních dvou místech a další dva nejrychlejší běžci. \nVítěz Dave Wottle ve finále běžel nejdříve na konci startovního pole a teprve po 500 metrech se začal propracovávat dopředu. V posledních metrech před cílem předstihl do té doby vedoucího sovětského závodníka Aržanova, kterého porazil o 3 setiny sekundy. Závod běžel v golfové čepičce, aby mu nepřekážely dlouhé vlasy. Měl ji i během dekorování medailemi a hraní hymny USA, za což se později omluvil. \n\nJediným československým reprezentantem v této disciplíně byl Jozef Plachý, který skončil ve druhém semifinále na třetím nepostupovém místě.\n\n"}
{"id": "1516790", "url": "https://cs.wikipedia.org/wiki?curid=1516790", "title": "Jacques de Baerze", "text": "Jacques de Baerze\n\nJacques de Baerze (aktivní před 1384, zemřel po roce 1399) byl vlámský gotický řezbář, pocházející pravděpodobně z Gentu. Z jeho díla se dochovaly dva vyřezávané oltářní retábly v Dijonu, který v jeho době patřil k Burgundskému vévodství.\nJacques de Baerze žil a tvořil v Dendermonde. Již před rokem 1384 byl uznávaným mistrem místního panovníka Ludvíka II. Flanderského, vévody z Brabantu, který od něj objednal dva dřevěné oltáře pro zámeckou kapli Dendermonde a pro nemocnici cisterciáckých sester Bijloke nedaleko Gentu. Tyto oltáře se nedochovaly, ale znal je Filip Smělý, vévoda Burgundský a zeť Ludvíka II. Flanderského, který si objednal dva podobné pro karteziánský klášter Champmol nedaleko Dijonu. Po instalaci dokončených oltářů roku 1399 již další doklady o působení řezbáře neexistují.\nPro Champmol vytvořil Jacques de Baerze roku 1391 dva rozměrné křídlové oltáře - hlavní oltář kostela s tématem \"Ukřižování\" a oltář \"Světců a mučedníků\" pro kapitulní síň kláštera. O rok později byly oltáře převezeny do dílny Melchiora Broederlama v Ypres, kde byly pozlaceny. Broederlam zhotovil malovaná křídla, z nichž se zachovala jen dvě na oltáři s Ukřižováním. Jsou na nich scény Zvěstování a Navštívení na levé straně, Uvedení Páně do chrámu a Útěk do Egypta na pravém křídle. Při otevření křídel jsou vidět tři vyřezávané a zlacené scény ze života Ježíše Krista ve vysokém reliéfu. \n\nScény rámuje baldachýn zdobený liliemi. Vrchní stranu oltáře vyplňuje gotická architektura s množstvím jemných detailů, které připomínají kostely s výklenky, okny a věžičkami. Sošky andělů byly doplněny v devatenáctém století, protože originály se nedochovaly.\n\n"}
{"id": "1516792", "url": "https://cs.wikipedia.org/wiki?curid=1516792", "title": "Zinaida Turčinová", "text": "Zinaida Turčinová\n\nZinaida Michajlovna Turčinová, rozená Stolitěnková (* 17. května 1946 Kyjev) je bývalá sovětská házenkářka ukrajinské národnosti. Hrála na pozici rozehrávačky. Celou svoji kariéru od roku 1962 do roku 1994 strávila v klubu Spartak Kyjev. Získala s ním v letech 1969 až 1988 dvacet titulů mistryň SSSR v řadě a třináctkrát vyhrála Pohár mistryň evropských zemí (1970, 1971, 1972, 1973, 1975, 1977, 1979, 1981, 1983, 1985, 1986, 1987 a 1988). Roku 1990 se stala hrající trenérkou a od roku 1993 je předsedkyní klubu. V letech 1994 až 1996 trénovala ukrajinskou reprezentaci. \n\nZa sovětskou reprezentaci sehrála více než 500 mezistátních utkání. Je dvojnásobnou olympijskou vítězkou z let 1976 a 1980, na LOH 1988 získala bronzovou medaili. Startovala na pěti světových šampionátech, vyhrála v letech 1982 a 1986, druhá byla v letech 1975 a 1978 a třetí v roce 1973. Mezinárodní házenkářská federace ji v roce 2000 vyhlásila nejlepší hráčkou dvacátého století. \n\nV roce 1965 se provdala za trenéra Spartaku Igora Turčina (1936–1993). Má dvě děti, dcera Natalja hrála rovněž házenou za kyjevský Spartak. \n"}
{"id": "1516793", "url": "https://cs.wikipedia.org/wiki?curid=1516793", "title": "Henry Du Mont", "text": "Henry Du Mont\n\nHenry de Thier, řečený Du Mont (1610 Looz u Tongeren – 1684 Paříž) byl valonský varhaník a hudební skladatel působící v Paříži.\n\n\"Du Mont\" se narodil do rodiny Henryho de Thiera staršího a Elisabeth Orban v Loozu, v dnešní Belgii v roce 1610. O tři roky později se rodina přestěhovala do Maastrichtu. Tam se v roce 1621 Henry stal mladým členem chlapeckého kostelního pěveckého sboru při tamní \"bazilice Panny Marie\". Zároveň se mu dostalo hudebního vzdělání a v roce 1630, po jeho dokončení, začal působit jako varhaník.\n\nZejména učitel a hudební skladatel Léonard de Hodémont (1575–1639) podnítil Henryho zájem o italskou hudbu, se kterou jej seznámil, a tato zkušenost Henryho patrně inspirovala v pozdější tvorbě. V roce 1938 dorazil do Paříže a získal místo varhaníka v kostele svatého Pavla.\nV roce 1652 získal pozici cembalisty u Filipa, vévody z Anjou, bratra Ludvíka XIV. V roce 1662 se stal královniným cembalistou a následně asistentem \"Maître de Chapelle Royale\".\n\nVe svém díle se věnuje nejčastěji formám velkého a malého moteta, což byly nejpopulárnější formy duchovní hudby během tzv. \"Velkého století\".\n\nJiž roku 1657 vyšlo tiskem velké množství jeho kompozic pod názvem \"Melanges\". \n\nHenry zemřel v Paříži v roce 1684. V roce 1686 vyšel posmrtně soubor motet pod názvem \"Grand Motets pour la Chapelle Royale\".\n\n"}
{"id": "1516796", "url": "https://cs.wikipedia.org/wiki?curid=1516796", "title": "Oroslavje", "text": "Oroslavje\n\nOroslavje je město v Chorvatsku v Krapinsko-zagorské župě. Nachází se u řeky Lampuš (přítok Krapiny), mezi městy Donja Stubica a Zabok, asi 20 km jihovýchodně od Krapiny a asi 31 km severozápadně od Záhřebu. V roce 2011 žilo v Oroslavje 3 368 obyvatel, v celé opčině pak 6 138 obyvatel. Název je odvozen od slova \"orao\", které znamená \"orel\". Žlutý orel s červenými drápy na modrém pozadí je také zobrazen ve znaku města.\n\nCelkem se v opčině nachází 5 sídel, z nichž největší je její středisko, město Oroslavje.\n\nBlízko Oroslavje prochází dálnice A2. Hlavní silnicí procházející Oroslavje je silnice D307, která vede z Marije Bistrice a napojuje se na silnici D1. Kromě této silnice pak z Oroslavje vycházejí silnice 2197 a 2216. Významná je pro dopravu i rychlostní silnice D14, vedoucí severně od města.\n\n"}
{"id": "1516799", "url": "https://cs.wikipedia.org/wiki?curid=1516799", "title": "Klášter Panny Marie ze Sajdnaji", "text": "Klášter Panny Marie ze Sajdnaji\n\nKlášter Panny Marie ze Sajdnaji byl založen byzantským císařem Justiniánem I. v 6. století. \n\nKlášter byl založen v 6. století byzantským císařem Justiniánem I., kterému se Panna Marie zjevila nejdříve v podobě gazely. \n\nV kronikách křížových výprav byl klášter nazýván “Notre-Dame de Sardenaye”.\n"}
{"id": "1516800", "url": "https://cs.wikipedia.org/wiki?curid=1516800", "title": "Antonín Kotík", "text": "Antonín Kotík\n\nAntonín Kotík (16. října 1840 Nová Paka – 6. února 1919 Nová Paka) byl český novinář, spisovatel, historik a překladatel.\n\nNarodil se v Nové Pace. Gymnázium studoval v Praze, v Jičíně a v Krakově, kde působil jeho bratr. Na jičínském gymnáziu se seznámil s Antonínem Zemanem, pozdějším spisovatelem Antalem Staškem, který se stal jeho celoživotním přítelem. Ve studiu pokračoval na Filozofické fakultě Karlo-Ferdinandovy univerzity v Praze, kde zvolil obor klasická a slovanská filologie. Závěrečnou zkoušku z polštiny složil v roce 1864. V roce 1860 se stal domácím učitelem v rodině právníka a vlastence Rudolfa, knížete z Thurn-Taxisu, jehož prostřednictvím se seznámil s významnými osobnostmi českého národního života. Novinářskou dráhu začal již za studií, psal do časopisů \"Boleslavan, Pozor, Svoboda\" a též do \"Národních listů\", kde se v roce 1862 stal členem redakce – zabýval se slovanskou a zahraniční politikou (psal zejména o polském povstání roku 1863). V letech 1865–1866 působil jako suplent na Městské dívčí škole v Praze, kde vyučoval češtinu a dějepis.\n\nV roce 1866 Kotík redakci Národních listů opustil, protože nepatřil k zastáncům protiprusky motivovaného česko-rakouského vlastenectví. Zatímco většina českých představitelů chtěla využít situace po prohrané prusko-rakouské válce k prosazení českých státoprávních požadavků ve Vídni, skupina kolem knížete Thurn-Taxise, k níž patřil kromě Kotíka i tehdy v emigraci žijící J.V. Frič, usilovala o českou samostatnost, kterou měli vítězní Prusové podpořit. Kotík tehdy, pravděpodobně po dohodě v rámci této skupiny, sepsal protirakouský pamflet \"Pláč koruny české.\" Anonymní spisek byl vytištěn v Berlíně\";\" k českým čtenářům se dostal až v době, kdy již byl mezi Pruskem a Rakouskem uzavřen mír, přesto však měl velký ohlas. Policie po autorovi usilovně pátrala, avšak marně. Možná spíše z obav z vypátrání, než jen ze zdravotních důvodů, se Kotík vrátil do Nové Paky.\n\nV Nové Pace pracoval Kotík nejprve jako důchodní a potom čtyřicet let jako okresní tajemník. Na odpočinek odešel v roce 1907, za svou činnost byl vyznamenán zlatým záslužným křížem. Podporoval vznik českých škol (např. v Bělé u Pecky, Radkyni a Štikově), z jeho podnětu byl založen pivovar, nemocnice, sirotčinec a úrazová pojišťovna. I na tomto působišti stál v centru vlasteneckých aktivit, byl členem několika národních spolků. Byl hlavním organizátorem zakázaného táboru lidu na vrchu Levíně v roce 1868 (dostal se za to i před soud, kde se úspěšně hájil a nakonec byl odsouzen k pokutě 60 zlatých). V roce 1869 organizoval oslavy místního rodáka F. F. Procházky. Kromě toho psal do \"Národního pokroku\" a \"Samosprávního obzoru\", věnoval se spisovatelské činnosti a překládal z polštiny a ruštiny (F. M. Dostojevskij, I. S. Turgeněv, \"Historie literatur slovanských\" od Pypina-Pasoviče). V rukopise zůstala jeho největší práce \"Obraz minulosti Nové Paky\".\n\nKrátce po vzniku samostatného Československa se Kotík rozhodl znovu vydat \"Pláč Koruny české\". Brožurka, vydaná počátkem roku 1919, obsahuje kromě původního pamfletu autorovy vzpomínky a úvahy o roce 1866. Teprve zde se k autorství pamfletu veřejně přiznává. (Do té doby o tom vědělo jen málo lidí, např. Antal Stašek, který to zmiňuje ve svých \"Vzpomínkách\"). První výtisky dostal 5. února 1919, ale příbuzné a přátele obdarovat knihou s věnováním a podpisem již nestihl – následujícího dne náhle zemřel ve věku nedožitých 79 let.\n\n\nPláč Koruny české byl odvážný protirakouský pamflet, který se snažil vyburcovat českou společnost k podpoře myšlenky české samostatnosti. Brožurka líčí, co špatného Habsburkové českým zemím přinesli, obviňuje vídeňský dvůr z rozpoutání prusko-rakouské války a vyzývá Čechy, aby místo podpory Rakouska využili nastálé situace a usilovali o samostatný stát. Anonymní pamflet je podepsán přezdívkou \"Staročech\". \n\nVe skupině kolem knížete Thurn-Taxise měl důležité slovo J.V. Frič, který žil v době vypuknutí prusko-rakouské války v emigraci a dokonce usiloval o vytvoření české jednotky v Itálii, která by bojovala proti Rakousku. Frič byl autorem textu, který Prusové po obsazení Prahy adresovali „staroslavnému Království českému“ a který podporu \"českomoravské\" samostatnosti sliboval (sepsal ho z pověření pruského kancléře Bismarcka). Frič se tajně vrátil do Čech a na schůzce skupiny v Nemyslovicích bylo rozhodnuto podpořit tyto akce vydáním brožurky, která by se rozšiřovala v českých městech. Sepsal ji Kotík, který již něco podobného připravoval. Hotový rukopis předložil knížeti Thurn-Taxisovi ke schválení, získal od něho peníze na vytištění a odjel do Berlína, kde s Fričem zařídili vytištění brožurky (v nákladu 7000 výtisků). Distribuce se ujal Kotíkův přítel Jan Matouš Černý; ten byl posléze zatčen a strávil několik týdnů ve vyšetřovací vazbě, nic však neprozradil a na autora brožurky, která vzbudila velký rozruch, policie nepřišla.\n\nSvé přiznání k autorství, osobní vzpomínky na události související se vznikem pamfletu a své tehdejší názory na politickou situaci roku 1866 sepsal Kotík v roce 1908 - publikoval je až v roce 1919, spolu s textem pamfletu a dalším dokumentem, provoláním \"\"Obyvatelům staroslavného Království českého\"\". \n\nOkolnosti vzniku pamfletu jsou beletristicky zpracované v historickém románu o J.V. Fričovi \"Nesklopím očí svých\" od Jana Žáčka.\n"}
{"id": "1516814", "url": "https://cs.wikipedia.org/wiki?curid=1516814", "title": "Pregabalin", "text": "Pregabalin\n\nPregabalin, dostupný pod obchodními názvy Lyrica, Pragiola, Kartesada a jinými, je lék požívaný k léčbě epilepsie, neuropatické bolesti, fibromyalgie, syndromu neklidných nohou a generalizované úzkostné poruchy (GAD). \n\nPregabalin byl poprvé schválen pro medicínské užití v USA v roce 2004. Byl vyvinut jako následovník gabapentinu. Je dostupný jako léčivý přípravek v mnoha státech světa, včetně EU.\n\nPregabalin je užitečný jako přídavná medikace k lékům na léčení epilepsie, pokud není použito jiných lékařských přípravků pro její léčení. Její užívání samostatně je méně účinné než u primárních léčiv. Prozatím není známo, zda je účinností srovnatelný s gabapentinem při této diagnóze.\n\nEvropská federace neurologických společností doporučuje pregabalin jako primární léčivo bolesti spojené s diabetickou neuropatií, post-herpetickou neuralgií a centrální neuropatickou bolestí. Menší dávky vykazují částečnou pomoc, vyšší dávky průměrné zlepšení. Jiná primární léčiva zahrnující gabapentin a tricyklická antidepresiva jsou využívána s podobnou účinností, ale jsou dostupná za menší náklady na léčbu než pregabalin. Výsledky jej nevykazují jako účinné při léčbě ischiasu nebo bolesti v kříži.\n\nUžití pregabalinu pro léčbu bolestí při rakovině a pooperačních bolestí jsou kontroverzní. Léčba prevence migrény je stejně jako léčba gabapentinem nevyhovující. \n\nPregabalin je obecně neefektivní pro léčbu akutní bolesti, při léčbě pooperačních bolestí však pacienti vyžadovali podávání méně morfia a opioidů, a tím došlo ke snížení jejich negativních účinků.\n\nBylo diskutováno několik možných mechanismů a kombinací účinných látek ke snížení celkové úrovně bolestí nejrůznějšího typu.\n\nPregabalin je průměrně účinný pro léčbu generalizované úzkostné poruchy, nicméně pro léčbu obsedantně-kompulzivní psychózy a posttraumatického stresového syndromu jsou doporučována klasická antidepresiva typu SSRI a SNRI.\n\nPregabalin vykazuje anxiolytický efekt podobný benzodiazepinům, ovšem se snížením rizik spojených s jejich užíváním (zejména fyzické tolerance a závislosti).\n\nÚčinky pregabalinu se obvykle objevují okolo jednoho týdne od nasazení a jsou účinkem podobné kombinaci diazepamu, klonazepamu (a obdobných benzodiazepinů) a venlafaxinu (a jiných SNRI antidepresiv), pregabalin ovšem vykazuje lepší účinnost vlivem komplexnějších psychosomatických terapeutických efektů. Dlouhodobý výzkum ukázal plynulejší účinek bez vzniku tolerance a fyzické závislosti, jak je tomu u benzodiazepinů, a dále měl příznivý vliv na charakteristiku spánku (posílením REM fáze). Dále byl charakterizován nižší negativní efekt na úroveň kognitivních schopností a psychomotoriku pacientů.\n\nV současné době se uvažuje o výzkumu využití pregabalinu pro léčbu sociální fobie, alkoholismu a lékové/drogové závislosti.\n\nObvyklé nežádoucí účinky zahrnují bolest hlavy, nevolnost, ospalost, zmatenost, poruchy paměti, poruchy koordinace pohybů, sucho v ústech, poruchy zraku a přibývání na váze.\n\nVážné nežádoucí účinky mohou zahrnovat angioedema, nadužívání/zneužívání léku a zvýšené riziko sebevražedného jednání. Když je pregabalin užíván ve vyšších dávkách po delší dobu, může se vyskytnout fyzická a/nebo psychická závislost, nicméně při užívání v obvyklých terapeutických dávkách je toto riziko malé. Bezpečnost užívání látky během těhotenství a kojení je dosud neznáma (klinická data nejsou prozatím dostupná).\n\nRekreační užívání bylo rovněž zaznamenáno, s prvotní motivací sebe-medikace při problémech se sociabilitou nebo látkovou závislostí.\n\nPři náhlém vysazení přípravku došlo u některých pacientů k projevům fyzické závislosti, nicméně při analýze míry odvykacích symptomů v mnohem menší míře než u benzodiazepinů.\n\nI pacienti, kteří užívali pregabalin v krátkém časovém období, došlo k projevům abstinenčního syndromu, zahrnujících nespavost, bolesti hlavy, nevolnost, úzkosti, průjem, příznaky podobné chřipkovému onemocnění, nervozitu, deprese, bolesti, křeče, pocení a pocity na zvracení.\n\nŽádné interakce nebyly demonstrovány \"in vivo\". Výrobce zmiňuje možné potenciální farmakologické interakce s opioidy, benzodiazepiny, barbituráty, etanolem (alkohol) a dalšími léky a drogami postihujícími a tlumícími CNS. ACE inhibitory mohou zvýšit negativní/toxické efekty pregabalinu. Pregabalin může zvýšit efekt zvýšeného zadržování tekutin antidiabetických léků (thiazolidinedion).\n\nPregabalin je gabapentinoid a funguje blokováním/inhibicí některých kalciových kanálů. Pregabalin je selektivnní při vázání na αδ VDCC subjednotky. Přestože je analog GABA, neváže se na GABA receptory, nepřeměňuje se na GABAγ-aminobutyrickou kyselinu ani na další GABA receptor agonisty \"in vivo\" a přímo nemoduluje GABA neurotransmittery ani jejich metabolismus.\n\nBioavailabilita při perorálním podání je okolo 90 % při klinické dávce mezi 75 a 900 mg/den. Strava ani její složení nijak významně neovlivňuje orální bioavailabilitu pregabalinu. Látka je rychle absorbována při podání na lačný žaludek, s nejvyšším účinným vstřebáním do cca 1 h při dávce <=300 mg. Nicméně podání během jídla nebo mezi jídly neovlivní celkovou bioavailabilitu, ale umožní její lepší rozvrstvení v průběhu času. T hodnota pro pregabalin je 0,6 h na lačno, zatímco 3,2 hodin při podán po jídle. C je redukována o 25–31 % při podání na plný žaludek versus na lačno.\n\nPregabalin překračuje krevní bariéru a vstupuje do CNS. Nicméně díky své nízké lipofinilicitě, pregabalin vyžaduje aktivní transport. LAT1 se zdá být hlavním transportérem pregabalinu skrz krevní bariéru do mozku. U lidí je objem perorálně podané dávky pregabalinu přibližně 0.56 L/kg. Pregabalin se příliš neváže na plasma proteiny (<1 %).<\n\nPregabalin prochází malým nebo téměř žádným metabolismem. Při experimentech s užitím technik nukleární medicíny bylo zjištěno, že přibližně 98 % radioaktivity zjištěné v moči byl čistý nezměněný pregabalin. Hlavním metabolitem je \"N\"-methylpregabalin.\n\nPregabalin je eliminován ledvinami v moči, v hlavní míře v nezměněné formě. Má relativně krátký poločas rozpadu, s reportovanou hodnotou 6.3 hodin, proto je podáván 2-3x denně, za účelem udržení terapeutické účinnosti. Renální odbavení je 73 mL/min.\n\nPregabalin byl syntetizován v roce 1990 jako antikonvulzant. Byl objeven Richardem Bruce Silvermanem na Severozápadní Univerzitě v Evanstonu, Illinois, USA. Silverman je znám jako vědec identifikující lék pregabalin jako možné účinné farmakum na léčení epileptických křečí. Během let 1988 až 1990 Ryszard Andruszkiewicz, přítel zapojený do výzkumu, syntetizoval sérii molekul pro Silvermana. Jedna z nich vypadala na první pohled velmi slibně. Molekula byla tvarována příznivě pro transport do mozku, kde aktivovala enzym dekarboxylázy L-glutamické kyseliny.\nSilverman doufal, že enzym by mohl zvýšit produkci inhibujícího neurotransmitteru GABA a zablokovat křeče. Sadu molekul zaslal Parke-Davis Pharmaceuticals k testování.\n\nLék byl schválen v Evropské Unii v roce 2004. USA dostaly od FDA schválení k užití pro léčbu epilepsie a neuropatické bolesti v prosinci 2004. Pregabalin se následně objevil na americkém trhu pod obchodním názvem \"Lyrica\" na podzim 2005.\n\n\nProfesor Richard “Rick” Silverman ze Severozápadní Univerzity v Evanstonu, Illinois, USA objevil pregabalin při hledání alternativ pro léčení epilepsie. Univerzita drží patent na tuto látku a exkluzivně ji licencovala společnosti Pfizer. Patent, zároveň s jinými byl vyzýván dalšími výrobci generik a byl obhájen do roku 2014, dávající Pfizeru exkluzivitu pro přípravku Lyrica® ve Spojeých státech do konce roku 2018.\n\nPatent společnosti Pfizer na léčivo názvem Lyrica® pro léčbu křečí a epilepsie vypršel ve Spojeném království v roce 2013. V listopadu 2018 Nejvyšší Soud UK rozhodl, že druhý patent společnosti Pfizer, na léčbu bolesti, nebyl uznán platným, protože chyběl dostatek prokazatelných důkazů o úspěšnosti léčby oblasti, kterou postihoval – centrální a periferální neuropatické bolesti.\n\n"}
{"id": "1516816", "url": "https://cs.wikipedia.org/wiki?curid=1516816", "title": "Datově zaměřená bezpečnost", "text": "Datově zaměřená bezpečnost\n\nVýraz Datově zaměřená bezpečnost nebo datově orientovaná bezpečnost je ekvivalent anglického termínu Data-centric security. Tento přístup k počítačové bezpečnosti zdůrazňuje spíše zabezpečení samotných dat než zabezpečení sítí, serverů nebo aplikací. Zabezpečení zaměřené na data se rychle vyvíjí, protože firmy stále více spoléhají na digitální informace a velké datové projekty získávají na důležitosti.\nDatově zaměřená bezpečnost také firmám umožňuje překonat vzdálenost mezi IT bezpečnostní technologií a cíli obchodní strategie přímým propojením bezpečnostních služeb s daty, která implicitně chrání - vztah, který je často zatemněn vnímáním bezpečnosti jako konečného cíle.\n\nMezi běžné procesy datově zaměřené bezpečnosti patří:\n\nZ technického hlediska se informační (datové) zabezpečení spoléhá na implementaci následujících prvků:\n\nTechnologie datově zaměřené bezpečnosti se zaměřují na řízení přístupu k datům, šifrování, maskování dat a monitorování dat včetně bezpečnostních auditů.\n"}
{"id": "1516817", "url": "https://cs.wikipedia.org/wiki?curid=1516817", "title": "Chypsta", "text": "Chypsta\n\nChypsta nebo Achalsopeli ( Хыҧсҭа, ახალსოფელი – Achalsopeli) je vesnice v Abcházii, v okrese Gudauta. Leží přibližně 5 km severozápadně od okresního města Gudauty na pobřeží Černého moře v ústí řeky Chypsty. Na západě sousedí s Mgudzyrchvou, od které ji odděluje řeka Mčišta, na severu se Zvandrypší a na východě s Lychny. Chypstu protínají silnice spojující Rusko se Suchumi a také železnice spojující Abcházii s Ruskem. \nOficiálním názvem obce je Vesnický okrsek Chypsta \"(rusky Хыпстинская сельская администрация, abchazsky Хыҧсҭа ақыҭа ахадара)\". Za časů Sovětského svazu se okrsek jmenoval Achalsopelský selsovět \"(Ахалсопельский сельсовет)\".\n\nSoučástí Chypsty jsou následující části:\n\nAž do roku 1944 bylo území současné Chypsty rozděleno mezi Zvandrypš (po pravém toku řeky Chypsty) a Lychny (po levém toku řeky Chypsty). Obec byla roku 1944 založena za účelem přesídlení obyvatel ze západní Gruzie a Gruzíni zde krátce poté utvořili většinu, Abchazů zde žilo kolem 20 %. Bylo rozhodnuto o pojmenování nové obce Achalsopeli \"(dle ახალი სოფელი: achali sopeli), což v překladu do češtiny znamená \"Nová Ves\")\". V 50. letech se obec krátce přejmenovala na Ordžonikidze dle gruzínského bolševika Serga Ordžonikidzeho, avšak poté došlo k návratu k názvu Achalsopeli, který setrval až do roku 1996. V celém okresu Gudauta byla Achalsopeli jediným sídlem, kde Gruzínci tvořili většinu.\n\nBěhem války v Abcházii mnoho zdejších Gruzínů uprchlo ze země, avšak zdaleka ne všichni. Někteří zdejší Gruzíni dokonce během této války bojovali na straně Abchazů. Zdejší rodák, podplukovník Oleg Čanba byl během války velitelem abchazského letectva a padl během jedné z bojových misí.\nV současnosti zde setrvává soudržná skupina Gruzínů, většinou v důchodovém věku. V roce 1996 rozhodla separatistická vláda Abcházie o přejmenování obce na Chypsta podle názvu zdejší řeky.\n\nDle nejnovějšího sčítání lidu z roku 2011 je počet obyvatel této obce 1751 a jejich složení následovné:\n\nPřed válkou v Abcházii žilo v obci 2992 obyvatel.\n\n"}
{"id": "1516820", "url": "https://cs.wikipedia.org/wiki?curid=1516820", "title": "Nacionalistická strana (Malta)", "text": "Nacionalistická strana (Malta)\n\nNacionalistická strana ( Partit Nazzjonalista, PN) je maltská křesťansko-demokratická pravicová politická strana, která byla založena v roce 1926 sjednocením \"Demokratické nacionalistické strany\" a \"Maltské politické unie\". Strana je jednou ze dvou hlavním strany na Maltě. Předsedou strany je od roku 2017 Adrian Delia.\n\n"}
{"id": "1516825", "url": "https://cs.wikipedia.org/wiki?curid=1516825", "title": "Armáda Nového Zélandu", "text": "Armáda Nového Zélandu\n\nArmáda Nového Zélandu (maorsky: \"Ngāti Tūmatauenga\", neboli „Kmen Boha války“, anglicky: \"New Zealand Army\") představuje pozemní složku Obranných sil Nového Zélandu. K roku 2019 v armádě sloužilo 6 467 vojáků, z toho 4 655 aktivních (4 016 mužů a 639 žen) a 1 812 rezervistů.\n\nArmáda svou historii odvozuje od domobrany evropských kolonistů a domorodých maorských jednotek. Ustavena byla právním aktem novozélandské legislativní rady v březnu 1845. První stálé jednotky koloniálních obranných sil vznikly na základě zákona z roku 1862. Moderní Armáda Nového Zélandu byla formálně zřízena armádním zákonem v roce 1950 transformací New Zealand Military Forces, jak se oficiálně jmenovala do konce druhé světové války. Pozornost se zaměřila na přípravu třetí expediční armády, pro potenciální konflikt se Sovětským svazem.\nNovozélandské jednotky byly v průběhu 20. století přítomny na bojištích řady válečných konfliktů včetně druhé búrské války, jakožto vůbec první zahraniční mise, první a druhé světové války, Korejské války, Malajského povstání, Indonésko-malajsijské konfrontace a Vietnamské války.\n\nOd 70. let dvacátého století se armáda začala zaměřovat na účast v mnohonárodnostních mírových sborech, prostřednictvím menších pozorovatelských misí, ale také přímo přispěla některými jednotkami ve válečných konfliktech spojenců. Novozélandští vojáci tak sloužili ve sboru INTERFET ve Východním Timoru, v první válce v Zálivu, Regionální asistenční misi na Šalomounových ostrovech, v operaci Mnohonárodnostních sil a pozorovatelů na Sinaji, v Rhodésii, Somálsku, Jižním Súdánu a Súdánu. Rovněž zasáhli do konfliktů na území Iráku a Afghánistánu.\n\nPod vládou Britské říše bojovaly novozélandské a australské jednotky také v rámci Australsko-novozélandského armádního sboru (ANZAC).\n\n"}
{"id": "1516827", "url": "https://cs.wikipedia.org/wiki?curid=1516827", "title": "U 46", "text": "U 46\n\nU 46 byla německá ponorka typu VIIB postavená před druhou světovou válkou pro německé válečné námořnictvo. Do služby byla zařazena 2. listopadu 1938 pod velením kapitänleutnanta (Kptlt.) Herberta Sohlera.\n\nNěmecké ponorce typu VIIB předcházely kratší ponorky typu VIIA. U 46 měla výtlak 753 tun při plavbě na hladině a 857 tun při plavbě pod hladinou. Měla délku 66,50 m, šířku 6,20 m, výšku 9,50 m a ponor 4,74 m. Pohon zajišťovaly dva čtyřtaktní šestiválcové diesel motory Germaniawerft F46 o výkonu 2 800 až 3 200 PS při plavbě na hladině a dva elektrické motory BBC GG UB 720/8 s výkonem 750 PS při plavbě pod hladinou. Byla vybavena dvěma hřídeli a dvěma 1,23 m lodními šrouby. U 45 mohla operovat v hloubce až 230 metrů. \n\nU 46 dosáhla maximální rychlosti na hladině 17,9 uzlů (33,2 km/h) a 8 uzlů (15 km/h) při plavbě pod hladinou. Operační dosah činil 90 nm (170 km) při rychlosti čtyř uzlů (7,4 km/h) pod hladinou moře a 8 700 nm (16 100 km) při rychlosti 10 uzlů (19 km/h).\n\nVe výzbroji U 46 bylo pět torpédometů ráže 533 mm (4 na přídi a 1 na zádi), 88 mm námořní rychlopalný kanón SK C/35 a jeden 20 mm protiletadlový kanón.\n\nPosádku tvořilo čtyřicet čtyři až šedesát mužů.\n\nPonorka U 46 byla objednána v loděnicích Friedrich Krupp Germaniawerft AG v Kielu pod výrobním číslem 582. Výroba byla zahájena 24. února 1937 a na vodu byla spuštěna 10. září 1938. Do služby byla zařazena 2. listopadu 1938.\n\nV období od 2. listopadu 1938 do 31. srpna 1939 byla zařazena do 7. ponorkové flotily \"Wegener\" v Kiel (výcvik). Po reorganizaci flotily byla zařazena od 1. září 1939 do 1. září 1941 jako bojová ponorka 7. ponorkové flotily v Kiel a Saint Nazaire. Od 2. září 1941 do 31. března 1942 sloužila jako školní ponorka u 26. ponorkové flotily v Pilavě. Od 1. dubna 1942 byla přeřazena k 24. ponorkové flotile v Gdaňsku a Memel opět jako výcviková ponorka.\n\nV období 19. srpna 1939 až 1. října 1943 ponorka U 46 vyplula na třináct bojových plaveb při nich potopila dvacet čtyři lodí o celkové tonáži 130 962 BRT, z toho dva pomocné křižníky – \"HMS Carinthia\" (20 277 BRT) a \"HMS Dunvegan Castle\" (15 007 BRT). Poškodila čtyři lodi o celkové tonáži 25 491 BRT. Pro nadměrné opotřebení strojního zařízení byla 1. října 1943 stažena ze služby. Do konce války byla využívána jako stacionární torpédová loď v přístavu Neustadt.\n\nPo ukončení výcviku 19. srpna 1939 v 00:00 hodin ponorka U 46 opustila Kiel a vyplula na první bojovou plavbu (před vypuknutím druhé světové války), pod vedením Kptlt. Herberta Sohlera a vrátila se zpět do Kielu 15. září 1939. Během dvaceti osmi denní plavby v severní části Atlantském oceánu západně od Irska nebyla potopena ani poškozena žádná nepřátelská plavidla.\n\nDne 3. října 1939 U 46 vyplula ke své druhé bojové plavbě opět pod velením Kptlt. Herberta Sohlera a vrátila se 7. listopadu 1939. Operační prostor byl v severní části Atlantském oceánu. Při této bojové plavbě byla potopena jedna loď o tonáži 7 028 BRT. Ponorka U 46 se zúčastnila skupinového napadení konvoje HG-3, podle taktiky, kterou vypracoval Karl Dönitz. Později tato taktika byla používána pod názvem vlčí smečky. Na základě zjištění monitoringu a rozkrytí rádiových zpráv německou námořní zpravodajskou službou byla určena předpokládaná trasa konvoje HG-3 na který zaútočila skupina německých ponorek mimo U 46 také U 45, U 42 a U 37. Konvoj HG-3 měl 25 z toho byly potopeny tři lodi.\nU 46 vyplula z Kielu 19. listopadu 1939 a vrátila se 10. ledna 1940. Operační prostor byl západně od Irska v Atlantském oceánu. Byla potopena jedna loď bez ztrát na životech\nU 46 vyplula z Kielu 29. ledna 1940. Krátce na to byla poškozena ledovou krou a byla nucena plout do Helgolandu, kde připlula 1. března 1940. Dne 3. března vyplula na cestu do Wilhelmshavenu kam doplula 5. března 1940.\n\nDne 11. března 1940 vyplula z Wilhelmshavenu a vrátila se 23. dubna 1940 do Kielu. Během plavby v oblasti Westfjordu, Ofotfjordu a Tysfjordu nebyly potopeny žádné lodě. Od 22 května 1940 byla provedena výměna velitelů. Novým velitelem se stal kptlt. Engelbert Endrass.\n\nNa šestou bojovou plavbu ponorka vyplula 1. června 1940 z přístavu Kiel a vrátila se 1. července 1940. Během této 31 denní plavbě byly v Biskajském zálivu a u španělského mysu Finisterre potopeny čtyři lodi o celkové tonáži 15 070 BRT, pomocný křižník HMS Carinthia o tonáži 20 277 BRT a jedna loď o tonáži 8 782 BRT byla poškozena.\nNa sedmou bojovou plavbu ponorka U 46 vyplula 8. srpna 1940 Z Kielu a vrátila se 6. září 1940 na francouzskou základnu v Lorientu. Operační prostor 34 denní plavby byl v severní části Atlantského oceánu a v Lamanšském průlivu. Dne 3. srpna 1940 ponorku U 46 zaměřila britská ponorka HMS Triad, která se vracela z bojové hlídky severně od Bergenu. Protože neměla dobrou pozici pro provedení torpédového útoku v 22:30 se vynořila a zaútočila na U 46 svým 102 mm (4 palcovým) kanonem. Ponorka U 46 neopětovala protiútok, ale ponořila se. HMS Triad krátce pronásledoval německou ponorku, záhy však ztratil s ní kontakt. Ponorka U 46 vplula 4. srpna 1940 do Bergenu k provedení oprav a vyplula 8. srpna 1940 zpět na moře.\n\nBěhem sedmé bojové plavby bylo potopeno pět lodí s celkovou tonáží 19 502 BRT a pomocný křižník o tonáži 15 007 BRT. Parník Ville de Hasselt byl už poškozen torpédem ponorky U 38. Dne 20. září 1940 byla převelena z ponorkové základny Lorien na ponorkovou základnu Saint Nazaire.\nNa osmou bojovou plavbu vyplula U 46 dne 23. září 1940 z ponorkové základny v Saint Nazaire a vrátila se 29. září 1940 zpět. Operační prostor byl v severní části Atlantského oceánu a v Biskajském zálivu. Během osmé bojové plavby potopila U-46 dvě lodě o celkové tonáži 3 921 BRT.\nNa devátou bojovou plavbu ponorka U 46 vyplula 13. října 1940 z ponorkové základny Saint Nazaire a vrátila se 29. října 1940 do Kielu. V průběhu bojové plavby napadla lodi z konvoje SC-7 a HX-79, potopila pět lodí o celkové tonáži 22 966 BRT a poškodila britský parník \"Wandby\" o tonáži 4 947 BRT. Dne 25 října byla objevena a atakována třemi letadly Lockheed Hudson z 233. perutě RAF, při útoku byl smrtelně zraněn jeden člen posádky.\nNa desátou bojovou plavbu ponorka U 46 vyplula z Kielu 12. února 1941 a 4. března 1941 připlula do ponorkové základny v Saint Nazaire. Během bojové plavby v severním Atlantském oceánu nepotopila ani nepoškodila žádnou loď.\n\nNa jedáctou bojovou plavbu ponorka U 46 vyplula 15. března 1941 z ponorkové základny Saint Nazaire a vrátila zpět 10. dubna 1941. Operační prostor byl západně od Irska. V průběhu bojové plavby byly potopeny tři lodi o celkové tonáži 17 465 BRT a loď \"Alderpool\" (4 313 BRT) byla poškozena a 3. dubna 1941 potopena ponorkou U 73.\nNa dvanáctou bojovou plavbu ponorka U 46 vyplula 15. května 1941 z ponorkové základny v Saint Nazaire a vrátila se zpět 13. června 1941. Operačním prostorem byl severní Atlantský oceán. V průběhu bojové plavby byly potopeny dvě lodi o celkové tonáži 10 893 BRT a jedna loď poškozena.\nNa třináctou bojovou plavbu ponorka U 46 vyplula 26. července 1941 z ponorkové základny v Saint Nazaire a 26. srpna 1941 připlula do přístavu v Kiel. Během bojové plavby v severním Atlantském oceánu nepotopila ani nepoškodila žádnou loď.\n\nOd 2. září 1941 byla převelena k 26. ponorkové flotile v Pilavě, kde byla využívána jako výcviková ponorka. Od 1. dubna 1942 byla přeřazena k 24. ponorkové flotile v Gdaňsku a Memel opět jako výcviková ponorka. Pro značné opotřebení byla 1. října 1943 vyřazena z provozu.\n\nNa konci války 4. května 1945 v rámci \"Regenbogen-Befehl\" (operace Duha) byla potopena vlastní posádkou v zátoce Kupfermühlen poblíž města Flensburg.\n\nBěhem své služby ponorka U 46 ztratila čtyři členy posádky.\n\n\n02.11.1938 – 21.05.1940 – Kptlt. Herbert Sohler\n\n22.05.1940 – 24.09.1941 – Kptlt. Engelbert Endrass\n\n??.10.1941 – 19.11.1941 – Oblt. Peter-Ottmar Grau\n\n20.11.1941 – ??.03.1942 – Oblt. Konstantin von Puttkamer\n\n??.03.1942 – ??.04.1942 – Oblt. Kurt Neubert\n\n20.04.1942 – ??.05.1942 – Oblt. Ernst von Witzendorff\n\n??.05.1942 – ??.07.1942 – Lt. Franz Saar\n\n??.08.1942 – 30.04.1943 – Oblt. Joachim Knecht\n\n01.05.1943 – ??.01.1943 – Oblt. Erich Jewinski\n\nKptlt. – Kapitanleutnant (námořní kapitán), Oblt – Oberleutnant zur See (námořní poručík, Lt – Leutnant zur See (námořní podporučík)\n\n"}
{"id": "1516830", "url": "https://cs.wikipedia.org/wiki?curid=1516830", "title": "Ko Un", "text": "Ko Un\n\nKo Un ( 고은태, * 1. srpna 1933 Kunsan) je jihokorejský spisovatel. Vydal sto padesát knih, z toho téměř polovinu tvoří básnické sbírky.\n\nBylo mu sedmnáct let, když vypukla korejská válka a musel narukovat. Válečná traumata ho přivedla k psychickému zhroucení a sebevražedným pokusům, po válce žil deset let jako buddhistický mnich. V období vojenského režimu byl pro své aktivity na obranu svobody slova opakovaně vězněn. V roce 1982 se oženil a usadil se v Ansongu. Po návratu k demokracii byl zvolen předsedou Asociace korejských umělců. Angažuje se v hnutí za sjednocení obou korejských států. Jeho tvorba zahrnuje historické romány i meditativní přírodní lyriku vycházející z východního spirituálního dědictví. Věnuje se také překladatelské činnosti a přednáší tvůrčí psaní na Soulské státní univerzitě\n\nZískal Bjørnsonovu cenu (2005), Griffinovu cenu (2008) a Zlatý věnec na Literárním festivalu Struga (2014). Sázkové kanceláře ho pravidelně řadí mezi favority na zisk Nobelovy ceny za literaturu.\n\n\n"}
{"id": "1516831", "url": "https://cs.wikipedia.org/wiki?curid=1516831", "title": "Národní park Töfsingdalen", "text": "Národní park Töfsingdalen\n\nNárodní park Töfsingdalen () je národní park ležící uvnitř přírodní rezervace Långfjällets na území komuny Älvdalen v kraji a provincii Dalarna ve Švédsku. \nTöfsingdalen byl založen v roce 1930. Mezi velkými balvany ve velmi obtížně dostupném terénu, daleko od nejbližší silnice, zde roste starý borovicový les. Töfsingdalen je proto možná nejméně navštěvovaným národním parkem ve Švédsku. \n\nSpolu s přilehlými chráněnými oblastmi - Rogens ve švédské provincii Härjedalen a norskou Femundsmarkou - tvoří Gränslandet, velkou oblast s vysokými přírodními hodnotami, která má také velký význam pro rekreaci. \n\nMnoho stromů v této oblasti je starých až 500 let; les je stříbrně šedý, díky všem mrtvým, ležícím i stojícím stromům na svazích. Na mnoha stromech pralesa roste vzácný a jedovatý lišejník letharia vulpina. Les podél říčky Töfsingån, kterému dominuje smrk, je velmi bujný a díky na živiny bohatému podloží je také bohatý na byliny. Roste zde všivec žezlovitý, keř lýkovec jedovatý, pryskyřník platanolistý, kteří jsou velmi vzácní. \n\nTerén s velkými balvany ztěžuje chůzi mimo stezku. Tento terén proto prospívá živočichům, kteří se straní lidí. Žije zde medvěd, rosomák sibiřský, vlk a orel skalní. Do národního parku se dá dostat po řadě turistických stezek z Grövelsjönu nebo Storånu. Severozápadním cípem vede dálková pěší trasa Södra Kungsleden. \n\n \n"}
{"id": "1516835", "url": "https://cs.wikipedia.org/wiki?curid=1516835", "title": "Josef Čermák (starosta)", "text": "Josef Čermák (starosta)\n\nJosef Čermák (26. prosince 1853 Praha – 26. května 1917 Mnichovo Hradiště) byl český podnikatel a starosta Rakovníka, který významně přispěl k jeho modernizaci na přelomu 19. a 20. století. Jsou po něm pojmenovány rakovnické městské sady.\n\nJosef Čermák se v roce 1877 oženil s Karlou Köppelovou, se kterou měli dcery Pavlu (* 1878), Karlu (* 1880), Evu (* 1882), syna Josefa (* 1885) a dceru Luisu (* 1886). Do Rakovníka přišel z Prahy zřejmě o rok později, kdy zde jeho otec, pražský stavitel Josef Čermák st. v dražbě získal rolnický cukrovar, včetně několika souvisejících pozemků, a vedení podniku přenechal jemu a jeho mladšímu bratrovi Aloisovi. Postupně se z něj stal vážený občan, který se účastnil činnosti mnoha spolků, mj. Měšťanské besedy, pěvecko-hudebního spolku, okrašlovacího spolku, klubu bruslařů i cyklistického klubu. Členem městského zastupitelstva byl zvolen poprvé roku 1891, vzápětí se stal náměstkem starosty Otomara Zákona a když ten roku 1893 rezignoval, byl zvolen starostou. Poté jím byl zvolen ještě čtyřikrát.\n\nJako starosta Rakovníka se podílel na proměně tohoto doposud klidného venkovského městečka na moderní město. Za jeho éry bylo modernizováno předměstí Sekyra, postavena budova spořitelny (dnes pošta) a chlapecká obecná a měšťanská škola, podporována rakovnická reálka, založeno muzeum a zachráněn městský archiv (o obojí se na žádost Čermáka staral učitel Jan Renner). V rámci rozvoje Rakovníka byl regulován Rakovnický potok, postavena plynárna, která zajistila moderní osvětlení městských ulic, a starosta se zasadil i o vybudování tří nových železničních tratí do Bečova, Mladotic a Loun. Zahájil také jednání o zřízení vodovodu a kanalizace, ale tyto dva projekty nebyly kvůli nedostatku financí realizovány (vodovod až v období protektorátu a budování kanalizace skončilo až v polovině 60. let). Byla také zrekonstruována radnice a opravena řada rakovnických památek, zejména Pražská a Vysoká brána a architektem Josefem Mockerem byl regotizován kostel sv. Bartoloměje. Na náměstí byla vysázena lipová, později jilmová alej, podobně se okrašlovací spolek postaral i o další výsadby stromů ve městě. Sám starosta stál za zřízením městských sadů na místě botanické zahrady za kostelem, rozšířených o pozemek Na Losích (po jeho smrti byly na jeho památku pojmenovány Čermákovy sady). Josef Čermák byl mj. též náměstkem okresního starosty a v roce 1897 kandidoval do Říšské rady, ale nebyl zvolen. Za své zásluhy nicméně získal titul císařského rady.\n\nKoncem 19. století se ovšem kvůli konkurenci a nedostatku cukrové řepy zhoršila ekonomická situace cukrovaru a oba bratři se postupně zadlužili. Dne 25. března 1898 dokonce cukrovar vyhořel a výroba už v něm nemohla být obnovena (téhož roku zemřel i jejich otec). Josef Čermák tak byl odkázán víceméně jen na výnosy z polního hospodářství. Starostenský úřad přesto udržel až do roku 1910, kdy obecní volby vyhrála sociálně demokratická opozice a novým starostou se stal František Otta. Čermák se pak již neúčastnil ani zasedání zastupitelstva a vzdal se i členství ve většině spoků. Kromě toho byla kvůli nedoplatkům obecních daní a dalším pohledávkám města na majetek obou bratrů nařízena exekuce, která postihla jak jejich pozemky, tak podíly v družstevním lihovaru a Alois přišel i o Zábranský mlýn. Josef Čermák ještě nějakou dobu žil v Rakovníku, ale poté se odstěhoval za svou dcerou Karlou, která se provdala do Mnichova Hradiště. Zde pak ve věku 63 let zemřel na zánět plic, pochován je v rodinné hrobce na Olšanských hřbitovech v Praze.\n"}
{"id": "1516841", "url": "https://cs.wikipedia.org/wiki?curid=1516841", "title": "Stupeň B1055 Falconu Heavy", "text": "Stupeň B1055 Falconu Heavy\n\nStupeň B1055 Falconu Heavy byl centrální první stupeň rakety Falcon Heavy vyráběné společností SpaceX, jednalo se o desátý exemplář verze Block 5 (konstrukčně se ale centrální stupeň odlišuje od bočních stupňů a nelze použít jako součást rakety Falcon 9). Tento první stupeň letěl v dubnu 2019, kdy byl použit jako centrální stupeň rakety Falcon Heavy při vynášení telekomunikačního satelitu ArabSat 6A. Po odpojení od zbytku rakety centrální stupeň B1055 neprovedl zpětný zážeh, ale vydal se k přistávací plošině OCISLY, která jej očekávala ve vzdálenosti 965 km od pobřeží Floridy. Stupeň na plošině úspěšně přistál (první úspěšné přistání centrálního prvního stupně FH), ale kvůli rozbouřenému moři, kdy vlny dosahovaly až 3 m výšky, nemohl být zajištěn a převrátil se.\n\n"}
{"id": "1516842", "url": "https://cs.wikipedia.org/wiki?curid=1516842", "title": "Mnichovo Hradiště (nádraží)", "text": "Mnichovo Hradiště (nádraží)\n\nMnichovo Hradiště je železniční stanice v jihovýchodní části stejnojmenného města v okrese Mladá Boleslav ve Středočeském kraji poblíž řeky Jizery. Leží na neelektrizované trati 070. Před výpravní budovou se nachází městské autobusové nádraží.\n\nStanice byla vystavěna dle typizovaného předpisu společnosti Turnovsko-kralupsko-pražská dráha (\"TKPE\") ze směru z Kralupy nad Vltavou do Turnova, pravidelný provoz zde byl zahájen 15. října 1865. \"TKPE\" dále 23. října 1871 otevřela železniční trať do Čakovic u Prahy, odkud mohly vlaky následujícího roku pokračovat až do Prahy. Po zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nVe 2. čtvrtině 20. století byly na budově dvoupatrové staniční budovy provedeny modernizační stavební úpravy v podobě vzniku postranních přístavků čekáren a ciferníkových hodin s keramickým obkladem. Došlo též k úpravě interiéru.\n\nNacházejí se zde tři jednostranná nástupiště, z toho jedno vnější u budovy a dvě vnitřní s příchodem k vlakům přes kolejové přechody. První nástupiště je kryto přístřeškem. Roku 2019 byla dokončena rekonstrukce prostoru a parku před nádražím a bylo sem přesunuto autobusové nádraží.\n\n"}
{"id": "1516846", "url": "https://cs.wikipedia.org/wiki?curid=1516846", "title": "Bakov nad Jizerou (nádraží)", "text": "Bakov nad Jizerou (nádraží)\n\nBakov nad Jizerou je železniční stanice ve vzdálenosti asi jednoho kilometru jihozápadně od stejnojmenného města v okrese Mladá Boleslav ve Středočeském kraji poblíž řeky Jizery. Leží na neelektrizovaných tratích 063, 070 a 080. Druhou stanicí ve městě je železniční zastávka Bakov nad Jizerou město na trati 070, umístěná výrazně blíže centru.\n\nPrvní stanice byla vystavěna severněji, přibližně 500 metrů od pozdější zastávky \"Bakov nad Jizerou město\" ve směru na Mnichovo Hradiště, dle typizovaného předpisu společnosti Turnovsko-kralupsko-pražská dráha (\"TKPE\") ze směru z Kralupy nad Vltavou do Turnova, pravidelný provoz zde byl zahájen 15. října 1865. O dva roky později byla do Bakova zaústěna trať společnosti Česká severní dráha (\"BNB\") vedoucí do České Lípy, která zde vybudovala nové, větší nádraží, též dle typizovaných stavebních plánu s větveným kolejištěm a lokomotivní točnou. Provoz zde byl zahájen 14. listopadu 1867, roku 1869 byla trať prodloužena z České Lípy až do Rumburku. Stavbu trati a železničních budov prováděla firma Vojtěcha Lanny.\n\n\"TKPE\" dále 23. října 1871 otevřela železniční trať do Čakovic u Prahy, odkud mohly vlaky následujícího roku pokračovat až do Prahy. 1. července 1882 pak projekt společnosti České obchodní dráhy spojil bakovskou stanici s již postavenou železnicí v Libáni, dále vedoucí do Kopidlna, stanici na spojnici Nymburka a Jičína. Po zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde pět nástupišť s pěti hranami, příchod k vlakům probíhá přes kolejové přechody.\n\n"}
{"id": "1516851", "url": "https://cs.wikipedia.org/wiki?curid=1516851", "title": "Krnov (nádraží)", "text": "Krnov (nádraží)\n\nKrnov (dříve též německy \"Jägendorf\") je železniční stanice v západní části města Krnov v okrese Bruntál v Moravskoslezském kraji mezi řekami Opavice a Opava. Leží na jednokolejných neelektrizovaných tratích 292 a 310. Ve městě se dále nachází železniční zastávka \"Krnov-Cvilín\" (trať 310).\n\nStanice byla vybudována společností Moravsko-slezská ústřední dráha (\"MSCB\") na trati primárně spojující Olomouc a Opavu, podle univerzalizovaného stavebního vzoru. 1. listopadu 1872 byl uveden do provozu úsek trasy z Krnova do stanice \"Opava západ\". 25. září 1873 otevřela \"MSCB\" spojení s polským městem Hlubčice (v 50. letech 20. století koleje vytrhány).\n\n\"MSCB\" dále 1. prosince uvedla do provozu trať do Jindřichova ve Slezsku, přes peážní trať a polské město Głuchołazy se trať dále napojila na železnici Rakouská společnost místních drah (\"ÖLEG\") v Mikulovicích. Od roku 1889 bylo plně průjezdné železniční spojení z Krnova ve směru na Zábřeh a Šumperk. Po zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nVe 2. polovině 20. století byla původní staniční budova upravována a vznikly zde nové přístavby z důvodu nedostačujících proporcí stávajícího objektu pro osobní přepravu.\n\nNacházejí se zde čtyři a úrovňová nástupiště, k příchodu k vlakům slouží přechody přes koleje. U jižního zhlaví se nachází budova lokomotivní točna. Opravy budovy nádraží byla ohlášena roku 2018.\n\n"}
{"id": "1516857", "url": "https://cs.wikipedia.org/wiki?curid=1516857", "title": "Dm-crypt", "text": "Dm-crypt\n\ndm-crypt je software pro šifrování disku (jednotlivých oddílů, logických oddílů …), součást linuxového jádra od verze 2.6 a jádra DragonFly BSD. V rámci linuxového jádra je nástupcem softwaru cryptoloop a na rozdíl od něj podporuje pokročilé provozní režimy blokových šifer jako XTS, LRW a ESSIV. Obvykle je používán s nadstavbou LUKS (), jež se stará o správu hesel či klíčů. Technicky je dm-crypt implementován jako jaderný modul naprogramovaný v Céčku, který je uvolněn pod licencí GNU GPL a jedná se tedy o svobodný software.\n\nVe výkonnostním testu serveru Phoronix vycházel k roku 2018 LUKS/dm-crypt vesměs výkonnější než šifrování pomocí eCryptfs nebo fscrypt.\n\n"}
{"id": "1516858", "url": "https://cs.wikipedia.org/wiki?curid=1516858", "title": "Kamaryn", "text": "Kamaryn\n\nKamaryn (, – \"Komarin\") je sídlo městského typu v Homelské oblasti v Bělorusku. K roku 2018 v něm žilo přes 1800 obyvatel.\n\nKamaryn leží na pravém, západním břehu Dněpru, který zde tvoří hranici bělorusko-ukrajinskou státní hranici. Na levém, východním břehu Dněpru zde leží ukrajinská Kyjevská oblast, ve které je Kamarynu nejbližším městem Slavutyč ležící severovýchodně, ovšem několik kilometrů od řeky a od hranice. Dalším blízkým ukrajinským městem je Černobyl ležící jihozápadně. Od Homelu, správního střediska své oblasti, je Kamaryn vzdálen přibližně 180 kilometrů jižně.\n\nPrvní zmínka je ze 14. století.\n\nV roce 1986 bylo město zasaženo radioaktivním mrakem z nedaleké Černobylské havárie.\n"}
{"id": "1516864", "url": "https://cs.wikipedia.org/wiki?curid=1516864", "title": "EOS/ESD", "text": "EOS/ESD\n\nAsociace EOS/ESD nabízí řadu aktivit typu školení, včetně certifikace pracovníků i pracovišť. Jde např. o pracoviště zajišťující výrobu a servis součástek a vyšších sestav citlivých na elektrostatický výboj. \nVelmi důležitou aktivitou Asociace EOS/ESD je sestavování a vydávání norem (ESD) z oblasti ochrany před EOS/ESD. Řada norem ESD se postupně, přes organizace IEC a CENELEC, stává normami ČSN.\n\n\n\n\n\n\n"}
{"id": "1516866", "url": "https://cs.wikipedia.org/wiki?curid=1516866", "title": "Club Ferro Carril Oeste", "text": "Club Ferro Carril Oeste\n\nClub Ferro Carril Oeste, zkráceně Ferro Carril Oeste či jen Ferro, je argentinský fotbalový klub se sídlem v Buenos Aires. Ferro Carril Oeste vyhrál 2 tituly v argentinské lize. Hraje na stadiónu Ricardo Etcheverri.\n\n"}
{"id": "1516868", "url": "https://cs.wikipedia.org/wiki?curid=1516868", "title": "Národní park Yedigöller", "text": "Národní park Yedigöller\n\nYedigöller je národní park nedaleko města Bolu v severozápadním Turecku. Park byl vyhlášen 29. dubna 1965 a má rozlohu 2019 hektarů. Nadmořská výška se pohybuje okolo 900 metrů. Název „Yedigöller“\nznamená „sedm jezer“.\n\nZachovaly se zde původní lesy, v nich rostou buky, duby, lísky, habry, olše, borovice a smrky. K zástupcům místní fauny patří medvěd hnědý, jelen evropský, prase divoké, kočka bažinná a vydra říční. Místní potoky a jezera jsou bohaté na ryby, v roce 1969 zde byl jako na prvním místě v Turecku zahájen umělý chov pstruhů.\n\nNa území parku se nacházejí kempy a restaurace pro návštěvníky, na kopci Kapankaya byla vybudována rozhledna. V zimě je oblast navštěvována lyžaři, vyhlášené jsou také místní léčivé termální prameny.\n\n"}
{"id": "1516871", "url": "https://cs.wikipedia.org/wiki?curid=1516871", "title": "Angela Marsonsová", "text": "Angela Marsonsová\n\nAngela Marsonsová (* 1968, Brierley Hill) je britská spisovatelka známá zejména detektivními příběhy Kim Stoneové. Během tří let se prodalo přes tři miliony výtisků jejích románů.\n\nAngela Marsonsová pochází z Brierley Hill, města v hrabství West Midlands. Původním povoláním byla členkou ochranky v nákupním středisku Merry Hill, kde strávila 19 let. Celých 25 let se snažila uspět v různých nakladatelstvích, pokaždé byla ale odmítnuta. Průlom nastal v září roku 2014, kdy dostala nabídku z digitálního nakladatelství Bookouture. Prozatím bylo do češtiny přeloženo 7 románů s detektivem inspektorkou Kim Stoneovou, celkově jich autorka napsala 11 a na dalších 5 má s nakladatelstvím uzavřenu smlouvu.\n"}
{"id": "1516872", "url": "https://cs.wikipedia.org/wiki?curid=1516872", "title": "Památný topol u rybníka Slatinka", "text": "Památný topol u rybníka Slatinka\n\nPamátný topol u rybníka Slatinka je památný strom – topol černý nacházející v obci Malá Strana u Chotěšic v okrese Nymburk. Topol roste při levém okraji silnice ve směru na Záhornice asi 50 m od rybníka Slatinka. Topol je chráněn od 23. října 1986 jako významná krajinná dominanta a strom významný svým vzrůstem a stářím.\n\nV minulosti se nedaleko od tohoto topolu nalézal ještě jeden památný topol, u něhož po zásahu bleskem došlo k rozlomení stromu a následně byla v roce 1997 zrušena jeho právní ochrana a tento topol byl pokácen.\n\n"}
{"id": "1516874", "url": "https://cs.wikipedia.org/wiki?curid=1516874", "title": "CA Lanús", "text": "CA Lanús\n\nClub Atlético Lanús, zkráceně CA Lanús, je argentinský fotbalový klub se sídlem ve městě Lanús v aglomeraci Buenos Aires. Lanús vyhrál 2 tituly v argentinské lize. Hraje na stadiónu Estadio Ciudad de Lanús-Néstor Díaz Pérez.\n\n\n"}
{"id": "1516875", "url": "https://cs.wikipedia.org/wiki?curid=1516875", "title": "Pseudoperipteros", "text": "Pseudoperipteros\n\nPseudoperipteros je jedna z forem řeckých chrámů. Pojmenování doložil v teorii architektury římský architekt Vitruvius.\n\nJe to chrám, jehož obvod (peristasis) byl na bočních stranách a obvykle také na zadní straně vytvořen jako polosloupy nebo pilastry ve zdech celly, kolem které není žádný ochoz (pteron).\n\nŘecké polosloupy byly vyvinuty během řeckého klasického období a podle svých předchůdců na Sicílii a v jižní Itálii se v helénistických dobách uplatňovaly na vnější straně chrámu (chrám L v Epidauru). Tento chrámový typ se dále rozšířil koncem 2. století před Kristem a v augustinské době pak i v římské architektuře.\n\n\n\n"}
{"id": "1516876", "url": "https://cs.wikipedia.org/wiki?curid=1516876", "title": "CA Banfield", "text": "CA Banfield\n\nClub Atlético Banfield, zkráceně CA Banfield, je argentinský fotbalový klub se sídlem ve městě Banfield v aglomeraci Buenos Aires. Banfield vyhrál jeden titul v argentinské lize. Hraje na stadiónu Estadio Florencio Sola.\n\n"}
{"id": "1516877", "url": "https://cs.wikipedia.org/wiki?curid=1516877", "title": "Slatinka (rybník)", "text": "Slatinka (rybník)\n\nSlatinka je rybník o rozloze vodní plochy cca 4 ha ležící na potoce Slatinka na východním okraji vesnice Malá Strana (Chotěšice) v okrese Nymburk. Rybník Slatinka je nepravidelného tvaru. U hráze je asi 100 m široký, maximální šířka činí cca 200 m a jeho délka je asi 360 m. Břehy rybníka jsou zarostlé rákosem. Po hrázi vede silnice III. třídy spojující obce Záhornice a Chotěšice. Pod hrází rybníka se nalézá menší násadový rybníček a asi 50 m východně od hráze se u silnice do obce Záhornice nalézá památný topol.\n"}
{"id": "1516878", "url": "https://cs.wikipedia.org/wiki?curid=1516878", "title": "CA Chacarita Juniors", "text": "CA Chacarita Juniors\n\nClub Atlético Chacarita Juniors, zkráceně CA Chacarita Juniors či Chacarita Juniors, je argentinský fotbalový klub se sídlem v Buenos Aires, stadión Estadio de Chacarita Juniors je ale ve Villa Maipú v aglomeraci Buenos Aires.\n\nPrimera División (1): 1969 Metropolitano\n"}
{"id": "1516880", "url": "https://cs.wikipedia.org/wiki?curid=1516880", "title": "Jarko Elen", "text": "Jarko Elen\n\nJarko Elen, občanským jménem Jaroslav Kaiser (5. dubna 1895 Komárov – 20. dubna 1978 Bratislava), byl slovenský spisovatel, textař, básník, prozaik, dramatik, člen kolektivu DAV.\n\nV letech 1905 až 1913 studoval na reálném gymnáziu v Písku, od 1913 strojní inženýrství na Českém vysokém učení technickém v Praze (nedokončil).\n\nOd roku 1919 působil jako učitel na více místech na Slovensku (Spišská Nová Ves, Topoľčany, Sereď, Ľubietová, Martin), v letech 1928–1938 jako ředitel měšťanské školy v Senci, od 1938 byl v Bratislavě nejprve učitelem, v letech 1945–1952 přednostou oddělení umění na pověřenectví školství a osvěty, od roku 1952 tři roky ředitelem střední školy, poté odešel do důchodu.\n\nPo příchodu na Slovensko spolupracoval s literárními časopisy (Mladé Slovensko, Svojeť, DAV, Pravda chudoby), v nichž publikoval básně, povídky a dramatické práce.\n\nNejvýrazněji jsou dramata zveřejňována v Mladém Slovensku (\"Rozchod, Tragédie Země, Západ, Jaro, Vstup\" aj.), povídková tvorba (\"Hřích pátera Marcela,\" \"Tajemství holičského učně Janka, Hadí tanečnice, Vůně Itálie ve vlaku\"). Psal grotesky, kabarety a skeče, od konce 20. let se věnoval hlavně hudebně zábavným žánrům a tvorbě libret, napsal více než 500 a přeložil přes 700 textů tanečních a masových písní (\"Stupavská krčma;\" \"Katarína, Katka; Ej, horička zelená\"\"; Milión hvězd\" aj.), ale hlavně desítky libret k operám, operetám a hudebním komediím.\n\nBalada každodenná\n\nPol sta bolo zápaliek,\n\nv škatuľke modrej,\n\npol sta to bielučkých panien\n\ns hlávkami rudými,\n\ns hlávkami rudými,\n\nktoré sa v jedinej chvíľočke\n\nzmenili\n\nv červený plameň.\n\nA potom ruky ich hodili,\n\nčo drievko zčernalé\n\ndo blata ulice,               Ech!\n\nPol sta prišlo dievčat\n\ndo fabriky šedej,\n\npol sta ešte bielostných panien,\n\ns hlávkami rusými,!\n\ns hlavkami žltými,\n\nktoré sa za jednej chvíľočky\n\nzmenili\n\nv červený plameň.\n\nA potom ruky ich surové hodili\n\ntak ako fabričky\n\nbezcené, špinavé,\n\ndo blata úzkej\n\na ztemnelej uličky…     Ach!\n\nDAV, zima 1924\n"}
{"id": "1516881", "url": "https://cs.wikipedia.org/wiki?curid=1516881", "title": "Quilmes AC", "text": "Quilmes AC\n\nQuilmes Atlético Club, zkráceně Quilmes AC, je argentinský fotbalový klub se sídlem ve městě Quilmes v aglomeraci Buenos Aires. Quilmes vyhrál 2 tituly v argentinské lize. Hraje na stadiónu Estadio Centenario Ciudad de Quilmes.\n\n"}
{"id": "1516883", "url": "https://cs.wikipedia.org/wiki?curid=1516883", "title": "Miroslav Nevečeral", "text": "Miroslav Nevečeral\n\nMiroslav Nevečeral (případně Nevečeřel, 22. července 1926 Michalovka, Zakarpatská Ukrajina – 24. září 1996 Nové Syrovice) byl český voják, původně volyňský Čech.\n\nMiroslav Nevečeřal se narodil v roce 1926 na Zakarpatské Ukrajině, obec Michalovka byla plně československá. V roce 1941 utekl z okupovaného Zakarpatí do Sovětského svazu, kde byl internován postupně do několika pracovních táborů. V 17 letech (tj. rok 1943) vstoupil do československé jednotky v SSSR a nastoupil do výcviku pro výsadkáře. Stal se pak příslušníkem 2. paradesantní brigády v Jefremově. Bojoval v Dukelském průsmyku a byl poraněn, po vyléčení zranění se však k jednotce vrátil a bojoval mezi Liptovským Mikulášem a Prostějovem. \n\nObdržel medaile Za pobědu nad Germanijej, Dukelská pamětní medaile a další. Po skončení války odešel do Nových Syrovic v okrese Třebíč, kde žil po zbytek života. Zemřel v roce 1996.\n"}
{"id": "1516885", "url": "https://cs.wikipedia.org/wiki?curid=1516885", "title": "Jozef Tomášik-Dumín", "text": "Jozef Tomášik-Dumín\n\nJozef Tomášik-Dumín (15. září 1900 Medzany – 20. května 1937 Veľký Šariš) byl slovenský básník.\n\nPrvní verše uveřejňoval v levicových časopisech \"Mladé Slovensko, Pravda chudoby, Dělnické noviny, Spartakus\", později \"DAV\", Slov. východ a Vesna; méně se věnoval prozaické tvorbě, povídkami přispíval do \"Svojeti\" a \"Mladého Slovenska\". V roce 1927 vydal básnickou sbírkou \"Chlapec a housle.\"\n\nPosmrtně v roce 1944 vyšla sbírka \"Otevřete okna\". Patřil ke skupině davistické básníků. Rozsáhlý výběr z poezie, prózy a literární publicistiky vyšel roku 1963 v knize \"Zpěvy nové doby.\"\n\nNarodil se v chudé rolnické rodině v Medzany při Sabinově. Lidovou školu vychodil ve Velkém Šariši, gymnázium v Prešově. V letech 1919–1921 byl učitelem, přičemž pomáhal zakládat slovenské školy v okolí Prešova. V roce 1921 odešel studovat do Prahy, avšak kvůli nemoci studia nedokončil. V Praze studoval se seznámil s kolektivem DAV. V roce 1924 byl mezi prvními členy pokrokové skupiny DAV, sdružené kolem časopisu stejného jména, do kterého přispíval básněmi. Z Prahy udržoval úzké spojení s východním Slovensku, často psal o potřebě aktivizovat kulturu na východě.\n\nTomášikovo aktivitu narušila těžká nemoc, jejíž následky ho provázely až do smrti. Vrátil se k rodičům, kde i při zdravotních komplikacích a nepříznivém hmotném zabezpečení dále psal básně, prozaické práce, ale i romány, které se nám bohužel nedochovaly. Pravidelně přispíval do různých východoslovenských novin a časopisů, zejména do Stromu, Vesny, Slovenského východu, ba i do místních Šarišských hlasů, Šariše a jiných.\n"}
{"id": "1516893", "url": "https://cs.wikipedia.org/wiki?curid=1516893", "title": "Duby u rybníka Vražda", "text": "Duby u rybníka Vražda\n\nDuby u rybníka Vražda jsou památné stromy ve vesnici Nouzov v okrese Nymburk.\n\nNa hrázi rybníka Vražda rostly v minulosti dva památné duby letní vyhlášené Radou Středočeského krajského národního výboru v Praze dne 25. července 1978 jako významné krajinné dominanty a stromy významné svým vzrůstem a stářím. V srpnu 2010 však došlo k rozlomení jednoho ze dvou chráněných dubů, který byl následně odklizen. \nNedaleko od obou památných dubů rostla až do roku 1998 památná hrušeň obecná. Strom v roce 1998 uschl.\n"}
{"id": "1516900", "url": "https://cs.wikipedia.org/wiki?curid=1516900", "title": "Ladislav Szántó", "text": "Ladislav Szántó\n\nLadislav Szántó (30. dubna 1894 Uhrovec – 22. dubna 1974 Bratislava) byl slovenský filozof, člen skupiny DAV, od r. 1953 univerzitní profesor, akademik Slovenské akademie věd (od r. 1955) a Československé akademie věd (od r. 1962). Prosazoval dialekticko-materialistické a historicko-materialistické přístupy k aktuálním otázkám. Působil především jako publicista a propagátor marxismu-leninismu. Ostře kritizoval objektivismus, revizionismus a nemarxistické filozofie vůbec.\nNarodil se 30. dubna 1894 v Uhrovci do řemeslnické a rolnické rodiny, v níž bylo celkem sedm dětí. V letech 1908–1913 absolvoval učitelský ústav v Lučenci a poté pokračoval ve studiu na Vysoké škole pedagogické v Budapešti (1913–1915). Studium bylo v roce 1915 přerušeno tím, že musel narukovat do armády. Při bojích v Rusku padl do zajetí a byl internován v zajateckém táboře v Krasnojarsku. V zajetí se přiklonil k marxismu a přeložil do maďarštiny Leninovu knihu \"Stát a revoluce\".\n\nV roce 1920 byl přijat do ruské komunistické strany, jeho ručiteli byli Jaroslav Hašek a Arnošt Kolman. Pracoval pak v redakci maďarského dělnického časopisu, který byl vydáván v Omsku. \n\nV roce 1921 se vrátil do Československa a ihned vstoupil do KSČ. Živil se jako učitel a v letech 1922–1934 působil na měšťanské škole v Čadci. Zvláště v 30. letech zároveň vyvíjel intenzivní agitační a propagandistickou činnost v komunistickém tisku, přičemž často používal pseudonym Ladislav Ormis. Byl také členem skupiny DAV. V letech 1934–1938 učil na měšťanské škole Šuranech a v roce 1938 byl jmenován ředitelem měšťanské školy v Galantě (1938–1945). \n\nPo osvobození působil v komunistickém nakladatelství Pravda, od roku 1947 jako jeho ředitel. Později přešel na dráhu vysokoškolského učitele. V roce 1952 se stal vedoucím katedry marxismu-leninismu na Vysoké škole ekonomické v Bratislavě, v roce 1953 byl jmenován univerzitním profesorem filozofie. V letech 1953–1956 byl děkanem národohospodářské fakulty Vysoké školy ekonomické v Bratislavě. V roce 1955 dosáhl vědecké hodnosti doktora filozofických věd (DrSc.) a v témže roce byl jmenován akademikem Slovenské akademie věd. V letech 1954–1957 byl členem ústředního výboru Komunistické strany Slovenska. V období 1960–1969 byl ředitelem Filozofického ústavu Slovenské akademie věd a v roce 1962 se stal akademikem Československé akademie věd.\n\nZemřel 22. dubna 1974 v Bratislavě. \n\n\n"}
{"id": "1516904", "url": "https://cs.wikipedia.org/wiki?curid=1516904", "title": "Karel Schleyder", "text": "Karel Schleyder\n\nKarel Schleyder (3. června 1860 Holešovice-Bubny – 1932) byl český železniční odborník a vynálezce, starosta Rakovníka.\n\nVystudoval karlínskou reálku a roku 1883 absolvoval strojnictví na české technice v Praze. Poté krátkou dobu pracoval v cukrovaru hraběte Harracha v Sadové a v pražské továrně firmy Viliam A. Stone, aby roku 1884 nastoupil jako technik k c. k. státním drahám. Postupně působil ve výtopnách Podmokly, Hroby, Louny, Tábor a Zdice, kde se stal vrchním inženýrem. Vynalezl nebo zdokonalil řadu strojů a přístrojů v oboru železniční dopravy, byl mj. autorem patentu na spalovač kouře pro parní lokomotivy. Přispíval také do odborných časopisů. Od roku 1904 řídil výtopnu v Rakovníku, později zde v letech 1912 až 1919 také vykonával funkci starosty a jako takový měl zásluhu na prosperitě města i během války. Poté byl přeložen na Slovensko, kde se stal ředitelem československých drah v Košicích.\n\n"}
{"id": "1516905", "url": "https://cs.wikipedia.org/wiki?curid=1516905", "title": "Eisarena Salzburg", "text": "Eisarena Salzburg\n\nEisarena Salzburg je multifunkční stadion postavený v Salzburgu v roce 1960. Je to domácí stadion pro EC Red Bull Salzburg, hokejový klub hrající Erste Bank Ice Hockey League a DEC Salzburg Eagles, salcburský ženský hokejový klub, který soutěží v nejvyšší ženské lize a Elite Women Hockey League.\n\nSoučasnou Eisarenu navrhl architekt Heinz Hochhäusl v salcburském Volksgarten. V letech 2002 a 2003 byla s pomocí hlavního sponzora hokejového klubu EC Red Bull Salzburg Red Bull GmbH a jejich patrona Dietricha Mateschitze provedena přeměna na víceúčelovou halu. Hala je 80 metrů široká, 60 metrů vysoká a 13,5 metrů vysoká. Nabízí prostor pro 3 500 návštěvníků při hokejových zápasech, ale také až 6 800 při jiných akcích. Arena má dvě kluziště o rozloze 3 600 metrů čtverečních, z nichž jedna je venku.\n\n"}
{"id": "1516911", "url": "https://cs.wikipedia.org/wiki?curid=1516911", "title": "Zápas v Tádžikistánu", "text": "Zápas v Tádžikistánu\n\nZápas patří v Tádžikistánu mezi populární sportovní aktivity z historií hlubuko do minulosti. Veškerý souboj vychází z tradičního zápasu zvaného guštingiri (гӯштингирӣ). Tádžikům je tak nejbližší olympijský sport judo, zápas sambo a bucharský kuraš, který má z guštingiri mnoho společných rysů.\n\nPočátky zápasení na území dnešního Tádžikistánu lze vysledovat do starověku do dob, kdy území spadalo pod Sogdianu a Baktrii. Sogdové znali dva typy zápasu, zápas s tzv. volným úchopem a předem daným úchopem, kdy se zápasníci chytili a drželi okolo pasu reps. za pás. Obe styly zápasu popisují ve svých dílech spisovatelé Firdausí, Sa'dí, Avicenna, Vosifí, Husajn Vojzí Košifí a další. První turnaje a příprava zápasníků se písmem datují do raného středověku do období výbojů dynastie Abbásovců, kdy bylo území známé pod latinským názvem Transoxanie (Movarounnahr). Tádžikové sdílí svá území s Uzbeky a jejich národní zápasy se od sebe prakticky neliší. Hlavním městem obou národů bylo po staletí město Buchara.\n\nPrvním typem národního tádžického zápasu (гӯштини миллӣ) je \"guštingirí\" (гӯштингирӣ) nebo \"guštini buchoroj\" (гӯштини бухороӣ) – bucharský kuraš (Uzbekistán). Centrem tohoto zápasu je vilájet Chatlon, Horský Badachšán, okres Rašt, uzbecký vilájet Surxondaryo. Druhým a opomíjeným typem je kamarbandgirí (камарбандгирӣ) \"guštini tarzi farghonagí\" (Гӯштини тарзи фарғонагӣ) – ferganský kuraš, typický pro severní území Tádžikistánu, vilájet Sogd. \n\nTradičně se zápasilo v pláštích (županech) zvaných džoma (جامه, ҷома) nebo v letní vestě bez rukávů dželak (جيلک, ҷелак). Džoma je známá v mnoha variantách. Mezi nejpopulárnější patří tzv. bekasab. Pláště byly kolem pasu ovázány opaskem kamarbandi (камарбанди), případně pouze šátkem rujmol (рӯймол). Nezbytná byla pokrývka hlavy, tádžická ťubetějka toki (toqi). Zápasníkům se říká guštingirové a v případě úspěšných zápasníků pahlavoni (паҳлавон). Pahlavoni se těší v Tádžikistánu velké úctě. Každý ženich touží mít na svatbě za svědka pahlavona. K typickým předturnajovým rituálům patří u pahlavona návštěva mazarů (zijára).\n\nSlovo guštingiri se skládá ze slov guštin (zápas) a gir(í) (sevření, popadnutí, chycení). Slovo gušti(n) je odvozeno od perského kušti (куштӣ) a v některé literatuře se dá najít výraz kuštin a kuštingirí.\n\nGuštingiri je k vidětí během soukromých oslav zvaných tui (svatba, obřízka). Turnaje o ceny se konají po celé zemi v období jarní rovnodennosti, během svátku Nourúz a na podzim, během svátku Mehregan. Často jde o rivalitu mezi Tádžiki a Uzbeky. Smysl zápasení souvisí se starou vírou Tádžiků mazdaismem a je symbolizován útokem lva na býka. Největší turnaj (jarní slavnost) Sajri Tamašoteppai Kulob (Сайри Тамошотеппаи Кӯлоб) se pořádá ve městě Kulob, kde se s okolních okresů sejde na 300 zápasníků. Generace Tadžiků, která vyrostla v období Sovětského svazu přešla z praktických důvodu ze zápasení v džomě (dželaku) k zápasení v sambistické kurtce a v současné době i v judogi. V dvacátém prvním století tak pahlavoni zápasí výhradně v japonských a ruských vestách. Tradiční cenou pro vítěze je zlatem vyšívaný (lemovaný) župan (džoma zarduzí).\n\nZpůsob výuky mladých zápasníků je svévolný. Probíhá v naprosté většině na vesnicích, kde místní často vysloužilý pahlavon zvaný usto (učitel) vezme na louku mladé chlapce a učí je jednotlivé chvaty. Místo a způsob výcviku (tělovýchova) se nazývá varziš. Učedníkům se říká šogird. Chlapci se dále zdokonalují v zápasu na různých soukromých oslavách tuis, kde zápasí s chlapci ze sousedních vesnic. Když usto uzná připravenost šogirda dostane požehnání fotika (фотиҳа) a rituálním způsobem je svázán opaskem kamarbandon.\n\ndastpeč (дастпеч), surun (сурун), tob (тоб), kokí (kokma) (қоқӣ (қоқма)), popeč (popečak) (попеч (попечак)), duk (дук), halluk (ҳаллук, (чиландозӣ), čilandozí (чиландозӣ), sarisevčí (сарисевҷӣ)\n\nPrvní studie a psaná pravidla guštingiri vznikla ve čtyřicátých letech dvacátého století z pera sovětského vědce Jakuba Abramova na jehož práci navázal v osmdesátých letech v Dušanbe Anvar Bobodžonov (Babadžanov). Zápas řídí rozhodčí sarkarda. Důležitou postavou je moderátor/komentátor turnaje zvaný čarči. Pravidla guštingiri dovolují zápasníkům provádět chvaty za soupeřův opasek (kamarbandi, rujmol) a límce girebon (гиребон). Rukávy býly v dřívějších dobách srolovány. Úchop od pasu (pod opaskem) dolů není dovolen (u bucharského stylu se smí soupeř chytat za stehna). Guštingiri neobsahuje údery zatnutou pěstí a kopy. V guštingiri neexistuje boj na zemi. Submisivní techniky jsou známé z minulosti (škrcení, páky v postoji), ale dle současných pravidel jsou zakázány. Časový limit nebyl v minulosti stanovem. Zápasí se na trávě, písku, žíněnce, tatami a vyšších polohách i na sněhu na boso a zápas končí hodem, podrazem či strhem jednoho ze soupeřů na lopatky. V některých oblastech je potřeba soupeře na lopatkách udržet potřebný čas.\n\nÚzemí Tádžikistánu bylo součástí carského Ruska od druhé poloviny 19. století. Tádžická SSR patřila v éře Sovětského svazu k hospodářsky (nikoliv kulturně) k nejzaostalejším sovětským republikám kvůli svému převážně hornatému prostředí. Po rozpadu Sovětského svazu v roce 1991 se situace ještě zhoršila. Vrcholová příprava je tedy pro tádžické zápasníky problematická. Vybrání sportovci se připravují na pod různými granty mezinárodního olympijského výboru.\n\nJudo, zápas sambo a kuraš jsou v Tádžikistánu vnímány co do přípravy jako jeden sport, který se pro ně v principu liší v oblečení. První sportovní zápasnickou osobností byl z dob Sovětského svazu mistr světa v sambu z roku 1975 Saidmumin Rahimov. Druhý titul mistra světa v sambu vybojoval po dlouhých 42 letech v roce 2017 Behruz Chodžazoda a dle tradice podstoupil zijáru položením květin na hrob svého předchůdce.\n\nV judu je zisk medailí pro tádžické sportovce složitější kvůli vysoké konkurenci. Z Tádžiků se dokázal v judu prosadit Rasul Bokijev, který se však vrcholově připravoval v Rusku a za Rusko na některých turnajích nastupoval. Rasul Bokijev získal v roce 2008 bronzovou olympijskou medaili na olympijských hrách v Pekingu a byl třetí na mistrovství světa v Riu v roce 2007.\n\nOlympijský zápas (zápas řecko-římský, volný styl) patří mezi tradiční sporty v Tádžikistánu, avšak kvůli vysoké kokurenci se nikdo z Tádžiků výrazně v sovětské reprezentaci neprosadil a tento trend pokračoval v éře samostatnosti od roku 1991. \n\nNejvětších úspěchu v olympijském zápasu dosáhli pro Tádžikistán koupení sportovci z ruské republiky Dagestán. Nejvýraznějším byl Jusup Abdusalamov, stříbrný medailista z olympijských her v Pekingu v roce 2008.\n\n"}
{"id": "1516914", "url": "https://cs.wikipedia.org/wiki?curid=1516914", "title": "Rybníky u Chotěšic", "text": "Rybníky u Chotěšic\n\nRybníky u Chotěšic jsou soustavou dvou malých rybníků o rozloze vodní plochy 0,22 ha a 0,55 ha nalézajících se na Smíchovském potoce na jihovýchodním okraji obce Chotěšice v okrese Nymburk. Rybníky jsou využívány pro chov ryb.\n"}
{"id": "1516916", "url": "https://cs.wikipedia.org/wiki?curid=1516916", "title": "Maorský prapor", "text": "Maorský prapor\n\n28. (maorský) prapor (anglicky: \"28th (Māori) Battalion\") byl prapor pěchoty 2. divize Armády Nového Zélandu, který sloužil během druhé světové války. Zformován byl 26. ledna 1940 po tlaku maorských poslanců a organizací napříč zemí na labouristickou vládu, s cílem založení samostatné jednotky Maorů, a jejího vyslání do zámořských misí. Jednotka navázala na tradici maorského ženijního praporu z první světové války. Maorové rovněž usilovali o zvýšení prestiže vlastního etnika. Po boku pakehských spolubojovníků působili v rámci vojsk Britského impéria. Další generace domorodých obyvatel Nového Zélandu s válečnickými kořeny tak mohla vyzkoušet své bojové umění v moderním válečném konfliktu.\n\nMaorský prapor byl založen v roce 1940 jako součást 2. expedičního sboru Nového Zélandu, a připojen pod velení 2. novozélandské divize jako zvláštní prapor, který postupoval mezi jejími třemi pěchotními brigádami. Zasáhl do bitvy o Řecko, bojů v severní Africe a italského tažení. \n\nV bojích si členové praporu vysloužili reputaci od důstojníků spojeneckých sil, tak i nacistických velitelů. Zejména obratnost v kontaktním boji s bajonety jim od protivníků – včetně Rommela – vynesla přezdívku „lovci skalpů“. Velitel Afrikakorpsu Erwin Rommel na adresu praporu uvedl: „\"Dejte mi maorský prapor a já dobudu svět\"“. Po ukončení války v Evropě se část jednotky o síle 270 mužů připojila ke kontingentu v Japonsku, představujícího složku Okupačních sil Britského společenství, než byla po připlutí do Wellingtonu v lednu 1946 rozpuštěna. \n\nCelkově praporem prošlo 3 600 mužů, z nichž 649 bylo zabito v boji či zemřelo na následky zranění a 1 712 dalších vojáků utrpělo zranění. Vyjma toho 29 mužů zemřelo v důsledku služby po odchodu z jednotky a dva byli zabiti během nehody při výcviku na Novém Zélandu.\n\n\n"}
{"id": "1516918", "url": "https://cs.wikipedia.org/wiki?curid=1516918", "title": "Septální jádro", "text": "Septální jádro\n\nSeptální jádra (mediální olfaktorní area) jsou sadou různých struktur, které leží pod rozvětvením corpus callosum, anteriorně k lamina terminis (vrstva šedé hmoty v mozku spojující optické chiasma a anteriorní komisuru, kde se spojuje s rostrální laminou). Septální jádra jsou složena ze středně velkých neuronů, které se dělí na skupiny mediální, laterální a posteriorní. Septální jádra přijímají oboustranná spojení z čichového bulbu, hippocampu, amygdaly, hypothalamu, středního mozku, habenuly, gyrus cingulate a thalamu. \n\nOblast septa (mediální olfaktorní area) nemá žádný vztah ke vnímání vůní, ale u zvířat je považována za oblast potěšení. Septální jádra hrají roli v odměně a posílení ve spojení s jádrem accumbens. V 50. letech 20. století Olds & Milner dokázali, že krysy s elektrodami implantovanými v této oblasti se opakovaně samočinně stimulují, např. tisknou páčku, aby se k nim dostal elektrický proud stimulující neurony. Pokusy na septickém úseku lidí probíhaly od šedesátých let.\n\nDorsální septum se promítá do laterální preoptické oblasti, laterálního hypotalamu, periventrikulárního hypotalamu a midlinového thalamu. \n\n"}
{"id": "1516921", "url": "https://cs.wikipedia.org/wiki?curid=1516921", "title": "Periakvaduktální šedá hmota", "text": "Periakvaduktální šedá hmota\n\nPeriakvaduktální šedá hmota (PAG, řidč. periakvaduktální šeď) je jádro, které hraje rozhodující roli v autonomní funkci, motivovaném chování a reakcích chování na hrozící podněty. PAG je také primární kontrolní centrum pro sestupnou modulaci bolesti. Obsahuje buňky produkující enkefalin, které potlačují bolest. \n\nPeriakvaduktální šedá hmota je šedá hmota lokalizovaná kolem mozkového akvaduktu uvnitř tegmenta středního mozku. Proniká do jádra raphe magnus a obsahuje také sestupné autonomní trakty. Ascendentní vlákna bolesti a teploty spinothalamického traktu posílají informace do PAG prostřednictvím spinomesencefalického traktu (vlákna vycházejí z páteře a končí v PAG, v mezencefalonu neboli midbrainu). \n\nTato oblast byla použita jako cíl pro implantáty stimulující mozek pacientů s chronickou bolestí.\n\nStimulace periaqueduktuální šedé hmoty středního mozku aktivuje neurony uvolňující enkefalin, které pronikají do jádra raphe v mozkovém kmeni. 5-HT ( serotonin ) uvolněný z jader raphe sestupuje do dorzálního rohu míchy, kde vytváří excitační spojení s „inhibičními interneurony “ umístěnými v Lamine II (substantia gelatinosa ). Po aktivaci tyto interneurony uvolňují buď enkefalin nebo dynorfin (endogenní opioidní neurotransmitery), které se vážou na opioidní receptory mu na axonech vstupujících vláken C a A-delta nesou signály bolesti z nociceptorů aktivovaných na periferii. Aktivace mju-opioidního receptoru inhibuje uvolňování susbtance P z těchto přicházejících neuronů prvního stupně a následně inhibuje aktivaci neuronu druhého stupně, který je zodpovědný za přenos signálu bolesti do spinothalamického traktu do ventroposteriolaterálu. jádro (VPL) thalamu. Nociceptivní signál byl potlačen předtím, než byl schopen dosáhnout kortikálních oblastí, které interpretovaly signál jako „bolest“ (jako je přední cingulate). Toto je někdy označováno jako Gate control v rámci teorie bolesti a je podporováno skutečností, že elektrická stimulace PAG má za následek okamžitou a hlubokou analgezii . Periaqueductal grey je také aktivován prohlížením zneklidňující obrazy spojené s bolestí. \n\nByly identifikovány tři známé druhy opioidních receptorů : mu (μ), kappa (K) a delta (5) . Syntetická léčiva opioidů a derivátů opioidů aktivují tyto receptory (možná přímým působením na PAG, kde jsou tyto receptory hustě exprimovány) za vzniku analgezie. Mezi tyto léky patří morfin, heroin (diacetylmorfin), petidin, hydrokodon, oxykodon a podobné sloučeniny snižující bolest. \n\nDorsální PAG neurony jsou aktivovány během různých obranných chování. Stimulace dorzálních a laterálních aspektů PAG může vyvolat obranné reakce charakterizované zmrazením imobility, běhu, skákání, tachykardie a zvýšením krevního tlaku a svalového tonusu . Na rozdíl od toho stimulace kaudálního ventrolaterálního PAG může vést k imobilnímu, uvolněnému držení těla známému jako klid, zatímco jeho inhibice vede ke zvýšené lokomotorické aktivitě. \n\nLézie kaudálního ventrolaterálního PAG mohou značně snížit podmíněné zmrazení, zatímco léze dorzálního aspektu mohou redukovat vrozené obranné chování, což prakticky „ zkroutí “ zvíře   . \n\nNeurony PAG jsou excitovány endorfiny a opiátovými analgetiky . Hraje také roli v ženském kopulačním chování (viz chování Lordosy ) prostřednictvím cesty z jádra ventromedialu hypotalamu . \n\nPAG se může podílet na mateřském chování člověka. PAG obsahuje vysokou hustotu receptorů vasopressinu a oxytocinu a má přímé spojení s orbitofrontální kůrou, což by mohlo zprostředkovat roli PAG v mateřské lásce. Boční orbitofrontální kůra je aktivována příjemnými vizuálními, hmatovými a čichovými stimuly. Jeho odpověď závisí spíše na příjemnosti než na intenzitě stimulace. Zde její činnost pravděpodobně odráží jeden aspekt příjemných emocí spojených s mateřskou láskou. \n\n\n"}
{"id": "1516937", "url": "https://cs.wikipedia.org/wiki?curid=1516937", "title": "NGC 1746", "text": "NGC 1746\n\nNGC 1746 je asterismus v souhvězdí Býka s magnitudou 6,1.\nOd Země je vzdálen přibližně 2 600 světelných let a možná je tvořen dvěma hvězdokupami s označením NGC 1750 a NGC 1758.\n\nNGC 1746 se dá na obloze snadno vyhledat i triedrem 7° jihozápadně od jasné hvězdy Nath (β Tauri). Tato část oblohy není příliš bohatá na hvězdy, protože ji zakrývají rozsáhlé husté pásy temných mlhovin, které v souhvězdí Býka tvoří soustavu molekulárních mračen. Pomocí triedru 10x50 je v této oblasti vidět tucet červenooranžových hvězd, které jsou rozprostřené v oblasti o poloměru skoro 1°. Malý dalekohled ukáže v severovýchodní oblasti řetěz trochu jasnějších hvězd, a to blízko dvou oranžových hvězd sedmé a osmé magnitudy, které se při pečlivém pozorování ukážou jako dvojhvězdy. Hojná přítomnost červených obrů ukazuje na pokročilé stáří této skupiny hvězd a ve skutečnosti se zde nenachází žádná modrá hvězda.\n\nObjekt je viditelný ze všech oblastí Země kromě polárních oblastí. Leží blízko ekliptiky, takže je často zakrýván Měsícem nebo zastiňován jasem planet sluneční soustavy.\nI přes jeho výrazný jas a velkou rozlohu byl objekt NGC 1746 poprvé popsán až v roce 1863, kdy jej pozoroval Heinrich Louis d'Arrest svým čočkovým dalekohledem o průměru 11 palců. John Herschel jej pak přidal mezi poslední objekty svého katalogu General Catalogue of Nebulae and Clusters pod číslem 5349.\nS polohou NGC 1746 se však překrývají hvězdokupy NGC 1750 a NGC 1758, které objevil William Herschel 26. prosince 1785.\nNGC 1746 je velmi rozsáhlý objekt, který hostí více než stovku hvězd až do 13. magnitudy. Přesto jde o poměrně málo známý a málo studovaný objekt. V roce 1998 byl zveřejněn fotometrický výzkum, který podrobně prozkoumal tento objekt a dvě hvězdokupy NGC 1750 a NGC 1758, které se přes něj zdánlivě prostírají. Podle tohoto výzkumu nepředstavuje NGC 1746 žádnou fyzickou soustavu hvězd, ale v oblasti objektů NGC 1750 a NGC 1758 potvrdil přítomnost přinejmenším jedné skutečné hvězdokupy.\n\n"}
{"id": "1516941", "url": "https://cs.wikipedia.org/wiki?curid=1516941", "title": "Cingulární kortex", "text": "Cingulární kortex\n\nCingulární kortex (či cingulární korová oblast) je část mozku umístěná v mediální (blíže středu) části mozkové kůry (neokortexu). Cingulární kortex zahrnuje celý gyrus cinguli (cingulární závit, cingulum, pás), který leží bezprostředně nad corpus callosum a jeho pokračování v sulcus cinguli. Cingulární kortex je obvykle považován za část limbického laloku. \n\nKortex přijímá vstupy z thalamu a neokortexu a promítá do entorhinální kůry prostřednictvím cingula. Je nedílnou součástí limbického systému, který se podílí na tvorbě a zpracování emocí, učení a paměti. Kombinace těchto tří funkcí způsobuje, že cingulární gyrus má velký vliv na propojení motivačních výsledků s chováním (např. určitá akce vyvolala pozitivní emoční reakci, která vede k učení). Díky této roli je cingulární kůra velmi důležitá při poruchách jako je deprese a schizofrenie. Hraje také roli ve výkonných funkcích a při regulaci dýchání. \nNázev odvozený z latiny \"cingulātus\" (\"pletený\").\n\nNa základě mozkové cytoarchitektoniky byla rozdělena na Brodmannovy oblasti 23, 24, 26, 29, 30, 31, 32 a 33 . Oblasti 26, 29 a 30 jsou obvykle označovány jako retrospleniální oblasti.\nTato část odpovídá Brodmannovým areám 24, 32 a 33 a LA Constantin von Economo a Bailey a von Bonin. ji dopředu subgenickou oblastí (Brodmannova oblast 25 ), která se nachází pod pravou částí corpus callosum). Je cytoarchitektonicky agranulární. Má gyralní a sulcalní část. Přední cingulární kortex může být dále rozdělen na přední perigenuální a střední cingulární kortex. Přední cingulární kůra přijímá primárně aferentní axony z intralaminárních jader a jader střední linie thalamu. Přední jádro přijímá mamillothalamické aferentace. Neurony mamilárního tělíska přijímají axony od subicula. Celek tvoří nervový obvod v limbickém systému známém jako Papezův obvod. Přední cingulární kůra posílá axony do předního jádra a přes cingulum do jiných Brocaových limbických oblastí. ACC je zapojen do procesů detekce chyb a konfliktů. \n\nPCC odpovídá Brodfmannovým oblastem 23 a 31 in. Jeho buněčná struktura je granulární . Za ním následuje retrospleniální kůra (oblast 29).   Dorsálně je granulární oblast 31. Zadní cingulární kůra dostává velkou část svých aferentních axonů z supraficiálního jádra (nebo jádra nadřazeně LDV thalamu, který sám přijímá axony z subicula. Do jisté míry tak duplikuje Papezův obvod. Rovněž přijímá přímé aferenty ze subikula hipokampu. U Alzheimerovy choroby byl definován hypometabolismus kůry zadního cingula (s 18F-FDG PET). \n\nPoužitím trojrozměrného zobrazovacího postupu magnetické rezonance k měření objemu rostrálního předního cingulárního gyru (perigenuální cingulární gyrus), Takahaši s kolektivem v roce 2003 zjistili, že rostrální přední cingulární gyrus je větší u kontrolních (zdravých) žen než mužů, ale tento rozdíl mezi pohlavími nebyl nalezen u lidí se schizofrenií. Lidé se schizofrenií měli také menší objem perigenuálního cingulárního gyru než kontrolní subjekty. \n\n\"Cingulum\" v latině znamená „pás“. Jméno bylo pravděpodobně vybráno, protože tato kůra z velké části obklopuje corpus callosum . Cingulární kůra je částí \"“grand lobe limbique”\" (Broca (1878)), které sestávalo z horní cingulární části (supracallosa) a dolní hipokampové části (infracallosal). Limbický lalok byl od Broca oddělen od zbytku kůry ze dvou důvodů: jednak proto, že není spletitý, a jednak proto, že gyri jsou zaměřeni parasagitálně (na rozdíl od příčného gyrifikace). Vzhledem k tomu, že parasagitální gyrifikace je pozorována u jiných primátů, byl limbický lalok označen za „bestiální“. Stejně jako v jiných částech kůry došlo i nadále k rozporům, pokud jde o hranice a pojmenování. Brodmann (1909) dále rozlišoval oblasti 24 (přední cingulum) a 23 (zadní) na základě granularity. Naposledy byl zařazen jako součást limbického laloku do systému Terminologia Anatomica (1998) podle von Economova systému (1925). \n\n"}
{"id": "1516942", "url": "https://cs.wikipedia.org/wiki?curid=1516942", "title": "Imunogenní buněčná smrt", "text": "Imunogenní buněčná smrt\n\nImunogenní buněčná smrt je jakákoli buněčná smrt, která vyvolá imunitní odpověď. Nepředvídaná (náhodná) buněčná smrt i regulovaná buněčná smrt mohou vyústit v aktivaci imunitního systému. Imunogenní buněčná smrt kontrastuje s jinými formami buněčné smrti (apoptózou, autofágií), které žádnou imunitní odpověď nevyvolávají, nebo dokonce vyvolávají toleranci imunitního systému.\n\nNázvem \"imunogenní buněčná smrt\" se označuje i jeden typ regulované buněčné smrti, který nastává po stresovém působení na endoplazmatické retikulum a vyvolává imunitní odpověď.\n\nTypy imunogenní buněčné smrti se dělí podle molekulárních mechanizmů, které k smrti vedou, a také molekulárních mechanizmů v průběhu buněčné smrti a po ní. Míra imunogenity, tedy míra stimulace imunitního sytému, je určena antigeny a adjuvans uvolněnými během procesu.\n\nNepředvídaná buněčná smrt je výsledkem poškození buňky, které přesahuje schopnosti opravných mechanizmů. Může se jednat o poškození fyzikální (záření, teplota), chemické (poleptání kyselinou nebo zásadou) či mechanické. Jedná se o nekontrolovaný proces, který vede ke ztrátě membránové integrity. Výsledkem je vylití buněčného obsahu, který může stimulovat imunitní odpověď.\n\nImunogenní buněčná smrt (IBS), nebo také imunogenní apoptóza, je forma buněčné smrti, která vede k regulované aktivaci imunitního systému. Charakteristická pro tuto smrt je apoptotická morfologie, dochází k zachování membránové integrity. Za spouštěč této smrti se považuje stresový stimul působící na endoplazmatické retikulum (ER), s vysokou produkcí reaktivních kyslíkových radikálů. Rozeznávají se dva typy spouštěcích stresorů. Typ I způsobuje poškození ER pouze jako vedlejší účinek, hlavně cílí na mechanizmy udržující fyziologický stav DNA a chromatinu a komponenty buněčné membrány. Typ II cílí specificky na ER. Některá cytostatika, například anthracykliny, oxyplatina nebo bortezomib jsou spouštěcími stresory IBS. Podobně působí i radiační terapie nebo fotodynamická terapie. Některé viry způsobují IBS. Stejně, jako imunogenní buněčná smrt infikované buňky indukuje imunitní odpověď proti infekčnímu agens, IBS nádorových buněk může indukovat efektivní protinádorovou imunitu. Oba mechanizmy způsobují aktivaci dendritických buněk a následnou aktivaci specifických T-buněk. Tohoto efektu lze využít při protinádorové terapii.\n\nIBS je charakterizována vylučováním molekul DAMP, tedy molekul signalizujících buněčné poškození. Mezi nejdůležitější signály DAMP, které buňka vystaví na svůj povrch při IBS, patří kalretikulin, proteiny teplotního šoku, HMGB1 a ATP. Kalretikulin je jedna z molekul endoplazmatického retikula, která je v průběhu IBS translokována na povrch umírající buňky. Tam působí jako stimulující signál pro fagocyty. Proteiny teplotního šoku, zejména HSP70 a HSP90, jsou při stresových podmínkách také vystavené na plazmatické membráně. Působí imunostimulačně při intrerakci s receptory na povrch antigen prezentujících buněk (např. CD91 nebo CD40) a spouštějí zkříženou prezentaci antigenů na MHC I molekulách. To vede k aktivaci CD8+ T-buněčné odpovědi. HMGB1 je molekulou uvolňovanou v pozdní fázi IBS a její detekce okolními buňkami zvyšuje prezentaci antigenů dendritickými buňkami. HMGB1 se váže na několik pattern-recognition receptorů, například TLR2 a TLR4, na povrchu antigen prezentujících buněk. ATP uvolněné během imunogenní smrti má funkci signálu lákajícího fagocyty k místu IBS. Vazba ATP na purinergní receptory cílových buněk je imunostimulační, signalizuje přes aktivaci inflamazomu. DNA a RNA molekuly uvolněné běhěm IBS aktivují TLR3 a cGAS odpovědi, a to jak v umírající buňce, tak v okolních fagocytech.\n\nKoncept použití IBS v protinádorové léčbě začal identifikací spouštěčů, některé z nich jsou uvedeny výše. Ty by se daly použít v léčebné strategii protinádorové vakcinace. Použití induktorů IBS samotných nebo v kombinaci s jinými protinádorovými léčebnými postupy (cílená terapie, imunoterapie) je účinné v myších modelech rakoviny a testuje se v klinických studiích.\n\nDalším typem regulované buněčné smrti, která spouští imunitní odpověď, je nekroptóza. Ta je charakterizovaná nekrotickou morfologií. Tento typ buněčné smrti je spouštěn mikrotraumaty narušující intracelulární i extracelulární homeostázu a je detekován receptory pro poškození a receptory smrti. Například FAS receptor, TNFR1 a pattern-recognition receptory mohou spouštět nekroptózu. Signály z aktivátorů nekroptózy se sbíhají na kinázách RIPK3 a MLKL, jejichž postupná aktivace vede k permeabilizaci membrány.\n\nPyroptóza je typ regulované buněčné smrti, s nekrotickou morfologií a vylitím buněčného obsahu. Je indukovaná nejčastěji jako odpověď na infekci mikrobiálními patogeny, jako jsou \"Salmonella\", \"Francisella\" nebo \"Legionella\". Faktory endogenně produkované při poškození, jako například při infarktu myokardu, mohou také spustit pyroptózu. Cytosolická přítomnost bakteriálních metabolitů a struktur (molekulární vzorce typické pro patogeny, PAMP) iniciuje pyroptózu. Detekce PAMP proteiny z rodiny Nod-like receptorů (NLR), AIM2 nebo pyrinu vede k sestavení inflamazomu a aktivaci kaspázy 1 (CASP1). \n\nDosud známé pattern-recognition receptory indukující tvorbu inflamazomu jsou NLRP3, NLRP1, NLRC4, AIM2 a Pyrin. Tyto proteiny obsahují oligomerizační NACHT domény, CARD domény a některé obsahují i podobné pyrinové (PYR) domény. Kaspáza 1, centrální aktivátorová proteáza pyroptózy, se připouje k inflamazomu přes CARD doménu, nebo pomocí CARD/PYR-obsahujícího adaptorového proteinu ASC. Aktivace kaspázy 1 je centrální událostí pyroptózy a aktivovaná kaspáza 1 proteolyticky aktivuje další zúčastněné kaspázy. U lidí se jedná o kaspázu 3, kaspázu 4 a kaspázu 5, u myší dochází k aktivaci kaspázy 3 a kaspázy 11. Prekurzory IL-1β a IL-18 patří mezi nejvýznamnější substráty kaspázy 1 a sekrece aktivovaných produktů zprostředkovává silný imunostimulační efekt pyroptózy. K uvolnění IL-1β a IL-18 dochází ještě před jakýmikoli morfologickými změnami buňky. Buňka umírá při vylití obsahu, čímž dále rozšiřuje imunogenní molekuly. Mezi ty patří HMGB1, proteiny S100 a IL-1α.\n\nPyroptóza se v některých ohledech podobá apoptóze, což je imunologicky inertní buněčná smrt. Za prvé jsou oba procesy závislé na kaspázách. Každý proces ale využívá specifické kaspázy. V průběhu pyroptózy dochází i ke kondenzaci a fragmentaci chromatinu, ale mechanizmy i výsledek se liší od toho při apoptóze. Odlišně od apoptózy, membránová integrita není při pyroptóze zachovaná, a integrita mitochondriálních membrán zachovaná zůstává a nedochází k vylití cytochromu c.\n\nFerroptóza je také druhem regulované buněčné smrti. Proces ferroptózy začíná v reakci na oxidativní stres a peroxidaci lipidů a je závislý na dostupnosti železa. Nekrotická morfologie je typická pro ferroptotické buňky. Peroxidace lipidů je kakatlyzovaná nejčastěji lipoxygenázami, ale také cyklooxygenázami. Peroxidaci lipidů zabraňuje glutathion peroxidáza 4 (GPX4), a rovnováha uvedených enzymů je klíčovým regulačním krokem ferroptózy. Chelace železa také inhibuje ferroptózu, pravděpodobně vyvázáním železa z lipoxygenáz. Vylití buněčného obsahu při ferroptóze způsobuje imunogenitu tohoto procesu.\n\nMitochondriální perrmeabilizující přechod(z anglického mitochondria permeability transition, MPT)- závislá buněčná smrt je také formou regulované buněčné smrti s nekrotickou morfologií. Oxidativní stres nebo nerovnováha Ca iontů v buňce jsou důležité spouštěče MPT-závislé buněčné smrti. Hlavním procesem v této buněčné smrti je ztráta neprůchodnosti vnitřní mitochondriální mebrány. Přesné molekulární mechanizmy vedoucí k tvorbě permeabilizujících přechodových pórových komplexů mezi vnitřní a vnější mitochondriální membránou nejsou známy. Peptidylprolyl izoomeráza F (CYPD) je jediný známý klíčový protein pro MPT-závislou buněčnou smrt. Ztrátu neprostupnosti vnitřní mitochondriální membrány následuje ztráta membránového potenciálu a rozpad obou mitochondriálních membrán.\n\nParthanatos je další formou regulované buněčné smrti s nekrotickou morfologií. Je indukovaná mnoha různými stresovými podmínkami, nejčastěji však jako odpověď na dlouhodobé alkylační poškozování DNA, hypoxii, hypoglycemii a zánětlivé prostředí. Buněčná smrt je iniciována členy DNA opravných mechanizmů, hlavně poly(ADP-riboza) polymeráza 1(PARP1). Hyperaktivace PARP1 vede k depleci ATP, redoxnímu i bioenergetickému kolapsu a akumulaci poly(ADPriboza) polymerů a poly(ADP-ribozyl)ovaných proteinů. Ty vážou apoptózu indukující faktor asociovaný s mitochondriemi 1 (AIF). Výsledkem je ztráta membránového potenciálu a permeabilizace vnější mitochondriální membrány. Kondenzace a fragmentace chromatinu pomocí AIF je charakteristická pro parthanatos. Je popsaná určitá provázanost parthanatotického procesu s nekroptickým, RIPK3 totiž dokáže stimulovat aktivitu PARP1.\n\nTento typ buněčné smrti byl prokázán u některých patologií, jako jsou některé kardiovaskulární choroby, chorby ledvin, mrtvice a neurodegenerace.\n\nTento druh buněčné smrti je také regulovaným procesem, a je závislý na permeabilizaci lyzozomárních membrán. Morfologie umírajících buněk je různá, byly pozorovány apoptotické, nekrotické i intermediální morfologie. Jedná se o typ obrany při infekci intracelulárními patogeny, ale tento typ smrti je spojován i s různými patofyziologickými procesy, jako remodelace tkání či zánět. Proces smrti je spuštěný permeabilizací lyzozomárních membrán, občas dochází zároveň k permeabilizaci mitochondriálních membrán.\n\nNETotická buněčná smrt je specifickým typem buněčné smrti typickým pro neutrofily, ale byla pozorována i u eozinofilů a bazofilů. Proces je charakterizován vymrštěním chromatinových vláken, která jsou svázána do neutrofilových extracelulárních pastí (z anglického Neutrophil extracellular traps, NET). Tvorba NET je indukovaná většinou jako reakce na mikrobiální infekce, ale dochází k ní i ve sterilních podmínkách některých zánětlivých onemocnění. Kyslíkové radikály v buňce spouštějí uvolnění elastázy a myeloperoxidázy, jejich translokaci do jádra a remodelaci cytoskeletu. Předpokládá se nějaká míra interakce s nekroptotickým aparátem (RIPK a MLKL).\n"}
{"id": "1516943", "url": "https://cs.wikipedia.org/wiki?curid=1516943", "title": "Kalmycký chanát", "text": "Kalmycký chanát\n\nKalmycký chanát (kalmycky Хальмг хана улс) byl nezávislý státní útvar Ojratů (Kalmyků) na březích Kaspického moře v oblasti euroasijské stepi (pomezí Evropy a Asie) rozprostírající se na území dnešní Kalmycké republiky a přilehlých oblastí na severním Kavkaze včetně měst Stavropol a Astrachaň. Nezávislý chanát Ojratů vyznávajících buddhismus, kteří později samy sebe označili za Kalmyky, vedl časté války se sousedními muslimskými chanáty a po boku carského Ruska se zapojil i do mnoha vojenských tažení proti Krymským Tatarům, Osmanské říši, Švédsku či sousedním muslimským tatarským a horským kmenům na severním Kavkaze. Přesto byl Kalmycký chanát v roce 1771 anektován Ruskem. Získalo tak zpět území, které v 17. století obsadili kočovní Kalmyci vyhnaní z Číny. V roce 1771 se proto kvůli sporům s carem část Kalmyků vrátila do Číny a zbytek obyvatel byl přesídlen na Ural nebo násilně začleněn pod Astrachaňskou gubernii.\n"}
{"id": "1516944", "url": "https://cs.wikipedia.org/wiki?curid=1516944", "title": "Revolut", "text": "Revolut\n\nRevolut, Ltd. je finanční technologie (tzv. \"fintech\") nabízející debetní karty, okamžité peer-to-peer platby, správu a směnu valut a kryptoměn. Založen byl v roce 2015 v Londýně.\n\nRevolut nabízí několik služeb, které jsou alternativou k jejich bankovním protějškům. Jedná se zejména o převody peněz a placení debetní kartou. Účet vedený Revolutem je nutné spravovat výhradně přes mobilní aplikaci. Standardní verze není zpoplatněna, pouze prémiové funkce jsou účtovány měsíčně, jsou-li využity.\n\nKlient může kartou platit kdekoli na světě a bude vždy použit takový kurz, který je pro zákazníka nejvíce výhodný, zároveň může využít příznivého kurzu při placení online, obdobně jako s bankovní debetní kartou.\n\nRevolut umí vést účet v 25 světových měnách, včetně české koruny, dále také podporuje správu kryptoměn. Vložené prostředky je možné vybírat prostřednictvím bankomatů nebo je použít v rámci bezhotovostních plateb. Klient může použít fyzickou platební kartu nebo (dynamickou) virtuální kartu.\n\nV červenci 2019 měl Revolut přes 6 000 000 klientů po celém světě.\n"}
{"id": "1516948", "url": "https://cs.wikipedia.org/wiki?curid=1516948", "title": "Hydrogendifluoridy", "text": "Hydrogendifluoridy\n\nHydrogendifluoridy jsou chemické sloučeniny s aniontem HF.\n\nHydrogendifluoridový ion je lineární, centrosymetrická částice (symetrie D) s délkou vazby 114 pm. Vazebná energie je vyšší než 155 kJ.mol. Z hlediska teorie molekulových orbitalů lze vazbu v iontu charakterizovat jako třícenterní čtyřelektronovou vazbu.\n\nV nevodném prostředí může vystupovat jako zásada:\n\nV přítomnosti vody se chová jako kyselina:\n\nSoli, např. hydrogendifluorid draselný nebo amonný, lze připravit přímou reakcí:\n"}
{"id": "1516950", "url": "https://cs.wikipedia.org/wiki?curid=1516950", "title": "Skautský činovnický slib", "text": "Skautský činovnický slib\n\nČinovnický slib je slib českých skautů, kteří vykonávají nějakou funkci v řízení skautské organizace (\"činovníci\"; např. vedoucí oddílů nebo středisek, hospodáři ap.). Slib se zpravidla skládá při převzetí první takové funkce.\n\nVěřící členové mohou slib doplnit dovětkem: \"K tomu mi dopomáhej Bůh.\"\n\nToto znění bylo schváleno sněmem v Litomyšli v roce 2014. Předcházel mu \"vůdcovský slib\", který v Junáku skládali absolventi vůdcovské zkoušky, ve znění:\n\n"}
{"id": "1516956", "url": "https://cs.wikipedia.org/wiki?curid=1516956", "title": "Vector M12", "text": "Vector M12\n\nAutomobil byl založen na voze Lamborghini Diablo a využíval většinu jeho mechanických komponentů včetně motoru V12. K tomuto kroku přistoupila společnost Megatech, jenž vlastnila i společnost Lamborghini, za účelem snížení nákladů a zjednodušení výroby. Motor byl ovšem namontován před převodovkou, nikoli za ní, jako u vozů Lamborghini. Design byl inspirován konceptem Vector AWX-3. Původně měl M12 převzít design konceptu kompletně, tomu ale zabránil bývalý majitel Vector Motors Jerry Wiegert, který si design nechal patentovat a hrozil žalobou. Megatech tedy najal designéra Petera Stevense s úkolem AWX-3 dostatečně přetvořit a zmodernizovat. Název odkazoval na počáteční písmeno společnosti Megatech a počet válců. \n\n5,7 litrový motor Lamborghini V12 měl výkon 492 koní (367 kW) při 5200 ot/min a 576 N⋅m točivého momentu při 4900 ot/min. M12 byl schopen zrychlit z 0 na 100 km/h za 4,8 sekundy a měl nejvyšší rychlost 304 km/h. \n\nSpolečnost Megatech zamýšlela, že M12 bude úspornější verzí AWX-3 se spotřebou pouze 21 litrů na 100 kilometrů. Celkem bylo vyrobeno 17 automobilů - tři nebo čtyři koncepční modely a 14 produkčních modelů. Jeden z koncepčních vozů M12 byl továrnou předělán na závodní specifikaci, ale kvůli přemíře mechanických problémů byl neúspěšný. Stejný vůz byl později znova předělán, tentokrát na SRV8, který měl být nástupcem M12. \n\nVýroba M12 skončila v roce 1999, když Vector nemohl zaplatit Lamborghini za motory. Lamborghini si vzalo jako platbu jeden z vozů W8, bývalý majitel Wiegert se ovšem o vůz soudil a nakonec zůstal jeho. \n\nVector M12 získal nepříznivé ocenění časopisu \"Autoweek\" za nejhorší auto, jaké kdy bylo v historii \"Autoweek\" testováno. \n\nM12 se objevilo v řadě videoher, např.: \n\n"}
{"id": "1516958", "url": "https://cs.wikipedia.org/wiki?curid=1516958", "title": "Offa z Beneventa", "text": "Offa z Beneventa\n\nSvatá Offa z Beneventa, O.S.B. ( - 1070 Benevento) byla italská řeholnice Řádu svatého Benedikta a abatyše.\n\nŽila jako poustevnice na hoře svaté Agáty poblíž města Capua. Poté byla jmenována abatyší kláštera sv. Petra ad Caballum. Ženský klášter stál podél Via Appia. Založený byl Teodoradou, manželkou Romualda I. z Beneventa. Zemřela roku 1070.\n\nJejí svátek se slaví 31. prosince.\n\n"}
{"id": "1516959", "url": "https://cs.wikipedia.org/wiki?curid=1516959", "title": "Riesbürg", "text": "Riesbürg\n\nRiesbürg je obec v zemském okrese Ostalb v Bádensku-Württembersku. Je tvořena územím původně samostatných obcí Pflaumlochu a Goldburghausenu a Utzmemmingenu.\n\nObec Riesbürg se rozkládá v jihozápadní části Rieského kráteru západně od Nördlingenu.\nNa severu hraničí obec s Kirchheim am Ries, na východě s bavorským městem Nördlingenem, na jihu s městem Neresheimem a na západě s městem Bopfingenem. \n\nObec se skládá ze dvou prostorově oddělených částí – severní části tvořené vesnicemi Pflaumlochem a Goldburghausenem a jižní části tvořené vesnicí Utzmemmingenem; tyto dvě části obce odděluje území Bobfingenu a Nördlingenu. K obci náleží pět územních jednotek – k bývalé obci Goldburghausenu náleží vesnice Goldburghausen, k bývalé obci Pflaumlochu náleží vesnice Pflaumloch, k bývalé obci Utzmemmingenu náleží vesnice Utzmemmingen, dvůr Altenbürg, dům Ringlesmühle a někdejší sídlo Rysmühle.\n\nČást Pflaumloch leží na spolkové silnici B 29 a na železniční trati Aalen–Donauwörth, je správním střediskem obce a žije v něm asi 1000 obyvatel. Utzmemmingen se nachází již na severním úpatí Švábské Alby. Žije v něm okolo 1100 obyvatel. Nejmenší částí obce je Goldburghausen s asi 300 obyvateli.\n\nStruktura půdního fondu podle dat zemského statistického úřadu v roce 2018:\n\nObec Riesbürg vznikla v rámci správní reformy sloučením obcí Goldburghausenu a Utzmemmingenu s Pflaumlochem v letech 1972 a 1973; v roce 1973 byla obec přejmenována na Riesbürg.. Název Riesbürg je umělým názvem a odkazuje jednak na Rieský kráter, na jehož okraji obec leží, jednak k bývalé pevnostní zástavbě na území Utzmemmingenu, zejména k hradu Alte Bürg (poblíž dvora Altebürgu).\n\nÚzemí obce náleželo od počátku 19. století k Württembersku. V rámci Württemberska spadalo k Neresheimu. V roce 1938 přešlo území obce pod zemský okres Aalen, správní reformou pak v roce 1973 bylo zařazeno do zemského okresu Ostalb.\n\nČást Pflaumloch se poprvé připomíná roku 1246, roku 1503 se uvádí jako Pflaulach. V rámci mediatizace připadlo panství Oettingenů roku 1806 nejdříve Bavorskému království, posléze roku 1810 územní výměnou Württemberskému království. V roce 1872 žilo v Pflaumlochu 481 obyvatel, z toho bylo 171 evangelíků a 125 židů ().\n\nČást Utzmemmingen je doložena k roku 852. Část Goldburghausen má první zmínku z roku 1276 a náležela dlouhou dobu k říšskému městu Nördlingenu. Stejně jako Pflaumloch se obě části staly součástí Württemberského království začátkem 19. století. Utzmemmingen je od roku 1972 státně uznaným rekreačním místem.\n\nVeřejnou správu pro obec vykonává na smluvním základu město Bobfingen. Obecní rada má po volbách v roce 2019 dvanáct členů.\n\nZákladní škola je v části Utzmemmingenu a v Pflaumlochu. V provozu je taktéž jedna římskokatolická mateřská škola v Utzmemmingenu a jedna evangelická v Pflaumlochu.\n\nV náboženském vyznání obyvatel Utzmemmingenu převažuje římskokatolické vyznání, a to z důvodu historické příslušnosti obce k Řádu německých rytířů. Kostel je zasvěcen svatému Martinovi a byl vystavěn roku 1742 na místě staršího kostela. V Pflaumlochu žije jak církevní komunita evangelická, tak římskokatolická. V Goldburghausenu je komunita evanglická, kostel je zasvěcen svatému Michaelu a je ještě z dob předreformačních.\n\nŽidé žili v Pflaumlochu od roku 1487. Synagogu si postavili roku 1703, roku 1802 vyhořela, obnovena byla roku 1846. Obci byla synagoga darována roku 1907, od roku 1963 se užívá jako radnice. Židovský hřbitov byl zřízen roku 1840 a existuje dosud.;\n\nPo dlouhou dobu existuje vztah kmotrovství s jednotkami Bundeswehru umístěnými v Ellwangenu.\n\nPartnerskou obcí ze zahraničí je francouzské město Esvres-sur-Indre v Touraine (současný departement Indre-et-Loire, a to ještě z doby, kdy tento vztah navázala ještě samostatná obec Utzmemmingen.\n\nV Goldburghausenu se nachází muzeum Goldbergu. Jeho expozice se týkají osídlení Goldbergu v době kamenné. Goldberg je skalní útvar a chráněná přírodní oblast mezi Plaumlochem a Goldburghausenem. \n\nNejvyšším bodem okolní krajiny obce je Ohrengipfel (652 m), který leží na okraji Rieského kráteru mezi Utzmemmingenem a Bopfingenem-Härtsfeldhausenem.\n\nNa kraji území Utzmemmingenu – již na území Nördlingenu – se nachází Ofnetské jeskyně. Ve Velké ofnetské jeskyni byly začátkem 20. století nalezeny lidské lebky z doby kamenné, všechny orientovány směrem na západ. Níže nedaleko pod Ofnetskými jeskyněmi se dochovaly zbytky římské villy; k vidění jsou obnovené základy tehdejších budov.\n"}
{"id": "1516960", "url": "https://cs.wikipedia.org/wiki?curid=1516960", "title": "Diecéze Aguascalientes", "text": "Diecéze Aguascalientes\n\nDiecéze Aguascalientes je diecéze římskokatolické církve, nacházející se v Mexiku.\n\nDiecéze zahrnuje federální stát Aguascalientes, města Ojuelos de Jalisco, Villa Hidalgo, Teocaltiche, Encarnación de Díaz, Lagos de Moreno, Loreto, Villa García a Pinos.\n\nBiskupským sídlem je město Aguascalientes, kde se také nachází hlavní chrám – Katedrála Nanebevzetí Panny Marie.\n\nRozděluje se do 109 farností, a to na 11 200 km². K roku 2015 měla 1 687 045 věřících, 270 diecézních kněží, 40 řeholních kněží, 1 trvalého jáhna, 58 řeholníků a 675 řeholnic.\n\nDiecéze byla zřízena 27. srpna 1899 bulou \"Apostolica Sedes\" papeže Lva XIII., a to z části území arcidiecéze Guadalajara. \n\n\n"}
{"id": "1516963", "url": "https://cs.wikipedia.org/wiki?curid=1516963", "title": "Diecéze Ahiara", "text": "Diecéze Ahiara\n\nDiecéze Ahiara je diecéze římskokatolické církve v Nigérii.\n\nDiecéze zahrnuje region Mbaise, část nigerijského státu Imo.\n\nBiskupským sídlem je město Ahiara, kde se také nachází hlavní chrám – Katedrála Maria Mater Ecclesiae.\n\nRozděluje se do 73 farností, a to na 425 km². K roku 2015 měla 519 000 věřících, 128 diecézních kněží, 7 řeholních kněží, 16 řeholníků a 127 řeholnic.\n\nDiecéze byla zřízena 18. listopadu 1987 bulou \"Dominici gregis\" papeže Jana Pavla II., a to z části území diecéze Owerri. \n\n\n"}
{"id": "1516965", "url": "https://cs.wikipedia.org/wiki?curid=1516965", "title": "Need for Speed Heat", "text": "Need for Speed Heat\n\nNeed for Speed Heat je závodní videohra vyvinutá společností Ghost Games a publikovaná společností Electronic Arts pro Microsoft Windows, PlayStation 4 a Xbox One. Jedná se již o 29. titul série \"Need for Speed\". Need for Speed Heat je po hrách \"Need for Speed Rivals\", \"Need for Speed (2015)\", \"Need for Speed Payback\" již čtvrtý titulem, který vyvíjela společnost Ghost Games. Hra vyšla 25 let od vydání prvního dílu ze série \"NFS\" – \"The Need for Speed (1994)\". Hra byla oficiálně představená 14. srpna 2019. Videohra bude mít celosvětovou premiéru 8. listopadu 2019.\n\nHra je zasazena do fiktivního města Palm City, které je inspirováno městem Miami. Jedná se o otevřený svět. Ve hře bude mechanizmus střídání dne a noci. Obě části dne se budou vzájemně lišit. Přes den se bude možno účastnit veřejných akcí zvaných \"Speedhunters Showdown\", za které lze získat peníze. Přes noc se bude možné účastnit nelegálních pouličních závodů, za které lze získat body reputace. Za reputaci se budou odemykat nové díly pro tuning vozidla, ty si následně bude možné koupit za peníze. Denní doba se nebude lišit pouze systémem odměn, ale i chováním policistů. Přes den budou policisté dodržovat pravidla, bude se tak jednat pouze o policejní honičky. Naopak v noci bude na pořádek dohlížet neústupný poručík Mercer a jeho patrola. Čím častěji se hráč bude dostávat do konfliktu s policií, tím bude růst hráčův \"heat level\" a o to více bude hráč zastavován. Pokud se hráči nepodaří uniknout, musí zaplatit peněžní kompenzaci za zničený majetek. Na mapě budou umístěna místa, která hráči pomohou ukrýt se před policejními vozy. V noci by se také měla odehrávat největší část příběhu. Hra mimo jiné nabídne rozmanitý tuning vozů, a to jak po vizuální, tak i po stránce výkonu. Bude možnost i úprava vzhledu postavy. 19. srpna 2019 byla představena aplikace pro mobilní telefony s operačním systémem Android a iOS nazvaná \"Need for Speed Studio\", ve které je možné nadesignovat, upravit jakékoli auto a následně ho přidat do hry. Na rozdíl od předchozího dílu hra nebude obsahovat žádné loot boxy. Více bude hra představena na Gamescomu 2019 v Kolíně nad Rýnem.\n\n"}
{"id": "1516977", "url": "https://cs.wikipedia.org/wiki?curid=1516977", "title": "Chuap", "text": "Chuap\n\nChuap nebo \"Chopi\" ( Хәаҧ, ხოფი - Chopi) je vesnice v Abcházii, v okrese Gudauta. Leží přibližně 16 km severně od okresního města Gudauty a nezasahuje k pobřeží Černého moře. Obec sousedí na západě s Otharou, na východě s Durypšem, od kterého ji odděluje řeka Chypsta, a na jihu s Džirchvou. Na severu od obce se rozkládá těžko prostupný Bzybský hřbet. Chuap je nejvýše položenou obcí v okrese Gudauta, avšak s nadmořskou výškou kolem 300 metrů nad mořem se ještě o horskou vesnici nejedná.\n\nOficiálním názvem obce je Vesnický okrsek Chuap \"(rusky Хуапская сельская администрация, abchazsky Хәаҧ ақыҭа ахадара)\". Za časů Sovětského svazu se okrsek jmenoval Chuapský selsovět \"(Хуапский сельсовет)\".\n\nSoučástí Chuapu jsou následující části:\n\nV 19. a na začátku 20. století byl současný Chuap součástí sousední Džirchvy. Později byl Chuap od Džirchvy odtržen a pojmenován gruzínským názvem \"Chopi\". Po válce v Abcházii se název změnil na Chuap. V této obci vyrůstal třetí prezident Abcházie Aleksandr Ankvab.\n\nDle nejnovějšího sčítání lidu z roku 2011 je počet obyvatel této obce 541 a jejich složení následovné:\n\n\nPřed válkou v Abcházii žilo v obci bez přičleněných vesniček 287 obyvatel. V celém Chuapském selsovětu žilo 692 obyvatel.\n\n"}
{"id": "1516986", "url": "https://cs.wikipedia.org/wiki?curid=1516986", "title": "Vigor", "text": "Vigor\n\nVigor je onlineová free-to-play survial videohra od českých Bohemia Interactive Studio. Hra vyšla 19. 8. 2019. Hra původně vyšla v Game Preview dne 2. 8. 2019. Je určena pro Xbox One.\n\nHra je zasazena do alternativní historie, kdy byl svět zničen jadernou válkou. Jediné místo, které v roce 1991 není zamořeno radiací je Norsko. Cílem hráče je přežít a hledat suroviny, zásoby a lepší vybavení. Musí si dávat pozor na další hráče, podobně jako ve hře DayZ. Hráč si musí vybudovat svůj úkryt, aby v nehostinném prostředí přežil.\n\n"}
{"id": "1516995", "url": "https://cs.wikipedia.org/wiki?curid=1516995", "title": "Volby do Zastupitelstva města Karlovy Vary 2018", "text": "Volby do Zastupitelstva města Karlovy Vary 2018\n\nVolby do Zastupitelstva statutárního města Karlovy Vary se v roce 2018 konaly ve dnech 5.-6. října. V celkem 50 volebních okrscích odevzdalo své hlasy 14 111 oprávněných voličů. Volební účast ve městě dosáhla hodnoty 37,61 %. Vítězem se stalo hnutí ANO 2011 se 23,86 % hlasů. Druhou nejvyšší podporu získalo hnutí Karlovaráci (15,63 % hlasů). Dosavadní vládnoucí Karlovarská občanská alternativa skončila s 11,37 % na třetím místě. Do zastupitelstva se nedostala Česká strana sociálně demokratická, která do těchto voleb byla v zastupitelstvu tradičně zastoupena.\n\nVelká část stran prosazovala ve volební kampani úpravy veřejného prostranství, rekonstrukce komunikací a chodníků, snahy o zabránění odlivu obyvatel z města nebo také podporu lázeňství a cestovnímu ruchu. Jedním ze stěžejních témat se stala rekonstrukce pece místního krematoria. Médii rezonavala nejčastěji témata týkající se zavedení MHD zdarma nebo jejího zlevnění, které prosazovalo hnutí ANO 2011 a Karlovaráci. Karlovaráci podporovali mimo jiné zavedení příspěvku pro žáky prvních tříd na školní pomůcky ve výši tisíc korun nebo také vznik senior pointu, který by napomáhal seniorům vyřizovat úřední záležitosti. ODS s podporou Strany soukromníků měla v programu uvedeno rozšiřování zeleně. Volební program hnutí Krásné Karlovy Vary se opíral především o výstavbu aquaparku, ale také o vybudování dalších lanových drah nebo revitalizaci městských rybníků. Významným tématem byla Vřídelní kolonáda. Ve volbách kandidovalo hnutí Kolonáda - Hnutí patriotů, které požadovalo demolici současné kolonády a její nahrazení litinovou replikou podle architektů Fellnera a Helmera.\n\nVítězné ANO 2011 utvořilo dne 15. října 2018 koalici s hnutím Karlovaráci a s ODS. Koalice čítá 23 zastupitelů. Primátorkou města se stala lídryně hnutí ANO 2011, bývalá ředitelka hotelu Grandhotelu Pupp, Andrea Pfeffer Ferklová, která získala na starosti také ekonomiku města a cestovní ruch. Jako hlavní priority koalice označila primátorka rozpočet města na rok 2019 a obnovu krematoria. Rada města byla zmenšena z 11 na 9 radních. ANO 2011 je zastoupeno 5 radními, 3 radní získali Karlovaráci a jedním radním disponuje ODS. V opozici zůstala Karlovarská občanská alternativa, Česká pirátská strana a KSČM.\n\n"}
{"id": "1516996", "url": "https://cs.wikipedia.org/wiki?curid=1516996", "title": "Lukáš Burian", "text": "Lukáš Burian\n\nLukáš Burian (* 20. ledna 1979 Praha) je český herec a režisér. \n\nJiž během studia na Vyšší odborné škole herecké (2001–2003, hereckými pedagogy mu byli Jitka Smutná a Jan Vlasák) byl tehdejším uměleckým šéfem Norbertem Lichým angažován do Divadla Petra Bezruče. V té době již hostoval ve Stavovském divadle ve hře Václava Havla Pokoušení. Během svého ostravského působení ztvárnil řadu rolí (Ricky – Chaos je sousedem boha, Sick Boy – Trainspoting, a další). Rovněž hostoval v Národním divadle Moravskoslezském (Maryša, režie Michal Lang). Po návratu do Prahy začal co by herec na volné noze spolupracovat s různými divadly (Divadlo Ta Fantastika – Dáma s kaméliemi, Městská divadla pražská – Krvavá svatba, Studio Továrna – Milada, Poslední oheň, Ponec – Letušky, ...). Se Soňou Kupcovou režijně i herecky spolupracuje na divadelně tanečních představeních v divadle Ponec. V té době začala dlouhodobá spolupráce s Divadlem Různých Jmen. Jako režisér zde inscenoval hru Ingmara Vilquista Helverova noc, v české premiéře uvedl divadelní adaptaci filmu Ucho a postupně přidával další režie včetně inscenace vlastní dramatizace románu 1984 George Orwella. V červnu 2017 se stal uměleckým šéfem Divadla Radka Brzobohatého. Režíruje zde Molérova Lakomce, dramatizuje Rollandův román Petr a Lucie, inscenuje Přelet nad kukaččím hnízdem. Také se objevil v několika seriálech a televizních filmech (Dobrá čtvrť, Vraždy v Kruhu, Loutkáři, Místo činu Ostrava, Advokát, ...) \n\nKromě divadla rád fotografuje, zpívá, hraje na kytaru, skládá písničky a píše texty, byl frontmanem skupiny Woodoojam. V roce 2017 napsal v reakci na migrační krizi píseň Synové a dcery slovanského rodu, která vyvolala mnohé kontroverze. \n\nMá dvě dcery se svou partnerkou herečkou Annou Kulovanou. \n"}
{"id": "1516997", "url": "https://cs.wikipedia.org/wiki?curid=1516997", "title": "Hravouka", "text": "Hravouka\n\nHravouka je česká výuková hra z roku 2019, která vznikla podle stejnojmenné knížky. Je určena pro malé děti, aby poznaly přírodu. Při hře je \"doprovází\" myška. Anglický titul zní Little Mouse's Encyclopedia. Hru má na svědomí studio Circus Atos.\n\nHráč ovládá myšku, s níž prozkoumává herní svět, v němž vidí různé živočichy a rostliny, s nimiž je možná interakce a jež hráči umožní poznat přírodu.\n"}
{"id": "1516999", "url": "https://cs.wikipedia.org/wiki?curid=1516999", "title": "Jim Button", "text": "Jim Button\n\nJim Button (v německém originále Jim Knopf) je francouzsko-německý animovaný seriál produkovaný Saban Entertainment, Saban International, CineGroupe a SIP Animation, premiérově vysílaný ve Spojených státech 26. srpna 1999 až 30. září 2000 na kanálu Cartoon Network. V České republice byl vysílán na televizním kanálu Fox Kids.\n\n"}
{"id": "1517001", "url": "https://cs.wikipedia.org/wiki?curid=1517001", "title": "Abdul Ali Mazari", "text": "Abdul Ali Mazari\n\nAbdul Ali Mazari (1947 - březen 1995) byl politický vůdce hnutí \"Hezbe Wahdat\" v průběhu sovětské války v Afghánistánu. Mazari byl etnický Hazara. Snažil se přinést řešení vnitřních rozporů v Afghánistánu, zejména ve federálním systému veřejné správy. Významnou snahou bylo také přiřknout každé etnické skupině ústavní práva. Poté, co byl zavražděn Tálibánem, mu byl posmrtně udělen titul \"mučedník národní jednoty\" (roku 2016).\n\nAbdul Ali Mazari se narodil ve vesnici Charkent jižně od severního města Mazáre Šaríf. Odtud příjmení Mazari. Jeho otec Haji Khudadad, farmář z kmene Behsud, se odstěhoval z Surkhjoi v distriktu Waras (Bamján) do Mazáre Šaríf.\nMazari získal základní vzdělání v teologii na místní škole ve své vesnici, pak odešel do Mazáre Šaríf a později do Qomu v Íránu a Nadžafu v Iráku.\n\nPo okupaci Afghánistánu Sovětskou armádou se Abdul Ali Mazari se vrátil do svého rodiště a zaujal přední místo v antisovětském hnutí odporu. \n\n"}
{"id": "1517007", "url": "https://cs.wikipedia.org/wiki?curid=1517007", "title": "Třída Raven", "text": "Třída Raven\n\nTřída Raven byla třída oceánských minolovek Námořnictva Spojených států amerických. Celkem byly postaveny dvě minolovky této třídy. Navázala na ně stavba série vylepšených plavidel třídy \"Auk\". Jedna byla potopena za druhé světové války.\n\nMinolovky třídy \"Raven\" byly vyvinuty jako náhrada zastarávajících minolovek třídy \"Lapwing\" z doby první světové války. Obě minolovky této třídy postavila americká loděnice Norfolk Navy Yard v Portsmouthu. Na základě zkušeností z války v Evropě se však ukázalo, že třída \"Raven\" postrádá důležitou schopnost likvidace magnetických min. To si vynutilo změnu pohonu následujících plavidel na diesel-elektrický, přičemž tato plavidla se tak řadí do samostatné třídy \"Auk\".\n\nJednotky třídy \"Raven\":\nPlavidla byla vybavena radarem a sonarem. Byla vyzbrojena dvěma dvouúčelovými 76mm kanóny Mk.20, čtyřmi 12,7mm kulomety a dvěma skluzavkami hlubinných pum. Mohla nést až 80 min. Pohonný systém tvořily dva diesely Fairbanks Morse 38RD8 o výkonu 1800 hp, pohánějící dva lodní šrouby. Nejvyšší rychlost dosahovala 18 uzlů. Dosah byl 6370 námořních mil při rychlosti 16,5 uzlu.\n\nV letech 1942–1943 byly kulomety nahrazeny čtyřmi 20mm kanóny Oerlikon. Později byl jeden 76mm kanón nahrazen dvěma 40mm kanóny Bofors a byly přidány ještě čtyři 20mm kanóny.\n"}
{"id": "1517008", "url": "https://cs.wikipedia.org/wiki?curid=1517008", "title": "HMS Swift (1907)", "text": "HMS Swift (1907)\n\nHMS Swift byla vůdčí loď torpédoborců britského královského námořnictva z období první světové války. Ve službě byl v letech 1910–1921. Nasazen byl za první světové války.\n\nStavbu velkého a rychlého torpédoborce inicioval první námořní lord John Arbuthnot Fisher. Stavba probíhala v britské loděnici Cammell Laird v Birkenheadu. Stavba byla zahájena roku 1906 a na vodu byl torpédoborec spuštěn roku 1907. Následovalo dvouleté období zkoušek, během kterého se nepodařilo dosáhnout požadované rychlosti 35 uzlů. V roce 1910 byl \"Swift\" přijat do služby. Cena plavidla byla cca 280 000 £.\n\nVýzbroj tvořily čtyři 102mm kanóny a dva jednohlavňové 450mm torpédomety. Pohonný systém tvořilo dvanáct kotlů Laird a čtyři turbíny Parsons o výkonu 30 000 hp, pohánějící čtyři lodní šrouby. Nejvyšší rychlost dosahovala 35 uzlů.\n\nV roce 1916 byly dva 102mm kanóny nahrazeny dvěma 152mm kanóny. O rok později loď nesla celkem jeden 152mm kanón, čtyři 102mm kanóny a dva 450mm torpédomety.\n\n\"Swift\" byl ve službě v letech 1910–1921. Za první světové války operoval v Severním moři. Od srpna 1914 do listopadu 1915 byl přidělen k Velkému loďstvu. Od prosince 1915 se stal součástí Doverské hlídky jako vůdčí loď 6. flotily torpédoborců. V dubnu a květnu 1916 se podílel na kladení min u belgického pobřeží. V noci z  20. na 21. dubna 1917 byl \"Swift\" ve střetu s německými torpédoborci v bitvě v Doverské úžině. Ve spolupráci s torpédoborcem HMS \"Broke\" přitom potopily německé torpédoborce G.42 a G.85. Oprava torpédoborce \"Swift\" trvala tři měsíce. Dne 9. listopadu 1921 byl prodán do šrotu.\n"}
{"id": "1517009", "url": "https://cs.wikipedia.org/wiki?curid=1517009", "title": "Antonio Abetti", "text": "Antonio Abetti\n\nAntonio Abetti (19. června 1846 San Pietro di Gorizia – 20. února 1928 Florencie) byl italský astronom, matematik a fyzik. Vystudoval Padovskou univerzitu, v roce 1874 se zúčastnil výpravy do Bengálska za pozorováním Venuše. Pracoval na observatoři v Padově, roku 1893 byl jmenován ředitelem observatoře v Arcetri a do odchodu do penze v roce 1921 přednášel na Florentské univerzitě. Byl odborníkem na sférickou astronomii, pozoroval 121 komet. Vedle astronomie se zabýval také teorií pravděpodobnosti. Byl přijat za člena Královské astronomické společnosti v Londýně a Accademia dei Lincei. Je po něm pojmenována planetka 2646 Abetti a kráter Abetti na Měsíci. Astronomem byl také jeho syn Giorgio Abetti.\n"}
{"id": "1517010", "url": "https://cs.wikipedia.org/wiki?curid=1517010", "title": "Projekt 58181 Centaur", "text": "Projekt 58181 Centaur\n\nProjekt 58181 Centaur je třída víceúčelových útočných člunů ukrajinského námořnictva. Ve službě budou spolupracovat s dělovými čluny projektu 58155 Gjurza-M. Jsou to první Ukrajinou vyvinuté a postavené válečné lodě.\n\nVývoj útočných a výsadkových člunů této třídy byl dokončen roku 2015. Kýl prvních dvou jednotek byl založen 28. prosince 2016 v loděnici PJSC Leninskaja Kuznica (od roku 2017 PJSC Kuznica na Rybaľskom) v Kyjevě. Prototypové plavidlo bylo na vodu spuštěno 14. září 2018.\n\nJednotky třídy \"Centaur\":\nČluny kromě 5 členů posádky unesou výsadek až 32 vojáků. Nástavba je pancéřována. Jsou vybaveny radarem Furuno DRS4D-NXT. Nesou dvě zbraňové stanice, každou s jedním 12,7mm kulometem a jedním 40mm granátometem. Dále nesou 80mm neřízené střely S-8. Pohonný systém tvoří dva diesely a vodní trysky. Nejvyšší rychlost dosáhne 35 uzlů. Dosah je 500 námořních mil při rychlosti 11 uzlů.\n"}
{"id": "1517011", "url": "https://cs.wikipedia.org/wiki?curid=1517011", "title": "HSV-2 Swift", "text": "HSV-2 Swift\n\nHSV-2 Swift je rychlé transportní plavidlo v letech 2003–2013 zkušebně provozované americkou Military Sealift Command, pomocnou složkou námořnictva Spojených států amerických. Koncepcí se jedná o tzv. wave piercing katamaran. \"Swift\" mimo jiné sloužil jako prototyp pro program \"Joint High Speed Vessel\" (JHSV), ze kterého vzešla plavidla třídy \"Spearhead\". Později si jej pronajala společnost ze Spojených arabských emirátů. V říjnu 2016 byl během nasazení do vojenské intervence v Jemenu těžce poškozen protilodní střelou.\n\nPlavidlo navrhla a postavila australská loděnice Incat (Bollinger) ve městě Hobart. \"Swift\" je čtvrtým plavidlem této koncepce, dodaným tímto výrobcem ozbrojeným složkám a druhým katamaranem amerického námořnictva (předcházel mu australský katamaran HMAS \"Jervis Bay\" (AKR 45), \"Joint Venture\" (HSV-X1) amerického námořnictva a USAV \"Spearhead\" (TSV-X1) americké armády). Po dokončení plavidla se jeho vlastníkem stala newyorská společnost Sealift Inc., která jej pronajímala americké MSC. Námořnictvu byla loď předána 15. srpna 2003. Od května 2004 probíhaly její námořní zkoušky.\n\nPlavidlo bylo postaveno podle komerčních standardů. V zásadě je to civilní plavidlo doplněné o řadu vojenských prvků (vrtulníky, rychlé čluny, elektroniku). Jeho trup byl vyroben ze slitin hliníku. Jeho posádku tvoří 35 osob (18 vojáků, 17 civilistů). Může přepravovat 353 pasažérů a další náklad. Celkem unese cca 605 tun nákladu. Na palubě jsou kajuty pro bytování 170 osob, dále 128 míst k sezení a dočasné sedačky pro 122 osob, které lze v případě potřeby nahradit lůžky pro 87 osob. Je vybaven nákladovou palubou o ploše 2601 m, přístupnou po nákladové rampě na zádi, nebo pomocí jeřábu o nosnosti 10 tun. Ten slouží rovněž k manipulaci s malými čluny RHIB. Plavidlo je vybaveno jedním záchranným člunem SOLAS RHIB a menším 7metrovým člunem RHIB pro 15 osob. Obranou výzbroj tvoří čtyři 12,7mm kulomety M2.\n\nNa zádi je vybaven přistávací plochou a hangárem pro dva vrtulníky. Certifikovány jsou typy AH-1 Cobra, MH-60 Seahawk, CH-46 Sea Knight a UH-1. Pohonný systém tvoří čtyři diesely Catepillar 3618, každý o výkonu 7200 kW, pohánějící přes převodovky ZF 53000 NRH čtyři vodní trysky Wärtsilä LIPS LJ120E. Nejvyšší rychlost dosahuje 45 uzlů. Dále dosahuje 38 uzlů s nákladem 627 tun a 42 uzlů s nákladem 300 tun. Dosah je 1100 námořních mil při rychlosti 35 uzlů.\n\nMSC \"Swift\" provozovala v letech 2003–2013. Byl využíván při humanitárních misích (např. Indický oceán roku 2004, Hurikán Katrina roku 2005 a zemětřesení na Haiti v roce 2010), při námořních cvičeních a podpůrných operacích. Dále sloužil pro zkoušky protiponorkového modulárního vybavení pro bojové lodě Littoral Combat Ship (LCS) a k testování konceptu mobilních výsadkových bází (viz americká třída \"Montford Point\").\n\nPo vyřazení MSC byl \"Swift\" pronajat společnosti \"National Marine Dredging Company\" ze Spojených arabských emirátů. Následně se zapojil do vojenské intervence v Jemenu. Dne 1. října 2016 byl těžce poškozen protilodní střelou C-802 vypuštěnou jemenskými rebely.\n"}
{"id": "1517012", "url": "https://cs.wikipedia.org/wiki?curid=1517012", "title": "Hulín (nádraží)", "text": "Hulín (nádraží)\n\nHulín je železniční stanice ve stejnojmenném městě v okrese Kroměříž ve Zlínském kraji nedaleko řeky Rusavy. Leží na tratích 303 a 330. Stanice je elektrifikovaná (3 kV ss, trať 330).\n\nStanice vznikla při budování Severní dráhy císaře Ferdinanda (\"KFNB\") z Vídně do Krakova a slezeské uhelné pánve v roce 1841, primárně pro obsluhu města Kroměříž jen pět kilometrů západně. Stavbu trati prováděla firma bratří Kleinů. Úsek Břeclav-Staré Město byl dán do provozu 1. května, slavnostního otevření se účastnil též moravskoslezský zemský gubernátor hrabě Alois Ugarte.\n\nHulínské nádraží bylo pak zprovozněno 1. září 1841, kdy začaly vlaky pravidelně jezdit ve směru na Přerov. Trať plánovali její inženýři Carl von Ghega a Alois Negrelli tak, aby nevedla v blízkosti hustší zástavby, především z hlediska bezpečnosti a možného vzniku požáru při nehodě či jisker od lokomotivy. Z tohoto důvodu byla stanice postavena mimo centrum Hulína východním směrem až za řekou Rusavou. Od 1. listopadu 1863 začíná ve stanici fungovat dvoukolejný provoz vlaků.\n\nOd roku 1845 spojovaly Kroměříž s nádražím v Hulíně dvojspřežní dostavníky, nejvíce vytížené v letech 1848-1849, kdy vozily poslance na zasedání ústavodárného sněmu. V roce 1879 byla v Kroměříži vytvořena akciová společnost \"Kroměřížská dráha\", která zbudovala soukromou lokální dráhu Kroměříž - Hulín s novou hulínskou stanicí, navrženou stavitelem dráhy Ladislavem Mesenským. Trať byla do nádraží zaústěna z jižního zhlaví, přerovskou trať překonává přejezdem a výstup probíhal z druhé strany od budov a starších nástupišť, \"KFNB\" totiž odmítla společné užívání kolejiště i nádražních budov. Provoz zde byl slavnostně zahájen místodržícím Moravy Karlem Korbem z Weidenheimu 28. listopadu 1880 za přítomností generálního inspektora \"KFNB\" Wilhelma Eichlera z Eichkronu.\n\nDne 22. září 1882 zprovozňuje \"Kroměřížská dráha\" trať z Hulína do Holešova, v listopadu téhož roku prodlouženou do Bystřice pod Hostýnem. Dráha Kroměříž - Hulín byla pak roku 1883 přeložena a zaústěna ze severního zhlaví, kde vznikla nová výpravní budova, vedle stanice Severní dráhy. Stará trať k nádraží \"Kroměřížské dráhy\" následně zanikla při budování vlečky do místního cukrovaru. Společnost Severní dráha císaře Ferdinanda trať později odkoupila a roku 1888 propojila Bystřici s nádražím v Krásně nad Bečvou (dnešní součást Valašského Meziříčí), kde navázala na již dostavěný úsek do Ostravy. Po zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nDne 29. března 1985 byl ve stanici zahájen pravidelný provoz lokomotiv elektrické trakce.\n\nStanicí prochází Druhý železniční koridor, leží na trase 6. Panevropského železničního koridoru. Proběhla rekonstrukce stanice a úpravy parametrů nádraží na koridorovou stanici: vzniklo zde vyvýšené zastřešené ostrovní nástupiště s podchody a výtahy. Samotný podchod skrze násep je starší a umožňuje oboustranný průchod. Expresní spoje mohou stanicí projíždět rychlostí až 160 km/h, je zde zavedeno traťové zabezpečovací zařízení ESA 11, stanice je tak dálkově řízena z Centrálního dispečerského pracoviště Přerov. Nástup do vlaků do Kroměříže a Valašského Meziříčí probíhá z druhého nástupiště na opačné straně budovy od nástupiště prvního.\n\n"}
{"id": "1517016", "url": "https://cs.wikipedia.org/wiki?curid=1517016", "title": "Paulo Londra", "text": "Paulo Londra\n\nPaulo Londra (* 12. dubna 1998 Córdoba) je argentinský zpěvák věnující se rapu.\n\nNarodil 12. dubna 1998 v Córdobě v Argentině. V mládí při sledování Eminemova sountracku k filmu 8 Mile se inspiroval k tomu, aby se stal rapovým umělcem. Touha interpretovat mimo nahrávací studio ho vedlo k improvizaci a rapování s přáteli na argentinských ulicích. \n\nJeho profesionální kariéra odstartovala s písní \"Relax\", kterou nahrál na začátku roku 2017. V písních se vyhýbá tématům, jako je násilí a drogy. Známým se stal po svých hitových skladbách \"Nena Maldición\". Jeho píseň \"Adán y Eva\" trumfla také na Billboard's Argentina Hot 100. V červenci 2019 spolupracoval s Ed Sheeranem na jedné z jeho písní „Nic na tobě“, která je součástí jeho nového alba. V roce 2019 byl uveden na projektu \"Ed Sheeran's No.6 Collaborations Project\".\n\nJeho profesionální kariéra odstartovala s písní \"Relax\", kterou nahrál na začátku roku 2017.\n\n"}
{"id": "1517018", "url": "https://cs.wikipedia.org/wiki?curid=1517018", "title": "Kojetín (nádraží)", "text": "Kojetín (nádraží)\n\nKojetín je železniční stanice v jižní části města Kojetín v okrese Přerov v Olomouckém kraji nedaleko řeky Moravy. Leží na jednokolejné elektrifikované trati 300 (25 kV 50 Hz AC) a jednokolejných neelektrifikovaných tratích 303 a 304.\n\nStanice byla vybudována jakožto součást Moravsko-slezské severní dráhy (sesterská společnost Severní dráhy císaře Ferdinanda (\"KFNB\") spojující Brno a Přerov, kde se trať napojovala na existující železnici do Ostravy a Krakova. Autorem univerzalizované podoby rozsáhlé stanice byl pravděpodobně architekt Theodor Hoffmann. Pravidelný provoz mezi Brnem a Přerovem byl zahájen 30. srpna 1869.\n\nZ východního zhlaví stanice vyvedla pak \"KFNB\" železniční trať z Kojetína jižně přes Kroměříž a novou přeložkou do Hulína. Tím propojila existující trať odkoupenou od společnosti \"Kroměřížská dráha\" do Bystřice pod Hostýnem, dále s nádražím v Krásně nad Bečvou (dnešní součást Valašského Meziříčí), kde navázala na již dostavěný úsek do Ostravy. Dne 1. října 1895 pak zprovoznila odbočnou trať do Tovačova.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nElektrická trakční soustava sem byla dovedena v letech 1994-1996.\n\nNachází se zde čtyři hranová nekrytá nástupiště, k příchodu k vlakům slouží přechody přes kolejiště. Ze západního zhlaví nádraží je vyvedena jedna nákladní vlečka. V dlouhodobém horizontu je počítáno s modernizací trati na rychlost až 200 km/h jakožto součást vysokorychlostního železničního koridoru Praha – Brno – Ostrava, jehož plánované dokončení se předpokládá okolo roku 2040.\n\n"}
{"id": "1517023", "url": "https://cs.wikipedia.org/wiki?curid=1517023", "title": "Třinec (Trzyniec)", "text": "Třinec (Trzyniec)\n\nTřinec (Trzyniec) (dříve též ', ') je železniční stanice v severní části města Třinec v okrese Frýdek-Místek v Moravskoslezském kraji nedaleko řeky Olše v těsné blízkosti areálu Třineckých železáren. Leží na elektrizované trati 320 (3 kV ss) a oficiálně nese český i polský název města. Dále se ve městě nachází železniční zastávky \"Třinec centrum (Trzyniec centrum)\" a \"Třinec-Konská (Trzyniec-Końska)\".\n\nPrvní návrhy na vybudování trati, která by spojovala oblasti v Rakouském Slezsku s východními oblastmi monarchie, přišly koncem 50. let 19. století od Ludwiga Hoheneggera, ředitele Těšínské komory. Těšínská komora totiž vlastnila hutě jak v Třinci, tak v Liptově a Spiši, a dráha by zjednodušila a zlevnila dopravu surového železa z těchto hutí do Třince a také dopravu železné rudy z těchto oblastí. Vyrobené produkty by byly více konkurenceschopné proti železu produkovanému v pruských železárnách.\nStanice byla vybudována jakožto součást projektu vzniklé společnosti Košicko-bohumínská dráha (\"KBD\") spojující Bohumín a Košice, autorem podoby stanic pro celou dráhu byl architekt Anton Dachler. 1. prosince 1869 byl uveden do provozu úsek z Bohumína do Českého Těšína, pro nedostatek financí a pozastavení stavby byl pravidelný provoz na dokončené trati zahájen 8. ledna 1871. Těsná blízkost areálu Třineckých železáren přímo souvisí s primárním průmyslovým záměrem výstavby trati. Roku 1907 byla dokončena druhá kolej mezi Českým Těšínem a Jablunkovem, do Bohumína byla pak trať rozšířena v roce 1915. Po zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nZ důvodu nutnosti zvýšení přepravní kapacity stanice proběhla koncem 50. let 20. století kompletní přestavba budov i kolejiště třinecké stanice. Namísto starého nádraží byla roku 1957 otevřena nová výpravní budova ovlivněná bruselským stylem podle návrhu architekta Josefa Dandy s typickou věžovitou nástavbou, použitou později například při projektu nového chebského nádraží (1962). Součástí interiéru byly též vyzdívané balkóny. Elektrická trakční soustava sem byla dovedena v červnu roku 1964 v rámci posílení infrastruktury socialistického Československa pro těžký průmysl v protnutých regionech i jakožto hlavního spojení hlavního města a východu ČSR.\n\nRoku 2016 byla dokončena přestavba, rekonstrukce a modernizace budovy a areálu nádraží. Věžovitá přístavba s nepotřebnými kancelářskými prostory byla zbourána a nahrazena proskleným otevřeným terminálem.\n\n\nNachází se zde jedno hranové nástupiště u staniční budovy s přístřeškem a dvě krytá ostrovní nástupiště s nadchody a elektronickým informačním systémem. Podchod umožňuje podejít kolejiště na západní stranu od nádraží. Proběhla rekonstrukce stanice a úpravy parametrů nádraží na koridorovou stanici, od roku 2016 probíhá úprava železničního úseku z Bohumína ke slovenské hranici pro traťovou rychlost až 160 km/h. Kolejiště stanice je větveně propojeno s areálem Třineckých železáren.\n\n"}
{"id": "1517044", "url": "https://cs.wikipedia.org/wiki?curid=1517044", "title": "Hanušov (rybník)", "text": "Hanušov (rybník)\n\nHanušov je rybník o rozloze vodní plochy cca 1,49 ha ležící v lese na potoce Stříble asi 1 km západně od vesnice Nouzov v okrese Nymburk. Rybník Hanušov má zhruba obélníkový tvar o rozměrech cca 100 x 200 m. Hráz rybníka je přístupná po lesní cestě vedoucí od rybníka Bílek. Pod výtokem z rybníka potok Stříble silně meandruje a meandry tvoří součást PP Dymokursko. Vlastní rybník je součástí ptačí oblasti Rožďalovické rybníky.\n\nRybník je využíván pro chov ryb.\n"}
{"id": "1517048", "url": "https://cs.wikipedia.org/wiki?curid=1517048", "title": "Marchamp", "text": "Marchamp\n\nMarchamp je francouzská obec v departementu Ain v regionu Auvergne-Rhône-Alpes. Žije zde obyvatel.\n\nObec leží na jihovýchodě departementu Ain.\n\n\"Počet obyvatel\"\n"}
{"id": "1517049", "url": "https://cs.wikipedia.org/wiki?curid=1517049", "title": "Vallibonavenatrix", "text": "Vallibonavenatrix\n\nVallibonavenatrix („lovkyně z Vallibona“) byl rod spinosauridního teropodního dinosaura, žijícího v období spodní křídy (geologický věk berrias, asi před 130 miliony let) na území současného Španělska (provincie Castellón, lokalita Vallibona). Fosilie tohoto dravého dinosaura střední velikosti byly objeveny v sedimentech souvrství Arcillas de Morella a mají podobu částečně dochované fosilní kostry. Formálně popsán byl v srpnu roku 2019.\n\nFylogenetická analýza ukázala, že \"V. cani\" byl zástupcem čeledi Spinosauridae a byl pravděpodobně blíže příbuzný gondwanským rodům \"Spinosaurus\", \"Irritator\", \"Angaturama\" a asijskému taxonu \"Ichthyovenator\" než dalšímu západoevropskému rodu \"Baryonyx\".\n\n\n"}
{"id": "1517052", "url": "https://cs.wikipedia.org/wiki?curid=1517052", "title": "Komárovský rybník (Chotěšice)", "text": "Komárovský rybník (Chotěšice)\n\nKomárovský rybník je velký rybník o rozloze vodní plochy cca 18 ha ležící v lesním údolí na Smíchovském potoce asi 2 km západně od vesnice Nouzov v okrese Nymburk. Komárovský rybník má tvar protáhlé nudle o rozměrech cca 1500 x 100 m. Hráz rybníka je přístupná po modré turistické značce vedoucí po polních cestách z městečka Rožďalovice do vesnice Dymokury. Na severních březích rybníka se nalézá přírodní památka PP Dymokursko. Vlastní rybník je součástí ptačí oblasti Rožďalovické rybníky. Rybník je využíván pro chov ryb.\n\nV červnu roku 2013 došlo po vydatných deštích k protržení hráze Komárovského rybníka. Rybník byl následně opraven a v listopadu roku 2015 znovu uveden do provozu.\n"}
{"id": "1517054", "url": "https://cs.wikipedia.org/wiki?curid=1517054", "title": "Vincent Hancock", "text": "Vincent Hancock\n\nVincent Charles Hancock (* 19. března 1989 Port Charlotte) je americký reprezentant ve sportovní střelbě (specialista na skeet). \n\nZávodně se věnuje střelbě od jedenácti let, v šestnácti letech získal první titul mistra světa. Čtyřikrát se stal mistrem světa ve skeetu jednotlivců (2005, 2009, 2015 a 2018) a jednou v soutěži družstev (2009). Je olympijským vítězem z let 2008 a 2012 (je prvním skeetařem v historii, který dokázal obhájit olympijské prvenství), na LOH 2016 obsadil 15. místo. Dvakrát vyhrál Panamerické hry (2007 a 2011). Třikrát nastřílel absolutní světový rekord 125 bodů v kvalifikaci a je vítězem dvanácti podniků světového poháru. \n\nJe příslušníkem armády Spojených států amerických, žije ve Fort Worth s manželkou a dvěma dcerami. \n"}
{"id": "1517058", "url": "https://cs.wikipedia.org/wiki?curid=1517058", "title": "U trati (Rožďalovice)", "text": "U trati (Rožďalovice)\n\nRybník U trati je nevelký rybník o rozloze vodní plochy cca 0,9 ha ležící na Ledečském potoce v polích u železniční trati asi 1,7 km jihovýchodně od městečka Rožďalovice v okrese Nymburk. Rybník má tvar protáhlé nudle o rozměrech cca 200 x 70 m. Hráz rybníka je přístupná z modré turistické značky vedoucí po polních cestách z městečka Rožďalovice do vesnice Dymokury. Vlastní rybník je součástí ptačí oblasti Rožďalovické rybníky. \n\nRybník je v majetku města Rožďalovice a je využíván pro chov ryb.\n"}
{"id": "1517060", "url": "https://cs.wikipedia.org/wiki?curid=1517060", "title": "Yémeda", "text": "Yémeda\n\nYémeda je španělská obec v provincii Cuenca v autonomním společenství Kastilie – La Mancha. Žije zde obyvatel.\n"}
{"id": "1517061", "url": "https://cs.wikipedia.org/wiki?curid=1517061", "title": "Třeboňský rybník (Rožďalovice)", "text": "Třeboňský rybník (Rožďalovice)\n\nTřeboňský rybník je velký rybník o rozloze vodní plochy cca 3,4 ha ležící na Ledečském potoce v polích u železniční trati asi 1,0 km východně od městečka Rožďalovice v okrese Nymburk. Rybník má zhruba trojúhelníkový tvar o rozměrech cca 180 x 200 m. Hráz rybníka je přístupná po polní cestě odbočující ze silnice III. třídy č. 32327 spojující městečko Rožďalovice s obcí Chotěšice. Vlastní rybník je součástí ptačí oblasti Rožďalovické rybníky. \n\nRybník je v majetku města Rožďalovice a je využíván pro chov ryb.\n"}
{"id": "1517065", "url": "https://cs.wikipedia.org/wiki?curid=1517065", "title": "Návesní rybník (Podlužany)", "text": "Návesní rybník (Podlužany)\n\nNávesní rybník je rybník o rozloze vodní plochy cca 1,5 ha ležící na východním okraji vesnice Podlužany v okrese Nymburk. Rybník má zhruba obdélníkový tvar o rozměrech cca 100 x 200 m. Rybník je napájen vodou z říčky Mrlina. Vlastní rybník je součástí ptačí oblasti Rožďalovické rybníky. \n\nRybník je v majetku města Rožďalovice a je využíván pro chov ryb.\n"}
{"id": "1517073", "url": "https://cs.wikipedia.org/wiki?curid=1517073", "title": "Carpentras", "text": "Carpentras\n\nCarpentras je město ve Francii s přibližně 30 000 obyvateli. Nachází se v departementu Vaucluse 25 km severovýchodně od Avignonu, protéká jím řeka Auzon. Pro turisty je město základnou k výpravám na horu Mont Ventoux.\n\nV prvním tisíciletí před naším letopočtem zde sídlili Keltové, kteří dali městu jméno \"Karpenton\" (podle vozíku taženého koňmi). Římané je nazvali \"Forum Neronis\", v centru města se zachoval vítězný oblouk z doby císaře Tiberia. Existence carpentraského biskupství je doložena od 5. století. Roku 1274 se Carpentras stal hlavním městem hrabství Venaissin a sídlil zde papež Klement V. Město bylo známé také díky početné židovské komunitě, zdejší synagoga byla založena v roce 1367 a patří k nejstarším ve Francii. Další významnou památkou je katedrála sv. Siffreina, na jejíž stavbě se v letech 1405 až 1531 podílelo sedm architektů. V 18. století byla založena biskupská knihovna Bibliothèque Inguimbertine, která s 220 000 svazky patří k největším ve Francii. Od roku 2017 sídlí v budově bývalého špitálu Hôtel-Dieu de Carpentras.\n\nMěsto je obklopeno úrodnou oblastí, kde se pěstuje vinná réva, jahody, meruňky a melouny. Carpentras proslul díky hlavnímu francouzskému trhu s lanýži, který se koná každý pátek v období od listopadu do března. Místní specialitou jsou bonbony zvané \"berlingot\".\n\nOd roku 2011 Carpentras hostí festival izraelského filmu.\n\nDne 28. června 2019 byla v Carpentrasu naměřena teplota 44,3 °C. \n\n\n"}
{"id": "1517075", "url": "https://cs.wikipedia.org/wiki?curid=1517075", "title": "Peristasis", "text": "Peristasis\n\nPeristasis je obvod antického chrámu vytvořený z řady sloupů, která v určité vzdálenosti zcela obklopuje cellu periptera. Kolem celly tak vzniká ochoz, (pteron), kolonáda, kterou mohou procházet kultovní procesí.\n\nKdyž však sloupový obvod obklopuje nádvoří nebo zahradu, nenazývá se peristasis, ale peristyl.\n\n"}
{"id": "1517077", "url": "https://cs.wikipedia.org/wiki?curid=1517077", "title": "Pojedský rybník", "text": "Pojedský rybník\n\nPojedský rybník je nevelký rybník o rozloze vodní plochy cca 0,77 ha ležící u silnice III. třídy spojující vesnice Žitovlice a Pojedy v okrese Nymburk. Rybník má zhruba obdélníkový tvar o rozměrech cca 150 x 70 m. \n\nRybník je v majetku obce Žitovlice a je využíván pro chov ryb.\n"}
{"id": "1517080", "url": "https://cs.wikipedia.org/wiki?curid=1517080", "title": "Žitovlický rybník", "text": "Žitovlický rybník\n\nŽitovlický rybník je rybník o rozloze vodní plochy cca 3,3 ha ležící na severním okraji obce Žitovlice na potoce Kozačka u silnice III. třídy spojující vesnici Žitovlice s městečkem Rožďalovice v okrese Nymburk. Rybník má zhruba obdélníkový tvar o rozměrech cca 130 x 300 m. První zmínka o Žitovlickém rybníku je z první poloviny 15. století. \n\nV současné době obhospodařuje rybník Chlumecké rybářství a. s. a slouží k chovu kapří násady. \n"}
{"id": "1517081", "url": "https://cs.wikipedia.org/wiki?curid=1517081", "title": "Doubravanský rybník", "text": "Doubravanský rybník\n\nDoubravanský rybník je rybník o rozloze vodní plochy cca 1,8 ha ležící na severním okraji obce Doubravany na potoce Kozačka u silnice III. třídy spojující vesnici Doubravany s vesnicí Seletice v okrese Nymburk. Rybník má zhruba obdélníkový tvar o rozměrech cca 300 x 50 m. Rybník slouží pro chov ryb. \n"}
{"id": "1517083", "url": "https://cs.wikipedia.org/wiki?curid=1517083", "title": "Matylda z Béthuné", "text": "Matylda z Béthuné\n\nMatylda z Béthuné (\"také Mathilde, Mahaut;\" asi 1230 – 8. listopadu 1264) byla sňatkem s hrabětem Vítem z Dampierre flanderskou hraběnkou, dědičkou titulů paní z Béthuné, Dendermonde, Richebourgu a Warnetonu, zastánce opatství Saint Vaast v Arrasu.\n\nMatylda se narodila kolem roku 1230 jako první dítě Roberta VII., pána hradu a města Béthune a zastánce opatství Saint Vaast v Arrasu, který byl také hlavním vlastníkem půdy a jedním z dvanácti šlechticů Flander. Její matkou byla Alžběta, vdova po Mikulášovi, pánu z Condé, a dcera Arnolda IV., posledního pána z Morialmé. Robert a Alžběta měli dvě další dcery, Alžbětu a Sáru.\n\nMatylda byla zasnoubena s Vítem z Dampierre, který byl svou ovdovělou matkou Markétou II. ustanoven spoluvládcem Flander spolu s ní a jeho starším bratrem Vilémem III. z Dampierre, který zemřel v roce 1251. Jako uznání tak významného dceřina sňatku ji Robert z Béthune obdaroval velkou částí svých statků a titulů.\n\nV říjnu 1245 ji otec, stále svobodnou, určil dědičkou svých zemí, kromě Béthune, kde měl moc Pays de l'Alleu. Manželská smlouva byla podepsána 2. února 1246 a svatba se konala v Béthune. 24. června 1248 napsali Robert s Alžbětou dopis Vítovi a Matyldě, v němž potvrzovali jejich zdědění Robertovy půdy a titulů. Vše zdědili krátce poté, co se do Francie dostaly zprávy o Robertově smrti.\n\nMatylda se stala paní z Béthuné, Dendermonde, Richebourgu a Warnetonu, zastáncem opatství Saint Vaast v Arrasu. Sňatkem byl držitelem těchto titulů i Vít.\n\nMatylda zemřela 8. listopadu 1264 a byla pohřbena v hrobce z černého mramoru v kapli Svatého Huberta v klášteře Flines, Vít byl později pochován po jejím boku. Její manžel se v roce 1265 znovu oženil s Isabelou Lucemburskou.\n\nMatylda měla s Vítem osm dětí:\n\n"}
{"id": "1517084", "url": "https://cs.wikipedia.org/wiki?curid=1517084", "title": "Prachovna (Seletice)", "text": "Prachovna (Seletice)\n\nRybník Prachovna je rybník o rozloze vodní plochy cca 0,47 ha ležící na jihovýchodním okraji obce Seletice na potoce Kozačka u silnice III. třídy spojující tuto vesnici s vesnicí Doubravany v okrese Nymburk. Rybník má zhruba obdélníkový tvar o rozměrech cca 100 x 50 m. Rybník slouží pro chov ryb. Pod hrází rybníka se nalézal již od poloviny 18. století vodní mlýn. Mlýn slouží v současné době jako obytný dům.\n"}
{"id": "1517088", "url": "https://cs.wikipedia.org/wiki?curid=1517088", "title": "Dolní rybník (Seletice)", "text": "Dolní rybník (Seletice)\n\nDolní rybník je rybník o rozloze vodní plochy cca 0,99 ha ležící na potoce Kozačka u silnice III. třídy spojující vesnici Doubravany s vesnicí Seletice v okrese Nymburk. Rybník má zhruba obdélníkový tvar o rozměrech cca 150 x 80 m. Rybník je v soukromém vlastnictví a slouží pro chov ryb. Pod hrází rybníka se nalézal již od poloviny 18. století vodní mlýn. Mlýn slouží v současné době jako rekreační objekt.\n"}
{"id": "1517089", "url": "https://cs.wikipedia.org/wiki?curid=1517089", "title": "Antilopí kaňon", "text": "Antilopí kaňon\n\nAntilopí kaňon () je nejnavštěvovanější štěrbinový kaňon na jihozápadě Spojených států. Skládá se z Horního Antilopího kaňonu () a Dolního Antilopího kaňonu () a nachází se v blízkosti města Page v Arizoně. Poblíž se nachází \"Antelope Creek\", potok s délkou asi 30 km.\n\nAntilopí kaňony se nachází v blízkosti jezera Powell. Místy jsou v kaňonech umístěny žebříky, protože některé části jsou neschůdné. Pokud jsou předpovídány deště, je zakázána návštěva kaňonů kvůli možným povodním. V roce 1997 při potopě v Dolním Antilopím kaňonu zahynulo jedenáct turistů. Oba kaňony jsou přístupné pouze prostřednictvím placených prohlídek s průvodcem.\n"}
{"id": "1517103", "url": "https://cs.wikipedia.org/wiki?curid=1517103", "title": "Pteron", "text": "Pteron\n\nPteron (řecky Πτερον – pteron – křídlo) je architektonický termín použitý Pliniem starším pro peristyl hrobky perského satrapy Mausola. Je to oblast v antických chrámech (peripteros, dipteros a pseudodipteros), která obklopuje jejich cellu. Její šířku tvoří vzdálenost mezi vnějším okrajem sloupů (peristasis) a stěnou celly. Vytváří tak pro věřící kolem celly ochoz, kryté útočiště u zdi celly a také prostor pro procesí. (\"Ochoz\" je část stavby, která umožňuje potřebný pohyb lidí obvykle kolem určeného stavebního prostoru).\n\n"}
{"id": "1517111", "url": "https://cs.wikipedia.org/wiki?curid=1517111", "title": "Parlamentní volby ve Slovinsku 2018", "text": "Parlamentní volby ve Slovinsku 2018\n\nParlamentní volby ve Slovinsku 2018 se konaly 3. června. Zvoleno bylo všech 90 mandátů ve Státním shomáždění. Volby se původně měly konat až 10. června, ale po rezignaci předsedy vlády Mira Cerara 14. března 2018 z důvodu neshod ve vládní koalici, kterou tvořily SMC, SD a DeSUS, všechny strany zastoupené ve Státním shromáždění požadovaly co nejrychlejší konání předčasných voleb. Prezident Borut Bahor požadavku parlamentních uskupení vyhověl a 14. dubna 2018 rozpustil Státní shromáždění. Ve volbách zvítězila pravicová SDS, kterou do voleb vedl bývalý premiér Janez Janša. SDS sázela na protiimigrační kampaň, ze zahraničí ji podpořil i maďarský premiér Viktor Orbán. Navzdory tomu ale vládu nakonec sestavilo pět středolevicových stran LMŠ, SD, SMC, SAB a DeSUS s podporou krajně levicové strany Levica v čele s premiérem Marjanem Šarecem z LMŠ.\n\nVolby vyhrála SDS, která získala 24,92 % a 25 mandátů. Na druhém místě skončila LMŠ, jež získala 12,6 % a 13 mandátů. Následovala SD se 9,93 % a 10 mandáty, SMC s 9,75 % a 10 mandáty, Levica s 9,33 % a 9 mandáty, NSi se 7,13 % a 7 mandáty, SAB s 5,11 % a 5 mandáty, DeSUS s 4,93 % a 5 mandáty a SNS se 4,17 % a 4 mandáty. Do Státního shromáždění se tak dostalo 9 stran a uskupení.\n"}
{"id": "1517115", "url": "https://cs.wikipedia.org/wiki?curid=1517115", "title": "Schönstattské hnutí", "text": "Schönstattské hnutí\n\nSchönstattské hnutí je mezinárodní katolické hnutí založené v roce 1914 římskokatolickým knězem Josefem Kentenichem. Místem původu je Schönstatt – čtvrť města Vallendar nedaleko Koblenze v Německu. Hnutí má federální podobu a je koordinováno pod všeobecným předsednictvem, které má také své sídlo v Schönstattu. Cílem hnutí je aktivní apoštolát a aktivace laických katolíků v díle hlásání učení Ježíše Krista. Schoenstattské hnutí je mariánské, pedagogické a apoštolské.\n\n"}
{"id": "1517118", "url": "https://cs.wikipedia.org/wiki?curid=1517118", "title": "Kumhausen", "text": "Kumhausen\n\nKumhausen je obec v německé spolkové zemi Bavorsko, v zemském okrese Landshut ve vládním obvodu Dolní Bavorsko. Žije zde obyvatel.\n\nObec leží jihovýchodně od města Landshut. Leží v jeho těsném sousedství a tvoří tak jeho předměstí.\n\n"}
{"id": "1517126", "url": "https://cs.wikipedia.org/wiki?curid=1517126", "title": "Vojmír Srdečný", "text": "Vojmír Srdečný\n\nVojmír Dalibor Srdečný (6. října 1919 Albrechtice nad Orlicí – 14. srpna 2019) byl poslední přeživší student odvlečený během nacistických represí proti studentům ze 17. listopadu 1939 do koncentračního tábora v Sachsenhausenu.\n\nSrdečný byl v roce 1939 přijat do Ústavu pro vzdělávání profesorů tělesné výchovy v Praze a při studiu bydlel na Švehlově koleji. Po pěti týdnech studia, 17. listopadu 1939, vtrhla na jeho kolej razie nacistů a stovky studentů včetně něho byly deportovány do koncentračního tábora v Sachsenhausenu. Dvě stovky studentů včetně Srdečného z tábora vyvázly po 1 roce, 1 měsíci a 1 dni a Srdečný se po propuštění vrátil v prosinci 1940 do Albrechtic. Dva roky působil jako praktikant v pojišťovně, potom byl nuceně nasazen v továrně Guss- und Metallgesellschaft v Holicích.\n\nSrdečného celý život zajímala práce s tělesně hendikepovanými lidmi. V roce 1947 začal působit v Rehabilitačním ústavu v Kladrubech, kde se mu podařilo založit například Kladrubské hry pro tělesně postižené. O dva roky později odešel a uplatnil se jako rehabilitační pracovník ve státních lázních Velké Losiny, kde pomáhal léčit následky dětské obrny. V roce 1959 se opět vrátil do Rehabilitačního ústavu v Kladrubech. Poté přes 20 let (1964–1985) působil jako odborný asistent na katedře tělesné výchovy na Pedagogické fakultě Univerzity Hradec Králové.\n\n\n"}
{"id": "1517127", "url": "https://cs.wikipedia.org/wiki?curid=1517127", "title": "Madona z Pomezí", "text": "Madona z Pomezí\n\nMadona z Pomezí je dílo z pozdní fáze krásného slohu z počátku 2. desetiletí 15. století a patří do místní chebské řezbářské produkce. Madona, původně provázená sochami světice a sv. biskupa pochází z kostela sv. Jakuba Většího z Pomezí nad Ohří, odkud se dostala na farní úřad v Chebu. Je vystavena v Muzeu církevního umění plzeňské diecéze.\n\nReliéfní socha z lipového dřeva 85 × 31 × 11 cm, se zbytky původní polychromie, vzadu vyhloubená. Restauroval M. Hamsík (1972). Panna Marie s Ježíškem je patrně pozůstatkem retáblu, ke kterému patřily další dvě sochy evidované ještě v letech 1966–1994, ale od roku 2003 nezvěstné (Sv. Biskup, výška 67 cm, Světice, výška 60 cm. Obě byly silně poškozeny pozdějším přeřezáním a byly kryty silnou vrstvou nepůvodní polychromie). \n\nKompozice vychází z krásnoslohé Plzeňské madony, výraz Mariiny tváře je však povrchnější a sentimentální. Socha Madony se oproti dílům vrcholné fáze krásného slohu vyznačuje zvýrazněnou vertikalitou plochého a mělkého jádra sochy a zmnožením kaskád záhybů drapérie. Dozvuky slohu se projevují počínajícím vysycháním motivů a celkovou ochablostí. Kaskády záhybů jsou zplihlé, nerozpínají se do šířky a klesají hluboko k podstavci. Dítě si částečně uchovalo půvab Ježíšků krásného slohu, ale na rozdíl od nich ho matka drží ve vzpřímené a strnulé poloze. \n\nU poněkud starší Madony z Nebanic si dítě uchovalo živý pohyb, typický pro krásný sloh. \n\n"}
{"id": "1517133", "url": "https://cs.wikipedia.org/wiki?curid=1517133", "title": "Seznam svazků light novel High School DxD", "text": "Seznam svazků light novel High School DxD\n\nToto je seznamem svazků light novel sérií \"High School DxD\". Japonská light novel série \"High School DxD\" od spisovatele Ičiei Išibumiho začala serializaci v září 2008 ve svazku časopisu \"Dragon Magazine\". Do března 2018 bylo vydáno v japonštině dohromady 25 svazků. Od července téhož roku je série publikována pod novým názvem \"True High School DxD\". Dosud, tedy do února roku 2020, vyšly zatím 4 svazky. Souběžně s hlavními sériemi vychází i třetí s názvem \"High School DxD DX.\". \n"}
{"id": "1517143", "url": "https://cs.wikipedia.org/wiki?curid=1517143", "title": "Andrea Londo", "text": "Andrea Londo\n\nAndrea Londo (* 7. listopadu 1992) je mexická a americká herečka. Celosvětově se proslavila rolí Marie Salazar v třetí řadě seriálu \"Narcos\".\n\nNarodila se v San Diegu v Kalifornii, ale vyrůstala v Tijuaně v Mexiku. V dospělosti se přestěhovala do Los Angeles, aby se mohla věnovat herecké kariéře. Nikdy herectví nestudovala, ani nenavštěvovala žádné kurzy. \n\nSvou hereckou kariéru začala v krátkých filmech. V roce 2015 se poprvé objevila na televizní obrazovce, a to v pořadu \"\". O rok později hostovala v seriálu \"Předstírání\". V roce 2017 se objevila v dílu seriálu \"\". Ve stejném roce přišla role Marie Salazar v seriálu \"Narcos\".\n\nV roce 2017 bylo oznámeno, že si zahraje Carnalitu v seriálu \"Mayans M.C.\", spinoffu seriálu \"Zákon gangu\". Její role ale byla nakonec přeobsazena a Carnalitu ztvárnila Carla Baratta. Londo v té době stále točila \"Narcos\" a natáčení obou seriálů časově kolidovalo. V roce 2018 ztvárnila Cynthiu v akčním thrilleru \"Superfly\".\n\n"}
{"id": "1517146", "url": "https://cs.wikipedia.org/wiki?curid=1517146", "title": "Rudolf Kramář", "text": "Rudolf Kramář\n\nRudolf Kramář (30. září 1930 Řásná – 20. srpna 2019 Praha) byl český kardiochirurg, jeden ze čtyř chirurgů, kteří se účastnili první transplantace srdce v Československu v roce 1984.\n\nPo studiích na reálném gymnázium v Benešově u Prahy pokračoval na Fakultě vnitřního lékařství UK, kde v roce 1956 promoval. Ve stejném roce nastoupil na chirurgii do nemocnice v Litoměřicích. V roce 1962 přešel do Ústavu klinické a experimentální chirurgie v Thomayerově nemocnici. Zpočátku se věnoval cévní, později také kardiovaskulární chirurgii.\n"}
{"id": "1517150", "url": "https://cs.wikipedia.org/wiki?curid=1517150", "title": "Volná monáda", "text": "Volná monáda\n\nVolná monáda je v teorii kategorií monáda vytvořená z funktoru s nejvolnější možnou strukturou. Na rozdíl od \"běžných\" monád nereprezentuje žádný sekvenční výpočet a lze ji \"rozbalit\", tj. získat v ní \"zabalenou\" hodnotu.\n\nVolná monáda je počátečním objektem v kategorii monád, tj. do každé monády z ní vede právě jeden morfismus. Morfismus formula_1 je morfismem mezi monádami, pokud platí formula_2 a formula_3.\n\nV Haskellu je typ volné monády nad funktorem \"f\"\nVolné monády se ve funkcionálním programování používají k implementaci interpretů doménově specifických jazyků, protože poskytují syntakticky definovanou operaci bind.\n"}
{"id": "1517153", "url": "https://cs.wikipedia.org/wiki?curid=1517153", "title": "Fokker B.II", "text": "Fokker B.II\n\nFokker B.II byl prototyp námořního palubního průzkumného dvouplošného létajícího člunu vzniklý v Nizozemsku v roce 1923.\n\nJednalo se o konvenčně řešený létající člun s duraluminovým trupem, řešený jako jedenapůlplošník (\"sesquiplane\") s křídly vyztuženými vzpěrami ve tvaru „N“. Tažný motor instalovaný v náběžné hraně horního křídla poháněl čtyřlistou vrtuli. Otevřené kokpity osádky se nacházely v prostoru pod horním křídlem a jeden uprostřed hřbetu trupu.\n\nNizozemské královské námořnictvo podrobilo prototyp zkouškám, ale sériovou výrobu neobjednalo.\n\nÚdaje podle\n\n\n\n\n"}
{"id": "1517156", "url": "https://cs.wikipedia.org/wiki?curid=1517156", "title": "Sonidosaurus", "text": "Sonidosaurus\n\nSonidosaurus (\"ještěr z oblasti Sonid Cuo-čchi\") byl rod sauropodního dinosaura z kladu Lithostrotia, žijící v období svrchní křídy na území současné Číny (autonomní oblast Vnitřní Mongolsko). Formálně byl typový druh \"S. saihangaobiensis\" popsán roku 2006 týmem čínských paleontologů.\n\n\"Sonidosaurus\" byl na poměry titanosaurů poměrně malým zástupcem, dosahoval délky jen kolem 9 metrů a hmotnosti zhruba 3 tuny (velikost dospělého nosorožce).\n\nTento menší sauropod byl objeven ve stejných vrstvách jako obří oviraptorosaur \"Gigantoraptor erlianensis\", který byl formálně popsán o rok později (2007). Holotyp s označením \"LH V 0010\" představuje částečně zachovanou postkraniální kostru. Rodové jméno odkazuje k oblasti, v níž byl dinosaurus objeven, druhové pak k městu Saihangaobi, ležícímu nedaleko místa nálezu.\n\n\n"}
{"id": "1517158", "url": "https://cs.wikipedia.org/wiki?curid=1517158", "title": "No Home Record", "text": "No Home Record\n\nNo Home Record je první sólové studiové album americké zpěvačky Kim Gordon. Vydáno bylo 11. října roku 2019 společností Matador Records. Deska byla nahrána v losangeleském studiu Sphere Ranch a jejím producentem je Justin Raisen. V menší míře se na produkci podílel také Shawn Everett. Vydání alba bylo oznámeno 20. srpna 2019, kdy byla rovněž zveřejněna píseň „Sketch Artist“. K té byl natočen také videoklip, který režírovala Loretta Fahrenholz, a v němž kromě Gordonové hraje například Abbi Jacobson. Další píseň, nazvaná „Air Bnb“, byla zveřejněna 11. září 2019. Svůj název deska dostala podle filmu \"No Home Movie\" (2015) režisérky Chantal Akermanové. Gordonová uvedla, že deska by nevznikla bez vytrvalosti Justina Raisena. Deska obsahuje také píseň „Murdered Out“, která byla původně zveřejněna již v září 2016.\n\n\n"}
{"id": "1517159", "url": "https://cs.wikipedia.org/wiki?curid=1517159", "title": "Kostel svatého Václava (Veliš)", "text": "Kostel svatého Václava (Veliš)\n\nKostel svatého Václava je římskokatolický pozdně barokní chrám v obci Veliš v okrese Jičín. Od roku 1958 je chráněn jako kulturní památka České republiky. Kostel i s okolním areálem byl postaven podle plánů Anselma Luraga. Je stále využíván pro bohoslužebné účely.\n\nPrvní písemná zmínka o kostelu ve Veliši je již z roku 1384. Dřívější gotický kostel, který stával blíže k dnešní silnici, byl po postavení nového zbořen.\n\nNynější kostel byl vybudován v letech 1747 až 1752 Anselmem Luragem. Stavebníkem kostela byla vdova po Františku Josefu Šlikovi, hraběnka Anna Josefa (rozená Krakovská z Kolovrat, 1691–1771).\n\nSoučasně s kostelem vznikl i okolní areál na uměle vybudované terase se čtyřmi nárožními kaplemi, z nichž dvě po roce 1835 vyhořely a zanikly. O stavbě a výzdobě kostela i celého areálu se zachoval souhrnný účet, z něhož je patrné i autorství soch (Martin Krupka z Jaroměře) nebo iluzivních maleb oltářů v interiérech kaplí (Johann Wagenknecht z Jičína).\n\nOd roku 2005 probíhají opravy a restaurátorské práce areálu, který se dochoval s množstvím originálních barokních prvků mobiliáře i architektonických a řemeslných detailů.\n\nAreál kostela je uprostřed obce na uměle vybudované terase, oddělené od okolí vysokou stěnou obloženou pískovcovými kvádry, která přechází do hřbitovní zdi. V nárožích dnes již zrušeného hřbitova byly čtyři kaple se skulpturami na vrcholu střech, z nichž se dochovaly pouze východní a západní. Mezi těmito dochovanými kaplemi je hlavní vstup ke kostelu, který má podobu mírného schodiště vedoucího od vstupu do areálu a ohraničeného z obou stran galerií šesti soch svatých českých patronů.\n\nSamotný kostel stojící uprostřed někdejšího hřbitova je jednolodní stavba s obdélným půdorysem a s půlkruhovým presbytářem, která má na jižní straně mohutné průčelí s hranolovou věží uprostřed. Nad hlavním vchodem je velké obloukově klenuté okno s prolamovanou římsou, po stranách portálu jsou sochy (vlevo sv. Vojtěch, vpravo sv. Prokop). Po stranách lodi jsou dvě sakristie. Interiér lodi a presbytáře je členěn pilastry, klenby jsou zdobeny jednoduchými štukaturami.\n\nZařízení kostela je původní, barokní. Součástí interiéru jsou i dochované barokní varhany. Na oltářích jsou obrazy Josefa Vojtěcha Hellicha ze sedmdesátých let 19. století – na hlavním oltáři obraz sv. Václava, na bočních oltářích obrazy Panny Marie a sv. Anny.\n\nCelý areál kostela je součástí kompozice vzájemně provázaných krajinných prvků, dnes označované jako \"Mariánská zahrada,\" a je ukázkou pozdně barokního iluzionismu (např. sochy šesti světců po stranách vstupní rampy se pro dosažení perspektivní iluze zmenšují).\n\n"}
{"id": "1517161", "url": "https://cs.wikipedia.org/wiki?curid=1517161", "title": "Piaggio P.XI", "text": "Piaggio P.XI\n\nPiaggio P.XI byl čtrnáctiválcový vzduchem chlazený dvouhvězdicový letecký motor, vyráběný koncem 30. a začátkem 40. let 20. století italskou firmou Piaggio. Byl zkonstruován na základě zkušeností s předchozími licencemi motorů firmy Gnome et Rhône — ovšem na rozdíl od jejího čtrnáctiválce Gnome-Rhône Mistral Major konstrukce firmy Piaggio vyšla s většími rozměry a také výrazně těžší (motor P.XI měl hmotnost 650 kg).\n\nStejnou koncepci měl i následující typ P.XIX s maximálními otáčkami zvýšenými na 2400 za minutu a kompresním poměrem 7÷1.\n\n\n\nZdroj\n\nČtyřdobý zážehový vzduchem chlazený čtrnáctiválcový dvouhvězdicový letecký motor. Byl vybaven reduktorem s převodovým poměrem 1÷0,62 a jednostupňovým odstředivým kompresorem, převod pohonu kompresoru od klikového hřídele 1÷7,90. Kompresní poměr 6,00÷1, rozvod OHV se dvěma ventily na válec, výfukový ventil chlazený sodíkem. Klikový hřídel se dvěma zalomeními třídílný, skládaný, s valivým uložením (vpředu uložen na jednom válečkovém a jednom kuličkovém ložisku, zadní konec klikového hřídele uložen v kuličkovém ložisku; mezi oběma zalomeními není hřídel uložen). Mazání tlakové oběžné se suchou klikovou skříní, jedno tlakové a jedno odsávací zubové čerpadlo. Provozní tlak oleje 5 at (490,33 kPa). Zapalování zdvojené (se dvěma zapalovacími svíčkami na válec), plně stíněné, dvě zapalovací magneta Marelli MF14. Přípravu palivové směsi zajišťuje jeden spádový dvojitý karburátor Piaggio T2-100 s automatickou regulací bohatosti směsi a samočinnou regulací plnicího tlaku. Předepsané palivo: letecký benzín s oktanovým číslem 87. Startování motoru stlačeným vzduchem, startér Garelli.\n\n\n\n\n\n"}
{"id": "1517164", "url": "https://cs.wikipedia.org/wiki?curid=1517164", "title": "Le sel des larmes", "text": "Le sel des larmes\n\nLe sel des larmes je francouzský hraný film. Jeho režisérem je Philippe Garrel, který rovněž se svými dlouholetými spolupracovníky Jean-Claudem Carrièrem a Arlette Langmann napsal jeho scénář. Kameramanem je Renato Berta, který s Garrelem natočil již filmy \"Ve stínu žen\" (2015) a \"Milenec na jeden den\" (2017) a snímek produkoval Édouard Weil zastupující společnost Rectangle Productions. Weil s režisérem spolupracoval již na filmech \"Hranice úsvitu\" (2008) a \"Un été brûlant\" (2011). Natáčení filmu začalo dne 2. dubna 2019. Ve snímku hrají například Oulaya Amamra, Louise Chevillotte, André Wilms nebo Logann Antuofermo. Antuofermo do té doby vystupoval pouze v divadle, tento snímek je jeho filmovým debutem.\n\nFilm měl premiéru v únoru 2020 na Berlínském mezinárodním filmovém festivalu a do francouzských kin bude uveden v dubnu téhož roku.\n\nSnímek pojednává o Lucovi, který se poprvé v životě vydává do Paříže za účelem absolvování přijímací zkoušky na významnou školu. Zde se setkává s mladou pracovnicí Djemilou, s níž zažije krátký románek. Následně se vrací do rodného města, kde začne vztah s Geneviève, kterou zná od dětství.\n\n"}
{"id": "1517169", "url": "https://cs.wikipedia.org/wiki?curid=1517169", "title": "Arlette Langmann", "text": "Arlette Langmann\n\nArlette Langmann (* 3. dubna 1946 Paříž) je francouzská filmová střihačka a scenáristka.\n\nPochází z židovské rodiny, její matka pocházela z Rumunska, zatímco její otec se narodil v Polsku. Jejím o osm let starším bratrem byl režisér Claude Berri (vlastním jménem Claude Berel Langmann). Svou kariéru u filmu zahájila koncem šedesátých let, jedním z jejích prvních snímků bylo \"Nahé dětství\", ke kterému spolu s jeho režisérem Mauricem Pialatem napsala scénář. V následující dekádě pracovala jako stříhačka, často opět s Pialatem (mj. \"Otevřená tlama\"), ale také s Pascalem Thomasem. S Pialatem svého času žila, přičemž film \"Loulou\" (1980) je jejich vztahem do určité míry inspirován.\n\nV roce 1980 spolupracovala copy střihačka se svým bratrem na filmu \"Miluji vás\", později tuto funkci zastávala též u jeho filmů \"Každý začátek je těžký\" (1981) a \"Jean od Floretty\" (1986). Po filmu \"Jean od Floretty\" se věnovala výhradně psaní scénářů. Patří mezi ně například \"Uranus\" (1990), \"Germinal\" (1993) a \"Rozvrat\" (1999), tyto v režii jejího bratra. Počínaje rokem 1999 spolupracuje s režisérem Philippem Garrelem. Podílela se na scénářích k jeho filmům \"Le vent de la nuit\" (1999), \"Sauvage innocence\" (2001), \"Pravidelní milenci\" (2005), \"Hranice úsvitu\" (2008), \"Žárlivost\" (2013), \"Ve stínu žen\" (2015), \"Milenec na jeden den\" (2017) a \"Le sel des larmes\" (2019).\n\n"}
{"id": "1517171", "url": "https://cs.wikipedia.org/wiki?curid=1517171", "title": "The Stones in the Park", "text": "The Stones in the Park\n\nThe Stones in the Park je televizní film režisérů Leslie Woodheada a Jo Durden-Smitha. Jedná se o záznam koncertu skupiny The Rolling Stones, která vystoupila 5. července 1969 v londýnském Hyde parku na památku zesnulého kytaristy Briana Jonese. Jones zemřel pouhé 2 dny před koncertem. Vstup byl zdarma a přilákal asi 500 000 diváků. Jednalo se zároveň o první vystoupení kytaristy Micka Taylora se skupinou.\n\n\n"}
{"id": "1517174", "url": "https://cs.wikipedia.org/wiki?curid=1517174", "title": "Mahikeng", "text": "Mahikeng\n\nMahikeng (původně Mafeking a Mafikeng) je hlavní město Severozápadní provincie Jižní Afriky. Nachází se v blízkosti jihoafrických hranic s Botswanou, 1 400 km severovýchodně od Kapského Města a 260 km západně od Johannesburgu. V roce 2001 zde žilo 49 300 obyvatel, ale v roce 2007 zde žilo 250 000 obyvatel. V únoru 2010, ministryně umění a kultury Lulama Xingwanová, schválila změnu názvu města z Mafikeng na na Mahikeng. Ve městě se nachází např. Severozápadní univerzita, vlakové nádraží, stadion a letiště.\n"}
{"id": "1517175", "url": "https://cs.wikipedia.org/wiki?curid=1517175", "title": "Interleukin 33", "text": "Interleukin 33\n\nInterleukin 33 (IL-33) je protein, který je kódován v lidském těle genem \"IL33.\"\n\nJedná se o cytokin patřící do rodiny Interleukinu-1, kde patří například také IL-1α, IL-1β, IL-1ra, Il-18, IL-36α, IL-36β, IL-36γ, IL-36ra, IL-37 a IL-38. IL-33 je receptorem pro ST2 receptor. Jeho navázáním dochází k aktivaci MAPK kinázy, p38, ERK a NFκB. Je exprimován na fibroblastech, endoteliálních a epiteliálních buňkách, žírných buňkách, dendritických buňkách, makrofázích, osteoblastech a dalších buněčných typech. IL-33 řídí produkci cytokinů spojených s Th-2 buněčnou odpovědí a je asociován s astmatem. Vně buňky je IL-33 rychle oxidován. Dochází k vytvoření disulfidických můstků a to vede následně ke změně struktury molekuly. Tím dochází k regulaci navázání na ST2 receptor. \n\nU pacientů trpících astmatem je podle závažnosti onemocnění zvýšená exprese IL-33 ve sliznici. Během astmatu dochází ke zvýšení produkce Th2 cytokinů, IgE a k navýšení exprese receptoru ST2. Podávání anti IL-33 snížilo u myší s navozeným astmatem antigenem produkovanou imunitní odpověď. Podobně tomu bylo i v případě ST2 deficiencích myší.\n\nRevmatoidní artritida (RA) je systémové autoimunitní onemocnění, během kterého dochází k chronickému zánětu synoviální tkáně a k následnému poškození kostí a chrupavek. U pacientů trpících RA je zvýšená exprese IL-33 v synoviálních fibroblastech.\n\nBěhem degenerativních onemocnění sítnice dochází k navýšení angiogeneze a tím i zhoršení zraku. Buňky retinálního pigmentového epitelu mohou produkovat IL-33 a receptor ST2. Tato produkce může být navýšená v zánětlivém prostředí a zvýšená exprese IL-33 může napomoci regulovat angiogenezi.\n"}
{"id": "1517176", "url": "https://cs.wikipedia.org/wiki?curid=1517176", "title": "Oulaya Amamra", "text": "Oulaya Amamra\n\nOulaya Amamra (* 12. listopadu 1996 Viry-Châtillon) je francouzská filmová a televizní herečka. Docházela na soukromou katolickou školu a patnáct let studovala klasický tanec. Je mladší sestrou režisérky a scenáristky Houdy Benyaminy, v jejímž filmu \"Božské\" (2016) ztvárnila hlavní roli. Za tu získala Césara pro nejslibnější herečku. Dále hrála například ve filmech \"Tamara\" (2016), \"Svět je tvůj\" (2018), \"L'adieu à la nuit\" (2019) a \"Le sel des larmes\" (2019). Také hrála v jedné epizodě britského seriálu \"The Little Drummer Girl\" (2018).\n\n"}
{"id": "1517177", "url": "https://cs.wikipedia.org/wiki?curid=1517177", "title": "André Wilms", "text": "André Wilms\n\nAndré Wilms (* 29. dubna 1947 Štrasburk) je francouzský filmový, divadelní a televizní herec. Svou kariéru, během níž hrál ve více než osmdesáti filmech, zahájil v sedmdesátých letech. Za svou roli ve filmu \"Bohémský život\" (1992) byl coby vedlejší herec oceněn na Evropských filmových cenách. Na tutéž cenu, tentokrát však za hlavní roli, byl nominován za svůj výkon ve filmu \"Le Havre\" (2011). Mezi jeho další filmy patří například \"Evropa, Evropa\" (1990), \"Zámek v Itálii\" (2013) a \"Le sel des larmes\" (2019). Nadaboval také například roli vypravěče pro francouzské znění české pohádky \"Fimfárum – Do třetice všeho dobrého\" (2011). Kromě filmů hrál také v několika seriálech, včetně policejního \"David Lansky\" (1989) či \"Aurore\" (2017).\n\n"}
{"id": "1517180", "url": "https://cs.wikipedia.org/wiki?curid=1517180", "title": "Cindy Birdsongová", "text": "Cindy Birdsongová\n\nCindy Birdsongová rozená Cynthia Ann Birdsongová (* 15. prosince 1939 Mount Holly) je americká zpěvačka soulu a rhythm and blues. \n\nV roce 1960 se přidala k afroamerické dívčí vokální skupině The Ordettes, později známé jako Patti LaBelle and the Bluebelles. Jejich největšími hity byly písně You'll Never Walk Alone a Down the Aisle. V roce 1967 přešla k superskupině The Supremes, kde nahradila Florence Ballardovou. V roce 1972 odešla na mateřskou dovolenou a na její místo nastoupila Lynda Laurence. Vrátila se v roce 1973, v roce 1976 ukončila pěveckou kariéru a pracovala jako zdravotní sestra v Ronald Reagan UCLA Medical Center. V roce 1986 byla zakládající členkou skupiny Former Ladies of the Supremes, později se pokusila o sólovou dráhu a v roce 1987 vydala singl Dancing Room. V roce 2004 vystoupila v televizní show ke 45. výročí Motown Records. \n"}
{"id": "1517182", "url": "https://cs.wikipedia.org/wiki?curid=1517182", "title": "Wasp Network", "text": "Wasp Network\n\nWasp Network je francouzsko-brazilský film režiséra Oliviera Assayase, který je zároveň autorem scénáře. Scénář filmu byl inspirován knihou \"The Last Soldiers of the Cold War\" od brazilského novináře Fernanda Moraise. Pojednává o tzv. Kubánské pětici, tedy pěti Kubáncích, kteří byli v září roku 1998 zatčeni a následně odsouzeni za údajnou špionáž ve Spojených státech. Ve filmu hrají například Édgar Ramírez, Wagner Moura, Gael García Bernal, Ana de Armasová a Penélope Cruzová. Kameramanem filmu je Denis Lenoir, který s režisérem spolupracuje již od jeho začátku v osmdesátých letech. Natáčení snímku bylo zahájeno v únoru 2019 na Kubě. Kubánské úřady však původně nechtěly natáčení filmu zde dovolit a Assayas si našel jiné místo, kde by se scény, odehrávající v Havaně, mohly natočit. Nakonec však Kuba souhlasila. Premiéra filmu proběhla dne 1. září 2019 na Benátském filmovém festivalu. Stalo se tak přesně rok poté, co byl na stejném místě uveden Assayasův předchozí snímek \"Doubles vies\".\n\n"}
{"id": "1517187", "url": "https://cs.wikipedia.org/wiki?curid=1517187", "title": "Akapa", "text": "Akapa\n\nAkapa nebo Odiši ( Акаҧа, ოდიში - Odiši) je vesnice v Abcházii, v okrese Suchumi. Leží v kopcích přibližně 14 km severně od abchazského hlavního města Suchumi. Obec sousedí na západě s Gumou, na východě s Dzychutou a na jihu s Baslatou. Na severu od obce se rozkládá těžko prostupný Abchazský hřbet, jenž tvoří součást Velkého Kavkazu. Ve vsi pramení řeka Basla, jež se v Suchumi vlévá do Černého moře.\n\nAkapa je vesnické správní centrum s oficiálním názvem Vesnický okrsek Akapa \"(rusky Акапская сельская администрация, abchazsky Акаҧа ақыҭа ахадара)\". Za časů Sovětského svazu se okrsek jmenoval Odišský selsovět \"(Одишский сельсовет)\". Součástí vesnického okrsku Akapa jsou následující části:\n\n\nNázev vsi Akapa je odvozen od zdejšího rodu Akaba, jehož členové zde dříve žili. V druhé polovině 19. století bylo zdejší abchazské obyvatelstvo násilně vystěhováno následkem Kavkazské války a mahadžirstva, a tak Akapa zůstala vylidněná. V roce 1881 Abchazy nahradili Pontští Řekové, kteří Akapu přejmenovali na Konstantinovskoje \"(Константиновское)\" respektive na Konstantinovka \"(Константиновка)\" podle ruského knížete Konstantina. Ves rychle rostla a do začátku 20. století se Konstantinovka se svými více než 200 domy stala jednou z největších vesnic v Abcházii. \n\nV roce 1944 došlo k přejmenování obce na gruzínské Odiši. Po Druhé světové válce byla v roce 1949 zdejší řecká populace deportována do Kazachstánu a jejich majetek získali gruzínští osadníci z regionu Rača. V roce 1956 bylo dovoleno deportovaným Řekům vrátit se domů, avšak své domy, obsazené račinskými Gruzíny, si od nich museli koupit. Za sovětských časů Odiši prosperovalo, počet domů vzrostl na 780 a počet obyvatel se zvýšil až na více než 2000.\n\nBěhem války v Abcházii z vesnice uprchli nejen Gruzíni, ale i téměř všichni Řekové. Zůstali pouze obyvatelé v důchodovém věku, a tak ves zůstala téměř liduprázdná a mnoho pozemků brzy pohltil les. Po válce byla obec přejmenována na původní Akapa a počet domů se vlivem emigrací a válečných událostí snížil na 107. Jejich majitelé ale většinou žijí v Suchumi či jiném městě.\n\nDle nejnovějšího sčítání lidu z roku 2011 je počet obyvatel vesnického okrsku 37 a jejich složení je následovné:\n\n\nV roce 1989, před válkou v Abcházii žilo v Akapě 638 obyvatel. \n\nV roce 1959 žilo v tomto selsovětu 2314 obyvatel.\n\n"}
{"id": "1517189", "url": "https://cs.wikipedia.org/wiki?curid=1517189", "title": "8,8 cm SK C/35", "text": "8,8 cm SK C/35\n\nKanón 8.8 cm SK C/35 byl německý námořní rychlopalný kanón používaný v druhé světové válce.\n\nNámořní kanón 8,8 cm SK C/35 vážil 776 kg, měl celkovou délku 3,985 m, délku hlavně 3,731 m. Hmotnost vystřeleného 8,8cm granátu byla 9,5 kg, kanón je někdy označován jako ráže 45. Mosazná nábojnice měla náplň o hmotnosti 2,82 kg, která zabezpečila úsťovou rychlost 700 m/s pro tříštivý granát (granáty mohly mít stopovku). Kadence byla 15 ran za minutu. Životnost hlavně byla 12 000 výstřelů.\n\nMunice je nedělená o hmotnosti 15 kg, délka granátu asi 385,5 mm, nábojnice mosazná. Byl používán dělostřelecký granát:\n\n\nPalebný průměr byl 220 nábojů.\n\nKanón 8,8 cm SK C/35 byla standardní zbraň osazovaná na příď německých ponorek typu VII. Několik bylo nahrazeno typem 8,8 cm SK C/30 k protivzdušné obraně. Kanón SK C/35 byl navržen jako prototyp pro ponorky typu VIIA v roce 1935 s palebným průměrem 220 nábojů. Na počátku druhé světové války tato zbraň sloužila jako prostředek, který nutil posádku napadené obchodní lodi, aby ji opustila, nebo potápěl lodě poškozené torpédy. Později byly kanóny odstraňovány z ponorek a montovány na minolovky a stíhače ponorek. Na ponorkách se staly neúčinnými proti ozbrojeným obchodním lodím a ozbrojenému doprovodu konvojů.\n\n"}
{"id": "1517190", "url": "https://cs.wikipedia.org/wiki?curid=1517190", "title": "Volby do Zastupitelstva města Karlovy Vary 2010", "text": "Volby do Zastupitelstva města Karlovy Vary 2010\n\nVolby do Zastupitelstva statutárního města Karlovy Vary se v roce 2010 konaly ve dnech 15.-16. října. V celkem 50 volebních okrscích odevzdalo své hlasy 16 602 oprávněných voličů. Volební účast ve městě dosáhla hodnoty 40,84 %. Vítězem se stala Karlovarská občanská alternativa se 17,35 % hlasů. Druhou nejvyšší podporu získala Česká strana sociálně demokratická (15,13 % hlasů). Vítěž z voleb v roce 2006 Občanská demokratická strana skončila s 14,15 % na třetím místě.\n\nMezi lety 2006 a 2010 vládla městu koalice ODS a ČSSD. Vláda těchto stran v tomto období byla vnímána velmi kontroverzně. Koalice proslula především Karlovarskou losovačkou, kdy došlo k manupulacím ve výběrovém řízení na miliardovou zakázku týkající se stavby KV Areny. Mezi další kontroverzní kroky patřilo také zrušení výsledků prvního kola soutěže na prodej bytů v Lázeňské ulici, kdy následně byla upravena pravidla tak, že jeden z prodávaných domů získal předseda karlovarské ODS. Na druhou stranu se povedlo koalici realizovat velké množství investičních akcí. Kromě KV Areny byl například vybudován areál Rolava, park Meandr Ohře nebo bylo revitalizováno sídliště Stará Role. \n\nPřed samotnými volbami již zaznívala kritika i zevnitř vládnoucí ODS. Před volbami se zformovalo velké množství opozičních hnutí, které se ale nedokázaly spojit do jedné koalice. Snahu o vytvoření široké koalice měla především ALTERNATIVA, která sdružila SNKED, Nezávislé starosty, KAN, OBČANÉ.CZ, Nezávislé demokraty, občanskou iniciativu Občané proti bezpráví, ROS KV a nezávislé osobnosti. Do koalice se ALTERNATIVĚ ale nepodařilo získat zásadní Karlovarskou občanskou alternativu a Hnutí O co jim jde?! Před volbami se zdiskreditovala také v té době poměrně populární strana Věci veřejné, když těsně před volbami odstoupili z kandidátní listiny tři čelní představitelé strany poté, co údajně již před volbami domlouvali budoucí koalici i přesto, že původní domluva uvnitř strany zněla, že se žádné koalice v novém vedení neúčastní.\n\nVe volbách zvítězila Karlovarská občasnká alternativa. V jednáních o nové koalici byla nejprve ochotna jednat z původních stran pouze s ODS. Podmínkou ale bylo, že v koalici nebude zastoupen nikdo z původního vedení města. Kandidát na primátora Petr Kulhánek zahájil jednání nejdříve s Alternativou, TOP09 a Hnutím O co jim jde?! Tyto subjekty se shodli na tom, že do koalice nepřizvou ČSSD a KSČM. U ČSSD byla překážkou kandidátka sestavená z nedůvěryhodných osobností. Uskupení se také shodla na prosazování transparentnosti a na plánování vyrovnaných rozpočtů.\n\nPozději do jednání byly částečně ale přizváni i sociální demokraté. Budoucí primátor argumentoval tím, že chce, aby byla koalice stabilní a vydržela celé čtyři roky. Kandidát na primátora pracoval při sestavování koalice se třemi variantami. Ve dvou z nich se počítalo s velkými stranami. První z nich byla koalice KOA, Alternativy, TOP09 a Hnutím O co jim jde?! (takzvaná koalice K20 - skládala se z 20 zastupitelů). Druhá varianta zahrnovala vytvoření koalice napříč politickým spektrem bez KSČM. Třetí varianta byla shodná s první, ale s rozšířením o ODS. KOA nakonec odmítla přijmout požadavky ODS a byla prosazena koalice K20.\n\n"}
{"id": "1517191", "url": "https://cs.wikipedia.org/wiki?curid=1517191", "title": "Akelarre", "text": "Akelarre\n\nAkelarre je připravovaný španělský historický film režiséra Pabla Agüera odehrávající se v sedmnáctém století. Hrají v něm například Àlex Brendemühl, Amaia Aberasturi a Daniel Chamorro. Premiéra je naplánována na rok 2020.\n\nFilm byl původně oznámen v září 2017 na 65. ročníku Mezinárodním filmovém festivalu v San Sebastiánu. V červenci 2018 bylo oznámeno, že bude snímek natáčen v únoru 2019 na různých místech v Baskicku. Později bylo datum přesunuto s tím, že se s filmováním začne 6. května 2019. Tehdy také natáčení začalo, přičemž oznámeno bylo, že bude trvat celkem sedm týdnů až do 22. června. Dne 29. června 2019 bylo oznámeno zdárné dokončení jeho natáčení.\n\n"}
{"id": "1517192", "url": "https://cs.wikipedia.org/wiki?curid=1517192", "title": "Léčba alkoholismu", "text": "Léčba alkoholismu\n\nPrevencí, výzkumem a léčbou závislosti na alkoholu se zabývá adiktologie. Léčba alkoholismu se odvíjí od míry závažnosti problému a přidružených obtíží.\n\nKontrolovaná konzumace alkoholu je moderní terapeutický přístup, který se s úspěchem využívá v případě méně rozvinutých forem závislosti. Je vhodný zejména pro abusery a rizikové pijáky, jejichž závislostní chování má především psychologické spouštěče. \n\nJe to efektivní nástroj sekundární prevence, tedy preventivní terapie, která pomáhá lidem ohroženým závislostí přehodit „včas výhybku“ a vrátit se k rekreačnímu, nízkorizikovému užívání. Terapie Kontrolované konzumace probíhá ambulantní formou a trvá většinou tři až pět měsíců. \n\nO rozšíření terapie Kontrolované konzumace se v Evropě zasloužil především německý adiktolog Joachim Koerkel. Non-abstinentní léčbu lze podpořit léky, které potlačují chuť se napít a blokují opiodní receptory v mozku. Mezi nejčastěji užívané léky se řadí nalmefen, známý pod obchodním názvem Selincro.\n\nV případě závažnějších forem závislosti má abstinence své nezastupitelné místo. Kromě samotného odnětí alkoholu a podpory závislého v tomto záměru pokračovat, je většinou nutné postupně změnit i dosavadní denní režim a zažité rituály abstinujícího. \n\nK podpoře závislého se využívají v prvních dnech abstinence benzodiazepiny, například diazepam a léky tlumící třes, například Tiapridal. Abstinenční terapie lze také kombinovat s averzivním farmakem disulfiram, který se prodává pod obchodním názvem Antabus.\n\nU nejtěžších forem alkoholismus je třeba zahájit léčbu odbornou detoxifikací, která může proběhnout pouze v nemocničním prostředí. Příznaky z odnětí, z nichž nejzávažnější je delirium tremens , totiž mohou závislého ohrozit i na životě. \n\nAlkoholový detox trvá zhruba týden, poté následuje léčebný pobyt, který trvá zpravidla minimálně tři měsíce.\n\nPo ukončení hospitalizace je nutné absolvovat doléčovací ambulantní terapii. Během této terapie je třeba s abstinujícím alkoholikem upevňovat jeho abstinenční záměr, podporovat ho v krizových situacích a věnovat pozornost prevenci relapsu. \n\nDoléčovací terapie by měla trvat minimálně tři měsíce.\n\n\n"}
{"id": "1517194", "url": "https://cs.wikipedia.org/wiki?curid=1517194", "title": "Dům U koulí", "text": "Dům U koulí\n\nDům U Koulí je památkově chráněný objekt v jihočeském Písku, na adrese Fráni Šrámka 131. Název má podle dělových koulí, které byly v domě a jeho blízkosti nalezeny a do jeho přední zdi zazděny, neboť dům stojí poblíž městských hradeb. Do roku 2014 budova sloužila jako základní umělecká škola.\n\nDům vznikl původně jako renesanční v 16. století a později byl přestavěn v první polovině století devatenáctého v klasicistním slohu. V průčelí, které je orientováno do ulice Fráni Šrámka, se dochovaly části původní renesanční omítky se sgrafity, které byly odhaleny po rekonstrukci budovy v roce 1993.\n\nV tomto domě rovněž strávil své mládí básník Fráňa Šrámek, což připomíná pamětní deska umístěná na fasádě budovy. Ve dvoře se nachází památník Otakara Ševčíka.\n\nV padesátých letech 20. století byl dům znárodněn a později sloužil pro potřeby umělecké školy, která zde byla umístěna v roce 1963 a působila v uvedených prostorách až do roku 2014. \n"}
{"id": "1517195", "url": "https://cs.wikipedia.org/wiki?curid=1517195", "title": "Ben Wright", "text": "Ben Wright\n\nBenjamin Huntington \"Ben\" Wright' (5. května 1915 – 2. července 1989) byl anglický filmový, televizní a rozhlasový herec. \n\nNarodil se v Londýně anglické matce a americkému otci. V 16 letech byl přijat na londýnskou Královskou akademii dramatického umění. Po jejím absolvování hrál v několika inscenacích v londýnském West End theatre. \n\nPo vypuknutí 2. světové války vstoupil do armády, kde sloužil v pěchotním střeleckém pluku King's Royal Rifle Corps.\n\nV roce 1946 přijel do USA, aby se zúčastnil svatby své sestřenice, a usadil se v Hollywoodu.\n\nZemřel 2. července 1989 po operaci srdce v nemocnici Providence Saint Joseph v kalifornském Burbanku. \n\n \n"}
{"id": "1517197", "url": "https://cs.wikipedia.org/wiki?curid=1517197", "title": "Léčba panické poruchy", "text": "Léčba panické poruchy\n\nPanická porucha je jedna ze spektra úzkostných poruch,pro níž je charakteristický opakovaný, prudký záchvat, takzvaná panická ataka. Tyto stavy přicházejí náhle a pro postiženého znamenají enormní kognitivní, emoční, ale především tělesnou zátěž.\n\nPrvním pilířem je nácvik svalové a dechové strategie, která postiženému pomůže nastupující záchvat potlačit. Tělesné obtíže doprovázející záchvat (typicky infarktové stavy, pocit zešílení, dušení a bušení srdce) jsou způsobeny především vyšší koncentrací kyslíku v krvi a laktátu kyseliny mléčné ve svalech. Zvládnutí efektivní dechové strategie se při moderní léčbě panické poruchy podporuje zejména dechovým senzorem napojeným na virtuální realitu. \n\nDechová a svalová cvičení jsou pro pacienty doslova první pomocí, mnoho nepříjemných psychických stavů v mezidobí mezi jednotlivými záchvaty je totiž způsobeno anticipačním úzkostí z nejistoty, že v určité situaci ztratíme kontrolu nad svým tělem a myslí.\n\nKognitivně behaviorální terapie je druhým pilířem úspěšné léčby panické poruchy. Nestačí se totiž pouze naučit záchvat zvládnout či potlačit, je nutné zpracovat i příčinu této poruchy. Kognitivně-behaviorální terapie je při léčbě panické poruchy podle výsledků moderního výzkumu metodou první volby. Jejím cílem je odhalit a zpracovat vzorce našeho myšlení, emocí a chování, které nás dlouhodobě psychicky vyčerpávají a pramení z dysfunkčních jádrových přesvědčení.\n\nV případě závažnějších stavů lze psychoterapii podpořit i farmakoterapeuticky. U úzkostných a panických poruch je však třeba zmínit, že primárním léčebným postupem je psychoterapie a léky je třeba chápat jako její doplněk.\n\nLéčba benzodiazepiny nevykazuje dlouhodobý efekt a ohrožuje pacienty vznikem závislosti. Bezpečnější strategií je využívání antidepresiv novější generace, která závislost nevyvolávají a jejichž efekt není okamžitý (zlepšení se dostaví po třech až šesti týdnech užívání).\n\nJsou to především selektivní inhibitory zpětného vychytávání serotoninu – SSRI. Pro kontrolu panických atak se ukazují být účinné léky escitalopram, citalopram, paroxetin a sertralin.\n\nDále je možné předepsat i selektivní inhibitory zpětného vychytávání serotoninu a noradrenalinu – SNRI. Jejich efekt je podobný jako u SSRI, u panické poruchy se osvědčil venlafaxin.\n\nJe možné využít i tricyklická antidepresiva. Nejvíce prostudovanými farmaky jsou v této souvislosti imipramin a clomipramin.\n\n\n"}
{"id": "1517199", "url": "https://cs.wikipedia.org/wiki?curid=1517199", "title": "I Ship It", "text": "I Ship It\n\nI Ship It je americký komediální televizní seriál. Jeho autorkou je Yulin Kuang. Jeho první řada vznikla jako webový seriál pro streamovací službu CW Seed, kde byla premiérově uvedena v roce 2016. Stanice The CW následně objednala ve formě klasického televizního seriálu, jejíž první díl měl premiéru 19. srpna 2019.\n\nEllu opustil její přítel Chris. Aby se mu pomstila, rozhodne se založit si skupinu a zúčastnit se s ní hudební soutěže, na níž se zapsal i Chrisova kapela. Ve svých spoluhráčích najde kamarádky i nového přítele Tima. Ve druhé sérii Ella pracuje v přepravní agentuře, její životní náplní je ale fiktivní seriál \"Superstition\", pro nějž píše fanfikci. Když má její společnost přepravit showrunnerovi tohoto pořadu zásilku, vydá se Ella ji doručit sama. Okouzlená natáčením svého oblíbeného seriálu se rozhodne ukončit svůj pracovní poměr a stane se asistentkou produkce \"Superstition\".\n\n\n"}
{"id": "1517200", "url": "https://cs.wikipedia.org/wiki?curid=1517200", "title": "Seznam dílů seriálu I Ship It", "text": "Seznam dílů seriálu I Ship It\n\nToto je seznam dílů seriálu \"I Ship It\". Americký komediální televizní seriál \"I Ship It\" je vysílán od 22. června 2016. První řada byla zveřejněna na streamovací platformě CW Seed, první dva díly druhé série byly uvedeny na stanici The CW v roce 2019 a její zbytek se následně objevil opět na CW Seed. Dosud bylo odvysíláno dílů seriálu.\n\n<section begin=\"řady\" /><section end=\"řady\" />\n\nDosud bylo odvysíláno <section begin=\"ep\" />16<section end=\"ep\" /> dílů seriálu.\n"}
{"id": "1517201", "url": "https://cs.wikipedia.org/wiki?curid=1517201", "title": "Diecéze lyddská", "text": "Diecéze lyddská\n\nDiecéze lydská (latinsky \"Dioecesis Lyddensis\") byla katolická diecéze v Palestině. Křesťané zde byli již od novozákonních dob, kdy také vznikla diecéze. Ta po arabském vpádu zanikla, obnovena byla v době křížových výprav, po roce 1291 se stala diecézí titulární. Podle tradice je místem narození sv. Jiří. Nyní je titulární diecézí, jejímž současným biskupem je William Hanna Shomali, pomocný biskup Latinského patriarchátu jeruzalémského.\n\n\n"}
{"id": "1517206", "url": "https://cs.wikipedia.org/wiki?curid=1517206", "title": "Seznam lyddských biskupů", "text": "Seznam lyddských biskupů\n\n\n\n"}
{"id": "1517209", "url": "https://cs.wikipedia.org/wiki?curid=1517209", "title": "Přemek Forejt", "text": "Přemek Forejt\n\nPřemek Forejt (* 16. dubna 1987, Brno) je český šéfkuchař olomoucké restaurace Entrée, gastronom a moderátor pořadu \"MasterChef Česko\" na televizi Nova.\n\nJako malý chtěl být hercem. Kvůli roztěkanosti nastoupil do odborného učiliště na obor kuchař. Vaření ho ze začátku nebavilo. Po vyučení mu rodiče domluvili práci v restauraci U Kastelána v Brně. Odtud se rozhodl odjet do zahraničí, kde se bude učit od nejlepších kuchařů. Zkušenosti sbíral v Anglii v michelinských podnicích. Po návratu pracoval v brněnské restauraci Koishi a v roce 2015 se stal šéfkuchařem olomoucké restaurace Entrée.\nMá dceru Stellu.\n\n\n\n\n\n"}
{"id": "1517211", "url": "https://cs.wikipedia.org/wiki?curid=1517211", "title": "Typ 2 Ho-I", "text": "Typ 2 Ho-I\n\nPodpůrný tank pěchoty Typ 2 Ho-I (二式砲戦車 ホイ \"Ni-shiki hōsensha Ho-I\") byl odvozen od středního tanku Typ 97 Či-Ha japonské císařské armády užívaného za druhé světové války. Koncept použití v boji byl původně obdobný jako u raných variant německého tanku Panzer IV - tank byl designován jako samohybná houfnice, která měla představovat palebnou podporu pro postupující pěchotu a střední tanky.\n\nVývoj a první práce na tanku Typ 2 Ho-I začaly roku 1937 po zkušenostech z bojů v Mandžusku, kde japonští vojevůdci zjistili, že k podpoře pěchoty a ničení opevněných nepřátelských pozic (proti kterým nebyly standardní 47mm a 57mm kanóny účinné) bude třeba mít kanón většího kalibru. Vzhledem k tomu, že se počítalo s tím, že toto nové vozidlo dokáže udržet krok se zbylými obrněnými vozidly ve formaci, začalo se s pracemi na lafetaci 75mm horského děla Typ 41 do věže v té době již zavedeného středního tanku Typ 97 Či-Ha. V roce 1940 bylo znovu využité horské dělo do výzbroje zavedeno nově jako 75mm kanón Typ 99. Kanón mohl pálit celou varietou munice, včetně 6,6kg průbojné střely. Úsťová rychlost projektilu činila 445 m/s. Do roku 1942 byl 75mm kanón Typ 99 umístěn i do věže tanku Šinhoto Typ 97 Či-Ha, čímž vznikl nový tank - podpůrný tank pěchoty Typ 2 Ho-I. Dle plánů měl být tento tank nasazen v sekci palebné podpory každé tankové jednotky.\n\nPrototypový model z roku 1941 známý jako Typ 1 Ho-I používal šasi tanku Typ 97 Či-Ha. Model pro sériovou výrobu již používal šasi z Typu 1 Ho-I, což byla byla sama upravená kostra tanku Typ 97 Či-Ha.\n\nHlavní výzbrojí Typu 2 Ho-I byl 75mm kanón Typ 99 a sekundární výzbroj tvořil 7,7mm lehký kulomet Typ 97 umístěný v korbě. 75mm kanon se zkrácenou hlavní byl umístěn do plně otočné věže (s kapacitou pro tři členy osádky), která byla původně užívána pro tanky Typ 97 Či-Ha.\n\nVýroba byla ztěžována nedostatkem materiálů a spojeneckým bombardováním Japonska. Všech 31 tanků Typ 2 Ho-I bylo konverzemi středních tanků Typ 1 Či-He. Tokijská továrna Mitsubishi neměla až do roku 1944 kapacitu na sériovou výrobu a projekt byl tedy zrušen. Již vyrobené tanky byly nasazeny na domovských japonských ostrovech, které měly bránit proti spojenecké invazi. Protože byl projekt ukončen ještě před možnou invazí, žádný z tanků Typu 2 Ho-I nikdy nezažil boj. \n\n"}
{"id": "1517213", "url": "https://cs.wikipedia.org/wiki?curid=1517213", "title": "Tichoreck", "text": "Tichoreck\n\nTichoreck () je město v Krasnodarském kraji v Ruské federaci. Při sčítání lidu v roce 2010 měl přes jednašedesát tisíc obyvatel.\n\nTichoreck leží 136 kilometrů severovýchodně od Krasnodaru, správního střediska kraje.\n\nMěsto je význačným železničním uzlem v rámci sítě Severokavkazských železnic: Kříží se zde trať z Rostova na Donu do Baku s tratí z Volgogradu do Novorossijsku.\n\nV roce 1874 zde byla postavena železniční stanice pojmenovaná \"Tichoreck\" podle staršího sídla \"Tichoreckaja\". V roce 1899 zde byla vybudována opravna parních strojů.\n\nOd roku 1922 je \"Tichoreck\" městem.\n"}
{"id": "1517214", "url": "https://cs.wikipedia.org/wiki?curid=1517214", "title": "Siamenská univerzita", "text": "Siamenská univerzita\n\nSiamenská univerzita () je univerzita v Sia-menu v provincii Fu-ťien v Čínské lidové republice. Založil ji v roce 1915 čínský filantrop Tan Kah Kee, ale její správu později svěřil státu a k roku 2019 spadá pod ministerstvo školství Čínské lidové republiky. Dříve byla známa jako \"Amoyská univerzita\", neboť Sia-men byl dříve označován \"Amoy\".\n\nUniverzita je součástí Projektu 211.\n\nHlavní kampus univerzity leží v městském obvodě S’-ming v jižní části ostrova Sia-men.\n\nVýznamní absolventi:\n"}
{"id": "1517215", "url": "https://cs.wikipedia.org/wiki?curid=1517215", "title": "Baslata", "text": "Baslata\n\nBaslata nebo Besleti ( Баслаҭа, ბესლეთი - Besleti) je vesnice v Abcházii, v okrese Suchumi. Těsně přiléhá k abchazskému hlavnímu městu Suchumi a tvoří jeho severovýchodní okraj. Obec sousedí na západě s Jaštchvou, na severu s Akapou, na východě s Dzychutou a na jihu se Suchumi. Vsí protéká řeka Basla, jež se v Suchumi vlévá do Černého moře.\n\nOficiálním názvem obce je Vesnický okrsek Baslata \"(rusky Баслатская сельская администрация, abchazsky Баслаҭа ақыҭа ахадара)\". Za časů Sovětského svazu se okrsek jmenoval Besletský selsovět \"(Беслетский сельсовет)\".\n\nSoučástí Baslaty jsou následující části:\n\nNázev je odvozen od řeky Basla. V 19. století nesla název \"Bislata\", od roku 1939 ruský název Besletka a gruzínský název Besleti. V roce 1996, tři roky po skončení války v Abcházii, byla obec přejmenována na Baslatu. Během války byla většina gruzínsky hovořícího obyvatelstva vyhnána ze země a počet obyvatel klesl z téměř osmi tisíc na pouhé dva tisíce. Zdejší arménské obyvatelstvo se do obce stěhovalo z okolních vesnic od roku 1897.\n\nDle nejnovějšího sčítání lidu z roku 2011 je počet obyvatel této obce 2290 a jejich složení následovné:\n\n\nPřed válkou v Abcházii žilo v obci bez přičleněných vesniček 2198 obyvatel. V celém Besletském selsovětu žilo 7810 obyvatel.\n\n"}
{"id": "1517218", "url": "https://cs.wikipedia.org/wiki?curid=1517218", "title": "Hans-Georg Maaßen", "text": "Hans-Georg Maaßen\n\nHans-Georg Maaßen (* 24. listopadu 1962, Mönchengladbach) je německý právník a úředník; od roku 2012 až do nuceného odchodu do důchodu v roce 2018 byl předsedou Spolkového úřadu pro ochranu ústavy.\n\nJe členem Křesťanskodemokratické unie Německa, kde patří k výrazným reprezentantům konzervativní frakce \"WerteUnion\".\n"}
{"id": "1517220", "url": "https://cs.wikipedia.org/wiki?curid=1517220", "title": "Hydrogendifluorid sodný", "text": "Hydrogendifluorid sodný\n\nHydrogendifluorid sodný je anorganická sloučenina se vzorcem NaHF. Skládá se ze sodného kationtu (Na) a hydrogendifluoridového aniontu (HF). Je to bílá pevná látka, nehořlavá, hygroskopická a s výrazným zápachem. Zahříváním dochází k jeho rozkladu. Nachází využití v průmyslu.\n\nHydrogendifluorid sodný disociuje na kyselinu fluorovodíkovou a fluorid sodný:\n\nZpětná reakce je využívána pro odstraňování HF z elementárního fluoru vyráběného elektrolyticky. Tuto rovnováhu můžeme pozorovat po rozpuštění soli nebo při zahřívání pevné látky. S kyselinami reaguje za vzniku HF, např. reakcí s hydrogensíranem vzniká síran sodný a fluorovodík.\n\nSilné zásady deprotonují hydrogendifluorid, např. reakce s hydroxidem vápenatým poskytuje fluorid vápenatý.\n\nS vodou a vlhkostí na pokožce reaguje za vzniku HF, ten uvolňuje i při zahřívání. K jeho rozkladu dochází při kontaktu se silnými kyselinami a bázemi, kovy, vodou nebo sklem.\n\nVyrábí se neutralizací fluorovodíku, který vzniká při výrobě superfosfátu z fluoroapatitu. Jako báze se využívají uhličitan sodný nebo hydroxid sodný. Proces se skládá ze dvou kroků, které lze popsat rovnicemi:\n\nHlavním způsobem využitím je prekurzor pro přípravu fluoridu sodného, kterého se ročně vyrobí milióny tun.\n\nNachází také využití jako součást čisticích prostředků, kde se využívá afinity fluoridového iontu k železu a oxidům křemíku. Lze jej použít k čištění cihel, kamene, keramiky a zdiva.\n"}
{"id": "1517226", "url": "https://cs.wikipedia.org/wiki?curid=1517226", "title": "Kladivník", "text": "Kladivník\n\nKladivník (\"Cestrum\") je rod rostlin z čeledi lilkovité. Jsou to keře a stromy s jednoduchými střídavými listy a pravidelnými trubkovitými květy. Plodem je bobule. Rod zahrnuje asi 230 druhů a je rozšířen výhradně v tropické a subtropické Americe.\nKladivníky jsou v tropech a subtropech pěstovány jako okrasné dřeviny, vyznačující se pohlednými a u některých druhů i intenzivně vonnými květy. Rostliny obsahují různé alkaloidy a glykosidy a jsou jedovaté. Některé druhy mají význam v domorodé medicíně nebo šamanských rituálech.\n\nKladivníky jsou beztrnné, stálezelené nebo řidčeji opadavé keře a stromy (výjimečně liány) s jednoduchými řapíkatými listy. Listy jsou střídavé, někdy v párech. Odění je složeno z jednoduchých nebo větvených chlupů. Květy jsou vonné, pravidelné, uspořádané nejčastěji ve vrcholových nebo úžlabních vrcholičnatých latách. Kalich je trubkovitý až zvonkovitý, zakončený 4 krátkými laloky, vytrvalý. U některých druhů se kalich za plodu zvětšuje. Koruna je trubkovitá, zakončená 5 krátkými laloky. Tyčinek je 5, jsou přirostlé v korunní trubce a většinou nevyčnívají z květů. Semeník je stopkatý nebo přisedlý, srostlý ze 2 plodolistů. Obsahuje několik až mnoho vajíček. Čnělka je zakončená drobnou bliznou a někdy poněkud vyčnívá z květu. Plodem je nevelká, šťavnatá nebo dužnatá bobule. Semena jsou úzce vejcovitá, s hladkým povrchem.\n\nRod kladivník zahrnuje asi 230 až 250 druhů, pocházejících z tropické a subtropické Ameriky. Je rozšířen od Mexika přes Střední Ameriku a Karibské ostrovy po jih Jižní Ameriky. Kladivníky jsou rozšířeny zejména v Andách, některé druhy však rostou i v podrostu nížinných tropických deštných lesů a v poříčních lesích nebo i na vrcholech jihoamerických stolových hor.\n\nDruhy s červenými nebo žlutými květy jsou opylovány kolibříky. Řada druhů má bledé a silně vonné květy, které se rozvíjejí na noc a lákají můry, zejména lišaje. Bobulovité plody jsou šířeny především ptáky, u některých druhů pravděpodobně i netopýry.\nNa listech kladivníků se živí housenky řady druhů babočkovitých motýlů (\"Epityches eupompe\", \"Godyris zavaleta\", \"Greta diaphana\", \"Pseudoscada timna\", \"Mechanitis lysimnia\" aj.), dále otakárka \"Protesilaus lysithous\", lišajů \"Hyles euphorbiarum\", \"Manduca afflicta\" a \"Manduca diffissa\"\na různých můr.\n\nKladivníky jsou podobně jako řada jiných zástupců čeledi lilkovité jedovaté rostliny. Toxické látky jsou obsaženy ve všech částech rostlin, zejména v bobulích. K otravám dochází zejména u pasoucích se zvířat, otravy u lidí nebo domácích mazlíčků jsou zřídkavé. Některé druhy obsahují hepatotoxiny, zejména ze skupiny kaurenových glykosidů (např. karboxyparquin). U postižených zvířat se rozvíjí nekrózy jater s následným selháním orgánu.\nDruh \"Cestrum diurnum\" obsahuje glykosid 1,25-dihydroxycholecalciferolu, který se v trávicím traktu přeměňuje na aktivní formu vitamínu D3. Nadměrné množství tohoto vitamínu způsobuje ukládání vápníku v tkáních. U pasoucích se zvířat (nejčastěji koní) vede otrava následně ke chronické ztrátě hmotnosti, ztuhlosti a nechuti k pohybu a někdy i k úhynu. Kladivník noční obsahuje alkaloidy příbuzné atropinu, vyznačující se anticholinergickým efektem. Intoxikace se projevuje mj. suchem v ústech, obtížemi s mluvením, zrychleným tepem a retencí moči. V \"Cestrum parqui\" byly zjištěny alkaloidy solasonin a solasonidin.\n\"Cestrum purpureum\" obsahuje alkaloidy soladinin a solasodin.\n\nRod \"Cestrum\" je v rámci čeledi \"Solanaceae\" řazen do podčeledi \"Browallioideae\" a tribu \"Cestreae\". Podle výsledků molekulárních studií jsou nejblíže příbuzné rody \"Sessea\" (19 druhů v Jižní Americe) a monotypický chilský rod \"Vestia\". Rod \"Sessea\" se odlišuje zejména typem plodů (tobolky). Rod \"Cestrum\" je tradičně členěn do dvou sekcí, sekce \"Cestrum\" a sekce \"Habrothamnus\". Několik druhů tohoto rodu bylo popsáno ze Starého světa, tyto sem však byly introdukovány z Ameriky.\n\n\nKladivníky jsou v tropech a subtropech pěstovány jako okrasné rostliny. Mají pohledné a někdy i silně, příjemně vonné květy. Mezi častěji pěstované náleží zejména kladivník nádherný (\"C. elegans\"), \"Cestrum aurantiacum\" a \"Cestrum parqui\". Vyžadují slunné stanoviště a výživnou, dobře propustnou půdu. V mírném pásu je lze pěstovat jako kbelíkové či pokojové rostliny.\n\nSušené listy kladivníku \"Cestrum parqui\" jsou v jižním Chile tradičně kouřeny Mapuči v šamanských rituálech na ochranu proti čarodějnictví a černé magii. Některé druhy mají význam v domorodé medicíně.\n\n"}
{"id": "1517229", "url": "https://cs.wikipedia.org/wiki?curid=1517229", "title": "Dimitrios Lundras", "text": "Dimitrios Lundras\n\nDimitrios Lundras, Δημήτριος Λούνδρας (4. září 1885 Athény – 15. února 1971) byl řecký námořník a sportovec. \n\nStartoval na Letních olympijských hrách 1896 v Athénách, kde v soutěži družstev ve cvičení na bradlech skončil jeho tým Ethnikos Gymnastikos Syllogos na třetím místě ze tří účastníků. V den závodu mu bylo 10 let a 218 dní, je tak nejmladším známým medailistou olympijské historie (neznámý kormidelník nizozemské dvojveslice na Letních olympijských hrách 1900 byl pravděpodobně ještě mladší, ve výsledkových listinách však není uvedeno jeho jméno ani věk).\n\nV roce 1905 absolvoval námořní akademii v Pireu a stal se důstojníkem řeckého námořnictva. Roku 1935 se stal admirálem a v roce 1936 krátce zastával funkci prefekta ostrova Lesbos. Po druhé světové válce odešel do penze. Byl členem Řeckého olympijského výboru a předsedou Řecké střelecké asociace. Zemřel v roce 1971 jako poslední žijící účastník první novodobé olympiády.\n"}
{"id": "1517230", "url": "https://cs.wikipedia.org/wiki?curid=1517230", "title": "Deskriptivní epidemiologie", "text": "Deskriptivní epidemiologie\n\nDeskriptivní epidemiologie zaznamenává epidemiologická data, aniž by měnila situaci, analyzuje je. Sleduje ukazatele jako je morbidita (nemocnost), mortalita (úmrtnost) a natalita (porodnost) u populace dle demografického členění.\n\nEpidemiologie se člení na deskriptivní, analytickou a experimentální.\nPrvní epidemiologická data nezpracoval lékař, ale obchodník s galanterií. V sedmnáctém století John Graunt (1620–1674), radní města Londýna, publikoval tabulky o úmrtnosti z období 1532 až 1665 (Bills of Mortality). Data sbíral z církevních záznamů. Do tabulek uváděl vždy rok na vodorovnou osu, na svislou uvedl příčinu úmrtí. Součtem sloupců se došlo k celkovému počtu úmrtí za rok. Součtem řádků k celkovému počtu úmrtí za uvedené roky na konkrétní příčinu. V dalších tabulkách uváděl zvlášť počty mužů a žen pohřbených v konkrétním roce. Zvlášť uváděl místo bydliště dle čtvrtí Londýna, příslušnost k církvi, věk pohřbených. Desítky jeho tabulek s tisíci dat se dochovaly dodnes.\n\nNa jeho práci navázal William Farr (30. listopadu 1807 – 14. dubna 1883). Sbíral oficiální údaje z jednotlivých nemocnic, dokázal je porovnat. Údaje o mortalitě, natalitě a morbiditě s rozlišením věku, pohlaví a místa bydliště jsou považovány za základ deskriptivní epidemiologie dodnes.\n\nDeskriptivní epidemiologie sleduje četnost výskytu a rozvrstvení nemoci v populaci. Zajímá se o to kdo, kde a kdy onemocněl. Udává četnost nemocných dle demografických dat, lokality a času (PPT = Person, Place, Time).\n\nOsoba: Lidé jsou evidováni anonymně, ke každému nemocnému (evidován jako číslo v pořadí) jsou přiřazeny demografická data.\nPohlaví, věk, zaměstnání, očkování, prodělané nemoci, používané léky, výživný stav, socioekonomický faktor, společenské aktivity (stadion, divadla, průvody), osobní koníčky, zda má domácí zvířata (pes, rybičky, papoušek), cesty do zahraničí, návyky jako je kouření či alkohol (nepasterovaný sýr, syrové maso a vejce, lesní plody), stress, rodinné poměry, vzdělání, genetické predispozice, víra.\n\nMísto: Geografické umístění, ale i konkrétní lokalita (koncert, restaurace).\nHledá se způsob šíření. Někdy je nutno zabránit vstupu na celé území. Jindy stačí zabránění styku nemocných a zdravých. Někdy postačí prevence jako je likvidace zdrojů nemoci (například potravin, vody).\n\nČas: Sledují se čtyři ukazatele:\n\n\nZabývá se absolutními riziky.\n\nDeskriptivní studie jsou vždy observační (viz.Epidemiologická studie). Popisují jeden případ nemoci (case report) nebo sérii případů (case series), počítají prevalenci nebo incidenci (výskyt nemoci v populaci). Zpravidla jsou prvním krokem při vzniku epidemiologické události.\n\nKomparativní deskriptivní epidemiologie porovnává výskyt dvou či více nemocí u stejného typu pacientů či ve stejné lokalitě. Odhalí se tak často jedna příčina či soubor příčin společných pro více onemocnění. Například špatné životní prostředí v průmyslové aglomeraci zvyšuje výskyt několika onemocnění dýchacího aparátu a současně i několika typů rakoviny. \n\nDeskriptivní epidemiologie dokázala, že porodnost, úmrtnost a nemocnost stoupá u sociálních skupin s nízkými příjmy. Komparativní epidemiologie dokazuje, že rizika zcela odlišných chorob mohou být naprosto stejná.\n\n\nEpidemiologický přístup má čtyři kroky:<br>\n\n\n–Prognostická hodnota\n\n"}
{"id": "1517232", "url": "https://cs.wikipedia.org/wiki?curid=1517232", "title": "Nízkouhlíková budova", "text": "Nízkouhlíková budova\n\nNízkouhlíkové budovy jsou budovy navržené a zkonstruované tak, aby během své existence uvolňovaly jen velmi málo uhlíku, nebo dokonce žádný.\n\nBudovy samotné odpovídají za 38 % všech emisí skleníkových plynů (20 % budovy na bydlení, 18 % komerční stavby). Je to průmyslové odvětví, které nejvíce přispívá ke globálnímu oteplování.\n\nPodle Mezivládního panelu pro změnu klimatu (IPCC) je to však také odvětví, které otevírá nákladově nejefektivnější příležitosti ke snižování emisí skleníkových plynů.\n\nNízkouhlíkové budovy (LCB) jsou budovy, které jsou speciálně navrženy s ohledem na snížení emisí skleníkových plynů. Podle definice je LCB budova, která generuje podstatně méně skleníkových plynů než běžné budovy.\n\nNeexistuje prahová hodnota emisí, podle které by se budova kvalifikovala jako nízkouhlíková. Abychom však byli skutečně \"neutrální v oblasti změny klimatu\", musela by nízkouhlíková budova, ve srovnání s tradičními budovami dosáhnout alespoň 80 % snížení emisí skleníkových plynů. Podle Sternovy zprávy o ekonomice změny klimatu by naše emise musely být sníženy o 80 % ve srovnání se současnými úrovněmi, aby nedošlo k překročení přirozené kapacity Země k odstranění skleníkových plynů z atmosféry. Pro srovnání, běžná budova uvolňuje během své životnosti zhruba 5000 kgCOe/m (ačkoli se hodně liší v závislosti na typu projektu a jeho umístění).\n\nSkleníkové plyny jsou uvolňovány do atmosféry během každé fáze životnosti budovy:\n\n\nVýpočty snížení emisí skleníkových plynů by měly zohledňovat všechny fáze životnosti budovy: výstavba (včetně rekonstrukce a odstranění) a provoz.\n\nEmise skleníkových plynů spojené se stavbou budov přicházejí převážně z:\n\n\nStavba, renovace a odstranění budovy jsou v průměru zodpovědné za emise 1000-1,500 kg COe/m (přibližně 500 kgCOe/m pro samostatnou stavbu).\n\nStrategie přijaté ke snížení emisí skleníkových plynů během výstavby zahrnují:\n\n\nEmise skleníkových plynů související s provozem budov přicházejí převážně z:\n\n\nV závislosti na oblasti, v níž je budova umístěna, a na energetickém mixu, který budova odebírá, se provozní emise mohou pohybovat od 0 do více než 100 kgCOe/m ročně, nízkouhlíkové budovy obvykle nepřekračují emise 10 kgCOe/m za rok.\n\nStrategie snížení emisí skleníkových plynů během provozu nízkouhlíkové budovy zahrnují:\n\n\nPro budovy jsou k dispozici tři hlavní zdroje nepřímých snížení emisí skleníkových plynů:\n\n\nTato snižování emisí skleníkových plynů mohou vlastníci budov využívat ke snížení emisí, které nelze snížit jinak, k dosažení specifického cíle v oblasti skleníkových plynů, například \"uhlíkové neutrality\".\n\nPoznámka: emise skleníkových plynů z budovy by měly být vždy zaznamenány v přehledu skleníkových plynů bez ohledu na nepřímé snížení emisí skleníkových plynů. Obchody s emisemi skleníkových plynů by měly být uváděny samostatně v jiné části přehledu skleníkových plynů. Z tohoto důvodu se doporučuje snížit emise budov tím, že se použijí strategie uvedené v předchozích odstavcích spíše než používání obchodů s emisemi skleníkových plynů.\n\nNízkouhlíkové budovy, jako součást \"zeleného stavebnictví\", se velmi rychle rozvíjí. Mezi nedávné příklady patří:\n\n\nV zahraničí existuje Metoda nízkouhlíkových budov TM 2011, stavba budov, \"zjednodušená metodika pro odhad emisí skleníkových plynů ze stavebnictví.\"\n\n"}
{"id": "1517233", "url": "https://cs.wikipedia.org/wiki?curid=1517233", "title": "Ledová čokoláda", "text": "Ledová čokoláda\n\nLedová čokoláda () je druh cukrovinky podobný čokoládě, nicméně vyvolávající v ústech studený pocit.\n\nLedová čokoláda je připravována smíšením mléčné čokolády a kokosového oleje v poměru přibližně polovina až dvě třetiny ku jedné třetině až polovině. Neztužený kokosový olej v ústech taje (taje už při 20-23°C) a odebírá z úst teplo. K tomu se může přičíst efekt chladu, který vyvolává případně obsažená dextróza nebo mentol, a další vliv má výrobcem doporučené skladování v chladu. Tím se vytváří dojem studené čokolády, především pokud se nechá roztát na jazyku.\n\nLedová čokoláda v ruce snadno taje, proto se prodává obvykle zabalená v lesklém papíře nebo balená v malých hliníkových košíčcích, z kterých se vylupuje přímo do úst.\n\nZ legislativního pohledu nejde o čokoládu, ale o cukrovinku, jelikož obvykle neobsahuje potřebné množství kakaového másla a kakaové sušiny.\n\nLedová čokoláda vznikla ve 20. letech 20. století v Německu.\n"}
{"id": "1517238", "url": "https://cs.wikipedia.org/wiki?curid=1517238", "title": "Bainingové", "text": "Bainingové\n\nBainingové jsou původní obyvatelé Gazelího poloostrova na severovýchodě Nové Británie ve státě Papua-Nová Guinea. Hovoří bainingskými jazyky kairak, makolkol, mali, qaqet, simbali, taulil-butamu a ura, které mají dohromady okolo 13 000 mluvčích.\n\nNázev etnika pochází od Bainingských hor, které vyplňují vnitrozemí Gazelího poloostrova a dosahují výšky až 2438 m n. m. Sami si říkají \"Chachet\" (lidé). Sousední Tolaiové, kteří patří k nejcivilizovanějším papuánským etnikům, je hanlivě nazývají \"Kaulong\" (divoši).\n\nBainigové jsou zemědělci a žijí v malých vesnicích. Psycholog Peter Gray uvádí, že kultura Bainingů považuje za nejvyšší hodnotu namáhavou a jednotvárnou fyzickou práci a pohrdá jakýmikoli neužitečnými aktivitami. Bývají proto označováni za „nejnudnější národ na světě“, nepodařilo se u nich objevit žádné prvky mytologického nebo náboženského myšlení. Jediným jejich rituálem jsou mužské ohňové tance v maskách \"kavat\" vyrobených z lýka a listí – antropoložka Jane Fajansová ovšem upozorňuje, že i ty jsou provozovány hlavně jako ekonomická aktivita určená turistům.\n\n"}
{"id": "1517241", "url": "https://cs.wikipedia.org/wiki?curid=1517241", "title": "Kenza Fortas", "text": "Kenza Fortas\n\nKenza Fortas (* 26. ledna 2001 Bagnols-sur-Cèze, Gard), je francouzská herečka. Za ztvárnění titulní role ve filmu \"Shéhérazade\" byla oceněna cenou César pro nejslibnější herečku.\n\nNarodila se v Bagnols-sur-Cèze ve francouzském departmentu Gard a vyrůstala v Marseille v Belle de Mai, jedné ze sociálně znevýhodněných městských čtvrtí. Vychovávala ji pouze matka, která byla nezaměstnaná. Žily spolu ve velice chudých podmínkách. V šestnácti letech přestala chodit do školy. \n\nKdyž přemýšlela, že se pokusí složit státní zkoušku CAP srovnatelnou s odbornou maturitní zkouškou, poslala ji matka na casting k filmu \"Shéhérazade\" a tam ji objevil režisér Jean-Bernard Marlin. V roce 2018 za roli získala cenu César pro nejslibnější herečku.\n\n\n\n"}
{"id": "1517244", "url": "https://cs.wikipedia.org/wiki?curid=1517244", "title": "Ukřižovaný Kristus z Chebu", "text": "Ukřižovaný Kristus z Chebu\n\nUkřižovaný Kristus z Chebu je pravděpodobně dílem místního chebského řezbáře z období 1420–1430. Autor byl obeznámen s dílem Mistra Týnské Kalvárie a je možné, že prošel školením v jeho pražské dílně. Ukřižovaný je vystaven v expozici chebské gotiky Galerie výtvarného umění v Chebu.\nPlně plastická socha z lipového dřeva 77 × 72 × 16 cm, s původní polychromií, na zádech opracovaná, inv. č. 623. Restaurovala M. Černá (1974).\n\nMenší a poněkud zjednodušená socha Ukřižovaného navazuje na obdobná díla Mistra Týnské Kalvárie a Krucifixů z doby kolem roku 1420, dochovaných ve Slezsku Oproti vzorům se chebská socha vyznačuje větší měkkostí plného tvaru a malebně dekorativním podáním některých partií těla. Nižší umělecká kvalita soše ubírá hloubku výrazu, ale zůstala zachována její slohová čistota. \n\nS Krucifixem Mistra Týnské Kalvárie má socha společné některé detaily – hrozen krve prýštící z rány na boku, zdůraznění žil na rukou i nohou, nebo prameny krve stékající pod perizoniem k nohám. Nápadný je rozdíl v celkovém rázu díla, které oproti vzoru postrádá monumentalitu i anatomickou vyváženost. Chebský Kristus se od týnského liší zejména disproporčně velkou a jen mírně skloněnou hlavou a kratším tělem. Zjednodušené schéma perizonia je na pravém boku ukončeno kaskádou vertikálních záhybů. Na zadní straně není zcela řezbářsky dopracována trnová koruna a část vlasů je pouze domalována. Řada boulí, ohraničujících konce žeber, se později opakuje na soše Ukřižovaného z Krupky, který je řazen mezi pozdní díla z okruhu Mistra Týnské Kalvárie. \n\nNeobvyklým drastickým detailem, který vedle shodného typu tváře sochu spojuje se slezským Kristem z kostela Corpus Christi, jsou pootevřená ústa s jazykem mezi zuby. Slezská Ukřižování mají i obdobné uspořádání vlasů do několika volných pramenů a masivní zahrocenou trnovou korunu. Zhrubnutí tvaru umocňuje expresivní působení díla, které chebskou sochu řadí do 20. až 30. let 15. století. \n\n"}
{"id": "1517246", "url": "https://cs.wikipedia.org/wiki?curid=1517246", "title": "Leyland Motors", "text": "Leyland Motors\n\nLeyland Motors Limited (později známý jako\" Leyland Motor Corporation\") byl britský výrobce osobních automobilů, nákladních automobilů, autobusů a trolejbusů. Společnost vstoupila do oblasti výroby osobních automobilů akvizicemi automobilek Triumph (1960) a Rover (1967). To dalo později jméno celé korporaci, když se Leyland Motors spojil v roce 1968 s automobilkou British Motor Holdings a vytvořil tak korporaci British Leyland Motor Corporation. Když vláda podnik v roce 1975 znárodnila, rozhodla v roce 1978 o změně názvu na konečné British Leyland. British Leyland pak ještě změnil svůj název na jednoduchou zkratku BL a nakonec v roce 1986 na Rover Group.\n\nAčkoli různé podniky vyrábějící automobily byly nakonec po částech rozprodány nebo zanikly kvůli problémovým manažerským zásahům, častým stávkám a finančním problémům BL a jeho nástupců (Mini a Jaguar Land Rover jsou jediné přeživší organizace z celého koncernu), původní podnik Leyland Trucks stále existuje jako dceřiná společnost amerického výrobce nákladních vozidel Paccar.\n\n\n"}
{"id": "1517247", "url": "https://cs.wikipedia.org/wiki?curid=1517247", "title": "Branislav Fábry", "text": "Branislav Fábry\n\nBranislav Fábry (* 1977, Bratislava) je slovenský právník, překladatel, společenský komentátor. Specializuje se na geopolitiku, mezinárodní právo, tvorbu práva, právo a politiku, sociální a hospodářská práva, ústavní právo, bioetiku.\n\nJe autorem a spoluautorem monografií \"Teória práva\" a \"Teoretické problémy tvorby práva\", publikuje v relevantních vědeckých domácích i zahraničních odborných časopisech. Je členem Etické komisie MZ SR. \n\nPůsobí jako odborný asistent na Univerzitě Komenského v Bratislavě (Právnická fakulta UK, Katedra teórie práva a sociálnych vied). Společenské komentáře a kritiky publikuje pro Literárny týždenník, Slovo, DAV DVA, Slovensko-ruskou společnost, Hlavné správy, Parlamentní listy a také na svém blogu. V minulosti vystupoval v televizi TA3.\n\nJe spoluautorem slovenského překladu interdisciplinární příručky \"Lidská práva\" Arnda Polmanna a Georga Lohmanna.\n\n\n"}
{"id": "1517248", "url": "https://cs.wikipedia.org/wiki?curid=1517248", "title": "Spoluspotřebitelství", "text": "Spoluspotřebitelství\n\nSpoluspotřebitelství (z anglického \"collaborative consumption\"), je termín používaný k popisu ekonomického modelu založeného na sdílení, výměnách, půjčování nebo pronájmu produktů, na rozdíl od jejich vlastnění. Část spoluspotřebitelsví, založená na směně je označována pojmem sdílená ekonomika. Předmět (chata, byt, auto, sekačka atd.) sami používáte pro osobní nebo podnikatelskou činnost jen nějakou dobu a ve volném období jej pronajímáte nebo půjčujete ostatním subjektům. Za spoluspotřebitelsví nelze považovat ekonomickou činnost firem, založenou na pronájmu a půjčování předmětů. Chybí zde podmínka, vlastního využívání předmětů pronájmu. Moderní technologie umožňují tento způsob směny, typický spíše pro pospolitosti, a komunitní ekonomiky obecně, znovuobjevit, protože jsou schopné ve velkém měřítku propojovat nabídku s poptávkou lidí, kteří nesdílí stejný fyzický prostor. Spoluspotřebitelství přináší inovace v podnikání. Zohledňuje nejen konzumaci samotnou, tedy prodejní a distribuční řetězce, ale také kontext konzumace.\n\nKoncepce opětovného použití nebo veřejného sdílení produktů není nová. Spoluspotřebitelství je esenciálním nástrojem k udržování primárních sociálních vazeb, zejména v rámci rodiny, mezi přáteli a sousedy. Jistá míra sdílení je nutná i v pracovním procesu, protože bez něj by bylo složitější uskutečňovat projekty, které vyžadují kooperaci zúčastněných, obtížné.\n\nBylo také běžné v komunitních ekonomikách. V kmenových společnostech bylo sdílení nezbytností nutnou k přežití, ale také „hlavním zdrojem radosti“. To se dělo v rámci dané skupiny, ale často také směrem k cizincům ve formě pohostinství. Zvýšenou ochotu ke sdílení s cizinci můžeme pozorovat po přírodních katastrofách a obecně u lidí společně čelících nepříznivým podmínkám. Jsou to situace, kdy se „hierarchie a trh stávají luxusem, jenž si nikdo nemůže dovolit.“\n\nSpoluspotřebitelství, o jehož vzestupu hovoříme v posledních letech, je de facto sdílenou ekonomikou, protože se odehrává zejména na komerční bázi. Koncept byl obhájen Rachel Botsmanovou a Roo Rogersem, spoluautory \"What's Mine Is Yours: The Rise of Collaborative Consumption\" (\"Co je moje, je i Vaše: Vzestup spoluspotřebitelství\"). Botsmanová ve své řeči na TEDx konferencí v Sydney v roce 2010 popsala spoluspotřebitelství jako „nový sociálně-ekonomický velký nápad slibující revoluci ve způsobu, jakým konzumujeme“. Botsmanová vidí spoluspotřebitelství jako sociální revoluci, která umožňuje lidem „vytvářet hodnoty ze sdílených a dostupných zdrojů tak, že vyvažují osobní sobeckost s dobrem větší komunity“.\n\nSpoluspotřebitelství bylo v roce 2010 označené časopisem Time za jeden z 10 nápadů, které změní svět.\n\nSpoluspotřebu lze definovat jako soubor systémů oběhu zdrojů, které spotřebitelům umožňují „získávat“ a „poskytovat“, dočasně nebo trvale, cenné zdroje nebo služby přímou interakcí s ostatními spotřebiteli nebo prostřednictvím zprostředkovatele. Spolupráce není nová; existovala již dávno (např. ve formě bleších trhů, garážových prodejů, prodejů z aut či second–hand obchodů)\n\nPrvní podrobné vysvětlení spoluspotřeby v moderní době bylo obsaženo v článku od Marcusa Felsona a Joea L. Spaetha v roce 1978. Spoluspotřeba dostala nové impulsy prostřednictvím informačních technologií, zejména Webu 2.0, mobilních technologií a sociálních sítí. Stojí v ostrém kontrastu s představou konvenční spotřeby. Konvenční spotřeba zahrnuje pasivní spotřebitele, kteří nemohou nebo nemají schopnost poskytovat jakýkoli zdroj nebo službu. Naproti tomu spoluspotřeba nezahrnuje pouze „spotřebitele“, ale „získávající“, kteří nejen „získávají“, ale také „poskytují“ zdroje ostatním (např. spotřebitelé, organizace, vlády). Celkově představuje schopnost spotřebitelů v daném systému distribuce zdrojů přejít z „poskytovatele“ na „nabyvatele“ a z „nabyvatele“ na „poskytovatele“, klíčové rozlišovací kritérium mezi konvenční a kooperativní spotřebou.\n\nSdílená ekonomika je založena na sdílení nevyužitých aktiv, hmotných i nehmotných. Pokud lidé začnou sdílet tyto nevyužité zdroje nebo služby, sníží se to nejen naše fyzické plýtvání, ale také naše plýtvání zdroji.\n\nExistují zhruba dvě formy společné spolupráce:\n\n(1) Oboustranné nebo přístupové systémy: distribuční systémy zdrojů, ve kterých jednotlivci mohou poskytovat a získávat dočasný přístup ke zdrojům, buď bezplatně, nebo za poplatek. Schémata přístupu řízená trhem (např. Car2Go, Zipcar, Bixi ) neumožňují jednotlivcům získávat zdroje a proto nejedná se o systémy vzájemného sdílení, zatímco stránky vzájemného pronájmu nebo knihovny hraček, které spotřebitelům umožňují poskytovat zdroje, systémy vzájemného sdílení jsou.\n\n(2) Redistribuční systémy: distribuční systémy zdrojů, ve kterých mohou jednotlivci poskytovat a získávat zdroje trvale, ať už zdarma nebo za poplatek.\n\nPodle kanadského indexu Kijiji Secondhand Economy Index z roku 2016, který se zaměřuje pouze na systémy přerozdělování, odhaduje, že přibližně 85 % spotřebitelů získalo použité nebo ho naopak poskytlo prostřednictvím second handů, darování nebo výměny prostřednictvím online nebo offline výměnných kanálů. Podle indexu Kijiji Secondhand Economy Index z roku 2015 se kanadský trh s ojetými vozy odhaduje na 230 miliard dolarů.\n\nV roce 2014 sdílená ekonomika představovala globální trh v hodnotě 15 miliard dolarů; v roce 2015 to bylo 29 miliard dolarů a očekává se, že do roku 2025 dosáhne hodnoty 335 miliard dolarů.\n\nRachel Botsmanová, autorka knihy „Co je mé je tvé: Nárůst spoluspotřeby“, a výzkumná pracovnice v oblasti kooperativní spotřeby definuje kooperativní spotřebu – známou také jako spoluspotřeba – jako „tradiční sdílení, výměna, půjčování, obchodování, pronájem a darování a výměna, zprostředkované moderními technologiemi a prostřednictvím vzájemných komunit.“ Tvrdí, že znovuobjevujeme „nejen to, co konzumujeme – ale také to, jak tok to konzumujeme“. Botsmanová používá příklad elektrické vrtačky: vrtačka je to, co tradičně používáme zcela neefektivně, protože „to, co potřebujeme je díra, ne vrtačka“ a je to přesně věc, která by šla sdílet. Provoz auta stojí nejméně 8 000 dolarů ročně, přestože stráví na parkovišti zhruba 96 % času.\n\nBotsmanová definuje tři systémy, které tvoří spoluspotřebu. Prvním z nich jsou distribuční trhy, na nichž jsou služby používány ke splnění požadavků a přání, takže osobní nevyužitá aktiva mohou být přerozdělena na místa, kde budou lépe využita. Společný životní styl umožňuje lidem sdílet zdroje, jako jsou peníze, dovednosti a čas, což se nejlépe vysvětluje jako sdílení nehmotných zdrojů. Systémy produktových služeb poskytují výhody produktu, aniž by jej museli vlastnit přímo, namísto nákupu produktů, které se používají ke splnění konkrétních účelů, je lze sdílet. Tyto různé systémy přinášejí změny ve společnosti tím, že poskytují nové pracovní příležitosti, včetně způsobů, jak mohou lidé vydělávat peníze rovnocenným způsobem, a snižovat ekologický dopad na životní prostředí.\n\nSpoluspotřeba je výzvou jak pro výzkumníky, tak pro odborníky, protože jako koncept vyvolává oboustrannou úlohu spotřebitele, která přesahuje klasický pojem kupujícího/spotřebitele, který obvykle nemá žádný podíl ve výrobním nebo distribučním procesu. Firmy tradičně prodávaly výrobky a služby spotřebitelům, nyní začínají využívat své zdroje také prostřednictvím spoluvytváření nebo prosumpce (z anglického prosumer = producer + consumer). Podle Scarabota to znamená, že jednotlivci jsou schopni „změnit role, zapojit se do vloženého podnikání a spolupracovat na produkci a přístupu ke zdrojům“. Spoluspotřeba je charakterizována schopností spotřebitelů být „poskytovateli“ i „získávajícími“ zdroje v daném „systému oběhu zdrojů“. Společné systémy spotřeby tedy znamenají systém oběhu zdrojů, ve kterém jednotlivec není jen pouhým „spotřebitelem“, ale také nabyvatelem, který má příležitost potvrdit, pokud je to potřeba nebo potřeba, roli „poskytovatele“ (např. Kijiji, Craigslist, eBay). ), takto:\n\n\nProstřednictvím spoluspotřeby se zákazníci zapojují do procesu vytváření hodnot, nikoli jako formální pracovníci, zaměstnanci nebo dodavatelé, ale jako neformální dodavatelé (tj. poskytovatelé), aby úspěšně sladili své osobní zájmy. Mezitím se organizace zapojují do sféry soukromého majetku a dovedností, jako formální organizace, nikoli jako rodina, přátelé nebo známí, aby dosáhli zisku nebo jiných cílů. Postupy, které se mohou účastnit nabyvatelé a poskytovatelé, se proto dělí na:\n\n\nSpotřebitelé si mohou vyměňovat zdroje a služby přímo s nebo bez podpory „zprostředkovatele“, což je subjekt, který usnadňuje výměnu mezi nabyvatelem a poskytovatelem (např Kijiji, Freecycle, Yerdle). Spotřebitelé si stanovili podmínky výměny a to se týká čisté spolupráce. Existují také jiné typy třetích stran, které se více podílejí na vztazích mezi spotřebiteli. Tito se nazývají „prostředníci“. Stanovují podmínky výměny mezi spotřebiteli a obvykle získají předem stanovenou část objemu vyměňované hodnoty (provizi). Příklady zahrnují second–handy, do kterých mohou spotřebitelé darovat nebo prodávat zboží, které je následně následně znovu prodáno jiným spotřebitelům. Zahrnuty jsou také některé platformy, jako jsou Uber, Airbnb, TaskRabbit nebo Lending Club.\n\nSpoluspotřebu lze nejlépe koncipovat v perspektivě „systému oběhu zdrojů“ způsobuje různé úrovně intenzity spolupráce, konkrétně:\n\n(1) čistá spolupráce (Spotřebitel–>Spotřebitel);\n\n(2) spolupráce při zajišťování zdrojů (Spotřebitel–>Organizace); a\n\n(3) obchodní spolupráce (Organizace–>Spotřebitel). Organizace může být zisková nebo nezisková:\n\n\n\n\n\n\n\n\n\n\n\n"}
{"id": "1517251", "url": "https://cs.wikipedia.org/wiki?curid=1517251", "title": "Vatican Advanced Technology Telescope", "text": "Vatican Advanced Technology Telescope\n\nVatican Advanced Technology Telescope je dalekohled pracující v optickém a infračerveném oboru elektromagnetického spektra, který je součástí observatoře Mount Graham v jihovýchodní Arizoně. Dalekohled přijal první světlo v roce 1993. Jeho provozovatelem je Vatikánská observatoř, což je jedno z nejstarších středisek vědeckého výzkumu na světě, ve spolupráci s Arizonskou univerzitou v Tucsonu.\n\nSrdcem dalekohledu je borokřemičité primární zrcadlo voštinové konstrukce, které má velkou světelnost f/1,0 a jehož ohnisková vzdálenost 1,83 m je tedy shodná s jeho průměrem. Díky takto krátké ohniskové vzdálenosti je dalekohled postaven jako Gregoryho konstrukce, která používá duté sekundární zrcadlo umístěné za ohniskem a ve výsledku má neobvykle přesné zaostřování v celém zorném poli.\n\nNeobvyklá optická konstrukce dalekohledu a vylepšený způsob výroby zrcadel umožnily, aby se jeho obě zrcadla, primární a sekundární, zařadila mezi nejpřesněji vyrobená zrcadla pro pozemní dalekohled. Obloha nad observatoří Mount Graham je navíc nejčistší, nejklidnější a nejtmavší v celé pevninské severní Americe a viditelnost zde pravidelně dosahuje lepší hodnoty než jedna úhlová vteřina i bez adaptivní optiky.\n\nPrimární zrcadlo dalekohledu bylo vyrobeno Arizonskou univerzitou, která rozvinula neobvyklý způsob výroby zrcadel rotačním odléváním a následným leštěním, který byl následně použit i pro zrcadla MMT Observatory a sousedního Velkého binokulárního dalekohledu.\n\nDíky svým výjimečným vlastnostem se dalekohled používá převážně pro snímkování a fotometrii, při nichž svým výkonem překonává jinde umístěné mnohem větší dalekohledy. Mezi objevy získané tímto dalekohledem patří masivní halo objekty (MACHO) v galaxii v Andromedě, které byly zjišťovány pomocí mikročočkování, a dalekohled VATT při tom spolupracoval s observatoří MDM.\nDalším úspěchem bylo zkoumání planetky (3782) Celle, u níž bylo díky dalekohledu VATT zjištěno, že jde o první dvojité těleso mezi vestoidy.\nGovernatorát Městského státu Vatikán platí osazenstvo Vatikánské observatoře a běžné výdaje na výzkum, ale samotnou stavbu a údržbu dalekohledu platí Nadace Vatikánské observatoře, která přijímá příspěvky od dobrovolných dárců. Největšími dárci pro stavbu observatoře byli Fred a Alice Lennonovi a Thomas J. Bannan.\n\n\n\n"}
{"id": "1517254", "url": "https://cs.wikipedia.org/wiki?curid=1517254", "title": "Sibinj Krmpotski", "text": "Sibinj Krmpotski\n\nSibinj Krmpotski nebo často pouze Sibinj () je malá vesnička a přímořské letovisko v Chorvatsku v Přímořsko-gorskokotarské župě, spadající pod opčinu města Novi Vinodolski. Nachází se těsně u hranic s Licko-senjskou župou, asi 5 km severozápadně od Senje a asi 13 km jihovýchodně od Novi Vinodolski. V roce 2001 zde žilo celkem 55 obyvatel. V roce 1981 zde žilo 21 obyvatel a v roce 1991 již 40, takže počet obyvatel v Sibinji Krmpotski významně stoupá.\n\nSibinj leží v oblasti regionu Chorvatské Přímoří (Hrvatsko primorje), a je jednou z vesnic souhrnně označovaných jako \"Krmpote\", podle kterého je také kvůli odlišení od stejnojmenné opčiny v Brodsko-posávské župě oficiálně pojmenována. Nad vesnicí se vypíná pohoří Gorski Kotar a hora Alino bilo, vysoká 1 038 m. Vesnice je taktéž umístěna naproti ostrovu Krk. Sousedními letovisky jsou město Senj a vesnice Smokvica Krmpotska.\n\nSe sousedními vesnicemi je Sibinj Krmpotski propojen silnicí D8, která jím prochází a je nejdůležitější komunikací ve vesnici.\n"}
{"id": "1517273", "url": "https://cs.wikipedia.org/wiki?curid=1517273", "title": "Klaukkala", "text": "Klaukkala\n\nKlaukkala (švédsky \"Klövskog\") je vesnice v provincii Uusimaa ve Finsku. Administrativně spadá pod obec a město Nurmijärvi. Má přibližně 17000 obyvatel, což z něj činí největší a nejvíce urbanizovanou vesnici v obci. Obec se nachází v jižní části obce, 5 km od hranic Espoo a Vantaa.\n\nSousední vesnice jsou Lepsämä a Numlahti v obci Nurmijärvi, Lahnus v obci Espoo a Luhtaanmäki v obci Vantaa.\n\nMožnou turistickou památkou je moderní, měděný kostel z Klaukkala, postavený v roce 2004. V obci je také pravoslavný dřevěný kostel z Svatý Nektarios z Aeginy, postavený v roce 1995.\n"}
{"id": "1517276", "url": "https://cs.wikipedia.org/wiki?curid=1517276", "title": "Seget", "text": "Seget\n\nSeget () je opčina v Chorvatsku v Splitsko-dalmatské župě. Nachází se západně od Trogiru, s jehož opčinou také svým územím sousedí. V roce 2011 trvale žilo v opčině 4 854 obyvatel. Největším sídlem a střediskem opčiny je vesnice Seget Donji (v překladu \"dolní Seget\"), v níž žije 2 466 obyvatel.\n\nV opčině se nachází celkem 6 vesnic, z nichž dvě (Seget Donji a Seget Vranjica) jsou přímořskými letovisky. Nejdůležitějšími silnicemi jsou v opčině D8 a D58. V Segetu Vranjica též začíná úsek silnice D8 proměněný v rychlostní silnici, vedoucí ze Segetu Vranjica do Stobreče.\n\n"}
{"id": "1517277", "url": "https://cs.wikipedia.org/wiki?curid=1517277", "title": "Fauna (časopis)", "text": "Fauna (časopis)\n\nFauna je chovatelský časopis, který vychází každý měsíc od roku 1990. Pokrývá všechny chovatelské odbornosti od akvarijních a terarijních zvířat přes okrasné ptactvo, holuby, drůbež, psy, kočky, králíky, drobné savce až po koně a hospodářská zvířata. Vychází pravidelně v Česku i na Slovensku. Časopis má 68 stran a každý měsíc vychází 12 000 kusů ve formátu A4. Vydavatelem je Fauna spol. s r.o.\n\nCílem časopisu je zprostředkování prodeje a nákupu odchovů, krmiv, chovatelských potřeb, služeb i informací. Otiskuje především chovatelské zkušenosti svých čtenářů. Zaměřuje se na informace o domácích i exotických zvířatech, reportáže z výstav a závodů i pravidelné seriály. Cílovou skupinou jsou převážně chovatelé více druhů zvířat z celé České republiky i ze Slovenska.\n\nVzniku časopisu předcházela inzerce z devadesátých let, kdy se parta přátel, pracujících ve státní plemenářské organizaci, zamyslela nad nedostatkem prostoru pro chovatelskou inzerci a vznikl na tehdejší dobu unikátní způsob propojování nabídky a poptávky chovatelů. Zakladatelé jezdili osobně po celé republice a sbírali poptávky i nabídky jednotlivých chovatelů. Roztřídili požadavky a propojili \"inzerenty\" mezi sebou. V té době ještě neexistoval internet a inzerce se vyskytovala pouze v přílohách velkých státních deníků.\n\nV roce 1990 je tato metoda nahrazena tištěnou inzercí v časopisu Fauna. Inzeráty se ze začátku psaly v textovém editoru T602 a ručně lepily na novinový papír, který se ofocoval na blány. Správnou se ukázala spolupráce s Honzou Bodečkem, dvorním malířem brněnské ZOO, který pro Faunu vytvářel ilustrace od roku 1991. S nástupem digitalizace na konci 90. let přichází nápad přidat k časopisu webové stránky. Web iFauna.cz vzniká v roce 2000 a v prvním roce má 300 návštěv.\n\nV následujících letech se web rozvíjí bez velkých finančních investic a žije především z nadšení jeho zakladatelů. Milníkem je rok 2010, kdy iFaunu přebírá další generace rodiny zakladatelů, a realizuje první větší investice do rozvoje webu včetně jeho redesignu. Další roky web zaznamenává silný nárůst návštěvníků a v roce 2016 má již půl milionu věrných uživatelů a jejich počet stále roste. V současnosti se iFauna věnuje především zvyšování uživatelského komfortu webu.\n\n"}
{"id": "1517279", "url": "https://cs.wikipedia.org/wiki?curid=1517279", "title": "Trh Machane Jehuda", "text": "Trh Machane Jehuda\n\nTrh Machane Jehuda, (šuk Machane Jehuda) ve čtvrti Machane Jehuda v izraelském městě Jeruzalém je považován za největší trh v Izraeli s přibližně návštěvníky denně. Pro trh se většinou užívá jen krátký název „šuk“), tedy trh.\n\nTrh Machane Jehuda leží ještě v centru města, přibližně 1,9 km severozápadně od Jaffské brány, hlavního vchodu do Starého Města. Je ohraničena Jaffskou ulicí na severu, Agrippovou ulicí na jihu, ulicí Bejt Ja'akov na západě a Ec chajim na východě. Mezi Jaffskou a Agrippovou ulicí probíhají dvě hlavní tepny trhu, ulice Machane Jehuda a Ec chajim; mezi nimi a na západní straně jsou pak četné malé uličky, které jsou často pojmenovány podle různého ovoce nebo ořechů. Na severní straně trhu, přiléhající k Jaffské ulici, se i dnes nachází tzv. Irácký trh, vzniklý kolem roku 1931 a pojmenovaný po přistěhovalých iráckých Židech, kteří se tam usadili.\n\n<mapframe text=\"Trh Machane Jehuda, zastřešená část tržnice je označena barevně\" latitude=31.78478 longitude=35.2124 width=440 height=580 zoom=18 align=center>\n</mapframe>\n\nTrh Machane Jehuda je částečně zastřešen, částečně je to trh pod širým nebem. Jedna z hlavních ulic, ulice Ec chajim, je stejně jako nejužší uličky pod střechou, zatímco relativně široká ulice Machane Jehuda je nekrytou ulicí. Střechy, které vznikly v různou dobu, mají obvykle lehkou konstrukci.\n\nNa konci 19. století byla vně hradeb jeruzalémského Starého Města postavena řada nových čtvrtí, mimo jiné i Machane Jehuda v roce 1887. To přitahovalo arabské obchodníky ze Starého Města. Zhruba ve stejnou dobu byl nový trh židovských obchodníků Bejt Ja'akov přejmenován na trh Machane Jehuda. Stánky obchodníků byly jen improvizované.\n\nBěhem osmanské vlády (až do roku 1917) se trh vyvíjel zcela živelně a bez infrastruktury. Koncem dvacátých let, pod britským mandátem (od roku 1920), byla sanitární zařízení v tak zanedbaném stavu, že britské úřady trh uzavřely. Během následujících deseti let byl trh postupně přestavován a byl vybaven pevnými, stálými stánky a budovami pro obchodníky. K opětovnému otevření došlo roku 1928. Původní velkorysé plány prvního guvernéra Ronalda Storrse v Jeruzalémě, obsahující zásadní modernizaci trhu, však vzhledem k rozpočtovým potížím nebyly provedeny; k částečné implementaci došlo až později.\n\nSoučasný vzhled trhu je také ovlivněn obnovou a přestavbou po roce 2000: v důsledku stavebních opatření, přijatých sdružením obchodníků \"Mahane Yehuda Merchants Association\", došlo k otevření trhu pro jiné, střední vrstvy, pro „nové generace“ zákazníků. To vedlo mimo jiné ke změnám ve složení obchodníků a v důsledku toho i ke kritice. V mediích se v té době začaly objevovat zprávy kritizující změnu charakteru trhu: na tržišti se objevily butiky, prodejny delikates, pro trh nespecifická středomořská bistra a podobné úkazy, které s tradicí trhu nemají mnoho společného.\n\nTrh Machane Jehuda byl v minulosti několikrát terčem teroristických útoků: <time datetime=\"1997-06-30\">30. července 1997 s 16 mrtvými a 178 zraněnými, <time datetime=\"1998-11-06\">6. listopadu 1998</time> se 6 oběťmi a <time datetime=\"2002-04-12\">12. dubna 2002</time> (během druhé intifády) se 7 mrtvými a 104 zraněnými.\n\nTrh Machane Jehuda je největší, nejrušnější a etnicky nejrozmanitější trh (částečně) pod širým nebem v Izraeli. Počet obchodníků v tržnici kolísá mezi 250 a 350 stánky, trh denně navštěvuje přibližně návštěvníků.\nK nabízeným potravinám patří zelenina a ovoce, koření, ořechy; dále se prodává maso, drůbež, ryby a j. Mnoho stánků nabízí typické produkty místní kuchyně jako je baklava, halva, šavarma, kibeh, kebab, šašlik a další produkty. Na trhu se nacházejí také čajovny, kavárny a bary.\n\nSoučasně se strukturálními změnami po roce 2000 rozšířil trh také nabídku v oblasti entertainmentu. Stal se místem konání různých festivalů, koncertů a dalších kulturních a uměleckých akcí, které přitahují mnoho diváků. Mezi známé patří např. festival „Balabasta“, který se koná každý rok v létě vždy každé pondělí večer až do pozdní noci. I bez těchto událostí je však trh se svými bary a lokály považován za magnet nočního života v Jeruzalémě.\n\n"}
{"id": "1517280", "url": "https://cs.wikipedia.org/wiki?curid=1517280", "title": "Nurmijärvi", "text": "Nurmijärvi\n\nNurmijärvi ) je obec v provincii Uusimaa na pobřeží Finského zálivu, asi 37 km severně od Helsinek. V obci žije přes 42 000 obyvatel při hustotě 118.03 obyvalel/km². 1.2 % obyvatel jsou švédsky mluvící. Obec sousedí na západě s obcí , na severu s , na východě se a na jihu se a . Nurmijärvi je největší obec ve Finsku, která sama o sobě nepoužívá název „město“. Ačkoli obec je definována jako venkovská obec, její nejjižnější vesnice, Klaukkala se 17 000 obyvateli, má mnoho městských prvků.\n\nNurmijärvi je nejlépe známý jako rodiště finského národního autora Aleksis Kivi.\n\nHerunen • Klaukkala • Lepsämä • Nukari • Nurmijärvi • Palojoki • Perttula • Rajamäki • Röykkä\n\n"}
{"id": "1517289", "url": "https://cs.wikipedia.org/wiki?curid=1517289", "title": "Seget Donji", "text": "Seget Donji\n\nSeget Donji () je velká vesnice, přímořské letovisko a turisty často vyhledávaná lokalita v Chorvatsku v Splitsko-dalmatské župě. Je správním střediskem a největším sídlem opčiny Seget. Nachází se západně od Trogiru a těsně s ním sousedí. V roce 2011 zde žilo 2 681 obyvatel.\n\nSousedními sídly jsou Seget Gornji, Seget Vranjica a město Trogir. Nejdůležitějšími silnicemi jsou v Segetu Donjim silnice D8, která je zde proměněna v rychlostní silnici, a silnice D58, která vede ze Segetu Donji do Šibeniku.\n"}
{"id": "1517290", "url": "https://cs.wikipedia.org/wiki?curid=1517290", "title": "Monninkylä", "text": "Monninkylä\n\nMonninkylä (švédsky \"Monby\") je vesnice v provincii Uusimaa ve Finsku. Administrativně spadá pod obec a město Askola. Má přibližně 1300 obyvatel. Umístění vesnice poblíž hlavní silnice mezi Porvoo a Mäntsälä výrazně ovlivnilo růst populace. Vzdálenost od Monninkylä do Porvoo je asi 17 km a do Mäntsälä je asi 21 km.\n"}
{"id": "1517307", "url": "https://cs.wikipedia.org/wiki?curid=1517307", "title": "Dva přátelé", "text": "Dva přátelé\n\nDva přátelé (ve francouzském originále \"Les deux amis\") je francouzský film, který natočil režisér Louis Garrel podle scénáře, který napsal s Christophem Honorém. Film je volně inspirován hrou \"Les Caprices de Marianne\" (1833) od dramatika Alfreda de Musseta. Ve filmu hrají Golshifteh Farahani, Vincent Macaigne a sám režisér. Farahani hraje Monu, která využívá pracovního propuštění z vězení, během kterého potká stydlivého herce Clémenta (Macaigne). Clément se na Monu snaží zapůsobit, a jelikož nemá úspěch, požádá o pomoc svého kamaráda Abela (Garrel). Mona se však začne zajímat více o Abela, což vyvolá konflikt mezi dvěma starými přáteli. Hudbu k filmu složil Philippe Sarde. Snímek měl premiéru 18. května 2015 na 68. ročníku Filmového festivalu v Cannes.\n\n"}
{"id": "1517308", "url": "https://cs.wikipedia.org/wiki?curid=1517308", "title": "Volby do Evropského parlamentu ve Slovinsku 2019", "text": "Volby do Evropského parlamentu ve Slovinsku 2019\n\nVolby do Evropského parlamentu 2019 se ve Slovinsku uskutečnily v neděli 26. května roku 2019 v rámci celoevropských voleb do Evropského parlamentu. Během let 2019-2024 bude mít v Evropském parlamentu Slovinsko 8 zástupců.\n\nVolební účast byla 28,29%, druhá nejnižší v celé EU.\n\n"}
{"id": "1517310", "url": "https://cs.wikipedia.org/wiki?curid=1517310", "title": "Aurélia Thierrée", "text": "Aurélia Thierrée\n\nAurélia Thierrée (* 24. září 1971 Montpellier) je francouzská herečka. Je dcerou Victorie Chaplinové a Jeana-Baptisty Thierréeho, zároveň tedy sestrou komika Jamese Thierréeho a vnučkou Charlieho Chaplina. Hrála například ve dvou filmech Miloše Formana (\"Lid versus Larry Flynt\", \"Goyovy přízraky\") a řadě dalších filmů. Roku 2019 hrála ve čtyřdílném televizním seriálu \"Il était une seconde fois\". Od roku 2018 vystupuje ve hře \"Bells and Spells\", jejíž autorkou je její matka.\n\n\n"}
{"id": "1517313", "url": "https://cs.wikipedia.org/wiki?curid=1517313", "title": "Coppa Italia 2019/20", "text": "Coppa Italia 2019/20\n\n\"Zápasy byly na programu 3.- 6. srpna 2019.\n\n\n\"Zápasy byly na programu 10.- 11. srpna 2019.\n\n\"Zápasy byly na programu 16.- 18. srpna 2019.\n\n\"Zápasy byly na programu 3.- 5. prosince 2019.\n\n\"Zápasy byly na programu 9.- 16. ledna 2020.\n\"Zápasy byly na programu 21.- 29. ledna 2020.\n\"Zápasy budou na programu 12.- 13. února a 4.- 5. března 2020.\n"}
{"id": "1517316", "url": "https://cs.wikipedia.org/wiki?curid=1517316", "title": "Lambert Wilson", "text": "Lambert Wilson\n\nLambert Wilson (* 3. srpna 1958 Neuilly-sur-Seine) je francouzský herec. Jeho otcem byl herec Georges Wilson. Svou první filmovou roli dostal v roce 1977 v americkém snímku \"Julia\". Později hrál v řadě dalších filmů, převážně francouzských. Také se věnuje hudbě, své první album s názvem \"Musicals\" vydal roku 1989. Roku 2016 vydal tributní album složené z písni Yvese Montanda. V roce 1990 získal Cenu Jeana Gabina. Několikrát byl nominován na Césara, ale ani jednou jej nezískal.\n\n\n"}
{"id": "1517317", "url": "https://cs.wikipedia.org/wiki?curid=1517317", "title": "Mamonovo", "text": "Mamonovo\n\nMamonovo (rusky: \"Мамоново\", německy: \"Heiligenbeil\", polsky: \"Święta Siekierka\" nebo \"Świętomiejsce\" nebo \"Mamonowo,\" litevsky: \"Šventpilis,\" prusky: \"Swintamīstan\") je město v Rusku, konkrétně v Kaliningradské oblasti, která je od zbytku Ruska oddělena Polskem a Litvou. Toto město leží v blízkosti hranice s Polskem. Kaliningrad, hlavní město oblasti se nachází přibližně 45 kilometrů severně. Podle odhadů z roku 2018 žije v Mamonovu asi 7953 obyvatel.\n\nMamonovo bylo stejně jako většina sídel v Kaliningradské oblasti po připojení k SSSR přejmenováno. Mamonovo se jmenuje na počest Nikolaje Mamonova, sovětského velitele, který zemřel za druhé světové války poblíž polského města Pułtusk a stal se hrdinou Sovětského svazu. Dnes má v Mamonovu sochu.\n\nMamonovem prochází silnice 27A-021, které vede do Polska a do Kaliningradu. V Mamonovu je též nádraží, na dráze vedoucí z Braniewa do Kaliningradu. Do Kaliningradu jezdí z Mamonova tři vlaky denně, během léta jezdí na nádraží také linka vedoucí do Gdyně a Gdaňsku v Polsku. Více než vlaky je ale používaná autobusová doprava. Mamonovo leží na pobřeží Baltského moře a je zde i přístav.\n\nNa území Mamonova jsou dva hraniční přechody do Polska. Prvním je hraniční přechod Gronowo-Mamonovo, druhým je větší dálniční přechod Grzechotki-Mamonovo, který byl otevřen dodatečně v roce 1992.\nU dřívější pruské osady založili němečtí rytíři město Heiligenstadt, které bylo později přejmenováno na Heiligenbeil. V roce 1525 se Heiligenbeil stal součástí pruského vévodství. Ve městě žili především Němci. Německý zůstal Heiligenbeil až do roku 1945, kdy ho dobyla rudá armáda a stalo se součástí ruské SSSR. Němci byli vysídleni a město se přejmenovalo na Mamonovo, na počest Nikolaje Mamonova. Po rozpadu SSSR zůstalo součástí Ruska.\n\n"}
{"id": "1517318", "url": "https://cs.wikipedia.org/wiki?curid=1517318", "title": "Čínské velvyslanectví v Praze", "text": "Čínské velvyslanectví v Praze\n\nVelvyslanectví Čínské lidové republiky v Praze (čínsky 中国驻捷克大使馆) se nachází na adrese Pelléova 18 v Bubenči. V Česku k roku 2018 působilo 22 čínských diplomatů. K roku 2019 je čínským velvyslancem v Praze Zhang Jianmin.\n\nV roce 2019 si čínské velvyslanectví stěžovalo na názory některých českých politiků ohledně demonstrací v Hongkongu, které označilo za „chybné\". Tím dle sinoložky Kateřiny Procházkové porušilo Vídeňskou úmluvu, která říká, že velvyslanectví nesmějí komentovat výroky politiků v zemi působení. České Centrum proti terorismu a hybridním hrozbám spadající pod Ministerstvo vnitra ČR reagovalo na výrok čínského velvyslanectví tak, že se v Česku od roku 1989 (sametová revoluce) termín „chybné názory\" nepoužívá, naopak Listina základních práv a svobod zavedla termín „svoboda projevu\".\n\n\n"}
{"id": "1517328", "url": "https://cs.wikipedia.org/wiki?curid=1517328", "title": "1891 v dopravě", "text": "1891 v dopravě\n\nTento článek obsahuje seznam událostí souvisejících s dopravou, které proběhly roku 1891.\n"}
{"id": "1517330", "url": "https://cs.wikipedia.org/wiki?curid=1517330", "title": "Sbor Petra Chelčického", "text": "Sbor Petra Chelčického\n\nSbor Petra Chelčického je baptistickým sborem sídlícím v Lovosicích. K bohoslužbám se schází každou neděli v 10.00 hodin dopoledne v modlitebně na adrese Palackého 910/6.\nSbor byl ustaven příchodem reemigrantů z Volyně 27. září 1945 v Litoměřicích. Na lovosicko přicházeli v roce 1947 další rodiny, které se z Volyně stěhovaly za svými rodinnými příslušníky z bývalé Svobodovy armády. Sbor tehdy početně velmi rostl, jeho středisko se přesunulo z Litoměřic do početnějších Lovosic. Již od dubna roku 1947 po dohodě s místními evangelíky a husity začal sbor ke svým pravidelným shromážděním užívat kostel bývalé německé luterské církve. V roce 1948 se ve sboru v Lovosicích konala župní konference Bratrské jednoty Chelčického, v dalších letech kurzy pro dirigenty a pěvecké sbory. Pravidelná shromáždění se začala konat na řadě dalších míst, vedle Litoměřic také ve Velemíně, Prosmykách, Chotiměři a jinde. Neblahým zásahem do rozvoje sboru bylo zatčení a odsouzení kazatele Ludvíka Bureše v nezákonném procesu proti baptistickým kazatelům v roce 1953. Sbor byl nějakou dobu bez kazatele. V roce 1955 přišel do sboru kazatel Rudolf Petr, nebylo však už možné obnovit shromáždění na všech bývalých stanicích. V šedesátých letech proběhly z řad baptistů náročné opravy kostela, který byl tehdy v užívání tří církví. V roce 1972 sbor koupil pro své potřeby dům v Dlouhé ulici č. 84, kde byl po rozsáhlé adaptaci vytvořen dostatečně velký sál pro společná shromáždění. V roce 1989 se osamostatnila stanice v Litoměřicích a v 90. letech stanice v Děčíně. Přesto sbor dosahoval v dobách svého největšího rozmachu v polovině 90 let až 170 členů. Tehdy sbor velmi posílily baptistické rodiny helénských Čechů z Rumunska. Ke konci první dekády 21. století se začaly ve sboru vlivem novo-kalvinismu projevovat štěpné tendence, které vedly v roce 2011 k jeho rozdělení. Sbor zanechal svou původní budovu, majetek i název novo-kalvinistickému proudu a přisvojil si název nový, kterým navazuje na tradici prvorepublikových baptistů, jenž se svým názvem také hlásili ke jménu Petra Chelčického. K tradici prvorepublikových baptistů se sbor ve svých novodobých dějinách rovněž přihlásil svou právní formou, neboť ve vztahu ke státu je veden jako spolek.\n\n\n\n\n"}
{"id": "1517339", "url": "https://cs.wikipedia.org/wiki?curid=1517339", "title": "Buzení", "text": "Buzení\n\nPojem buzení může mít vícero významů:\n\n\n"}
{"id": "1517341", "url": "https://cs.wikipedia.org/wiki?curid=1517341", "title": "Seznam sídel v Chorvatsku (F)", "text": "Seznam sídel v Chorvatsku (F)\n\nToto je seznam sídel v Chorvatsku začínajících na písmeno F.\n"}
{"id": "1517349", "url": "https://cs.wikipedia.org/wiki?curid=1517349", "title": "Martin Silmbrod", "text": "Martin Silmbrod\n\nMartin Silmbrod (* 16. prosince 1980) je bývalý profesionální český fotbalista a mládežnický reprezentant České republiky.\n\nOd žákovského věku hrál za SK České Budějovice, v jehož dresu odehrál také 3 prvoligová a 13 druholigových utkání, aniž by skóroval. Ve třetí lize (ČFL) nastupoval za FK Jiskra Otavan Třeboň a českobudějovické B-mužstvo.\n\nOd roku 2002 působil dlouhá léta v nižších rakouských soutěžích, kde nastupoval za UFC Eferding (2002/03), SV Wipplinger Steyregg (2004/05–podzim 2007), Union Wippro Vorderweißenbach (jaro 2008–2013/14), SV Sandl (podzim 2014), Sportunion Schweibach (jaro 2015–2016/17) a Union Oberneukirchen (2017/18).\n\nOd konce července 2003 je hráčem TJ Nové Hrady, kde působil na podzim 2003 (na jaře 2004 hostoval v TJ Sokol Olešnice). Do Nových Hradů se vrátil v sezoně 2018/19 po návratu z Rakouska.\n\nV letech 1995–2000 byl členem mládežnických reprezentací České republiky. Nastupoval za reprezentační výběry do 15 let (v letech 1995–1996, 8 startů/žádný gól), do 16 let (1997, 1/0), do 17 let (1997, 2/0), do 18 let (1999, 5/0) a do 20 let (2000, 1/0).\n\n"}
{"id": "1517353", "url": "https://cs.wikipedia.org/wiki?curid=1517353", "title": "Silnice III/2684", "text": "Silnice III/2684\n\nSilnice III/2684 je silnice v okrese Mladá Boleslav ve Středočeském kraji. Spojuje silnice III/2687 a III/2683. Je dlouhá 3,7 km.\n\n\nV červenci 2018 z důvodu výstavby nového vodovodu v Suhrovicích byla na částech silnice vystavěna nová vozovka.\n"}
{"id": "1517354", "url": "https://cs.wikipedia.org/wiki?curid=1517354", "title": "John W. Campbell Memorial Award", "text": "John W. Campbell Memorial Award\n\nJohn W. Campbell Memorial Award (Cena na počest Johna W. Campbella) patří spolu s cenami Hugo a Nebula do trojice hlavních ocenění udělovaných každoročně dílům žánru science fiction. Zaměřuje se na romány vydané v angličtině v USA a je udělována Centrem pro studium science fiction při Kansaské univerzitě (Center for the Study of Science Fiction).\n\nTradice udělování tohoto ocenění byla založena v roce 1972 dvěma autory a literárními kritiky, Harrym Harrisonem a Brianem Aldissem, na počest Johna W. Campbella, \"\"jednoho z nejvlivnějších editorů povídkovýcu časopisů v historii science fiction\"\". John W. Campbell byl od roku 1937 až do své smrti (1971) vydavatelem časopisu Astounding Stories of Super-Science (dnes Analog Science Fiction and Fact). Mnoha autory a odborníky bývá nazýván otcem moderní sci-fi. Udělováním tohoto ocenění je jednak vzdáván hold této významné osobnosti světa sci-fi, jednak se symbolicky pokračuje v jeho snahách o podporování a povzbuzování autorů ve vytváření těch nejlepších děl vědeckofantastického žánru. \n\nPoprvé byla cena předána v roce 1973 v USA (Illinois Institute of Technology). Obdržel ji Barry N. Malzberg za román Beyond Apollo. V dalších letech udělování probíhalo na různých místech světa (USA, Anglie, Irsko, Švédsko) v rámci konferencí zaměřených na žánr sci-fi. Od roku 1979 je vítěz vyhlašován při příležitosti konání banketu na každoroční Campbellově konferenci (Campbell Conference Awards Banquet), která se obvykle koná na Kansaské univerzitě (město Lawrence). Jedná se o slavnostní završení celovíkendových diskusí o psaní, editování, ilustrování, vydávání, vyučování a literární kritice v oblasti science fiction. Neobvyklé výlsedky přinesly roky 1976 a 1994, kdy nebyla udělena první cena, a naopak v letech 1974, 2002, 2009 a 2012 byli vítězové vybráni vždy dva (viz také tabulka níže).\n\nCena na počest Johna W. Campbella je každoročně udělována nejlepšímu sci-fi románu vydanému v angličtině v USA, a to na základě rozhodnutí odborné poroty. Tato porota je složená z význačných osobností světa sci-fi (autoři, odborníci, akademici). Nejedná se o pouhé hlasování. Z nominací navrhovaných v průběhu roku vydavateli a jednotlivými porotci vzejde seznam finalistů. Počet porotců je omezený, tak aby mezi sebou mohli o jednotlivých dílech diskutovat. Výsledkem debaty je rozhodnutí o vítězi, který je pozván na slavnostní předání ceny na Campbellově konferenci.První porota (1972−1973) byla složena z následujících osobností: Brian W. Aldiss, Tom Clareson, Harry Harrison, Willis McNelly a Leon Stover.\n\nOd počátku se jednalo o putovní trofej, která má podobu stylizované Möbiovy pásky na dřevěném podstavci (design Elden Tefft). Na dvou plaketách jsou průběžně doplňována (vyrývána) jména všech jejích držitelů. Od roku 2004 obdrží vítěz vždy ještě individuální trofej z průhledné plastické hmoty (design Kij Johnson).\n\n\n"}
{"id": "1517355", "url": "https://cs.wikipedia.org/wiki?curid=1517355", "title": "Filip Oberländer", "text": "Filip Oberländer\n\nFilip Oberländer (30. listopadu 1857 Úpice – 3. března 1911 Lado) byl český lovec a cestovatel, autor cestopisů a dobrodružných knih. Byl mladším synem Jakoba Oberländera, zakladatele přádelny v Hronově, díky rodinnému majetku mohl trávit většinu času cestováním: navštívil Severní Ameriku a Arktidu a obohatil řadu muzeí svými trofejemi. Za své zásluhy získal titul šlechtic.\n\nZahynul na lovecké výpravě do oblasti dnešního Jižního Súdánu, kterou podnikl spolu s Richardem Štorchem a Bedřichem Machulkou v roce 1911. Vystřelil na buvola, avšak nedokázal zvíře zabít; rozzuřený buvol ho napadl, nabral na rohy a rozdupal. Jak popisuje Josef Kořenský: „V ležení upravil Štorch polní postel za katafalk a rozestavil kolem rozžehnuté svíce. V noci plály u mrtvoly ohně, aby zahnaly hladové hyeny. Časně ráno odnášeli domorodci nebožtíka do Mongaly, uložili tělo do rakve a pochovali je na malém hřbitůvku. Štorch opatřil hrob dřevěným křížem. Český nápis oznamoval: Vzdálen od vlasti a svých nejdražších, odpočívá zde pan Filip šl. Oberländer z Hronova, Čechy.“\n\n"}
{"id": "1517361", "url": "https://cs.wikipedia.org/wiki?curid=1517361", "title": "Třída Talisman", "text": "Třída Talisman\n\nTřída Talisman byla třída torpédoborců Royal Navy z období první světové války. Celkem byly postaveny čtyři jednotky této třídy. Ve službě byly v letech 1916–1921. Nasazeny byly ve světové válce. V boji byl jeden potopen. Zbývající byly vyřazeny.\n\nTorpédoborce byly projektovány pro Osmanskou říši, ale po vypuknutí války byly dokončeny pro britské námořnictvo. Britská loděnice Hawthorn Leslie v Hebburnu postavila celkem čtyři jednotky, které byly do služby přijaty v roce 1916.\n\nJednotky třídy \"Talisman\":\nVýzbroj tvořilo pět 102mm kanónů a dva dvojhlavňové 533mm torpédomety. Pohonný systém tvořily tři kotle Yarrow a tři turbíny Parsons o výkonu 25 000 hp, pohánějící tři lodní šrouby. Nejvyšší rychlost dosahovala 32 uzlů.\n"}
{"id": "1517362", "url": "https://cs.wikipedia.org/wiki?curid=1517362", "title": "HMS Arno (1915)", "text": "HMS Arno (1915)\n\nHMS Arno byl torpédoborec britského královského námořnictva z období první světové války. Původně byl v Itálii stavěn pro portugalské námořnictvo, ale před dokončením byl prodán Velké Británii. Ve službě byl v letech 1915–1918. Za první světové války operoval ve Středomoří. Dne 23. března 1918 se potopil u Dardanel po srážce s britským torpédoborcem třídy \"Acorn\" HMS \"Hope\".\n\nStavba portugalského torpédoborce \"Liz\" probíhala v italské loděnici Ansaldo v Janově. Stavba byla zahájena roku 1913, na vodu byl spuštěn roku 1914, ale během dokončování jej koupilo britské námořnictvo. V roce 1915 tak byl do služby přijat pod novým jménem \"Arno\".\n\nVýzbroj tvořily čtyři 76mm kanóny a tři jednohlavňové 450mm torpédomety. Pohonný systém tvořily čtyři kotle Yarrow a dvě turbíny Parsons o výkonu 8000 hp, pohánějící dva lodní šrouby. Nejvyšší rychlost dosahovala 29 uzlů.\n"}
{"id": "1517363", "url": "https://cs.wikipedia.org/wiki?curid=1517363", "title": "Třída Acasta", "text": "Třída Acasta\n\nTřída Acasta (jinak též třída K) byla třída torpédoborců Royal Navy z období první světové války. Celkem bylo v pěti skupinách postaveno 20 torpédoborců této třídy. Britské námořnictvo je provozovalo v letech 1912–1923. Nasazeny byly ve světové válce. Ve službě jich bylo sedm potopeno, z toho čtyři v bitvě u Jutska. Torpédoborec HMS \"Porpoise\" v letech 1922–1946 provozovalo brazilské námořnictvo jako \"Alexandrino Dealenca\" (od roku 1922 \"Marnhão\").\n\nCelkem bylo v letech 1911-1914 postaveno 20 torpédoborců této třídy, dělící se do pěti podvariant. V letech 1911–1914 postaveno 12 torpédoborců základní verze třídy K, které doplnilo pět plavidel designu Thornycroft a po jednom kuse designů Denny, Fairfield a Parsons.\n\nZákladní výzbroj představovaly tři 102mm kanóny a dva jednohlavňové 533mm torpédomety. Pohonný systém tvořily čtyři kotle pohánějící dvě turbíny o výkonu 24 500 hp, roztáčející dva lodní šrouby. Nejvyšší rychlost dosahovala 29 uzlů.\n\nBritské královské námořnictvo třídu provozovalo v letech 1912–1923. Nasadilo je za první světové války. Ve službě bylo ztraceno sedm jednotek:\n\n"}
{"id": "1517364", "url": "https://cs.wikipedia.org/wiki?curid=1517364", "title": "Petr Veselý (kanoista)", "text": "Petr Veselý (kanoista)\n\nPetr Veselý (* 25. listopadu 1976 Dolní Kounice) je český kanoista závodící ve sjezdu na divoké vodě. Jeho partnerem v deblkánoi je Marek Rygel.\n\nNa mistrovstvích světa získal jednu zlatou medaili v singlkanoi (3xC2 – 2010) a velkých úspěchů dosahuje především v deblkanoi, a to dvě zlaté medaile (sjezd – 2014; závod hlídek – 2016). \n\nJe členem klubu TJ Vodní sporty Dolní Kounice.\n"}
{"id": "1517365", "url": "https://cs.wikipedia.org/wiki?curid=1517365", "title": "Hans de Witte", "text": "Hans de Witte\n\nHans de Witte, rytíř z Lilienthalu (1583 Antverpy – 11. září 1630 Praha) byl císařský finančník a dvorní bankéř v době třicetileté války.\n\nHans de Witte, rytíř z Lilienthalu, císařem Ferdinandem II. 10. května 1627 povýšený do dědičného českého šlechtického stavu, byl kalvinista původem z Flander a finančník. V roce 1622 získal od císaře Ferdinanda II. mincovní regál, společně s dvorním Židem Jakubem Baševim, Karlem z Lichtenštejna, Albrechtem z Valdštejna a Pavlem Michnou z Vacínova. Toto konsorcium zavedlo tzv. dlouhou minci, vedoucí de facto ke znehodnocení měny a následné velké inflaci včetně hladomoru, a která naproti tomu její strůjce zpočátku obohatila. \n\nHans de Witte byl jedním z představitelů spolku kupců v Praze a nájemce mincovního regálu císařské finanční správy. Witte a několik dalších osob ve smlouvě z 18. ledna 1622 přijali celý mincovní systém v Čechách, na Moravě a v Rakousku nad i pod Enží. Během jednoho roku zruinovali vzniklou inflací obyvatelstvo těchto zemí.\n\nHans de Witte z Lilienthalu, který si půjčil největší sumu peněz, v krátké době opět pozbyl většiny svého bohatství, získaného tímto způsobem. V srpnu 1630 již nebyl schopen poskytovat další půjčky propuštěnému vojevůdci Valdštejnovi a finančně tak podporovat jeho politicko-vojenské podniky a soukromý život. Ten jej nechal bez slitování padnout. \n\nDne 11. září 1630 se Hans de Witte rozhodl pro sebevraždu skokem do studně za svým domem na Malé Straně v Praze.\n\nFinancování válek pomocí pronájmu mincovního regálu některému z dvorních úředníků a následná inflace a znehodnocení měny se všemi důsledky bylo časté i po skončení třicetileté války v roce 1648.\n\n\n\n\n"}
{"id": "1517372", "url": "https://cs.wikipedia.org/wiki?curid=1517372", "title": "Dark Horse Comics", "text": "Dark Horse Comics\n\nDark Horse Comics je americké komiksové vydavatelství založené Mikem Richardsonem v Milwaukie ve státě Oregon roku 1986. Začátky sahají do roku 1980, kdy si Richardson otevřel svůj první obchod s komiksy, Pegasus Books v Bendu v Oregonu. Z této maloobchodní činnosti měl dost prostředků na založení vlastní nakladatelské společnosti.\n\nPrvními tituly vydanými v roce 1986 byly Dark Horse Presents a Boris the Bear a během jednoho roku přidal dalších devět nových titulů, včetně Hellboye, The American, The Mask, Trekker a Black Cross. Jedním z doposud nejznámějších děl spojovaných s Dark Horse je Sin City Franka Millera. Během několika let si vybudovali pověst a mohli tak vydávat licencované díla jako \n\nDark Horse vydává mnoho licencovaných komiksů, včetně komiksů založeného na Star Wars, Avatar: The last Airbender, Alien, Predator, Mass Effect, Dragon Age, Conan, Buffy the Vampiore Slayer a jiné.\n\nV roce 2011 přišel comeback Dark Horse Presents včetně návratu komiksu Concrete amerického komiksového tvůrce Paula Chadwicka nebo Criminal Macabre od autora Steva Nilese. Do řad tvůrců Dark Horse Comics přibyli i nové talenty jako je Sanford Greene, Carl Speed McNeil nebo Nate Crosby a jiní. V půlce roku 2018 byla vydána sada komiksů pro Mysticons.\n\nDark horse také vydává tvůrci vlastněné komiksy jako Sin city a 300 Franka Millera, Hellboy Mika Mignoly nebo Usagi Yojimbo pod kterého se podepsal Stan Sakai.\n\nStejně jako Dell a Gold Key byl Dark Horse jedním z mála hlavních amerických vydavatelů komiksů, které na svých obálkách nikdy nezobrazovaly pečeť Comics Code Authoriry.\n\nOd roku 1993 do roku 1996 vydával Dark Horse řadu superhrdinskcých komiksů pod značkou Comics Greatest World, později přejmenovanou na Dark Horse Heroes. Po roce 1996 se vydávání této řady téměř zastavilo a na začátku devadesátých let se zastavila výroba jakýchkoli knih týkajících se postav s vydáním posledních křížovýh knih, které se týkaly Ducha.\n"}
{"id": "1517391", "url": "https://cs.wikipedia.org/wiki?curid=1517391", "title": "Polisy", "text": "Polisy\n\nPolisy je francouzská obec v departementu Aube v regionu Grand Est. Žije zde obyvatel.\n\nObec leží na jihu departementu Aube, asi 40 km jihovýchodně od Troyes.\n\n\n\"Počet obyvatel\"\n"}
{"id": "1517395", "url": "https://cs.wikipedia.org/wiki?curid=1517395", "title": "Buxeuil (Aube)", "text": "Buxeuil (Aube)\n\nBuxeuil [\"byxej\"] je francouzská obec v departementu Aube v regionu Grand Est. Žije zde obyvatel.\n\nObec leží na jihu departementu Aube, asi 40 km jihovýchodně od Troyes.\n\nKostel s jednou věží je gotická stavba ze 13. století, přestavěná v 16. století. \n\n\"Počet obyvatel\"\n"}
{"id": "1517399", "url": "https://cs.wikipedia.org/wiki?curid=1517399", "title": "Buxeuil", "text": "Buxeuil\n\nBuxeuil je název více obcí ve Francii:\n\n"}
{"id": "1517401", "url": "https://cs.wikipedia.org/wiki?curid=1517401", "title": "Matylda Bourbonská", "text": "Matylda Bourbonská\n\nMatylda Bourbonská (\"Mahaut de Bourbon;\" 1165 – 18. června 1228) byla francouzská šlechtična vládnoucí od roku 1171 jako paní z Bourbonu.\n\nMatylda se narodila jako jediné dítě Archambauda z Bourbonu a jeho manželky Adély Burgundské.\n\nJejí otec, dědic Bourbonu, zemřel v roce 1169, aniž by panství zdědil. Její dědeček Archambaud VII. zemřel v roce 1171 a Matylda po něm jako jediné vnouče panství zdědila.\n\nPřed rokem 1183 se provdala za Gauchera IV. z Vienne, pána Salins. Po jeho návratu z třetí křížové výpravy se často hádali. Nakonec se stal násilným a nechal ji zavřít. Matylda prchla na matčiny statky v Champagne. Během svého útěku také údajně použila násilí a proto byla bourgeským arcibiskupem Jindřichem ze Sully exkomunikována. Po svém příjezdu do Champagne požádala papeže Celestýna III. o rozvod, a to z důvodu jejího blízkého příbuzenství s Gaucherem. Papež pověřil biskupy z Autun a Troyes a opata z Monthiers-en-Argonne, aby záležitost prověřili. Muži zjistili, že manželé jsou oba prapravnoučaty hraběte Viléma II. Burgundského a tak bylo její tvrzení opodstatněné. Papež povolil rozvod a zrušil Matyldinu exkomunikaci.\n\nV září 1196, několik měsíců po rozvodu, se Matylda znovu provdala za Víta II. z Dampierre. Tímto sňatkem začali v Bourbonu vládnout Dampierrové. Toto manželství trvalo 20 let, Vít v roce 1216 zemřel.\n\nMatylda svého manžela přežila o dvanáct let. Po její smrti vznesla její dcera z prvního manželství, Markéta, nároky na bourbonské panství. Vít II. nejdříve Markétu uznal za dědičku panství, nakonec však jmenoval dědicem svého nejstaršího syna Archambauda, který se stal pánem panství jako Archambaud VIII.\n\nS prvním manželem Gaucherem IV. z Vienne, pánem Salins, měla Matylda jednu dceru:\n\n\nS druhým manželem Vítem II. z Dampierre měla Matylda sedm dětí:\n\n"}
{"id": "1517402", "url": "https://cs.wikipedia.org/wiki?curid=1517402", "title": "Rohanův kříž", "text": "Rohanův kříž\n\nRohanův kříž je nepříliš známá vyhlídka v Karlových Varech s výhledem na Krušné hory a převážnou část města. Původní kříž pocházel z roku 1878 a byl zde vztyčen na vyjádření díků lázeňskému hostu knížeti Rohanovi.\n\nKříž byl vztyčen jako poděkování vzácnému lázeňskému hostu z rodu Rohanů, proslulému lidumilu a mecenáši knížeti Camilu Rohanovi – celým jménem Camil Josef Idesbald Filip Rohan (1800–1892). Pokud se historické údaje nemýlí, kníže navštívil Karlovy Vary za účelem léčení 57 krát a  tímto počtem zde držel sto let prvenství v návštěvnosti lázní. Poprvé přijel 25. června 1833 (ještě jako princ) a město mu učarovalo. Poslední pobyt uskutečnil v roce 1891. Nejčastěji bydlel v domě Zlatý elefant. Jeho procházky karlovarskými lázeňskými lesy zde připomíná Rohanův kříž, ke kterému vede Rohanova stezka.\n\nVytvoření a umístění kříže v roce 1878 financovala neteř knížete.\n\nZ novější historie je zpráva o roku 2014, kdy kříž poškodili vandalové; přerazili litinový artefakt a ukradli sošku Ježíše. V roce 2015 byl opraven.\n\nKříž je umístěn na malém pahorku nad \"Sokolským vrchem\" mimo hlavní lázeňské trasy v nadmořské výšce 496 m n. m. Místo je opomíjené a málo navštěvované, přestože se odsud nabízí netypický pohled karlovarských vyhlídek. Kromě výhledu na Krušné hory a nejsevernější oblast lázní je to i výhled na pravobřežní část Karlových Varů a část Drahovic.\n\nPo opravě z roku 2015 se podoba kříže oproti původnímu změnila. Nový byl zhotoven z dubového dřeva a o výrobu se postarala příspěvková organizace Lázeňské lesy Karlovy Vary. Novou sošku odlil výtvarník Jindřich Kovařík. Opraven byl i podstavec pod křížem.\n\n"}
{"id": "1517403", "url": "https://cs.wikipedia.org/wiki?curid=1517403", "title": "Martha Wentworth", "text": "Martha Wentworth\n\nMartha Wentworth (2. června 1889 New York – 8. března 1974 Sherman Oaks, Los Angeles) byla americká herečka. Rozmanitost jejího hlasu jí získala označení \"herečka sta hlasů\".\n\nJejí dlouhá rozhlasová kariéra začala na počátku 20. let 20. století. Z jejích prvních filmových dabingů byl film \"Srdečný pozdrav Singovi\" (1936). Její hlas se také objevil v komiksové sérii \"The Captain and the Kids\" v roce 1939 či v animovaném filmu 101 dalmatinů z roku 1961. Ve filmové roli se objevila v roce 1946 ve filmu \"Cizinec\". \n\n\n"}
{"id": "1517405", "url": "https://cs.wikipedia.org/wiki?curid=1517405", "title": "Aron Freimann", "text": "Aron Freimann\n\nAron Freimann (5. srpna 1871 Wieleń, provincie Poznaň – 6. června 1948 New York) byl německo-židovský historik, hebraista a bibliograf.\n\nAron Freimann se narodil v polském městě Wieleń (tehdy patřícího Prusku) do rodiny významného židovského učence a rabína Dr. Israela Meir Freimanna. Byl bratrancem i švagrem rabína Jakoba Freimanna. Stejně jako Jakob i Aron vystudoval gymnázium v Ostrowu. Následně vystudoval historii a orientalistiku na univerzitě v Berlíně, kde byl v roce 1896 promován na doktora filosofie. \n\nOd roku 1898 pracoval v městské knihovně ve Frankfurtu nad Mohanem, kde vybudoval samostatné hebraisticko-judaistické oddělení, co do rozsáhlosti sbírek jedno z největších na evropském kontinentě. Od roku 1900 byl v redakci Časopisu pro hebrejskou bibliografii (\"Zeitschrift für hebräische Bibliographie\"), napsal knihu o dějinách židovské obce v Ostrowu a mimo jiné také přispíval články o historii pražských židů (např. o rodině knihtiskařů Geršonů). Především však spolupracoval na dvou rozsáhlých projektech: historicko-topografické encyklopedii \"Germania Judaica\" a v letech 1929 až 1939 vydával časopis o dějinách Židů v Německu (\"Zeitschrift für die Geschichte der Juden in Deutschland\").\n\nPoté, co Německo ovládli nacisté, byl propuštěn a nesměl již knihovnu navštěvovat. V letech 1937–1939 byl zastupitelem v Říšském zastupitelstvu německých Židů (nuceně vytvořená zastřešující politická židovská organizace) a byl také posledním předsedou židovské obce ve Frankfurtu. V roce 1939 s manželkou emigroval do USA a do své smrti pracoval v Newyorské veřejné knihovně.\n\n"}
{"id": "1517406", "url": "https://cs.wikipedia.org/wiki?curid=1517406", "title": "Slova pro život", "text": "Slova pro život\n\nSlova pro život byl český náboženský časopis baptistické orientace, který vycházel v letech 1948–1950.\n\nSvým názvem navazoval na stejnojmenný časopis vycházející nákladem baptistického sboru v Brně v době předválečné.\n\nČasopis vycházel jednou měsíčně nákladem Ústředí Bratrské jednoty baptistů (Chelčického). Šéfredaktorem byl kazatel Cyril Burget († 1954). Redakce se dostávala do konfliktu s komunistickou mocí, jednotlivá čísla byla cenzurována, zabavována a konfiskována, až bylo nakonec vydávání časopisu úředně zastaveno pro „nedostatek papíru“. Vydávání časopisu bylo jedním z důvodů pozdějšího uvěznění kazatele Burgeta.\n\n\n"}
{"id": "1517409", "url": "https://cs.wikipedia.org/wiki?curid=1517409", "title": "Antonín Hron", "text": "Antonín Hron\n\nAntonín Hron (17. září 1891, Prachatice – 12. dubna 1945, KT Flossenbürg, Německo) prošel několika bojišti první světové války. Mezi světovými válkami byl prvorepublikovým důstojníkem československé armády. Na sklonku své vojenské kariéry dosáhl hodnosti plukovníka generálního štábu. V letech 1937 až 1939 zastával funkci československého vojenského atašé v Berlíně. Po nastolení Protektorátu Čechy a Morava se zapojil do ilegální činnosti v Obraně národa (ON). Jako příslušník domácího protinacistického odboje spolupracoval s divizním generálem Ing. Aloisem Eliášem a s Ústředním vedením Obrany národa). Byl zatčen gestapem (stejně jako Václav Kropáček a Josef Pták) dne 14. prosince 1939. Na rozdíl od Václava Kropáčka, který byl odsouzen k trestu smrti, byl Antonín Hron odsouzen (27. října 1943) spolu s Josefem Ptákem u drážďanského soudu pouze k pěti letům káznice a ke ztrátě čestných práv občanských na dalších pět let. Antonín Hron zemřel 12. dubna 1945 v KT Flossenbürg na následky všeobecné vyčerpanosti po věznění a v důsledku prodělaných útrap na týdenním pochodu smrti. Po druhé světové válce byl (in memoriam) povýšen do hodnosti brigádního generála.\n\nAntonín Hron se narodil 17. září 1891 v Prachaticích jako syn státního úředníka Jana Hrona a jeho manželky Marie Hronové (rozené Liškové). Po skončení pražské české reálné školy (1904 až 1908) v Ječné ulici nastoupil ke studiu (na podzim roku 1908) do pražské kadetní školy. Po skončení této školy byl 18. srpna 1912 odveden do rakousko–uherské armády. V hodnosti podporučíka pěchoty byl kmenově zařazen k c. k. pěšímu pluku číslo 8 v Brně. Až do října roku 1918 sloužil u tohoto útvaru (v jeho brněnské posádce, u detašovaného III. praporu v Trebinji, ale i na nejrůznějších bojištích první světové války). \n\nV období od 1. srpna 1914 až do 18. prosince 1914 byl zařazen na funkci velitele čety, později jako velitel kulometného oddílu v poli (srbská fronta). Na srbské frontě vážně onemocněl, strávil tři měsíce v nemocnici a poté byl dočasně převelen do Sibině. V Sibini velel náhradní rotě pluku. Od 18. května 1915 až do 6. září 1915 zastával funkci velitele roty u III. praporu pluku na italské frontě. Při bitvě na planině Doberdo byl (dne 6. září 1915) Antonín Hron (poprvé) raněn a až do 29. prosince 1915 byl hospitalizován v nemocnici. Po propuštění z nemocnice se opět stal velitelem sibiňské náhradní roty. V období od 2. června 1916 do 23. září 1916 byl ve funkci velitele roty a později ve funkci praporního pobočníka nejprve na italském bojišti a později na rumunském bojišti. V bitvě na Cornul Sanoga byl 23. září 1916 Antonín Hron opět (podruhé) raněn, převezen do nemocnice (24. září 1916), kde se léčil až do konce roku 1916 (28. prosince 1916). Půl roku strávil u náhradního tělesa v Sibini, odkud byl (18. června 1917) převelen na italskou frontu. Tady bojoval nejprve jako velitel roty u III./8. praporu a poté (od 15. března 1918 do 15. června 1918) u c. k. pěšího pluku číslo 108. Dne 15. června 1918 byl Antonín Hron potřetí raněn (v boji na Monte Grappa). Následovaly tři měsíce léčby v nemocnici a dne 11. září 1918 se Antonín Hron stal opět velitelem náhradní roty pluku v Sibini. Na začátku října 1918 se v Praze Antonín Hron přihlásil (u redaktora Františka Síse) do vojenské Maffie (a složil předepsanou přísahu). Několik dní (6. listopadu 1918) před skončením první světové války (11. listopadu 1918) přešel Antonín Hron s náhradní rotou bývalého c. k. pěšího pluku číslo 8 do Brna (ohlásil příchod u zdejšího posádkového velitelství) a pokračoval v činné službě v československé armádě. \n\nV období od 29. prosince 1918 do 13. února 1920 konal Antonín Hron službu u kombinovaného pěšího pluku IV. Ve funkci plukovního pobočníka se s tímto plukem zúčastnil bojů s Poláky na Těšínsku jakož i tažení proti maďarským bolševikům na Slovensku. Frekventantem II. kurzu školy generálního štábu v Praze byl od 14. února 1920 do 5. září 1920. Po skončení tohoto kurzu jej zařadili k MNO – hlavnímu štábu v Praze. Tady zastával funkci konceptního důstojníka mobilizační skupiny 1. oddělení. V mezidobí absolvoval zkušené u jezdeckého pluku 3 v Nových Zámcích (od 1. dubna 1921 do 30. dubna 1921) a u hrubého dělostřeleckého pluku 125 v Banské Bystrici (od 1. května 1921 do 31. července 1921). Posluchačem II. ročníku Vysoké školy válečné v Praze byl Antonín Hron v období od 16. listopadu 1921 do 10. září 1922. Po úspěšném dokončení studia byl od 20. září 1922 přeložen do skupiny důstojníků generálního štábu a současně v téže době nastoupil službu u velitelství 9. divize v Trnavě. V Trnavě působil až do 14. února 1924 na pozici přednosty 1. oddělení. V období od 15. února 1924 do 30. září 1924 vykonával funkci přednosty 1. a 4. oddělení u velitelství 1. horské brigády v Rožmberku. Odtud byl 1. října 1924 převelen (jako přednosta 3. oddělení) na velitelství 9. divize do Trnavy. Od 1. února 1926 byl přidělen k MNO – hlavnímu štábu v Praze jako referent 4. oddělení. Jako profesor na pražské Válečné škole přednášel Antonín Hron předmět „služba generálního štábu“ od 15. září 1929 do 15. září 1933. Velitelem praporu u pěšího pluku 33 ve Falknově nad Ohří byl Antonín Hron od 16. září 1933 až do 29. září 1934. Od 30. září 1934 byl náčelníkem štábu 3. divize v Litoměřicích. Tuto funkci vykonával až do 31. srpna 1937, kdy Antonín Hron nastoupil na měsíc trvající stáž u 2. oddělení hlavního štábu v Praze. Funkci vojenského atašé ČSR v Berlíně (v Německu) (s akreditací pro Dánsko a Nizozemí) vykonával Antonín Hron od 1. října 1937 do poloviny roku 1939 (30. června 1939), kdy byl z této funkce odvolán. \n\nPo 15. březnu 1939 a vyhlášení Protektorátu Čechy a Morava byla v letních měsících roku 1939 československá branná moc rozpuštěna. Antonín Hron (v hodnosti bývalého plukovníka generálního štábu) byl dnem 1. srpna 1939 převeden do odboru Předsednictva ministerské rady v Praze, kde zastával funkci vrchního sekčního rady. V součinnosti s generály Josefem Bílým a Bedřichem Neumannem se Antonín Hron aktivně zapojil do budování protinacistické vojenské ilegální organizace Obrana národa (ON). V Praze navázal kontakty s vysokými představiteli ON a to nejen s výše jmenovaným armádním generálem Josefem Bílým, ale především s divizním generálem Ing. Aloisem Eliášem a s podplukovníkem generálního štábu Václavem Kropáčkem. Zapojení Antonína Hrona do struktur ON bylo problematické (Němci jej znali z doby, kdy vykonával v Berlíně funkci československého vojenského atašé, viz výše). A tak byl pověřen zajišťováním intervencí (ve prospěch zatčených a jejich rodinných příslušníků) u protektorátní vlády.\n\nAntonín Hron byl zatčen gestapem 14. prosince 1939 v Praze. Byl vězněn v pražské pankrácké věznici, pak v Terezíně, Budyšíně (Bautzen), Berlíně a Drážďanech. Vzhledem k tomu, že se vyšetřovatelům nedařilo proti němu shromáždit důkazy, dostal se Antonín Hron před soud až na podzim roku 1943. Před senátem Volksgerichtu byl Antonín Hron dne 27. října 1943 odsouzen k pěti letům káznice a ke ztrátě čestných práv občanských na dalších pět let. Společně s ním byli obžalování i plukovník generálního štábu Josef Pták (ten byl odsouzen v týž den k identickému trestu) a podplukovník generálního štábu Václav Kropáček (ten byl odsouzen ve stejný den za velezradu a zemězradu k trestu smrti). \n\nTéměř čtyři roky strávené ve vazbě se Antonínu Hronovi započítaly do pětiletého trestu, takže si jeho zbytek odpykal v káznici v Ebrachu. Po vypršení trestu nebyl propuštěn na svobodu, ale byl převezen do trestního tábora Langenzen u Norimberka. Před postupem spojeneckých armád byl tento tábor dne 5. dubna 1945 vyklizen. Plukovník Antonín Hron byl začleněn do buchenwaldského transportu, ve kterém prodělal pochod smrti do koncentračního tábora ve Flossenbürgu. Zde dne 12. dubna 1945 podle oficiální zprávy zemřel (spolu s plukovníkem generálního štábu Josefem Ptákem). Jako příčina smrti Antonína Hrona je uváděna všeobecná vyčerpanost následkem věznění a útrap týdenního pochodu smrti. Prakticky ihned byla jejich těla zpopelněna v táborovém krematoriu. Jiná verze příčiny úmrtí uvádí, že si na hrdinech odboje vybili svou zlost příslušníci SS a oba dva byli zastřeleni.\n\nPomník důstojníků Generálního štábu, obětí z let 1939–1945 v Praze 6, Tychonova 270/2, v objektu Ministerstva obrany ČR\n\nPosmrtně byl plukovník generálního štábu Antonín Hron vyznamenán Československým válečným křížem 1939 a v roce 1947 povýšen prezidentem republiky do hodnosti brigádního generála.\n\n\n\n"}
{"id": "1517410", "url": "https://cs.wikipedia.org/wiki?curid=1517410", "title": "Anežka z Beaujeu", "text": "Anežka z Beaujeu\n\nAnežka z Beaujeu [\"bóžö\"] (\"Agnès de Beaujeu;\" 1200 – 11. července 1231) byla francouzská šlechtična, dcera Guicharda IV. z Beaujeu a jeho manželky Sibyly Henegavské. Sňatkem s hrabětem Theobaldem se stala hraběnkou ze Champagne.\n\nAnežka se za Theobalda ze Champagne provdala v roce 1223. Pro něj to bylo již druhé manželství. Anežka měla s manželem jednu dceru – Blanku Navarrskou (1226–1283).\n\nAnežka zemřela v roce 1231 a byla pohřbena v Clairvaux.\n"}
{"id": "1517412", "url": "https://cs.wikipedia.org/wiki?curid=1517412", "title": "Aiša Sultan Begum", "text": "Aiša Sultan Begum\n\nAiša Sultan Begum (15. století – 16. století) byla tímurovská princezna a manželka Bábura, zakladatele a prvního císaře Mughalské říše. \n\nByla dcerou Báburova strýce z otcovy strany sultána Ahmeda Mirzy, který byl králem Samarkandu a Buchary, čímž byla Báburovou sestřenicí a již od narození princeznou Tímúrovské dynastie. Se svým manželem Báburem sdílela stejné významné předky. \n\nNarodila se jako tímurovská princezna. Pravděpodobně byla pojmenována po Aiše, manželce proroka Mohameda. Byla třetí dcerou sultána Ahmeda Mirzy a jeho manželky Qutaq Begum. Její otec byl nejstarším synem Abú Saida Mirzy, císaře Tímurovské říše. \n\nJiž v dětství byla zaslíbena svému bratranci Báburovi, kterému v té době bylo 5 let. Byl nejstarším synem jejího strýce Umara Šejk Mirzy a její tety Qutulugh Nigar Khanum. Za Bábura se provdala v srpnu roku 1499 v Chudžandu a odjela s ním do Fergany, kde Bábur po smrti svého otce převzal vládu. Po svadbě zjistila, že manžel je velmi ostýchavý. Svou manželku navštěvoval jen jednou za 10–15 dní. Po jejich první společné noci nedopadlo vše podle představ a tak jeho ostych se ještě prohloubil.\n\nJeho matka byla tímto ostýchavým jednáním pobouřena a tak sjednala častější návštěvy manželů. Bábur následně prohlásil, že svojí manželku nechtěl nijak urazit a své jednání ospravedlinil tím, že se jedná o jeho první manželství a jeho návštěvy u manželky jsou tudíž jen skromné v delších časových odstupech. Po delší době došlo ke sblížení a jejich první dítě se narodilo v roce 1501 po 3 letech manželství. Dcera Fakhr-un-Nissa Begum, ale po čtyřech dnech zemřela což manželé velmi zasáhlo. \n\nI když bylo jejich manželství stále silnější, přesto často docházelo k neshodám a tak svého manžela Aiša nakonec v roce 1503 opustila. Bábur podezíral její starší sestru Rabiah Sultan Begum z toho, že měla Aišu k odchodu od něj přinutit. \n"}
{"id": "1517415", "url": "https://cs.wikipedia.org/wiki?curid=1517415", "title": "Albín Bok", "text": "Albín Bok\n\nAlbín Bok (2. února 1916 Březník – 7. června 1988 Františkovy Lázně) byl český úředník a voják. \n\nAlbín Bok se narodil v roce 2016 v Březníku, studoval měšťanskou školu v Náměšti nad Oslavou a v mezi lety 1930 a 1932 Obchodní a živnostenskou školu v Brně, následně se vrátil do Březníka. Nastoupil na pozici úředníka do Živnostenské záložny v Náměšti nad Oslavou a roku 1936 dobrovolně nastoupil na základní vojenskou službu, tu vykonal v nedalekém Brně. V roce 1939 přes Jugoslávii a Střední východ odešel do Francie, kde nastoupil do československé armády. Bojoval proti Němcům ve Francii a následně, poté, co Francie kapitulovala odešel s dalšími vojáky do Velké Británie, kde opět působil v armádě, bojoval mimo jiné u Dunkerque. Do Československa se vrátil v květnu roku 1945.\n\nRoku 1946 odešel z armády a nastoupil na pozici úředníka, kde pracoval až do roku 1951. Následně byl propuštěn a až do ochodu do důchodu v roce 1986 pracoval jako pomocný dělník ve firmě Agrozet v brněnské Líšni. \n\nObdržel Československý válečný kříž 1939. Roku 1978 byl rehabilitován a povýšen na podplukovníka.\n"}
{"id": "1517418", "url": "https://cs.wikipedia.org/wiki?curid=1517418", "title": "Zainab Sultan Begum", "text": "Zainab Sultan Begum\n\nZainab Sultan Begum byla druhou manželkou prvního mughalského císaře Bábura. Stejně jako jeho další dvě manželky Aiša Sultan Begum a Masuma Sultan Begum byla zároveň i jeho přímou sestřenicí. \n\nByla jednou z prvních žen, které si v této dynastii vzaly svého přímého příbuzného a později se to stalo tradicí. Ve sňatcích s příbuznými pokračoval hned Báburův následník Humajún, který k moci nastoupil po jeho smrti v roce 1530. \n\nZainab Sultan Begum se narodila jako tímúrovská princezna. Byla pátou dcerou Sultan Mahmuda Mirzy, který byl Báburovým strýcem z otcovy strany. Její sestra Ak Begum, která se provdala za bratra jejího manžela Jahangíra, se stala tedy i její švagrovou. \n\nBábur se s ní oženil v Kábulu v roce 1504. Nicméně nestala se jeho oblíbenou manželkou díky svému původu a tak si nezískala Báburovu přízeň. Když zemřela, nepamatoval si ani letopočet jejího úmrtí. \n\nBábur psal o manželství Sultan Mahmuda Mirzy s Khanzandou Begum, která byla dcerou Mira z Tirmizu. Když zemřela, oženil se s neteří své manželky Khanzadou Begum, se kterou zplodil pět dcer a syna. Díky tomu Bábur svého strýce nenáviděl a nechtěl si jeho dceru Zainab vzít. Vzal si ji jen kvůli naléhání jeho matky a chtěl tak pouze splnit její přání. Sám si ji nikdy vzít nechtěl, dle jeho slov nebyla příliš sympatická. \n\nHistorikové nicméně potvrdili, že Zainab byla nejvlivnější ženou v Báburově harému (díky svému původu). Měla autoritu a kontrolovala veškeré dění, i když Báburovu přízeň a srdce si nezískala. \n\nZainab Sultan Begum zemřela bezdětná tři roky po svatbě, asi v roce 1506 nebo 1507. Její rodina poté uvedla, že zemřela na plané neštovice.\n"}
{"id": "1517422", "url": "https://cs.wikipedia.org/wiki?curid=1517422", "title": "Polisot", "text": "Polisot\n\nPolisot je francouzská obec v departementu Aube v regionu Grand Est. Žije zde obyvatel.\n\nObec leží na jihu departementu Aube. Přes obec protéká řeka Seina.\n\n\"Počet obyvatel\"\n"}
{"id": "1517424", "url": "https://cs.wikipedia.org/wiki?curid=1517424", "title": "Neajlov", "text": "Neajlov\n\nNeajlov je řeka v Rumunsku. Je pravostranným přítokem řeky Argeș, do níž se vlévá u obce Comana v župě Giurgiu. Pramení na plošině východně od Pitești. Je dlouhá 188 km a její povodí má rozlohu 3718,5 km². \n\nPovodí řeky leží v jižní části Rumunska. Na řece leží tato města a vesnice, směrem od pramene k ústí: Oarja, Morteni, Petrești, Uliești, Corbii Mari, Vânătorii Mici, Crevedia Mare, Clejani, Bulbucata, Iepurești, Singureni, Călugăreni, Comana. Jejími přtoky jsou zleva Neajlovel, Izvor a Ilfovăț a zprava Valea Strâmbă, Copăcel, Pălălău, Holboca, Baracu, Chiricanu, Dâmbovnic, Bălăria, Vârtop, Câlniștea, Dadilovăț a Gurban. Na řece leží Comanské jezero.\n"}
{"id": "1517425", "url": "https://cs.wikipedia.org/wiki?curid=1517425", "title": "George Bruns", "text": "George Bruns\n\nGeorge Edward Bruns (3. července 1914 Sandy, Clackamas County – 23. května 1983 Portland) byl americký hudební skladatel, který složil hudbu do mnoha filmů společnosti The Walt Disney Company. Za svou práci byl nominován na čtyři Oscary. Byl také profesionálním hudebníkem, hrál na pozoun, tubu a smyčcový bas. Jeho manželkou byla v letech 1946–1983 Ilenne Woodsová. Zemřel na infarkt myokardu v 68 letech. \n"}
{"id": "1517429", "url": "https://cs.wikipedia.org/wiki?curid=1517429", "title": "Gertruda Flanderská", "text": "Gertruda Flanderská\n\nGertruda Flanderská (1070–1117) byla sňatkem s Jindřichem III. Lovaňským hraběnkou z Lovaně a lankraběnkou brabantskou, a sňatkem s Dětřichem II. Lotrinským lotrinskou vévodkyní. V té době to bylo pouze horní Lotrinsko, které se v roce 959 oddělilo od dolního Lotrinska.\n\nGertruda se narodila jako dcera Roberta I. Flanderského a Gertrudy Saské. Robert byl synem Balduina V. Flanderského a Adély, dcery krále Roberta II. Francouzského, Gertruda byla dcerou saského vévody. Gertruda Flanderská měla staršího bratra, flanderského hraběte Roberta II. a starší sestru Adélu, dánskou královnu.\n\nGertruda se poprvé provdala za hraběte Jindřicha III. Lovaňského (zemřel na zranění z turnaje v Tournai v roce 1095) z rodu Reginarovců. Od roku 1078 byl hrabětem z Lovaně a od roku 1085 brabantským lankrabětem. Po Jindřichově smrti se stal jeho nástupcem jeho bratr Geoffrey I., který byl od roku 1106 také dolnolotrinským vévodou.\n\nGertruda měla s Jindřichem několik dětí:\n\n\nPodruhé se Gertruda provdala v roce 1096 za vévodu Dětřicha II. Lotrinského, syna Gérarda Alsaského, hraběte z Met a vévody lotrinského, z rodu Alsasko-Lotrinských. Ovdovělý Dětřich měl syna Šimona a dceru Gertrudu. Gertruda Flanderská porodila Dětřichovi dalších pět potomků:\n\n"}
{"id": "1517432", "url": "https://cs.wikipedia.org/wiki?curid=1517432", "title": "Mel Leven", "text": "Mel Leven\n\nMel Leven (též Melville A. Leven, 11. listopadu 1914, Chicago, Illinois – 17. prosince 2007, Studio City, Kalifornie) byl americký hudební skladatel, který komponoval pro filmovou společnost Disney.\n\n"}
{"id": "1517436", "url": "https://cs.wikipedia.org/wiki?curid=1517436", "title": "Dětský domov se školou", "text": "Dětský domov se školou\n\nDětský domov se školou je druh školského zařízení zajišťující péči o děti s nařízenou ústavní výchovou, pro děti s uloženou ochranou výchovou a pro nezletilé matky které mají nařízenou ústavní výchovu nebo uloženou ochranou výchovu a jejich děti, které nemohou být vzdělávány mimo dětský domov se školou. Do dětského domova se školou jsou umisťovány děti ve věku od 6 let do ukončení povinné školní docházky. \n\nV České republice je 34 dětských domovů se školou (k roku 2018).\n"}
{"id": "1517438", "url": "https://cs.wikipedia.org/wiki?curid=1517438", "title": "Jiří Hájek (lední hokejista)", "text": "Jiří Hájek (lední hokejista)\n\nJiří Hájek (* 28. května 1953) je bývalý český hokejový obránce. \n\nV československé lize hrál za TJ Zetor Brno a TJ Ingstav Brno. Odehrál 2 ligové sezóny, nastoupil ve 29 ligových utkáních, dal 5 ligových gólů a měl 2 asistence. V nižších soutěžích hrál i za Duklu Trenčín a TJ Prostějov. \n\n"}
{"id": "1517439", "url": "https://cs.wikipedia.org/wiki?curid=1517439", "title": "Saliha Banu Begum", "text": "Saliha Banu Begum\n\nSaliha Banu Begum (? – 10. června 1620) byla manželkou mughalského císaře Džahángíra. Byla známá také pod jmény \"Padšah Banu Begum\" nebo \"Padšah Mahal\". \n\nSaliha Banu Begum byla dcerou \"Qaim Khana\" a pocházela z velmi vysoce postavené rodiny. Její bratr \"Abdur Rahim\" (titulovaný Tarbiyat Khan) byl jedním z nejvýše postavený mužů v dvoře jejího manžela. Byla vnučkou \"Muqima Khana\", který měl předky mezi významnými šlechtici v dobách císaře Akbara. \n\nDžahángír se s ní oženil v roce 1608, ve třetím roce jeho vlády. Tím se ještě více upevnila pozice ve vládě jejího bratra a získal titul Tarbiyat Khan. Jeho syn Miyan Joh, o kterého se později Saliha starala, když byl její bratr zavražděn, získal tento titul v roce 1626 také. \n\nPo většinu Džahangírovi vlády byla titulována jako \"Padšah Banu\" (panovníkova dáma) a také \"Padšah Mahal\" (vládkyně paláce). Když v roce 1620 zemřela, titul přešel na jeho další manželku, Nur Jahan. Tato žena byla po celou dobu její jedinou konkurencí v boji o vládcovu náklonnost. \n\nSaliha se vyskytovala často v tehdejších indických básních. \n\nSaliha zemřela ve čtvrtek 10. června 1620. Džahángír poté tvrdil, že její smrt předpověděl astrolog Jotik Rai, který mu mimo jiné sestavoval horoskop. Od doby úmrtí manželky jej zbavil jeho funkce a nadále mu nesměl sloužit. \n"}
{"id": "1517443", "url": "https://cs.wikipedia.org/wiki?curid=1517443", "title": "Geologická expozice Pod Klokoty", "text": "Geologická expozice Pod Klokoty\n\nGeologická expozice Pod Klokoty se nachází na břehu řeky Lužnice nedaleko poutního areálu Klokoty ve stejnojmenné čtvrti okresního města Tábora v Jihočeském kraji. Expozice zahrnuje ukázky hornin z regionu Táborska a přilehlé jihozápadní oblasti Čech a je doplněna panely s popisy a mapami konkrétních lokalit a také komplexními informacemi o geomorfologii, geologii, pedologii a mineralogii celé oblasti. \n\nGeologická expozice je situována v nadmořské výšce zhruba 400 metrů v prostoru tzv. Modrého lomu na pravém břehu Lužnice pod křížovou cestou, pramenem Panny Marie Klokotské a přilehlou kaplí. Ukázky hornin byly z celého regionu svezeny a následně umístěny v lomu v průběhu let 2006 - 2007. \n\nNa dně lomu jsou rozmístěny ukázky nejrůznějších druhů magmatických, sedimentárních i metamorfovaných hornin, které se vyskytují jak v bezprostřední blízkosti Tábora, tak i ve vzdálenějších místech Jihočeského a Plzeňského kraje až po hranice s krajem Středočeským. Na více než dvou desítkách menších panelů jsou umístěny podrobné popisy, fotografie a geologické mapy lokalit. Jsou zde mj. zastoupeny vápence z Pacovy hory u Chýnova a z lomu Krty u Strakonic, pískovce a slepence z Nové Vsi u Chýnova, kvarcity od Chotovin a z vrchu Krkáček u Borotína, granulit z Plešovic na Českokrumlovsku, spilit z lomu na Dubové hoře u Litic v okrese Plzeň-město, skarn z lomu Kameník poblíž Hutí u Bechyně, žula z Chlumu u Blatné v okrese Strakonice a množství dalších exponátů. Na některých vzorcích jsou maloplošné výbrusy, na jejichž vyleštěných plochách si lze lépe prohlédnout strukturu dané horniny. Návštěvník si v expozici může prohlédnout i ukázky žuly, granodioritu a ruly, získané při ražbě výpusti táborského rybníka Jordán.\n\nExpozici doplňují velké informační tabule, věnované základním informacím o vzniku a rozdělení hornin a minerálů, dále pak geomorfologii, vývoji georeliéfu a geologii Táborska a půdním poměrům v regionu.\n\nNedílnou součástí expozice je i samotný Modrý lom, v němž se minulosti těžil táborský syenit, hlubinná magmatitická hornina, která na rozdíl od žuly neobsahuje křemen. Materiál z lomu se dříve používal jako štěrkový kámen. \n\nExpozice je celoročně volně přístupná. Přilehlá místní komunikace, v této části nesoucí název \"U Řeky Lužnice\", vede po pravém břehu řeky od \"Švehlova mostu\" kolem táborské ferraty. Od Modrého lomu silnice pokračuje dále k čističce odpadních vod a nakonec končí u \"Harrachovky\". Nejbližší, zeleně značená turistická stezka vede po hraně návrší nad lomem souběžně s křížovou cestou. Od turistického rozcestníku \"Klokoty - pod garážem\"i k lomu odbočuje nezpevněná lesní cesta. Modrý lom, na jehož stěnách je vyznačeno celkem 17 lezeckých cest, je zároveň jednou z nejznámějších horolezeckých lokalit na Táborsku.\n"}
{"id": "1517444", "url": "https://cs.wikipedia.org/wiki?curid=1517444", "title": "Bar-sur-Seine", "text": "Bar-sur-Seine\n\nBar-sur-Seine je francouzská obec v departementu Aube v regionu Grand Est. Žije zde obyvatel. Je centrem kantonu Bar-sur-Seine.\n\nObec leží na řece Seině, 33 km jihovýchodně od města Troyes.\n\n\n\"Počet obyvatel\"\n\n"}
{"id": "1517448", "url": "https://cs.wikipedia.org/wiki?curid=1517448", "title": "Francesco Colasuonno", "text": "Francesco Colasuonno\n\nFrancesco Colasuonno (2. ledna 1925 Grumo Appula – 31. května 2003 tamtéž) byl italský římskokatolický diplomat, arcibiskup a kardinál. Na různých diplomatických postech sloužil více než 20 let.\n\nFrancesco se narodil v lednu 1925 v jihoitalském městečku Grumo Appula v Bari. Nakněze byl vysvěcen v roce 1947. Více než 10 let vyučoval v tamním semináři a sám studoval. Studia dokončil získáním doktorátu z teologie a kanonického práva. \n\nOd roku 1958 začal pracovat na vatikánském státním sekretariátu a následně pro vatikánskou diplomacii. Prvním působištěm se mu staly Spojené státy americké (1962–1967), poté Indie, a Čínská republika (Tchaj-wan). V roce 1974 byl jmenován apošotlským delegátem pro Mosambik, kde působil do roku 1981. Apoštolským pro-nunciem se stal roku 1981 s působností v Zimbabwe (do roku 1985). V letech 1985–1986 působil na stejné pozici v tehdejší Jugoslávii.\n\nApoštolským nunciem byl jmenován 12. února 1986 pro tehdejší polskou lidovou republiku. Apoštolským delegátem pro tehdejší Sovětský svaz (a posléze Rusko) byl ustanoven 15 března 1990, kde působil až do roku 1994. V letech 1994–1998 byl apoštolským nunciem v Itálii, zároveň také v letech 1995–1998 apoštolským nunciem pro San Marino.\n\nDne 21. února 1998 byl jmenován kardinálem, s titulem kardinál-jáhen ze Sant'Eugenio, a zároveň odešel z aktivní služby do důchodu. Zemřel ve věku 78 let 31. května 2003.\n\n\n"}
{"id": "1517450", "url": "https://cs.wikipedia.org/wiki?curid=1517450", "title": "Bourguignons", "text": "Bourguignons\n\nBourguignons je francouzská obec v departementu Aube v regionu Grand Est. Žije zde obyvatel. \n\nObec leží na řece Seině, 28 km jihovýchodně od města Troyes.\n\n\"Počet obyvatel\"\n"}
{"id": "1517454", "url": "https://cs.wikipedia.org/wiki?curid=1517454", "title": "Sara Montielová", "text": "Sara Montielová\n\nSara Montielová nebo také Sarita, vlastním jménem María Antonia Alejandra Vicenta Elpidia Isidora Abad Fernándezová (10. března 1928 Campo de Criptana – 8. dubna 2013 Madrid) byla španělská herečka a zpěvačka. Byla označována za „královnu melodramatu“, stala se první španělskou herečkou uznávanou v USA a jednou z nejlépe placených hvězd své doby.\n\nJako patnáctiletá vyhrála talentovou soutěž společnosti Cifesa a debutovala ve filmu, mezinárodní ohlas měl v roce 1948 její snímek \"Locura de amor\". Od roku 1951 žila v Mexiku. Podařilo se jí uspět také v Hollywoodu, kde byla představitelkou výrazných exotických typů ve westernech \"Vera Cruz\" (1954) a \"Letící šíp\" (1957). Po návratu do vlasti ztvárnila hlavní role v komerčně úspěšných filmových muzikálech \"La Violetera\" (1958) a \"Varieté\" (1971). Celkem hrála ve více než padesáti filmech a vydala přes třicet pěveckých alb. Ještě v roce 2009 nazpívala se zpěvačkou Alaskou duet „Absolutamente“. Vystupovala také ve vlastních zájezdových scénických recitálech a televizních show. Dvakrát získala cenu Círculo de Escritores Cinematográficos pro nejlepší herečku a v roce 2010 zlatou medaili Academia de las Artes y las Ciencias Cinematográficas de España.\n\nByla čtyřikrát vdaná, jejím prvním manželem byl režisér Anthony Mann. Ve své knižní autobiografii se zmínila, že mezi jejími milenci byli Ernest Hemingway, James Dean nebo Severo Ochoa.\n\nPoctou Saritě Montielové je film Pedra Almodóvara \"Špatná výchova\" (2004), v němž se za ni převléká hlavní hrdina, jehož hraje Gael García Bernal.\n\n"}
{"id": "1517458", "url": "https://cs.wikipedia.org/wiki?curid=1517458", "title": "Perseus (rozcestník)", "text": "Perseus (rozcestník)\n\nSlovo Perseus bylo jménem řeckého mytologického hrdiny. Od tohoto hrdiny byly později odvozeny další významy.\n\n"}
{"id": "1517462", "url": "https://cs.wikipedia.org/wiki?curid=1517462", "title": "Obchvat Mladé Boleslavi", "text": "Obchvat Mladé Boleslavi\n\nObchvat Mladé Boleslavi představuje kapacitní dálniční a silniční spojení pro tranzitní a osobní dopravu, která by jinak musela využívat komunikace okresního města Mladá Boleslav. Je veden po dálnici D10 a po silnici I/38. Obchvat se budoval od roku 1967 a celý je v provozu od roku 2007. Celková délka obchvatu je 10,3 km.\n\nNa úseku Bezděčín - Komonosy denně projede 43 tisíc vozidel. Tento úsek patří mezi nejvytíženější v ČR.\n"}
{"id": "1517463", "url": "https://cs.wikipedia.org/wiki?curid=1517463", "title": "Brzdné záření", "text": "Brzdné záření\n\nBrzdné záření, též z němčiny bremsstrahlung, je elektromagnetické záření vznikající při zpomalování pohybující se nabité částice, když je vychýlena jinou nabitou částicí; typicky jde o vychýlení elektronu atomovým jádrem. Pohybující se částice ztrácí kinetickou energii a ta je přeměněna na záření (tzn. foton), čímž je dodržen zákon o zachování energie. Pojem se používá i jako odkaz na proces tvorby záření. Brzdné záření má spojité spektrum; jeho energie roste a špičková hodnota se posouvá s růstem energie zpomalujících částic.\n\nV širším kontextu je brzdným zářením jakékoli záření produkované zpomalením (záporným zrychlením) nabité částice. Tam spadá synchrotronové záření (fotonová emise relativistické částice), cyklotronové záření (fotonová emise nerelativistické částice) a emise elektronů a pozitronů během beta rozpadu. Pojem se však častěji používá v užším významu, jako záření z elektronů (z libovolného zdroje, např. beta rozpadu atomového jádra nebo z urychlovače) zpomalujících v nějaké hmotě.\n\nV rentgence jsou elektrony urychlovány elektrickým polem ve vakuu proti kovovému „cíli“ (anodě). Při zpomalování elektronů v kovu je emitováno rentgenové záření. Výstupní spektrum sestává ze spojitého spektra se špičkami na určitých kmitočtech (a tedy energiích). Spojité spektrum je způsobeno brzdným zářením, špičky jsou charakteristické rentgenové záření spojené s atomy v cíli. Brzdné záření se v tomto kontextu označuje také jako nepřetržité záření.\n\nLátky rozpadající se beta rozpadem vykazují někdy slabou radiaci se spojitým spektrem kvůli brzdnému záření. V tomto kontextu je brzdné záření typem „sekundární radiace“, je výsledkem zastavení či zpomalení radiace primární (beta částic). Je to podobné vzniku rentgenového záření při bombardování kovových cílů elektrony v rentgence (viz výše), zde však působí rychlejší elektrony z beta záření.\n"}
{"id": "1517469", "url": "https://cs.wikipedia.org/wiki?curid=1517469", "title": "Marolles-lès-Bailly", "text": "Marolles-lès-Bailly\n\nMarolles-lès-Bailly je francouzská obec v departementu Aube v regionu Grand Est. Žije zde obyvatel. \n\n\"Počet obyvatel\"\n"}
{"id": "1517472", "url": "https://cs.wikipedia.org/wiki?curid=1517472", "title": "Anna Chanúm", "text": "Anna Chanúm\n\nAnna Chanúm (, ? – 9. září 1647) byla manželka perského šáha Safiho I. z dynastie Safíovců. Byla matkou jeho nástupce, šáha Abbáse II. Pocházela z národa Čerkesů.\n\nPo smrti jejího manžela Safího v roce 1642 nastoupil na trůn její devítiletý syn, Abbas II. Díky spolupráci s Mohammadem Ali Khanem a Jani Khanem se jí dostalo velké moci a během prvních tří let synovy vlády byla nejmocnější ženou říše. \n\nDíky ní se stal velkovezírem eunuch Saru Taqi, který byl poté Anně Chanúm zavázán a stal se její podporou. Saru Taqi byl napaden a zavražděn Janim Khanem, pravděpodobně na popud jejího syna Abbáse, který chtěl, aby se Saru Taqi vzdal Anniny přízně a nebyl jejím otrokem. Anna Chanúm se poté na Janiho velmi rozzlobila. Poslala jednoho ze svých eunuchů k Janimu, aby mu ten vysvětlil své jednání. Jani Khan nazval Saru Taqiho psem a zlodějem a poté urážel i samotnou Annu Chanúm. Čtyři dny poté zradil Janiho Khana jeho harémový sluha, Safi Qoli Bey, který jej zabil a poté tvrdil, že tak učinil na rozkaz samotného šáha. Ve skutečnosti byl Jani Khan zavražděn na přání Anny Chanúm. \n\nAnna Chanúm nechala vybudovat mešitu a školu ve čtvrti Abbasabad v Isfahánu.\n"}
{"id": "1517476", "url": "https://cs.wikipedia.org/wiki?curid=1517476", "title": "Norrström", "text": "Norrström\n\nNorrström je přirozená vodní cesta spojující jezero Mälaren se Saltsjönem, který je zálivem Baltského moře. Je dlouhá okolo jednoho kilometru a protéká švédským hlavním městem Stockholmem. Nacházejí se na ní ostrovy Strömsborg a Helgeandsholmen. Přes Norrström vedou čtyři mosty: Vasabron, Riksbron, Norrbro a Strömbron. Na pobřeží se nacházejí Stockholmský palác a budova parlamentu. Menší jižní větev Norrströmu se nazývá \"Stallkanalen\".\n\nNorrström vznikl ve 13. století v důsledku postglaciálního vzestupu. Jezero Mälaren je o 70 cm výše než hladina Baltu, řeka proto vytváří peřeje, které využívají pro trénink vodní slalomáři. Průměrný průtok činí 160 m³/s. Norrström je také vyhledáván rybáři: žije zde okolo třiceti druhů ryb, nejčastěji je loven pstruh obecný mořský, losos obecný a okoun říční.\n\nMalären s mořem propojuje kromě Norrströmu na severu také Söderström na jihu, mezi nimi leží historické centrum města Gamla stan. \n"}
{"id": "1517478", "url": "https://cs.wikipedia.org/wiki?curid=1517478", "title": "Velbloudí kříženci", "text": "Velbloudí kříženci\n\nKříženci velbloudů, tj. velblouda dvouhrbého \"(Camelus bactrianus)\" a velblouda jednohrbého \"(Camelus dromedarius)\", se chovají jako užitková hospodářská zvířata. Jejich chov je doložen v díle arabského historika Abú al-Hasan 'Alí al-Mas'údího na konci 1. tisíciletí.\n\nKřížení je celkem snadné, neboť se mezi těmito druhy nevyvinuly genetické bariéry. Kříženci jsou plodní, a to jak samice, tak samci, ale k další plemenitbě se přednostně používají samice.\nV F1 generaci jsou kříženci mohutnějšího vzrůstu než oba rodiče a mají jeden velký hrb. Dosahují kohoutkové výšky až 2,15 m (2,3 m přes hrb) a hmotnosti až 1000 kg. Mohou nést náklad až 450 kg. Kříženci jsou navíc klidnější a ovladatelnější než velbloudi dvouhrbí a zároveň odolnější vůči chladu než velbloudi jednohrbí. Díky své mohutnosti a síle jsou vhodní i do zápřahu, například k orání. V dobách Osmanské říše se používali v tureckém vojsku k jízdě i dopravě. Ještě v roce 1937 bylo v turecké armádě 120 tisíc těchto zvířat. V roce 2006 byla v rakouském městě Tulln nalezena kostra velbloudího křížence, kterého zde zanechalo turecké vojsko po porážce v bitvě u Vídně v roce 1683.<br>\nTaké užitkovost v produkci mléka a vlny je u kříženců vyšší.<br>\nNejvíce se osvědčilo křížení samce velblouda dvouhrbého se samicí velblouda jednohrbého. Velmi často se dále kříží samice z této F1 generace zpětně se samci velblouda dvouhrbého. Kříženci této B1 generace jsou vhodní pro pohyb v horských terénech, mají dva hrby a používá se pro ně turkmenské pojmenování \"„kospak“\". Zpětní kříženci F1 s velbloudem jednohrbým se nazývají \"„kurt“\" a produkují více mléka.<br>\nDalší křížení v F linii (F2, F3...) se neosvědčilo, neboť znaky a vlastnosti těchto kříženců se nahodile kombinují a degradují.\n\nKříženci mají v různých jazycích a kulturách velmi rozdílná pojmenování, a to jak pro křížence obecně, tak pro různé hybridní kombinace a pohlaví.\nDále se používá řada názvů jako \"„bertuar“\", \"„bucht“\" \"(„bukht“)\", \"„dromano“\", \"„dromel“\", \"„iner“\", \"„iver“\", \"„majen“\" či \"„yaml“\".\n\nKříženci se chovají zejména v oblastech, kde se stýkají nebo překrývají areály chovu obou druhů velbloudů. Je to především území Afghánistánu, Íránu, jižního Ruska, Turkmenistánu, Kazachstánu, Turecka a Saúdské Arábie. Uvádí se, že v Kazachstánu bylo v roce 2007 téměř 23 % chovaných velbloudů hybridních.<br>V zoologických zahradách se chovají jen zcela výjimečně.\n\nV článku jsou použity informace z anglické, francouzské a turecké Wikipedie.\n"}
{"id": "1517484", "url": "https://cs.wikipedia.org/wiki?curid=1517484", "title": "Güzelce Ali Paša", "text": "Güzelce Ali Paša\n\nGüzelce Ali Paša známý také jako Çelebi Ali Paša nebo İstanköylü Ali Paša ( – 9. března 1621) byl osmanský státník. Okolo roku 1617 byl také hlavním admirálem osmanského námořnictva. V letech 1619–1621 byl velkovezírem. Byl synem İstanköylü Ahmeda Paši, guvernéra Tunisu. \n\nGüzelce Ali Paša byl v roce 1621 popraven sultánem Osmanem II. \n"}
{"id": "1517485", "url": "https://cs.wikipedia.org/wiki?curid=1517485", "title": "Bitva o Roi-Namur", "text": "Bitva o Roi-Namur\n\nBitva o Roi-Namur bylo jedno ze střetnutí Války v Tichomoří, během které se vojákům Spojených států amerických podařilo dobýt dva ostrovy, spojené úzkým pásem pevniny a několik menších přilehlých ostrůvků. Bitva byla součástí operace FLINTLOCK, namířené proti japonským pozicím na Marshallových ostrovech. Souběžně s bitvou o Roi-Namur probíhala na sousedním ostrovu Bitva o Kwajalein, také v rámci operace FLINTLOCK.\n\nPo ukončení operace GALVANIC, během které byly obsazeny atoly Tarawa a Makin, se pozornost Američanů přesunula na Marshallovy ostrovy. Z několika nejdůležitějších ostrovů a atolů, byly vybrány Kwajalein, Roi-Namur a Majuro. Zbylé ostrovy se admirál Chester Nimitz, pověřený přípravou operace FLINTLOCK, rozhodl obejít a použít tak již osvědčenou taktiku žabích skoků, při které jsou k dobytí vybrány pouze určité cíle a ostatní ostrovy izolovány. K útoku na Roi-Namur byl vybrán 53. operační svaz (nazvaný Severní) pod velením kontradmirála R. L. Conollye. Dnem D pro Roi-Namur byl stanoven 31. leden 1944.\n\nV první fázi měly být obsazeny dva malé ostrůvky Ennuebing a Mellu. Mezi těmito ostrůvky vede hluboký Severní kanál, kterým mohou velké lodě proplout do kwajaleinské zátoky a vysadit další plavidla a vojáky. Následovat budou ostrůvky Ennumenet, Ennubirr a Ennugarret. Na tyto dobyté ostrůvky bude vysazeno divizní dělostřelectvo, k podpoře hlavního útoku na Roi-Namur, 1.února. Ostrov by měl být dobyt už v den vylodění, nejpozději na druhý den.\n\nJaponci obranu ostrova nikterak nepodcenili. Ostrov Roi byl téměř celý pokryt přistávacími a pojezdovými dráhami letiště, které bylo třeba bránit. Kromě spoustu dělostřeleckých palebných postavení zde Japonci vybudovali 9 betonových pevnůstek, 65 bunkrů vybavené 37mm a 20mm kánony a kulomety. Dále se zde nacházelo přes 200 pevných budov vhodných k obraně, největší hrozbu představovali pevnosti postavené dle německého vzoru: kruhový půdorys se 120 centimetrů tlustými stěnami a ocelovými kopulemi. Vše bylo propojené zákopy, tunely, protitankovými příkopy, plotu z ostnatého drátu a hájeno 3 800 vojáky japonské armády, rozhodnuti raději padnout než jen o metr ustoupit. Obrana byla dobrá, při její stavbě se však počítalo především s útokem z oceánské strany, nikoliv z laguny. Proto většina obraných postavení byla umístěna na straně oceánské a pobřeží laguny už tolik bráněné nebylo.\n\nV tento den mělo proběhnout vylodění pouze na pěti menších ostrůvcích okolo Roi-Namuru, i přesto už v 6:50 ráno začali bitevní lodě Roi-Namur ostřelovat. Palba z děl se zastavila pouze na pár minut během útoku letadel 58. svazu rychlých letadlových lodí. Původní hodina H byla o téměř hodinu odložena, kvůli špatné koordinaci v přestupovém pásmu, kde se vojáci ze člunů přesouvali do tzv. obojživelných traktorů. V traktorech poté muži měli dorazit až ke břehu. To se stalo v 9:55 kdy vojáci dorazili k Ennuebingu. Ostrov byl obsazen 20 nebo 25 Japonci, čili na jejich likvidaci stačila pouze jedna rota. Stejná situace se opakovala i na ostrůvku Mellu. Jakmile byly ostrůvky obsazeny, začaly traktory vykládat 75mm houfnice a o něco později dovezly čluny na přepravu těžké techniky 105mm děla. Všechny tyto hlavně byly namířeny proti Roi-Namuru. \n\nTímto byl otevřen vjezd do laguny, kterým proplulo několik minolovek, člunů a obojživelných traktorů. Traktory které vysadily muže na předchozí dva ostrovy v 15:15 vysadily námořní pěšáky 2. a 3. praporu 25. pluku na ostrovech Ennubirru a Ennumennetu. Opět byly ostrovy obsazeny pouze několika desítkami japonských obránců, a tak nebyl až takový problém je dobýt. Horší situace nastala až když se měl 3.prapor vylodit na posledním z ostrůvků - Ennugarretu. Jeho velitel neměl totiž dostatek obojživelných traktorů na přepravu svých mužů, jelikož většina z nich musela odplout doplnit palivo. Nechtěl však ztrácet čas a ostrov přímo sousedící s Namurem obsadit. Byla na něm totiž umístěna japonská děla, která by mohla působit potíže. V 18:30 proto vysadil na ostrov 120 mužů a ti jej dobyli během půl hodiny. navzdory velmi neklidnému počasí bylo první den dosaženo všech předem naplánovaných cílů a vše bylo připraveno pro hlavní útok na Roi-Namur.\n\nDeset minut před 7. hodinou raní byla zahájena palebná příprava proti Roi-Namuru. Byla přerušena opět pouze na krátkou chvíli, kdy na ostrov zaútočila palubní letadla. Na ostrov dopadlo asi 6000 tun munice z bitevních lodí a dalších 5000 projektilů bylo vypáleno ze 75mm a 105mm děl na okolních ostrůvcích. Bombardování sice nedokázalo japonská postavení úplně zničit, ovšem dle odhadů většina z japonských vojáků položila život za císaře již během této fáze bitvy. Hodina H se musela opět odkládat, kvůli chybějícím obojživelným traktorům, které se v noci ztratily a nebyly schopny nalézt svou mateřskou loď. Musely proto být použity náhradní traktory a vojáci proto ostrovů dosáhly až ve 12 hodin. Na ostrov Namur byl na plážích Zelená 1 a Zelená 2 vysazen 23. pluk námořní pěchoty a na ostrov Roi byl na plážích Červená 3 a Červená 4 vysazen 24. pluk námořní pěchoty. \n\nZdálo se, že Roi je je naprosto zdevastován, protože vylodění kladlo odpor pouze několik osamocených bunkrů, které byly rychle umlčeny. Většina obránců se ukryla na oceánském pobřeží v sutinách rozbitých budov, a proto vojáci velmi rychle zajistili předmostí a společně s tanky vyrazili kupředu. Tento útok však nebyl vyšším velením schválen, byla to iniciativa velitele tankové roty. Tanky pojížděly po dráze letiště a pálily na každé možné místo odporu, některé tanky byly dokonce vybaveny plamenomety. Za tanky postupovala pěchota, která palbou z ručních zbraní a granátů likvidovala poslední přeživší. Po hodině útoku ale přišel rozkaz se stáhnout, poněvadž tento osamocený útok znemožňoval rozvinutí útoku po celé délce fronty. Velitel tankové roty se poté musel veliteli 23. pluku zodpovídat za své konání. Správně by měl být potrestán, avšak jeho výpad způsobil nepříteli těžké ztráty, a tak nakonec trestu unikl. Po obnovení linie mohl útok pokračovat. Rozeběhl se mezi třetí a čtvrtou hodinou. Japonci nebyli schopni se zreorganizovat a tak po zlomení posledního odporu na severovýchodním výběžku Roie krátce po šesté hodině, mohl velitel pluku Jones hlásit Conollyemu, že Roi byl dobyt.\n\nNa Namuru nebyla situace ani zdaleka tak snadná jako na Roi. Vojáci museli obojživelné traktory opouštět ihned po vylodění a nemohli v nich pokračovat dále do vnitrozemí, kvůli protitankovým příkopům. I přes tuto skutečnost nováčci z 24. pluku postoupili za čtvrt hodiny o celých 200 metrů. Hodinu po vylodění se na pláž dostaly první tanky. Všechny tři se ale zasekli buď v písku nebo v kráteru po granátu. Japonci se pokoušeli tyto ochromené tanky zničit, avšak hned nadvakrát jim to zarazili pěšáci, kteří tanky bránili až do jejich vyproštění. Kolem druhé hodiny se vojáci dostali k masivní betonové budově, do její stěny příslušníci demoličních oddílů udělali díru a začali házet výbušniny i dovnitř, ve snaze vypudit odtamtud Japonce. V tu chvíli se podle očitých svědků celý ostrov zahalil do prachu po obrovském výbuchu. Budova totiž sloužila jako sklad torpéd a leteckých pum. Bylo zabito 20 mužů a 100 jich bylo zraněno, byla to téměř polovina ztrát na Namuru. Plukovník Hart, velitel 24. pluku, rozkázal, aby všichni jeho muži vyvinuli co největší úsilí na dosažení severního pobřeží ještě před setměním. Vyvrácené stromy, sutiny a v nich ukrytí houževnatí obránci to ovšem nedopustili. V 19:30 přišel rozkaz zastavit postup a připravit opevnění na noc.\n\nV noci proběhlo několik pokusů Japonců o prolomení linie, všechny však neúspěšně. V sedm ráno proběhl poslední vážný protiúder, který byl také i za přispění tanků do půl hodiny zlikvidován. V devět hodin byl zahájen útok na celé frontě. Poslední vojáci se ukryli na severním pobřeží v protitankovém příkopu. I tento problém byl vyřešen a ve 12:15 bylo hlášeno, že i Namur byl dobyt.\n\n\n"}
{"id": "1517490", "url": "https://cs.wikipedia.org/wiki?curid=1517490", "title": "Chov supa hnědého v Zoo Praha", "text": "Chov supa hnědého v Zoo Praha\n\nChov supa hnědého je jedním z nejvýznamnějších chovů dravců v Zoo Praha. Tento druh je totiž chován nepřetržitě již od roku 1933. První mládě přišlo na svět v roce 1992.\n\nV letech 1933 až 2000 bylo v Zoo Praha zaznamenáno 42 supů hnědých. Z toho 33 jedinců bylo dovezeno a devět jedinců se v Zoo Praha narodilo. Specifickou součástí jsou zvířata z 50. let 20. století. Tehdy totiž pražská zoo fungovala mj. také jako tranzitní stanice mezi Sovětským svazem a Západním světem. Pět zvířat ze zmíněného počtu tak byli supi hnědí, kteří v zoo byli jen maximálně jeden měsíc a následně byli převezeni do cílové destinace. Dalších šest jedinců mělo také putovat dál, ale nakonec zůstalo v majetku zoo jakožto provize za karanténní služby.\n\nZ let 1933 až 2019 je v záznamech Zoo Praha minimálně 58 jedinců. Za toto období bylo prokazatelně odchováno sedm mláďat. První v roce 1992, zatím poslední v roce 2001.\n\nPrvní dva supi hnědí byli získáni v říjnu 1933, a to od cirkusu bratří Kludských. Cirkus byl tehdy v konkurzu a zoo tyto dva ptáky získala za 50 korun. Jednalo se tehdy o druhý druh supa v Zoo Praha po supu bělohlavém. Samice uhynula v únoru 1942 a jako důvod úmrtí si Jiří Janda, první ředitel zoo, poznamenal \"vadu křídla a stáří\". Samec uhynul v březnu 1950, takže žil v zoo takřka 20 let.\n\nV letech 1977 až 1979 bylo v zoo chováno celkem osm jedinců!\n\nPrávě v 70. letech 20. století bylo do zoo dovezeno několik jedinců, kteří v ní žijí dodnes (2018), a patří tak mezi nejstarší chovance. Jedná se o pár (nazývaný Konrádi) původem z volné přírody, který do Prahy dorazil v roce 1977, a také samici Buchtu, jejíž příchod se datuje do srpna 1972. Buchta tehdy přišla ještě s další samicí a samcem, kteří spolu utvořili pár, a tak byla sama bez partnera do roku 1993. Tehdy byla spojena se samcem Bubákem ze zoo v rakouském Innsbrucku. Od té doby tvoří harmonický pár. Kvůli handicapu samce však nikdy nedošlo k úspěšnému páření, vždy bylo sneseno jen neoplozené vejce. Proto se Buchta v roce 2013 stala pěstounkou supů z jiných zoo. Tím prvním bylo mládě ze Zoo Liberec. Další mládě následovalo o dva roky později.\n\nZmíněný pár Konrádi začal hnízdit v roce 1981. Jejich první odchov se datuje do roku 1992.\n\nNa začátku 90. let 20. století byli chováni čtyři ptáci (dva páry). V 90. letech 20. století došlo k mnoha příchodům, odchodům i odchovům. První úspěšný odchov se podařil ve zmíněném roce 1992. V roce 2000 bylo chováno celkem 12 supů hnědých, sedm samců a pět samic.\n\nKe konci roku 2017 bylo chováno 5 samců a 7 samic. Ke konci roku 2018 byli chováni čtyři samci a šest samic, tedy 10 jedinců.\n\nV roce 2019 se jednalo o jeden ze čtyř druhů supů chovaných v Zoo Praha. Těmi dalšími byli sup kapucín, sup mrchožravý a orlosup bradatý. V případě posledních dvou jmenovaných se přitom jedná o druhy, u kterých se pražská zoo podílí také na jejich ochraně in-situ a patří také mezi klíčové chované druhy.\n\nVětšina supů hnědých v historii Zoo Praha byla chována ve velké voliéře dravců. Původní voliéra z roku 1931 se zřítila v zimě 1969. Měla rozměry 25 krát 16 krát 14 metrů a ve své době byla největší v Evropě. V roce 1972 vznikla na stejném místě nová větší voliéra s rozměry 38 krát 28 krát 16 metrů (voliéra o objemu 2560 m). Součástí této voliéry byla v letech 1972 až 1992 návštěvnická lávka. Ta byla kvůli klidu ptáků nakonec odstraněna.\n\nV současnosti je tento druh k vidění kromě velké voliéry dravců také v jedné z dravčích voliér v dolní části zoo, poblíž pavilonu tučňáků.\n"}
{"id": "1517491", "url": "https://cs.wikipedia.org/wiki?curid=1517491", "title": "Westland Aircraft", "text": "Westland Aircraft\n\nWestland Aircraft byl britský letecký výrobce se sídlem v Yeovilu v Somersetu. Vznikl před začátkem druhé světové války jako samostatná společnost oddělením od firmy Petters Limited, ale už od roku 1915 se zde stavěla letadla. Během války společnost vyráběla řadu celkem neúspěšných návrhů, ale jejich typ Lysander sloužil u Royal Air Force jako důležité spojovací letadlo. Po válce se společnost zaměřila na vrtulníky. Zatímco většina letadel s pevnými nosnými plochami se po několika fúzích začala v 60. letech vyrábět u společností British Aircraft Corporation a Hawker Siddeley, vrtulníkové divize firem Bristol, Fairey a Saunders-Roe (se vznášedly) byly v roce 1961 sloučeny se společností Westland a vytvořily Westland Helicopters.\n\n"}
{"id": "1517492", "url": "https://cs.wikipedia.org/wiki?curid=1517492", "title": "Highway to Hell World Tour", "text": "Highway to Hell World Tour\n\nHighway to Hell World Tour bylo koncertní turné australské hardrockové skupiny AC/DC, které sloužilo jako propagace studiového alba \"Highway to Hell.\" Jednalo se o poslední turné skupiny se zpěvákem Bonem Scottem, který pár týdnů po skončení turné tragicky zemřel.\n\n\nAC/DC\n\n"}
{"id": "1517496", "url": "https://cs.wikipedia.org/wiki?curid=1517496", "title": "Ohrili Hüseyin Paša", "text": "Ohrili Hüseyin Paša\n\nOhrili Hüseyin Paša ( Ochrid – 20. května 1622 Istanbul) byl osmanský státník a v roce 1621 albánským velkovezírem v Osmanské říši. Pocházel z města Ohrid (dnešní Severní Makedonie). \n"}
{"id": "1517502", "url": "https://cs.wikipedia.org/wiki?curid=1517502", "title": "Braniewo", "text": "Braniewo\n\nBraniewo (německyː \"Braunsberg in Ostpreußen\", latinskyː \"Brunsberga\", pruskyː \"Brus\", litevskyː \"Prūsa\") je město na severu Polska, v blízkosti ruské hranice. Leží ve Varmijsko-mazurském vojvodství a je hlavním městem pověty Braniewo. Žije zde přibližně 18 000 lidí. Braniewem prochází silnice číslo 54, která vede od dálnice S22 na hraniční přechod do Ruska Gronowo-Mamonovo. Leží na řece Pasłęka, asi 5 kilometrů od pobřeží Baltského moře (přesněji Viselského zálivu). V 16. a 17. století se Braniewu říkalo \"\"Athény severu\"\".\n\nBraniewo je druhým největším městem Varmie (po Olštýnu) a jedním z historických center regionu.\n\nBraniewo bylo založeno ve 13. století. Název \"Brunsberg\" vznikl nejspíše ze jména olomouckého arcibiskupa Bruna ze Schauenburku, který v této oblasti doprovázel českého krále Přemysla Otakara II. v křižáckých výpravách německých rytířů proti starým Prusům (stejný původ názvu jako u české obce Brušperk), existuje ale i teorie, že se název odvozuje od německého \"Brusebergue,\" což znamená \"tábor Prusů\". Město bylo tehdy součástí Pruska (později Německa), ale během livonské války ho tři roky okupovali Švédové. Za druhé světové války Braniewo dobyla Rudá armáda a bylo připojeno k Polsku.\n\n"}
{"id": "1517509", "url": "https://cs.wikipedia.org/wiki?curid=1517509", "title": "Hennessey Venom GT", "text": "Hennessey Venom GT\n\n21. ledna 2013 se vůz zapsal do Guinessovy knihy rekordů jako nejrychlejší silniční auto v kategorii zrychlení z 0 na 300 km/h s časem 13,63 sekund. Auto také neoficiálně překonalo rekord Koenigseggu Agera R ve zrychlení z 0 na 200 km/h, což z něj činí neoficiální nejrychleji zrychlující silniční vůz na světě. \n\n3. dubna 2013 Hennessey Venom GT dosáhl rychlosti 427,6 km/h na 3,5 kilometrů dlouhé trati během testování v Naval Air Station Lemoore v Kalifornii. \n\n14. února 2014 vůz na 5,2 kilometrů dlouhé přistávací dráze raketoplánů Kennedyho vesmírného centra na Floridě dosáhl rychlosti 435,3 km/h. Jelikož jízda probíhala pouze jedním směrem a do dnešního dne bylo vyrobeno pouze 13 kusů Venom GT (k zapsání do Guinnessovy knihy rekordů musí být vyrobeno minimálně 30 automobilů), není vůz v Guinnessově knize rekordů uveden jako nejrychlejší vůz světa. Řidič Brian Smith uvedl, že by vůz klidně mohl být i ještě rychlejší, kdyby byla dráha delší. \n\n25. března 2016 dosáhl Hennessey Venom GT Spyder nejvyšší rychlosti 427,4 km/h v Naval Air Station Lemoore u příležitosti 25. výročí společnosti Hennessey. Stal se tak nejrychlejším silničním otevřeným vozem, opět ale neoficiálně, pouze potvrzen nezávislou společností Racelogic. V květnu 2016 společnost Hennessey odhalila, že kvůli problémům s jedním ze tří vysokokapacitních palivových čerpadel byl vůz asi o 300 koní slabší. Normálně sedmilitrový motor V8 Spyderu produkuje 1451 koní (1082 kW). \n\nVenom GT používá silně upravené šasi Lotusu Elise/Exige. Výrobce uvádí, že z Exige pochází střecha, dveře, boční skla, čelní sklo, kokpit, podlaha, systém HVAC, stěrače a světlomety. Pro použití na silnici je vůz registrován jako upravený Lotus Exige a nejedná se o sériově vyráběné auto. \n\nVenom GT má pohotovostní hmotnost 1244 kilogramů, čehož bylo dosáhnuto pomocí karoserie a kol z karbonových vláken. Brzdy dodala společnost Brembo. \n\nVenom GT je poháněn twin-turbo sedmilitrovým motorem GM LSX V8. Motor zahrnuje specifické konstrukční prvky, jako jsou zesílené vnitřní komponenty a dodatečné hliníkové šrouby. Motor má výkon 1244 koní (928 kW) při 6600 ot/min a 1566 N⋅m točivého momentu při 4400 ot/min. Výkon motoru lze nastavit na tři variantyː 800 koní, 1000 koní a 1200 koní. Motor zvládne točit max. 7200 ot/min. \n\nMotor umístěn uprostřed pohání zadní kola. Převodovka je manuální šestistupňová značky Ricardo - stejná byla použita v Fordu GT. \n\nVýkon řídí programovatelná kontrola trakce. Za měnících se podmínek na silnici i na závodišti se aktivuje aero systém s nastavitelným zadním křídlem. Nastavitelný systém odpružení umožňuje nastavení výšky podvozku o 61 mm podle rychlosti a jízdních podmínek. Vůz je vybaven pneumatikami Michelin Pilot Sport 2. \n\nVenom GT Spyder je otevřená verze Venomu GT. Byla vytvořena na popud frontmana skupiny Aerosmith, Stevena Tylera, který si v roce 2011 objednal Venom GT a požádal Hennessey o otevřenou verzi. Změna zahrnovala strukturální změny, které přidaly 14 kilogramů na pohotovostní hmotnosti. Tylerův vůz byl prvním z produkce pěti vozů naplánovaných na modelový rok 2013. Vůz byl později roku 2017 prodán během aukce v Arizoně za 800 000 dolarů. \n\nV modelovém roce 2016 Spyder dostal 207 koní navíc, což dostalo výkon na 1451 koní. \n\nProdukce Spyderu byla omezena na pět kusů a jeden speciální \"Final edition\" Spyder, čímž se celkový počet vozů zvýšil na 6. \n\nVenom GT \"World's Fastest Edition“ je speciální verze kupé omezená na 3 kusy. Model připomíná zapsání do Guinessovy knihy rekordů za zrychlení z 0 na 300 km/h. \n\nVozidlo bylo v prodeji za 1,25 milionů dolarů. Všechny tři kusy byly prodány zákazníkům krátce poté, co výrobce oznámil jejich výrobu. \n\nVenom GT \"Final Edition\" je jediný speciální kus Spyderu oslavující šestiletou výrobu Venomu GT a konce produkce. Výkon motoru zůstal stejný, ale pohotovostní hmotnost byla snížena o 4 kilogramy. Vůz je nalakován speciální modrou barvou \"Glacier Blue\" s dvěma bílými pruhy. Vozidlo bylo prodáno ještě před oficiálním představením za 1,2 milionů dolarů. \n\nHennessey Venom GT bylo nahrazeno vozidlem Hennessey Venom F5, které bylo představeno v listopadu 2017; na rozdíl od svého předchůdce jde o sériově vyráběné auto postavené zcela od základů, včetně podvozku a motoru. \n\n"}
{"id": "1517510", "url": "https://cs.wikipedia.org/wiki?curid=1517510", "title": "Marie Málková", "text": "Marie Málková\n\nMarie Málková (provdaná Grossmanová, * 14. dubna 1941 Vysoké Mýto) je česká divadelní, televizní a filmová herečka a pedagožka. \n\nV roce 1962 dokončila studia herectví na DAMU pod pedagogickým vedením prof. Miloše Nedbala. \n\nPo absolutoriu DAMU se stala členkou souboru Divadla Na zábradlí, kde hrála v proslulých inscenacích \"Král Ubu\", \"Proces\", \"Zahradní slavnost, Vyrozumění, Ztížená možnost soustředění, Plešatá zpěvačka, Lekce, Hra na Zuzanku.\" \n\nKvůli celoživotním občanským a profesionálním postojům svého manžela divadelního režiséra, dramaturga a literárního a divadelního kritika Jana Grossmana byla po srpnových událosech 1968 následujících 15 let bez stálého angažmá. V tomto období občas hostovala v různých divadlech, Národní divadlo (Matka kuráž, Krvavý soud), Městská divadla pražská (Zapomeňte na Hérostrata), Činoherní studio Ústí nad Labem (Vášeň jako led), Hradec Králové (Maryša). \n\nV roce 1983 získala angažmá v Divadle S. K. Neumanna v Libni (Král Oidipus, Princezna T, Oko za oko, Hra pro milující) kde setrvala devět let. \n\nV letech 1992–1995 se vrátila do angažmá v Divadle Na zábradlí.V inscenacích Pokoušení, Don Juan, Kafkovo brko, Pokojíček, Služky, Naši furianti, Story. \n\nNásledujících sedm let (1995–2002) se stalo její domovskou scénou Divadlo pod Palmovkou . \n\nZa své nepřehlédnutelné výkony v divadelních inscenacích třikrát po sobě získala prestižní české divadelní ocenění Cenu Alfréda Radoka (Cena Alfréda Radoka je cenou odborné kritiky) za hlavní ženský herecký výkon v letech – 2001(inscenace Terasa, Divadlo Na zábradlí), 2002 (inscenace Běsi, Divadlo v Dlouhé), 2003 (inscenace Náměstí hrdinů, Divadlo Na zábradlí). \n\nOd roku 1996 působila jako pedagožka na Vyšší odborné škole herecké v Michli a od roku 2002 na DAMU \n\n(v roce 2005 byla jmenována docentkou na Divadelní fakultě AMU v Praze).\n\nV současné době (2019) hostuje v Divadle pod Palmovkou v inscenacích režiséra Michala Langa – Paní Bovaryová, Žitkovské bohyně a Rok na vsi a v Městských divadlech pražských v inscenaci režiséra Martina Františáka – Neviditelný.\n\nJejím manželem byl český divadelní režisér, dramaturg a literární teoretik Jan Grossman (+1993)\n\n\n\n"}
{"id": "1517512", "url": "https://cs.wikipedia.org/wiki?curid=1517512", "title": "Mike Bozzi", "text": "Mike Bozzi\n\nMike Bozzi je americký zvukový inženýr věnující se masteringu. Vyrůstal v Los Angeles a Ontariu, jeho otec pracoval v rozhlasovém průmyslu. Bozzi pracuje ve studiích Bernieho Grundmana v Hollywoodu, a to převážně v oblasti hip hopu. Zpočátku v Grundmanových studiích pracoval jako asistent Briana Gardnera, kterého po jeho odchodu v roce 2015 nahradil. Během své kariéry, kterou zahájil v devadesátých letech, pracoval na desítkách alb mnoha umělců, mezi něž patří například Earl Sweatshirt, Panda Bear, Anderson Paak nebo Sunflower Bean. K roku 2019 byl devětkrát nominován na cenu Grammy, například za desky Kendricka Lamara nebo Childish Gambina.\n\n"}
{"id": "1517514", "url": "https://cs.wikipedia.org/wiki?curid=1517514", "title": "Downhill Lullaby", "text": "Downhill Lullaby\n\n„Downhill Lullaby“ je píseň americké zpěvačky Sky Ferreiry. Vydána byla dne 27. března 2019 jako zpěvaččina první autorská píseň od roku 2013, kdy vydala album \"Night Time, My Time\" (v mezidobí vydala například píseň „Easy“, což je coververze písně ze sedmdesátých let, kterou Ferreira nazpívala pro film \"Baby Driver\"). Ferreira se o nové hudbě zmiňovala již několik let. Počátkem března 2019 na Twitteru uvedla, že do konce měsíce vydá novou píseň, která „není popovou písní.“ Název písně a obal singlu byl zveřejněn 21. března. Autorsky se na písni kromě Ferreiry podílela novozélandská zpěvačka Tamaryn Brown a také Jorge Elbrecht, který ji zároveň produkoval. Píseň byla inspirována tvorbou hudebníků, jako jsou John Cale, Mica Levi a Krzysztof Penderecki.\n"}
{"id": "1517515", "url": "https://cs.wikipedia.org/wiki?curid=1517515", "title": "Diecéze Acquapendente", "text": "Diecéze Acquapendente\n\nDiecéze Acquapendente je titulární diecéze římskokatolické církve.\n\nDiecéze byla zřízena 13. září 1649 bulou \"In supremo militantis\" papeže Inocence X., a to z části území diecéze Orvieto a z území zrušené diecéze Castro del Lazio.\n\nV dubnu roku 1785 si vyměnila část území s diecézí Sovana.\n\nRoku 1973 získala část území diecéze Città della Pieve a diecéze Orvieto.\n\nDne 27. března 1986 byla diecéze bulou \"Qui non sine\" papeže Jana Pavla II. zrušena.\n\nDne 16. února 1991 byla diecéze obnovena jako titulární diecéze; současným titulárním biskupem je Enrique Alberto Martínez Ossola, pomocný biskup diecéze Santiago del Estero.\n\n\n\n"}
{"id": "1517518", "url": "https://cs.wikipedia.org/wiki?curid=1517518", "title": "Poljica", "text": "Poljica\n\nPoljica () je vesnice, přímořské letovisko a turisty často vyhledávaná lokalita v Chorvatsku ve Splitsko-dalmatské župě, spadající pod opčinu Marina. Nachází se u Marinského zálivu, asi 9 km západně od Trogiru a asi 31 km severozápadně od Splitu. V roce 2011 zde trvale žilo 681 obyvatel.\n\nPoljica byla po většinu času malou vesničkou s přibližně třiceti obyvateli. Velký růst obyvatel začal v roce 1981, kdy zde z 26 obyvatel stoupl počet obyvatel na 158 obyvatel, a od té doby výrazně stoupá; v roce 1991 zde žilo 341 obyvatel, v roce 2001 již 551, a v roce 2011 žilo v Poljici 681 obyvatel. Během letní sezóny díky přílivu turistů tento počet několikanásobně stoupá, ale zvyšuje se i počet trvalých obyvatel.\n\nSousedními vesnicemi jsou Marina, Seget Vranjica a Vrsine.\n"}
{"id": "1517521", "url": "https://cs.wikipedia.org/wiki?curid=1517521", "title": "Matěj Dobromír Štembera", "text": "Matěj Dobromír Štembera\n\nMatěj Dobromír Štembera (31. prosince 1806 Kmetiněves – 14. ledna 1879 Rakovník) byl český lékař, vlastenecký spisovatel a regionální historik.\n\nPo piaristických gymnáziích v Praze a ve Slaném pokračoval ve studiu lékařství na pražské univerzitě. Poté měl krátkou praxi v Karlových Varech, ale už od konce roku 1834 až do své smrti působil v Rakovníku jako městský a soudní lékař, během té doby získal i titul doktora medicíny. Zde se jako český vlastenec také zapojil do veřejného života, podílel se na vzniku městské knihovny, čtenářského spolku a spolku divadelních ochotníků, psal básně, dramata i práce zaměřené na regionální historii. Přispíval kromě \"Časopisu lékařů českých\" do \"Květů\" a samostatně publikoval např. \"Místopis královského krajského města Rakovníka\" (1839) nebo \"Žebrák, velký rakovnický zvon a kostelíček sv. Jiljí u Rakovníka\" (1861).\n\n"}
{"id": "1517523", "url": "https://cs.wikipedia.org/wiki?curid=1517523", "title": "Atletika na Letních olympijských hrách 1980 – 800 metrů muži", "text": "Atletika na Letních olympijských hrách 1980 – 800 metrů muži\n\nNa start této disciplíny se postavilo v sedmi rozbězích celkem 41 běžců. Do tří semifinálových běhů postoupili vždy první tři běžci z rozběhů a dalších šest s nejrychlejšími časy. V semifinále znamenal postup umístění na prvních dvou místech a další dva nejrychlejší časy. \n\n"}
{"id": "1517524", "url": "https://cs.wikipedia.org/wiki?curid=1517524", "title": "Tadeáš z Edessy", "text": "Tadeáš z Edessy\n\nSvatý Tadeáš z Edessy či Mar Addai je jeden ze 70 společníků Ježíše Krista. Někdy je ztotožňován se svatým Judou Tadeášem. Je považován za prvního biskupa Edessy.\n\nPodle východního křesťanství byl židem narozeným v Edesse. Jednou odešel na slavnost do Jeruzaléma a slyšel kázání sv. Jana Křtitele. Poté byl Janem pokřtěn v řece Jordán, zůstal na území Palestiny a stal se následovníkem Ježíše, který jej vybral jako jednoho ze 70 společníků. \n\nPo Letnicích a Nanebevstoupení Páně začal kázat v Mezopotámii, SÝrii a Persii. V Edesse světil kněze a nechal postavit kostel.\n\nJeho svátek se slaví 5. srpna. \n\n"}
{"id": "1517525", "url": "https://cs.wikipedia.org/wiki?curid=1517525", "title": "Long Ambients 2", "text": "Long Ambients 2\n\nLong Ambients 2 je studiové album amerického hudebníka Mobyho. Vydáno bylo 15. března 2019 u příležitosti Světového dne spánku. Po dobu prvních třiceti dnů bylo album dostupné výhradně přes aplikaci Calm. Následně bylo uvedeno také v různých streamovacích službách. Obsahuje šest dlouhých ambientních skladeb s celkovou délkou přes tři a půl hodiny. Album navazuje na nahrávku \"\" z roku 2016.\n"}
{"id": "1517527", "url": "https://cs.wikipedia.org/wiki?curid=1517527", "title": "Shelby Series 1", "text": "Shelby Series 1\n\nSérie 1 je jediné auto, které kdy Carrol Shelby navrhl a zkonstruoval od základu. Všechny ostatní vozy Shelby jsou přepracované modely vyrobené jinými výrobci a upravené Shelbym (např. Shelby Cobra). \n\nVývoj Series 1 stál Shelby značné náklady - peníze byly třeba na testování a především na nutné certifikace o splnění federálních bezpečnostních norem pro motorová vozidla z roku 1999. Po dokončení vývoje bylo pro modelový rok 1999 zkonstruováno 249 vozidel. \n\nBěhem výroby byla společnost Shelby American odkoupena společností Venture Corporation. Nákup zahrnoval práva na model Series 1, ale nikoli práva na produkci modelu Cobra. V roce 2004 společnost Venture Corporation zbankrotovala a práva na Series 1 odkoupila za dolar nová společnost Carrolla Shelbyho, Shelby Automobiles, Inc.. Nákup zahrnoval i nepoužité součástky Series 1, které umožnily zkompletovat několik dalších kusů. \n\nProtože vypršela platnost federálních bezpečnostních norem pro motorová vozidla z roku 1999 a náklady na opětovnou certifikaci automobilu byly neúnosné, všechny Series 1 vyrobené po tomto datu byly dokončeny jako „vozy na součástky“ a byly zákazníkům dodány bez motoru a převodovky. Tyto kusy „vozů na součástky“ postavené v roce 2005 byly označeny sedmimístným identifikačním číslem vozidla (VIN) a byly označeny sériovým číslem řady CSX5000. Původních 249 kusů z roku 1999 byly sériové automobily se sedmnáctimístným číslem VIN. \n\nMnoho komponentů v interiéru pocházelo od společnosti General Motors, jako například zvukový systém Monsoon, kazetový přehrávač a CD přehrávač od Buicku či ovladače klimatizace od Pontiacu. \n\nPo bankrotu společnosti Venture Corporation se noví investoři obrátili na Carrolla Shelbyho s plány na výstavbu „Series 2“. Konstrukce byla skoro stejná jako u Series 1, ale s modernizovanými nárazníky, světly, vylepšenou hnací soustavou, více koňskými silami a dalšími zdokonaleními. K příležitosti výstavy Concorso Italiano 2006 v Monterey byly postaveny tři kusy Series 2 a vůz byl představen s cenou 225 000 dolarů. Bylo v plánu vyrobit větší, ovšem limitovanou sérii Series 2 a téměř všechny vozy byly ihned zamluveny. \n\nOvšem těsně po dokončení tří prototypů a před zahájením výroby v USA začaly platit přísnější emisní a bezpečností zákony, což náklady na homologaci Series 2 značně prodražilo. Na voze byly provedeny potřebné změny a vše bylo řádně testováno, ale do projektu Series 2 už bylo investováno přes 5 milionů dolarů, společnosti došly peníze a vývoj vozu byl zastaven. Postaveny byly tedy pouze tři původní prototypy Series 2. \n\nSeries 1 bylo vyrobeno ve verzích s přeplňováním i s čistě atmosférickým motorem. Přeplňovaná auta byla továrnou vybavena i většími brzdami a vylepšenou spojkou. Do výbavy Series 1 patřil posilovač řízení, závodní brzdového kotouče, klimatizace, elektricky ovládaná okna a audio systém AM/FM/CD. Střecha se skládala do prostoru za kokpitem vozu. Některé pozdější vozy byly prodávány jako roadster kompletně beze střechy. \n\nVůz byl poháněn motorem L47 Aurora V8 DOHC výrobce Oldsmobile s objemem 4,0 litrů. Ten produkoval 320 koní při 6500 ot/min a 390 ‎N⋅m při 5000 ot/min. Z 0 na 100 km/h zrychloval za 4,4 sekundy. Maximální rychlost je 273,5 km/h. Vůz modelového roku 1999 vážil 1202 kilogramů. \n\n"}
{"id": "1517528", "url": "https://cs.wikipedia.org/wiki?curid=1517528", "title": "Arcibiskupský exarchát Oděsa", "text": "Arcibiskupský exarchát Oděsa\n\nArcibiskupský exarchát Oděsa je exarchát ukrajinské řeckokatolické církve nacházející se na Ukrajině.\n\nExarchát zahrnuje chersonskou oblast, kirovohradskou oblast, mykolajivskou oblast a oblast Oděsy.\n\nExarchátním sídlem je město Oděsa, kde se také nachází hlavní chrám - katedrála Narození Bohorodičky.\n\nRozděluje se do 70 farností. K roku 2015 měl 3 262 věřících, 15 exarchátních kněží, 12 řeholních kněží, 1 trvalého jáhna, 14 řeholníků a 6 řeholnic.\n\nExarchát byl zřízen 28. července 2003 se jménem Oděsa–Krym, a to z části území arcibiskupského exarchátu Kyjev–Vyžhorod.\n\nDne 13. února 2014 byl exarchát přejmenován na Oděsa a z části území byl vytvořen arcibiskupský exarchát Krym.\n\n\n"}
{"id": "1517531", "url": "https://cs.wikipedia.org/wiki?curid=1517531", "title": "Vstupní brána", "text": "Vstupní brána\n\nVstupní brána (v anglickém originálu \"Boarding Gate\") je francouzský film z roku 2007, který natočil režisér Olivier Assayas podle vlastního scénáře. Hlavní roli v něm ztvárnila Asia Argento a v dalších se představili například Michael Madsen, Joana Preiss nebo americká hudebnice Kim Gordon. První část filmu se odehrává v Paříži, druhá pak v Hongkongu. Assayas původně chtěl, aby se film jmenoval \"Departed\". Jelikož stejný název použil pro svůj tehdy nový film také Martin Scorsese (v Česku byl uveden pod názvem \"Skrytá identita\"), rozhodl se jej nakonec změnit na \"Boarding Gate\". Snímek byl natáčen po dobu šesti týdnů. Snímek neobsahuje žádnou originální hudbu, výrazně je však zastoupena starší hudba od Briana Ena. Premiéra filmu proběhla 18. května 2007 na 60. ročníku Filmového festivalu v Cannes. Do francouzských kin byl uveden 22. srpna téhož roku.\n\n"}
{"id": "1517533", "url": "https://cs.wikipedia.org/wiki?curid=1517533", "title": "Albert Gleizes", "text": "Albert Gleizes\n\nAlbert Gleizes (8. prosince 1881 Paříž – 23. června 1953 Saint-Rémy-de-Provence) byl francouzský umělec, teoretik, filozof, samozvaný zakladatel kubismu, který měl vliv i na Pařížskou školu. Albert Gleizes a Jean Metzinger spolu napsali v roce 1912 první velké pojednání o kubismu: \"Du Cubisme\". Gleizes byl zakládajícím členem skupiny Section d'Or (Zlatý řez). Byl také členem skupiny utvořené kolem německého časopisu o umění a literatuře \"Der Sturm\", zabývajícím se mimo jiné uměleckými hnutí expresionismus, kubismus, dadaismus a surrealismus. Časopis byl vydáván v letech 1910 až 1932. Mnoho jeho teoretických spisů bylo zpočátku nejvíce oceňováno v Německu, obzvláště v umělecké škole Bauhaus. Jeho myšlenky byly vždy pozorně sledovány. Gleizes strávil čtyři klíčové roky v New Yorku a hrál důležitou roli při zvyšování povědomí Ameriky o moderním umění. Byl členem Society of Independent Artists (Společnost nezávislých umělců) založené v roce 1916 se sídlem v New Yorku. Byl také zakladatelem sdružení Ernest-Renan Association a zakladatelem i členem skupiny Abbaye de Créteil. Pravidelně vystavoval v Paříži v Galerii de l’Effort Moderne Léonce Rosenberga; byl také zakladatel, organizátor a ředitel volného sdružení umělců Abstrakce-Création, založeným v Paříži v roce 1931, aby působilo proti vlivu skupiny surrealistů vedených André Bretonem. Od poloviny dvacátých let do konce třicátých let 20. století věnoval velkou část své energie psaní: \"La Peinture et ses lois\" (\"Malba a její zákony\", Paříž, 1923), \"Vers une conscience plastique: La Forme et l’histoire\" (\"Směrem k plastickému svědomí: Tvar a historie\", Paříž, 1932) a \"Homocentrisme\" (Sablons, 1937).\n\nAlbert Leon Gleizes se narodil 8. prosince 1881 v Paříži. Byl synem designéra, který řídil velkou dílnu průmyslového designu. Byl také synovcem Leona Comerreho, úspěšného malíře portrétů, který vyhrál Prix de Rome v roce 1875. Mladý Albert Gleizes neměl školu rád a často na vyučování chyběl, protože se toulal po nedalekém hřbitově na Montmartre a psal poezii. Po ukončení středoškolského vzdělání, nastoupil k 72. pěšímu pluku francouzské armády do Abbeville v Picardii. Poté zahájil kariéru malíře. Gleizes začal malovat jako samouk kolem roku 1901 v impresionistickém stylu. Jeho první krajiny z okolí Courbevoie vypadají jako inspirované Alfredem Sisleyem nebo Camillem Pissarrem. Ačkoli to zjevně souvisí s Pissarrovou technikou malby, Gleizesovův způsob vidění, kompozice i obrazová koncepce prozrazují jasný odklon od stylu pozdního impresionismu. Intenzita barev s jakou jsou tato díla namalována a jejich pevná struktura naznačují spřízněnost s divizionismem, které jsou často zaznamenávány kritiky jeho prvních prací.\n\nBylo mu pouhých dvacet jedna let, když byl v roce 1902 jeho obraz nazvaný \"La Seine à Asnières\" (\"Seina v Asnières\") vystaven v Société Nationale des Beaux-Arts (Národní společnost výtvarných umění). Následující rok Gleizes vystavil dva obrazy na Podzimním salonu. V roce 1905 byl Gleizes mezi zakladateli sdružení \"l' Association Ernest-Renan\", unii studentů bojujících proti válečné propagandě. Gleizes měl na starosti \"Section littéraire et artistique\" (Literární a uměleckou sekci), organizoval divadelní produkce a čtení poezie. V Musée des Beaux-Arts (Muzeum výtvarných umění) v Lyonu na \"Salon de la Société Nationale des Beaux-Arts\" (Salon Národní společnosti výtvarných umění) v roce 1906 Gleizes vystavoval obraz \"Jour de marché en banlieue\" (\"Den trhu na předměstí\"). Během roku se jeho práce stále více přibližovala k postimpresionistickému stylu se silným příklonem k naturalismu a symbolismu.\n\nSpolečně s dalšími umělci se rozhodl vytvořit volné sdružení umělců a pronajmout si velký dům v Créteilu. Založil samostatnou komunitu umělců, která si kladla za cíl rozvíjet své umění bez jakýchkoli obchodních zájmů. Téměř rok se Gleizes s dalšími malíři, básníky, hudebníky a spisovateli scházeli, aby společně tvořili. Pro nedostatek financí byli nuceni Abbaye de Créteil opustit a na začátku roku 1908 se Gleizes s umělci Amedeem Modiglianim, Henrim Doucetem, Mauricem Drouartem a Geo Printempsem přestěhovali na 7. rue du Delta poblíž Montmartre v Paříži.\n\nV roce 1908 Gleizes vystavoval na \"Toison d'Or\" v Moskvě. Ve stejném roce projevil velký zájem o barvu a byl ovlivněn fauvismem. Jeho práce se stala více syntetickou s proto-kubistickou složkou.\n\nGleizesovo období fauvismu bylo velmi krátké a trvalo jen několik měsíců. Stále používal silné a jasné barvy, ale v jeho obrazech začal dominovat zájem o strukturální rytmy a jednoduchost. Jeho geometrické zjednodušení bylo v té době spíše podobné Pontavenské škole a škole Nabis než Paulu Cézannovi. Jeho krajiny z roku 1909 se vyznačují redukcí přírodních forem na základní tvary.\n\nBěhem léta téhož roku se jeho styl stal lineárním, barvy byly méně výrazné a styl se více podobal Henrimu Le Fauconnierovi. V roce 1910 Gleizes vytvořil skupinu s Jeanem Metzingerem, Fernandem Légerem, Robertem Delaunayem. Pravidelně se scházeli v ateliéru Henryho Falconera na ulici Notre-Dame-des-Champs, poblíž Boulevard de Montparnasse. Mezi návštěvníky těchto večerů patřili Guillaume Apollinaire, francouzský umělec Roger Allard, anglický umělec Rene Arcos, Paul Fort, Pierre-Jean Jouve, Alexander Mercereau, Jules Romains a André Salmon. Spolu s dalšími mladými malíři chtěla skupina zdůraznit význam formy, na rozdíl od neoimpresionistického důrazu na barvu. Od roku 1910 byl Albert Gleizes přímo zapojen do kubismu jako malíř i umělecký teoretik.\n\nGleizesův kubistický vývoj byl vidět na Salonu nezávislých v roce 1910. Vystavoval zde obraz \"Portrait de René Arcos\" a \"L'Arbre,\" dva obrazy, ve kterých kladený důraz na zjednodušenou formu začal převládat nad reprezentativní formou obrazů. Stejná tendence je patrná u Metzingerova obrazu \"Portrait of Apollinaire\" na stejném Salonu. Když Louis Vauxcelles psal první recenzi tohoto Salonu, udělal pomíjivý a nepřesný odkaz na Gleizese, Jeana Metzingera, Roberta Delaunaye, Fernanda Légera a Henriho le Fauconniera. Popsal je jako „nevzdělané geometry, redukující lidské tělo i krajinu na zesinalé kostky.\"\"\"\n\nNaproti tomu Guillaume Apollinaire ve svém popisu stejného Salonu v Grand Palais (v \"L'Intransigeant\", 18. března 1910) poznamenal „s radostí“, že obecný smysl výstavy znamená „La déroute de l'impressionnisme“ (útěk od impresionismu) a odkazuje na dílo významné skupiny umělců (Gleizes, Delaunay, Le Fauconnier, Metzinger, André Lhote a Marie Laurencin).\n\nV roce 1910 pak Gleizes vystavoval na Podzimním Salonu. Následovala výstava první organizované skupiny kubistů v roce 1911 na Salonu nezávislých v Salle 41, kde vystavoval obraz \"La Femme aux Phlox\" (\"Žena s květinou\") spolu s Metzingerem, Delaunayem, Le Fauconnierem a Légerem. Výsledkem byl veřejný skandál, který poprvé upozornil širokou veřejnost na kubismus. (Picasso a Braque vystavovali v soukromé galerii prodávající obrazy malému okruhu znalců). V recenzi na Salon z roku 1911 publikovaném v \"Le Petit Parisien\" (23. dubna 1911), kritik Jean Claude napsal:\n\nV roce 1911 na Podzimním Salonu (místnost č.8) vystavil Gleizes svůj \"Portrait de Jacques Nayral\" a \"La Chasse\" (\"Lov\"), se skupinou Salle 41 André Lhote, Marcel Duchamp, Jacques Villon, Roger de La Fresnaye a André Dunoyer de Segonzac. Na podzim toho roku se prostřednictvím Apollinaira poprvé setkal s Pablem Picassem a připojil se ke skupině Section d'Or (Zlatý řez), také známé jako Groupe de Puteaux. Umělci se setkávali ve studiu Jacquese Villona (také známého jako Gaston Duchamp) spolu s Villonovými bratry, Raymondem Duchamp-Villonem a Marcelem Duchampem, mimo jiných. Mnoho z těchto umělců také navštěvovalo kavárny Le Dôme, La Closerie des Lilas, La Rotonde, Le Select a La Coupole v Montparnasse\".\"\n\nGleizes vystavoval obraz \"Les Baigneuses\" (\"Koupání\") na Salonu nezávislých, rok 1912; Marcel Duchamp obraz \"Akt sestupující se schodů\", který vyvolal skandál i mezi kubisty (Duchamp obraz před zahájením výstavy stáhl). Následovala skupinová výstava v Galeries Dalmau v Barceloně (první výstava kubismu ve Španělsku), další výstava byla v Moskvě (Valet de Carreau), Société Normande de Peinture Moderne v Rouenu a Salon de la Section d'Or v říjnu 1912 v Galerii de la Boétie v Paříži.\n\nV letech 1911 až 1912 začali Henri Poincaré, Ernst Mach, Charles Henry (1859–1926, francouzský redaktor) a Henri Bergson spolu s Gleizesem ukazovat objekt jako by byl pozorován současně z více stran a ve čtyřech rozměrech. Tato technika relativního pohybu je posouvána do vyššího stupně složitosti v obraze Alberta Gleizese \"Le Dépiquage des Moissons (Sklizeň úrody)\" o rozměrech 269 cm x 353 cm z roku 1912. Tato ambiciózní práce spolu s Delaunayovým obrazem \"La Ville de Paris\" (\"Město Paříž\") je jedním z největších obrazů v historii kubismu. Na Podzimním Salonu roku 1912 Gleizes vystavil obraz \"L'Homme au Balcon\" (\"Muž na balkoně\"). Kubistický příspěvek na Podzimním salonu z roku 1912 vyvolal v městské radě v Paříži kontroverzi, což vedlo až k debatě v Poslanecké sněmovně o využití veřejných prostředků k zajištění místa pro takové barbarské umění. Kubisty bránil socialistický poslanec Marcel Sembat. Albert Gleizes a Jean Metzinger při přípravě na \"Salon de la Section d'Or\" připravovali svou publikaci na obranu kubismu, což vedlo roce 1912 k první teoretické eseji o novém hnutí nazvané \"Du Cubisme\".\n\nV publikaci \"Du Cubisme\" Gleizes a Metzinger napsali: „Pokud bychom chtěli přirovnat práci kubistických malířů ke geometrii, měli bychom se odkazovat na neeukleidovské matematiky; měli bychom do jisté míry studovat určité Riemannovy věty.“ Samotný kubismus tedy nebyl založen na žádné geometrické teorii, ale odpovídal lépe geometrii neeukleidovské než klasické nebo eukleidovské. Podstatné je pochopení vesmíru jinak než klasickou metodou perspektivy; porozumění, které by zahrnovalo a integrovalo čtvrtou dimenzi. Kubismus s novou geometrií, dynamikou a perspektivou více hledisek nejen že představoval odklon od modelu eukleidovské matematiky, ale podle Gleizese a Metzingera dosáhl lepší reprezentace skutečného světa: pohybující se a měnící se v čase. Pro Gleizese kubismus představoval „normální vývoj umění, které bylo mobilní jako život sám.“ Na rozdíl od Picassa a Braquea, Gleizesovým záměrem nebylo analyzovat a popisovat vizuální realitu. Argumentoval, že my nemůžeme znát vnější svět, my můžeme jen znát naše pocity. Předměty každodenního života – kytara, dýmka nebo mísa ovoce – nesplnily jeho složité idealistické koncepce fyzického světa. Jeho témata byla různorodá a měla provokativní sociální a kulturní význam. Gleizesova ikonografie popisující Delaunaye, Le Fauconniera a Légera pomáhá vysvětlit, proč v jeho práci není období odpovídající analytickému kubismu a jak bylo možné, aby se Gleizes stal abstraktním malířem teoreticky více v souladu s Kandinským a Mondrianem nežli s Picassem a Braquem, kteří zůstali u zobrazení vizuální reality. Záměrem Gleizese bylo rekonstituovat a syntetizovat skutečný svět podle jeho individuálního vědomí (pocitů) pomocí objemů tak aby zprostředkovaly pevnost a strukturu objektů. Váha, umístění a působení objektů vzájemně na sebe, neoddělitelnost formy a barvy byly jednou z hlavních idejí učení Paula Cézanna. Formy byly zjednodušeny a zkresleny, každý tvar a barva byly změněny jiným způsobem, spíše nežli roztříštěny. Jeho problémem bylo spojit spolu váhu, hustotu a objemové vztahy mezi sekcemi jednotlivých subjektů. Gleizes sám charakterizoval etapu své práce v letech 1910 až 1911 jako „analýzu objemových vztahů,“ ačkoli to má malý vztah k tradičnímu použití slova „analytický“ v našem chápání kubismu.\n\nÚstředním tématem \"Du Cubisme\" bylo to, že přístup ke skutečné podstatě světa lze získat pouze cítěním. Pocit, který nabízí klasická malba, byl velmi omezený: zamrzlý v jediném pohledu, z jediného místa v prostoru a čase. Skutečný svět je však mobilní, prostorově i časově. Klasická perspektiva a formulace euklidovské geometrie byly pouze konvence (použil Poincaréův termín), které nás distancují od pravdy našich pocitů, od pravdy naší vlastní lidské povahy. Člověk vidí svět přírodních jevů z mnoha úhlů, které vytvářejí kontinuum pocitů v neustálé změně. Cílem kubistů bylo zcela se vyhnout absolutnímu prostoru a času ve prospěch relativního pohybu, uchopit smyslové vystoupení a převést na ploché plátno dynamické vlastnosti čtyřrozměrného přirozeného světa. Pouze tehdy by bylo možné dosáhnout lepší reprezentace mobilní reality naší životní zkušenosti. Pokud Gleizes a Metzinger píšou v \"Du Cubisme\", že můžeme znát pouze naše pocity, není to proto, že by je chtěli ignorovat, ale naopak, aby je chápali hlouběji jako primární zdroj své vlastní práce. V tomto zdůvodnění Gleizes a Metzinger prokazují, že jsou nástupci Cézanna, který trvá na tom, že se umělec musí všechno naučit od přírody: „Viděná příroda a cítěná příroda ... obojí se musí sjednotit, aby výsledek byl trvalý.“\n\nV únoru 1913 Gleizes spolu s dalšími umělci představil americké veřejnosti v New Yorku, Chicagu a Bostonu nový styl evropského moderního umění na výstavě Armory Show, také známé jako \"International Exhibition of Modern Art\" (Mezinárodní výstava moderního umění). Kromě obrazu \"l'Homme au Balcon (Muž na balkoně\"), č. 196, vystavoval Gleizes obraz z roku 1910 \"Femme aux Phlox (Žena s květinou)\", dnes v Museum of Fine Arts, Houston.\n\nGleizes publikoval článek v Ricciotto Canudově magazínu \"Montjoie!\" s názvem \"Cubisme et la tradition\". Právě prostřednictvím Canuda se Gleizes setkal s umělkyní Juliettou Roche; přítelkyní z dětství Jeana Cocteaua a dcerou Julese Roche, vlivného politika 3. republiky.\n\nS vypuknutím první světové války se Albert Gleizes znovu stal členem francouzské armády. Byl pověřen organizováním zábavy pro vojáky. Byl tehdy osloven Jeanem Cocteauem aby vytvořil soubor a navrhl kostýmy pro hru Williama Shakespeara Sen noci svatojánské, spolu s Georgesem Valmierem.\n\nNa podzim roku 1915 byl Gleizes a jeho manželka Juliette Roche propuštěni z armády a přestěhovali se do New Yorku, kde se pravidelně setkávali s Francisem Picabiem, Manem Rayem, Marcelem Duchampem a Jeanem Crottim (který se nakonec oženil se Suzanne Duchamp). Po krátkém pobytu v hotelu Albemarle se Gleizes a jeho manželka usadili na 103 West Street, kde Gleizes namaloval řadu děl inspirovaných jazzovou hudbou, mrakodrapy, světelnými reklamami a Brooklynským mostem. Zde se Gleizes setkal s Stuartem Daviesem, Maxem Weberem, Josephem Stellou a zúčastnil se výstavy v Galerii Montross s Duchampem, Crottim a Metzingerem (kteří zůstali v Paříži).\n\nZ New Yorku manželé odpluli do Barcelony, kde se k nim připojila Marie Laurencin, Francis Picabia a jeho manželka. Skupina strávila léto malováním v letovisku Tossa de Mar a v listopadu Gleizes zahájil svou první samostatnou výstavu v Galeries Dalmau v Barceloně, konané od 29. listopadu do 12. prosince 1916. Po návratu do New Yorku v roce 1917, Gleizes začal psát poetické črty v básních a v próze, které byly vydávány v Picabiově magazínu \"Dada 391\". V září 1917 Gleizes a jeho manželka cestovali z New Yorku na Bermudy, kde se věnoval krajinomalbě. Když skončila válka v Evropě, vrátili se do Francie, kde se jeho kariéra rozvinula spíše směrem k výuce prostřednictvím psaní a zapojil se do výboru \"Unions Intellectuelles Françaises\".\n\nBěhem zimy roku 1918 žili manželé v pronajatém domě v Pelhamu v New Yorku. Jak píše Daniel Robbins, Albert Gleizes přišel jednoho dne ke své ženě a řekl: \"Stalo se mi něco hrozného: věřím, že nacházím Boha\". Toto nové náboženské přesvědčení nevyplývalo z žádných mystických vizí, ale z Gleizeovy racionální konfrontace se třemi naléhavými problémy: kolektivní pořádek, individuální rozdíly a role malíře. Ačkoliv se Gleizes připojili k církvi až v roce 1941, jeho dalších pětadvacet let bylo věnováno logickému úsilí nejen k nalezení Boha, ale také obrácení k víře.\n\nOd roku 1914 až do konce newyorského období existovaly vedle sebe Gleizesovy nereprezentativní malby a obrazy se zjevným vizuálním základem, lišící se pouze, jak píše Daniel Robbins, \"v míře abstrakce skryté uniformitou, s jakou lze malovat a neustálým úsilím spojovat plastickou realizaci malby s konkrétním, dokonce jedinečným zážitkem\". Gleizes se k abstrakci přiblížil spíše koncepčně než vizuálně a v roce 1924 jeho složitá dialektika způsobila, že vytvořil dva zábavné obrazy, které se odchylovaly od jeho obvyklého námětu: \"Imaginary Still Lifes\" a \"Blue and Green\", (\"Imaginární zátiší\" a \"Modrá a zelená\"). Ve skutečnosti, jak píše Robbins: \"Gleizes obrátil Courbeta: „Ukažte mi anděla a já vás namaluji jako anděla“, což značí \"Dokud anděl zůstane neztělesněným ideálem a nemůže mi být ukázán, budu ho malovat\".\n\nV roce 1919 byl předválečný smysl kubistického hnutí prakticky otřesen. Paříž byla zastíněna silnou reakcí proti vizi společného úsilí a revolučních konstrukcí, které Gleizes i nadále obhajoval, zatímco avantgardu charakterizoval anarchický a, podle něj, destruktivní duch Dada. Žádná alternativa jej nelákala a se Salony, kterým dominoval návrat k klasicismu, bylo jeho dávné nepřátelství vůči Paříži neustále posilováno. Jeho pokus oživit ducha Section d'Or se setkal s velkými obtížemi, navzdory podpoře Alexander Archipenko, Georges Braque a Léopolda Survage. Jeho vlastní organizační úsilí směřovalo k obnovení celoevropského hnutí abstraktních umělců ve formě velké putovní výstavy \"Expozice de la Sekce d'Or\" v roce 1920; nebyl to úspěch, v který doufal. Kubismus byl passé pro mladší umělce, i když Gleizes naopak cítil, že byla prozkoumána pouze jeho předběžná fáze.\n\nPrávě oživení Section d'Or zajistilo, že se kubismus a zejména Gleizes obecně se stal preferovaným cílem Dada. Úsilí o organizaci uměleckého uskupení získalo podporu Roberta Delaunaye, ale žádného jiného významného umělce. Polemika vyústila v publikaci \"Du cubisme et des moyens de le comprendre (Kubismus a způsoby, jak mu porozumět)\" Alberta Gleizese, následovaná v roce 1922 publikací \"Malování a jeho zákony (La Peinture et ses lois)\" ve které se objevuje pojem \"přesun\" a \"rotace\", které jsou charakteristické jak pro obrazové tak i teoretické aspekty Gleizesova umění. Jeho post-kubistický styl dvacátých let – plochý, přímý, nekompromisní – je navázán na Blaise Pascala a jeho \"De l’Esprit géométrique et de l’Art de persuader\" (\"O geometrickém duchu a umění přesvědčovat\", 1657).\n\nGleizes byl v téměř každém smyslu neortodoxní \"maverick\" kubista, snad nejneústupnější ze všech; jak ve svých obrazech, tak ve spisech (což mělo velký dopad na obraz kubismu v Evropě a ve Spojených státech). Vyvinul jednostranný, naprosto nekompromisní kubismus naprosto odkloněný od klasické alternativy. Během 20. let 20. století pracoval na vysoce abstraktní značce kubismu. Kromě jeho vystoupení na L'Effort Moderne Léonce Rosenberga vydal autorský nakladatel Povolozky jeho spisy. Jeho umění bylo skutečně podpořeno úžasným teoretickým výkladem, zejména v jeho La Peinture et ses lois (poprvé publikováno v La Vie des Lettres, říjen 1922). Gleizes sloučil estetické, metafyzické, morální a sociální priority k popisu stavu a funkce umění.\n\nV \"La Peinture et ses lois\" píše Robbins: \"Gleizes vyvodil pravidla malby z obrazové roviny, z jejích proporcí, z pohybu lidského oka a zákonů vesmíru. Tato teorie, později označovaná jako \"translation-rotation\" (přesun-rotace) se řadí k spisům Pieta Mondriana a Kazimira Maleviche jako jeden z nejdůkladnějších výkladů principů abstraktního umění, který v jeho případě znamenal odmítnutí nejen reprezentace, ale také geometrických tvarů.\" Ploché roviny byly uvedeny do pohybu současně, aby evokovaly prostor posunutím přes sebe, jako by se otáčely a nakláněly na šikmých osách. Pro ilustraci tohoto konceptu byly publikovány diagramy nazvané \"Simultaneous movements of rotation and shifting of the plane on its axis (Současné pohyby rotace a posunutí roviny na její ose)\".\n\nGleizes se ujal úkolu charakterizovat tyto principy v publikaci \"La Peinture et ses lois\" vydané majitelem galerie Jacquesem Povolozkym v časopise \"La Vie des lettres et des arts\", rok 1922–23, jako kniha pak v roce 1924, a reprodukováno v Léonce Rosenbergově \"Bulletin de l'Effort moderne\", z 13. března 1925 a 14. dubna 1925. Jedním z hlavních cílů Gleizese bylo odpovědět na otázky: Jak bude animován rovinný povrch a jakou logickou metodou, nezávislou na fantazii umělců, toho může být dosaženo?\n\nGleizes zakládá tyto zákony na truismech, které jsou vlastní historii umění a zejména na jeho vlastní zkušenosti od roku 1912, jako například: Prvotním cílem umění nebylo nikdy vnější napodobování; Umělecká díla pocházejí z emocí ... produkt individuální citlivosti a vkusu; Umělec je vždy ve stavu emocí, sentimentální exaltace [ivresse]; Obraz, ve kterém je realizována myšlenka abstraktního stvoření, již není příběhem, ale konkrétním faktem. Vytvoření namalovaného uměleckého díla není emisí názoru. Plastická dynamika se zrodí z rytmických vztahů mezi objekty ... založením nových plastických spojení mezi čistě objektivními prvky, které tvoří obraz. Dále Gleizes říká, že \"realita\" malby není zrcadlem, ale objektem… Problémem bezprostřední logiky. \"Téma pod záminkou směřující k číslování, napsané podle povahy roviny, dosahuje tečen průsečíků mezi známými obrazy přírodního světa a neznámými obrazy, které sídlí v intuici.\"\n\nRytmus a prostor jsou pro Gleizese dvě základní podmínky. Rytmus je důsledkem kontinuity určitých jevů, proměnných nebo neměnných, vyplývajících z matematických vztahů. Vesmír je pojetí lidské psychiky, které vyplývá z kvantitativního srovnání. Tento mechanismus je základem uměleckého vyjádření. Je to proto jak filozofická, tak vědecká syntéza. Pro Gleizese byl kubismus prostředkem k dosažení nejen nového způsobu vyjadřování, ale především nového způsobu myšlení. To bylo podle francouzského historika umění Pierra Aliberta základem jak nového druhu malby, tak alternativního vztahu ke světu; tedy dalším principem civilizace. Problém stanovený Gleizesem spočíval v nahrazení příběhu jako výchozího bodu uměleckého díla jediným způsobem: použitím prvků samotného zobrazení: linie, tvaru a barvy.\n\nPočínaje středním obdélníkem, braným jako příklad elementární formy, Gleizes poukazuje na dva mechanické způsoby juxtapozice formy k vytvoření obrazu:\n\n\nPo první světové válce s podporou prodejce Léonce Rosenberga se kubismus vrátil jako hlavní umělecké téma. Se Salony, kterým dominoval návrat k klasicismu, se Gleizes v roce 1920 pokusil oživit ducha Section d'Or, ale setkal se s velkými obtížemi, navzdory podpoře Fernanda Légera, Alexandera Archipenka, George Braquea, Constantina Brancuşi, Henri Laurense, Jacquese Villon, Raymonda Duchamp-Villona, Louise Marcoussise a Leopolda Survage. Organizační úsilí Gleizese bylo zaměřeno na zřízení celoevropského hnutí kubismu a abstraktního umění ve formě velké putovní výstavy Exposition de la Section d’Or. Záměrem bylo shromáždit sbírku děl, která by odhalila celý proces transformace a obnovy, ke kterému došlo. Nebyl to úspěch, v který doufali Marcel Duchamp a Picabia, Gleizes, naopak, cítil, že byla prozkoumána pouze jeho předběžná fáze.\n\nDruhá výstava Section d’Or konaná v galerii La Boetie od 5. března 1920 zahrnovala styl De Stijl, Bauhaus, konstruktivismus a futurismus. Právě oživení Section d’Or zajistilo, že se kubismus stal preferovaným cílem pro dadaisty. Nová polemika vyústila ve vydání Gleizesových publikací \"Du cubisme et des moyens de le comprendre\" a \"La Peinture et ses lois\".\n\nPo smrti Julesa Roche měli manželé dost nezávislého příjmu a jiného majetku aby mohli sledovat své cíle, aniž by se na rozdíl od mnoha jiných umělců museli starat o finance. Trávili spoustu času na Francouzské Riviéře, Gleizes se stal aktivním v Union Intellectuelle a intenzivně přednášel ve Francii, Německu, Polsku a Anglii, zatímco pokračoval v psaní. V letech 1924–25 v Bauhausu (kde byly využity některé myšlenky) byly vydány knihy o kubismu (jako součást série, která zahrnuje Kandinského \"Point and Line to Plane\", \"Pedagogical Notebooks\" Paula Kleea a Kazimir Malevič \"The Non-Objective World\".) Gleizes, jako odpověď napsal \"Kubismus\" (publikováno v roce 1928) pro mnichovskou Bauhausbücher. Publikace vyšla v následujícím roce v angličtině. Gleises se znovu sblížil s Delaunayem. V roce 1924 Gleizes a Léger spolu s Amédée Ozenfant otevřeli Modern Academy.\n\nV roce 1927, ještě v době Abbaye de Créteil, založil Gleizes uměleckou skupinu v pronajatém domě zvaném Moly-Sabata v Sablonnières, poblíž domu jeho manželky v Serrières v kraji Ardeche v údolí řeky Rhôny.\n\nLéonce Rosenberg v roce 1929 pověřil Gleizese (nahradil tak Gino Severiniho), aby do roku 1931 namaloval dekorativní panely pro jeho pařížské sídlo. Téhož roku byl Gleizes součástí výboru sdružení Abstraction-Création založeného Theo van Doesburgem, Augustem Herbinem, Jeanem Hélionem a Georges Vantongerloo. Sdružení bylo fórem pro mezinárodní nereprezentativní umění a působilo proti vlivu skupiny surrealistů vedené André Bretonem. Gleizesova práce z té doby odráží posílení jeho náboženské víry a jeho knihy z roku 1932, \"Vers une conscience plastique (Směrem k plastickému svědomí)\" a \"La Forme et l’histoire (Forma a historie)\" zkoumaly keltské, románské a orientální umění. Na turné v Polsku a Německu přednášel z publikací \"Art et Religion (Umění a náboženství)\", \"Art et Production (Umění a produkce)\" a \"Art et Science (Umění a věda)\". Napsal knihu o Robertu Delaunayovi, ale nikdy jí nepublikoval. V roce 1934 Gleizes zahájil tvorbu série obrazů. Práce pokračovala několik let a byly identifikovány tři úrovně:\n\n\nTato díla již nevyjadřují striktní nereprezentaci kreativních abstrakcí. Léonce Rosenberg – který přestože již Gleizesovu práci rozsáhle publikoval ve svém \"Bulletin de l'Effort Moderne (Bulletin moderního úsilí)\" dosud neprokázal přílišné nadšení pro jeho umění – byl hluboce ohromen Gleizesovými obrazy z roku 1934, které byly vystaveny na Podzimním salonu. Byl to začátek jejich blízkého vztahu, který pokračoval do 30. let a jež se odráží v jejich časté korespondenci. V roce 1937 byl Gleizes pověřen vytvořit nástěnné malby pro \"Exposition Internationale des Arts et Techniques dans la Vie Moderne (Mezinárodní výstavu umění a techniky v moderním životě)\" na světovém veletrhu v Paříži. Spolupracoval s Delaunayem v \"Pavillon de l'Air (Letecký pavilon)\" a s Leopoldem Survageem a Fernandem Légerem v \"Pavillon de l'Union des Artistes Modernes (Pavilon unie moderních umělců)\". Na konci roku 1938 se Gleizes dobrovolně zúčastnil bezplatných seminářů a diskusních skupin pro mladé malíře v pařížském studiu Roberta Delaunaye. Gleizes ve spolupráci s Jacquesem Villonem vymyslel návrh provedení nástěnné malby pro hlediště \"École des Arts et Métiers\", která byla později školskými úřady zamítnuta jako příliš abstraktní. Z velikých panelů přežil \"Four Legendary Figures of the Sky\" (\"Čtyři legendární postavy nebe\" (San Antonio, TX, McNay A. Inst.) Jiný příklad jeho ambiciozního díla je \"The Transfiguration\" (1939–41, Lyon, Mus.B.A.). Obraz Alberta Gleizese z roku 1911 \"Le Chemin, Paysage à Meudon\" (\"Krajina v Meudonu\") byl ukraden nacisty z domu sběratele Alphonse Kanna během druhé světové války a navrácen majiteli v roce 1997. Na konci 30. let nakoupila bohatá americká umělecká znalkyně Peggy Guggenheim v Paříži velké množství obrazů Alberta Gleizese. Tyto práce přivezla do Spojených států a jsou dnes součástí sbírky Peggy Guggenheim.\n\nBěhem druhé světové války Gleizes a jeho manželka zůstali v okupované Francii. V roce 1942 Gleizes zahájil sérii \"Supports de Contemplation\" (\"Podpora rozjímání\"), rozsáhlé, zcela nereprezentativní malby, která je jak velmi komplexní, tak velmi vyrovnaná. Materiál pro malíře byl během války obtížně dosažitelný, Gleizes maloval směsí lepidla a barvy na pytlovinu. Už v některých svých nejranějších obrazech pytlovinu použil a nyní mu tento materiál připadal vhodný pro jeho energický způsob práce, protože to materiál vyžadoval co nejsilnější tahy a přesto si zachoval matný povrch, o který Gleizes usiloval. V roce 1952 vytvořil své poslední velké dílo, fresku s názvem \"Eucharistie\", kterou namaloval pro jezuitskou kapli v Chantilly.\n\nAlbert Gleizes zemřel v Avignonu v departemenu Vaucluse 23. června 1953 a byl pohřben v mauzoleu své rodiny na hřbitově v Serrieres.\n\nV roce 2010 byl obraz \"Le Chemin (Paysage à Meudon)\" z roku 1911, olej na plátně, 146,4 x 114,4 cm, prodaný za 1 833 250 britských liber v aukční síni Christie's, Londýn.\n\nNa oslavu 100. výročí vydání knihy \"Du Cubisme\" od Alberta Gleizese a Jeana Metzingera Musée de La Poste v Paříži představilo výstavu s názvem \"Gleizes – Metzinger Du cubisme et après\" trvající od 9. května do 22. září 2012. Více než 80 obrazů a kreseb, dokumentů, filmů a 15 děl dalších členů skupiny Section d'Or (Villon, Duchamp-Villon, Kupka, Le Fauconnier, Lhote, La Fresnaye, Survage, Herbin, Marcoussis, Archipenko ...). Na akci byl vydán katalog ve francouzštině a angličtině. Byla vydána francouzská poštovní známka představující díla Gleiseze \"Le Chant de Guerre\" (Válečná píseň), z roku 1915 a Metzingera \"L'Oiseau Bleu\" (Modrý pták) z roku 1913). Bylo to poprvé, kdy muzeum uspořádalo výstavu představující společně dílo Gleizese a Metzingera.\n\n\n\n"}
{"id": "1517534", "url": "https://cs.wikipedia.org/wiki?curid=1517534", "title": "Novosibirská vodní elektrárna", "text": "Novosibirská vodní elektrárna\n\nNovosibirská vodní elektrárna (rusky \"Новосибирская ГЭС\") je vodní dílo na řece Ob. Kromě výroby elektrické energie splňuje požadavky Novosibirské oblastí na dodávku vody, říční plavbu a zavlažování. Je významným regulačním prvkem západní části energetické soustavy Sibiře. Architektonické části byly vyhlášeny národní technickou památkou Ruska. \n\nVodní dílo je umístěno nad městem Novosibirsk 2986 km od ústí řeky. Naplněním nádrže vznikla Novosibirská přehradní nádrž o celkovém objemu 8,8 km a užitečném objemu 4,4, km. \n\nCelková délka přehradního systému je 4 843 m, z toho 418 m připadá na betonové konstrukce. Na levém břehu navazuje betonová část na 311 m dlouhou a na pravém břehu na 1064 m dlouhou zemní sypanou hráz. \n\nBetonová část se skládá z tělesa elektrárny, jejíž návodní část je součástí přehradního systému a přelivovou část. V elektrárně o délce 224 m pracuje na spádu 17 m sedm vertikálních Kaplanových turbín o průměru 8 m a hltnosti 495 m/s. Šest turbín dává výkon výkon 70 MW, jedna turbína pracuje o výkonu 65 MW.  Celkový výkon elektrárny je tak 485 MW. \n\nPřelivová hráz obsahuje 8 přelivových polí o délce 20 m, každá o propustnosti 1 150 m/s. Včetně spodních přelivů elektrárny a hltností turbín umožňuje vodní dílo přeliv 22 065 m/s. \n\nŘíční plavbu zajišťuje tříkomorový, jednocestný zdymadlový systém.\n\nElektřina z generátorů je dodávána do pěti hlavních výkonových transformátorů a do sítě je distribuována do 12 vedení 10 x 110 kV a 2 x 220 kV.\n\nDlouhodobá průměrná roční výroba se pohybuje kolem hodnoty 1,69 miliardy kWh.\n\nPrvní projekt na vybudování vodní elektrárny v blízkosti Nikolajevsku (od roku 1925 Novosibirsk) vznikl ještě za carské vlády. Jednalo se pouze o využití toku řeky Inja (46 m/s). Výstavbě zamezila první světová válka. Výstavba tepelné elektrárny v oblasti se objevila již v požadavcích prvního Plánu elektrifikace Ruska GOELRO v prosinci 1920. Samotný veletok Ob se objevuje v návrzích z let 1933 -1934, a to především v úseku mezi Barnaulem a Novosibirskem. Prudký nárůst průmyslového významu Novosibirsku během Velké vlastenecké války vyvolal i intenzivní požadavky na podporu elektrické soustavy vodním dílem. Projekt na výstavbu v dnešní podobě byl schválen Radou ministrů SSSR v roce 1950. \n\nV roce 1951 začaly výkopové práce na suché jámě elektrárny a přelivové hráze. První kubík betonu byl do základů elektrárny položen v roce 1953. Na začátku roku 1955 došlo k betonování přelivové hráze. \n\nK překrytí původního koryta byl určen říjen 1956. Nákladní automobily vyklápěly kameny a štěrk rovnoměrně do koryta řeky z pontonového mostu. Nápor větru však vazbu pontonového mostu přetrhl a v dalších dnech pak poprvé v historii došlo k překrývání širokého toku kontinuální navážkou z obou břehů. Tok Obu byl v původním řečišti zastaven 5. listopadu 1956.\n\nV následujícím roce došlo k částečnému plnění nádrže a 10.listopadu 1957 byla spuštěna první hydroenergetická jednotka. Stěny a střecha elektrárny v té době ještě nebyly hotovy a jednotka pracovala pod stanem. Ke konečnému naplnění nádrže došlo v roce 1959, kdy byla do provozu uvedena poslední jednotka a elektrárna začala pracovat při plném výkonu. Do nepřetržitého provozu bylo dílo uvedeno 12.srpna 1961. \n\nVodní dílo (mimo zdymadlového systému) je majetkem společnosti RusHydro. Ve spolupráci s ukrajinskou firmou Turboatom Charkov dochází k rekonstrukci turbín i řídících systémů. Koncem roku 2019 dosáhne celkový výkon elektrárny hodnoty 490 MW.\n\nNovosibirská vodní elektrárna byla od počátku víceúčelovým zařízením, kde kromě hlavního energetického účelu plnila i funkci v říční plavbě, v zásobování města vodou a v zajištění spádového zavlažování Kulundské stepi. Začátkem tisíciletí ustoupila zavlažovací funkce do pozadí, zatímco do popředí se dostalo zásobování třetího největšího města Ruska vodou. Ve srovnání s ostatními sibiřskými elektrárnami nejsou výkon i výroba elektrické energie příliš významné. Vzhledem k reliéfu západosibiřským toků je však v oblasti jediným větším zdrojem vodní energie, která je pro udržovaní stability energetického systému nepostradatelná. Její význam ještě více vzrostl po rozpadu Sovětského Svazu, kdy se sovětské elektrárny Buchtarminská a Usť-Kamenogorská na Irtyši ocitly na území samostatného Kazachstánu.\n\n\n"}
{"id": "1517536", "url": "https://cs.wikipedia.org/wiki?curid=1517536", "title": "Patriarchální exarchát Basra a Záliv", "text": "Patriarchální exarchát Basra a Záliv\n\nPatriarchální exarchát Basra a Záliv je exarchát syrské katolické církve nacházející se v Iráku. \n\nExarchát zahrnuje všechny věřící syrské katolické církve v západním Iráku a středním Kuvajtu.\n\nExarchátním sídlem je město Basra, kde se také nachází hlavní chrám - katedrála Nejsvětějšího srdce Ježíšova.\n\nRozděluje se do 3 farností. K roku 2014 měl 350 věřících, 1 exarchátního kněze a 1 řeholního kněze.\n\nExarchát byl zřízen roku 1991.\n\n\n"}
{"id": "1517538", "url": "https://cs.wikipedia.org/wiki?curid=1517538", "title": "Joana Preiss", "text": "Joana Preiss\n\nJoana Preiss (* 22. května 1972 Marseille) je francouzská herečka a režisérka. Svou kariéru zahájila v devadesátých letech. Jejím prvním celovečerním filmem byl \"Fin août, début septembre\" režiséra Oliviera Assayase. Později hrála v několika dalších Assayasových filmech. Vystupuje také v divadle, hrála například ve hrách \"Antonius a Kleopatra\" a \"Gilgameš\". Kromě herectví se věnuje také hudbě a režírování. V roce 2011 například natočila dokumentární film \"Sibérie\".\n\n\n"}
{"id": "1517540", "url": "https://cs.wikipedia.org/wiki?curid=1517540", "title": "Operace FLINTLOCK", "text": "Operace FLINTLOCK\n\nOperace FLINTLOCK, vojenská kampaň Spojených států amerických za druhé světové války, byla součástí války v Tichomoří a jejím cílem bylo obsazení atolů Kwajalein, Majuro a Roi-Namur. Všechny tyto atoly se nacházejí na Marshallových ostrovech.\n\n\nDne 30. ledna byly na ostrůvcích střežících vjezd do laguny atolu Majuro vysazen průzkumný oddíl. Japonská postavení nebyla nalezena, domorodci jim však sdělili, že okolo 300 Japonců se ukrývá na ostrově Darrit. Na druhý den byla o něco větší průzkumná jednotka vysazena na ostrovech sousedících s Darritem, Uliga a Dalap. Tam se však dozvěděli, že japonská posádka byla před časem stažena a zůstal jeden poddůstojník s několika civilními pomocníky. Informace z předchozího dne se ukázala chybná, protože jeden z překladatelů neznal místní jazyk zcela přesně a dopustil se chyb. Průzkumníkům však přestala fungovat vysílačka, a tak nemohli informovat Hilla o změně situace. Ten nařídil ostrov ostřelovat, spojení se podařilo navázat až za dvacet minut a poté byla palba odvolána. Kolem osmé byla na Darritu vztyčena americká vlajka a večer byl zajat japonský poddůstojník. Takto skončila první výsadková operace na Marshallových ostrovech.\n\n30. ledna se první americké průzkumné oddíly vylodili na ostrůvcích, které bránily vplutí velkých lodí do laguny. Japonci byli rychle zneškodněni a stejná situace se opakovala následující den na dalších dvou ostrůvcích. Na větším z nich, na Enubuj, byla vysazena děla, která následující den pomohla k zničující dělostřelecké přípravě na hlavním ostrově Kwajalein. 1. února se na něm vylodili američtí vojáci a zničený ostrov postupně dobývali. První den postoupili až k letištní ploše, která se nacházela jak na Kwajaleinu, tak na Roi-Namuru. 3. února proběhly nejtvrdší boje ve střední části ostrova, kde se nacházelo nejvíce obraných postavení a ještě i několik děl, které přežily ostřelování. Poslední vážný odpor byl zlomen 3. února a 4. už stačilo pouze dobýt pouze malý kousek země na severním okraji ostrova, kde se ukrylo posledních 500 Japonců. Ve tři hodiny bylo po všem a Kwajalein byl dobyt. Do 6. února probíhaly poslední operace na několika menších ostrůvcích atolu, kdy pěchota velmi dobře spolupracovala s torpédoborci, které připlouvaly těsně k pobřeží a pomohli jim pobít posledních pár set Japonců.\n\n31. ledna, začala další výsadková operace na Marshallových ostrovech, vedená proti ostrovu Roi-Namur. První den bylo obsazeno pět menších okolních ostrovů, na které byla následně umístěna děla. Tyto děla následující den společně s bitevními loděmi a palubními letadly bombardovala Roi-Namur před hlavním vyloděním. Ostrov Roi byl palbou velmi poničen a postup amerických vojáků byl proto hladký. Nekoordinovaný útok sice zbrzdil postup, ale poté co se Američané opět zformovali, zahájili frontální útok a Roi od Japonců vyčistili do šesté hodiny večerní. \n\nNamur byl pro Američany mnohem složitější. Velké množství budov, vyvrácených palem a protitankových příkopů brzdilo postup pěchoty i těžké techniky. Okolo poledne navíc celým ostrovem otřásl silný výbuch muničního skladu a skladu torpéd, který přinesl pro Američany silné ztráty. Ostrov se nakonec podařilo vyčistit až na druhý den - 2. února. Atol Kwajalein byl od Japonců definitivně zbaven až 6. února. Tím skočila operace FLINTLOCK a byla připravována operace nová, tj. útok na atol Eniwetok, který dostal krycí název operace CATCHPOLE.\n\nHUBÁČEK, Miloš, Ofenzíva v Pacifiku, 1. vydání, Praha: Panorama - Praha, 1987, ISBN 11-091-87\n\n"}
{"id": "1517541", "url": "https://cs.wikipedia.org/wiki?curid=1517541", "title": "Deepak Chopra", "text": "Deepak Chopra\n\nDeepak Chopra je Ind žijící v USA (narozen 22. října 1946 v Novém Dilí). Povoláním je lékař, známý je však více jako populární autor mnoha knih o osobním rozvoji a celostní medicíně, ale i svou propagací kontroverzní indické alternativní medicíny Ajurvédy. Během svého přednáškového turné již několikrát navštívil ČR.\n\nNarodil se v Novém Dilí. Jeho otec byl kardiolog a primář místní nemocnice, který se zaučoval v Británii, zatímco jeho matka byla spirituálně založená (později Chopra reflektuje určitý konflikt západní a východní kultury ve svém dětství). Má jednoho sourozence, mladšího bratra Sanjiva, který je v současnosti profesorem medicíny a také sídlí v USA. \n\nPůvodně se chtěl Deepak Chopra stát hercem nebo novinářem, nakonec v místě svého rodiště vystudoval medicínu. V roce 1970 pak odcestoval na stáž do USA, kde posléze pracoval v několika nemocnicích v Bostonu a zabýval se endokrinologií a interní medicínou. Má manželku Ritu a dvě děti. Ve volném čase se věnuje meditacím a józe. V roce 1980 se podle svých slov vzdal alkoholu.\n\nOvlivněn transcendentním léčením a znechucen množstvím medikamentů, které předepisoval pacientům, se odklonil od západní medicíny a založil spolu s filozofem Mahariši Maheš Jógi \"Centrum zdraví\" založené na využití Ajurvédy a později i Americkou asociaci ajurvédské medicíny. Založil také vlastní nadaci (The Chopra Foundation), která se orientuje na pomoc znevýhodněným skupinám a komunitám - u dětí skrz výuku hudby, umění a meditace až po předporodní podporu rodiček z nízkopříjmových skupin obyvatelstva. Podporuje i výzkum celostní medicíny a výuku Ajurvédy. \n\nVydal celkem 85 knih, které byly přeloženy do 43 světových jazyků, z nichž více než 20 se dle deníku New York Times stalo bestsellery. Píše články pro San Francisco Chronicle, Washington Post a Huffington Post. Na svém oficiálním webu publikuje články o zdravém životním stylu, má svůj youtube kanál i podcast. Pořádá také přednášková turné založená na jeho knihách. Za svou práci obdržel četně ocenění (převážně od soukromých společností), včetně Ig Nobelovy ceny za fyziku, konkrétně za nezvyklou interpretaci kvantové fyziky popsanou ve dvou jeho knihách.\n\nDeepak Chopra jako lékař věří, že léčiva a operativní zákroky jsou zásadní při akutních stavech, v případě chorob civilizačních (jako vysoký krevní tlak, cukrovka a některé typy rakoviny) však preferuje prevenci a řešení příčin než léčbu příznaků léčivy. Prosazuje léčbu založenou na péči o sebe sama po stránce psychické i fyzické (od zdravé výživy, po kvalitní spánek, pravidelné cvičení jógy a další). Založil na tomto základě Chopra Center for Wellbeing v Kalifornském Carlsbadu, kde léčí své pacienty kombinací alternativních metod a západní medicíny. \n\nChopra používá termín kvantově mechanické tělo, který podle něj vychází z Ajurvédy - hmota a energie jsou na kvantové úrovni zaměnitelné a lidské tělo je tedy souborem vibrací, ze kterého teprve následně vzniká hmota. Nevěří tomu, že by lidské vědomí mělo být nějakým způsobem ukryto v hmotě, ale právě v těchto vibracích. \n\nChopra ve svých knihách často využívá reálné vědecké principy, které však v jejich podstatě špatně interpretuje (například když tvrdí, že evoluci je možné řídit vědomím, čímž popírá, že evoluce je pouze náhodný proces), nebo užívá sporná tvrzení, že naše vědomí vytváří realitu. Chopra bývá také kritizován za propagaci kontroverzní Ajurvédy. \n"}
{"id": "1517542", "url": "https://cs.wikipedia.org/wiki?curid=1517542", "title": "Antentempel", "text": "Antentempel\n\nAntentempel (latinsky 'templum in antis') je jednou z nejstarších a nejjednodušších forem řeckého chrámu, která se používala v antice také při stavbách klenotnic.(Thesauros).\n\nSkládá se z obdélníkové místnosti (cella) se vstupním vestibulem (pronaos). Vestibul je vytvořen dvěma antami a dvěma sloupy mezi nimi. Na čelní a bočních stranách má průběžné trámy, architráv byl často nahrazen další vrstvou kamene. To jej odlišuje od naosu periptera, u kterého trám pronaosu obvykle končí na rozích ant. Za antentempel se považují Athénská klenotnice v Delfách nebo Dionýsův chrám v Milétu. Tento stavební typ převzali také Římané a tím se rozšířil po celém Středomoří až do 3. století.\n\nChrám, u něhož jsou anty také na zadní straně, které tam tvoří opistodom, se nazývá \"doppelantentempe\"l. Jestliže mezi antami chybí sloupy, jedná se o \"astylos\".\n\n\n"}
{"id": "1517543", "url": "https://cs.wikipedia.org/wiki?curid=1517543", "title": "Kanica", "text": "Kanica\n\nKanica je malá vesnička a přímořské letovisko v Chorvatsku v Šibenicko-kninské župě, spadající pod opčinu Rogoznica. Nachází se na malém poloostrově, asi 10 km jihovýchodně od Rogoznice a asi 24 km jihozápadně od Trogiru. V roce 2011 žilo v Kanici 129 obyvatel.\n\nAž do roku 2011 byla Kanica součástí nedaleké vnitrozemské vesnice Dvornica a sloužila jako její přímořská část. Sousedními letovisky jsou Sevid a Stivašnica.\n"}
{"id": "1517545", "url": "https://cs.wikipedia.org/wiki?curid=1517545", "title": "Petr Šiška", "text": "Petr Šiška\n\nPetr Šiška (* 4. května 1965 Třinec) je český zpěvák, herec, textař, moderátor, scenárista a producent.\n\nJe vystudovaný pedagog. Začínal v doprovodných kapelách Věry Špinarové a Heidi Janků. Od roku 1990 byl moderátorem Nočního proudu Československého rozhlasu a jako redaktor a moderátor spolupracoval s televizemi Cable Plus Film, TV Premiéra, TV Barrandov a Českou televizí. Moderoval pořady jako \"Cabaret\", \"Nic než pravda\", \"Všechno nebo nic\" nebo \"Snídaně s Novou\". Jako scenárista napsal scénáře a podílel se na natáčení filmů \"Muzzikanti\" a \"Když draka bolí hlava\". Pro české zpěváky napsal stovku textů, mezi nejznámější patří „Ještě, že tě lásko mám“ pro Petra Koláře, „To tehdy padal déšť“ pro Helenu Vondráčkovou či „Pokaždé“ pro Karla Gotta. Dále skládal například pro Ewu Farnou, Markétu Konvičkovou nebo Hanu Zagorovou. Petr Šiška produkuje desky Jarku Nohavicovi a má vlastní kapelu Legendy se vrací. V současnosti nejvíce spolupracuje se Šlágr TV, kde působí jako moderátor.\n\n\n"}
{"id": "1517546", "url": "https://cs.wikipedia.org/wiki?curid=1517546", "title": "Stivašnica", "text": "Stivašnica\n\nStivašnica je malá vesnička a přímořské letovisko v Chorvatsku v Šibenicko-kninské župě, spadající pod opčinu Rogoznica. Nachází se asi 11 km jihovýchodně od Rogoznice a asi 25 km jihozápadně od Trogiru. V roce 2011 žilo ve Stivašnici 47 obyvatel.\n\nAž do roku 2011 byla Stivašnica součástí sousední vesnice Ražanj.\n"}
{"id": "1517548", "url": "https://cs.wikipedia.org/wiki?curid=1517548", "title": "Kastav", "text": "Kastav\n\nKastav () je město v Chorvatsku v Přímořsko-gorskokotarské župě. Nachází se asi 6 km severozápadně od Rijeky. V roce 2011 v Kastavu žilo celkem 10 472 obyvatel, díky čemuž je druhým největším městem Přímořsko-gorskokotarské župy (po Rijece), avšak je i přes svoji samostatnost \"de facto\" předměstím Rijeky.\n\nDo roku 2011 bylo součástí opčiny dalších 7 vesnic: Brnčići, Ćikovići, Jelovičani, Jurčići, Rubeši, Spinčići a Trinajstići. Do roku 2011 byly tyto vesnice samostatné a Kastav byl pouze malým městečkem, s počtem obyvatel většinou kolem tisíce, a mnohdy i méně. V roce 2011 se však tyto vesnice do Kastavu začlenily a nyní opčina tvoří pouze jedno město, a to Kastav.\n\nKastav leží blízko k moři, ale nemá k němu přístup (ani územím opčiny), protože byl vybudován na kopci vysokém 365 m. Z Kastavu je však proto výhled na celý Kvarnerský záliv a díky historickému charakteru celého města je i Kastav oblíbenou turistickou destinací.\n"}
{"id": "1517549", "url": "https://cs.wikipedia.org/wiki?curid=1517549", "title": "Guma (vesnice)", "text": "Guma (vesnice)\n\nGuma nebo Šroma ( Гәыма nebo Гәма, გუმა - Guma, nebo შრომა - Šroma) je vesnice v Abcházii, v okrese Suchumi. Od abchazského hlavního města Suchumi je vzdálena zhruba 9 km. Obec sousedí na západě s Horní Ešerou, na východě s Akapou a na jihu s Jaštchvou. Vsí protéká řeka Gumista a západně od Gumy na březích místní čísti Kamani se nachází soutok Západní Gumisty a Východní Gumisty. Na severu od obce se rozkládá těžko prostupný Abchazský hřbet, jenž tvoří součást Velkého Kavkazu.\n\nOficiálním názvem obce je Vesnický okrsek Guma \"(rusky Гумская сельская администрация, abchazsky Гәыма ақыҭа ахадара)\". Za časů Sovětského svazu se okrsek jmenoval Šromský selsovět \"(Шромский сельсовет)\".\n\nSoučástí Gumy jsou následující části a samoty:\n\nV průběhu středověku byl v části Kaman postaven kostel zasvěcený Janu Zlatoústému, jenž v roce 407 zemřel v obci s podobným jménem na území Turecka. Zřícenina tohoto kostela prošla v 80. letech 20. století nákladnou přestavbou a na jejích základech byl postaven Kamanský klášter, v současnosti nejvýznamnější památka v této obci.\n\nJeště před nuceným odchodem abchazského obyvatelstva následkem Kavkazské války a mahadžirstva v druhé polovině 19. století Byla Guma významnou horskou obcí. Poté k roku 1881 přišli noví osadníci a nový název Michailovskoje (Михайловское) podle Michaila Alexandroviče Romanova, syna ruského cara Alexandra III.. V roce 1943 byla tato ves přejmenována na gruzínské Šroma, což v překladu do češtiny znamená \"Práce.\" V roce 1996 došlo k opětovnému přejmenování na původní Guma. \n\nV sovětské éře se Guma resp. Šroma stala prakticky gruzínskou vesnicí. Během války v Abcházii byla většina obce abchazskými vojsky a jejich spřátelenými militanty vypálena a místní části Guma a Kamani byly dějištěm krvavého masakru, jehož nebyly ušetřeny ženy, děti ani jeptišky nedávno vysvěceného kláštera. Vesnice zůstala po masakru a útěku zbytku obyvatelstva totálně vylidněna. V současnosti zde žije jen pár desítek Arménů a několik dalších osob. Po těchto událostech časem většinu území obce pohltil les a většina osad spadajících pod Gumu prakticky zanikla.\n\nDle nejnovějšího sčítání lidu z roku 2011 je počet obyvatel této obce 38 a jejich složení následovné:\n\n\nPřed válkou v Abcházii žilo v obci bez přičleněných vesniček 1895 obyvatel. V celém Šromském selsovětu žilo 2050 obyvatel.\n\n"}
{"id": "1517553", "url": "https://cs.wikipedia.org/wiki?curid=1517553", "title": "Patriarchální exarchát v Damašku", "text": "Patriarchální exarchát v Damašku\n\nPatriarchální exarchát v Damašku je exarchát arménské katolické církve nacházející se v Sýrii.\n\nExarchát zahrnuje všechny věřící arménské katolické církve nacházející se v Damašku.\n\nExarchátním sídlem je město Damašek, kde se nachází jediná farnost s kostelem Panny Marie Královny světa. \n\nK roku 2015 měl 4 500 věřících, 1 řeholního kněze, 1 řeholníka a 3 řeholnice.\n\nArménská komunita zde žije od roku 1763.\n\nExarchát byl zřízen 6. listopadu 1984.\n\n\n"}
{"id": "1517557", "url": "https://cs.wikipedia.org/wiki?curid=1517557", "title": "Farinata", "text": "Farinata\n\nFarinata (v janovském nářečí \"fainâ\") je druh slaného koláče pocházející z italské kuchyně. Recept vznikl v oblasti Ligurie, rozšířil se však také do dalších částí Itálie (Toskánsko, Sardinie) i do Jižní Ameriky. V jihovýchodní Francii je obdobné jídlo známé pod názvem \"socca\". \n\nPodobné placky byly pokrmem prostého lidu již v antických dobách, ale legenda připisuje vznik pokrmu námořní bitvě u Melorie v roce 1284, kdy se na jedné lodi janovské flotily v bouři smíchala mouka a olej s mořskou vodou a uschla na slunci; z nouze se námořníci museli živit vzniklou hmotou, která jim však překvapivě zachutnala. Název pokrmu je odvozen od italského slova \"farina\" (mouka).\n\nFarinata se připravuje z cizrnové mouky, olivového oleje, vody a soli. Základní suroviny je možno podle chuti doplnit různým kořením, rozmarýnem, cibulí, česnekem, artyčoky nebo sýrem. Řídké těsto se pak nalije na měděnou pánev a v rozpálené troubě se z něj rychle upeče placka o výšce 0,5–1 cm. Hotová farinata se nakrájí na dílky a může se jíst samotná nebo s různými omáčkami a pomazánkami, často se k ní podávají také ryby, sýry, uzeniny nebo lilek, zapíjí se vínem, zpravidla růžovým. Po vychladnutí může sloužit místo pečiva, osmažené kousky farinaty se také používají jako krutony do salátů nebo polévek. Farinata se v Itálii prodává na ulicích jako rychlé občerstvení, dá se také koupit v obchodech jako polotovar.\n\nKrajovou variantou je \"farinata bianca\" neboli \"turtellassu\", která se připravuje v Savoně a v níž se většina cizrnové mouky nahrazuje moukou pšeničnou.\n\n"}
{"id": "1517559", "url": "https://cs.wikipedia.org/wiki?curid=1517559", "title": "Třída Acre", "text": "Třída Acre\n\nTřída Acre byla třída torpédoborců brazilského námořnictva. Konstrukčně vycházela z britských torpédoborců třídy \"G a H\". Celkem bylo postaveno šest jednotek této třídy. Ve službě byly v letech 1949–1974. Všechny byly vyřazeny.\n\nBrazilské námořnictvo objednalo u britských loděnic stavbu šesti torpédoborců třídy \"Jurua\", které byly verzí britské třídy \"G a H\". Po vypuknutí války byly torpédoborce zrekvírovány a zařazeny do britského námořnictva jako třída \"Havant\". Brazílie následně rozhodla o stavbě šesti obdobných plavidel v domácích loděnicích. Konstrukce byla ovlivněna také soudobými americkými torpdoborci (třída \"Acre\" například měla jen jeden komín). Celou třídu \"Acre\" postavila brazilská loděnice Arsenal de Marinha v Rio de Janeiru. Kýly všech plavidel byly založeny roku 1940, stavba se však kvůli řadě obtíží velmi protáhla a poslední torpédoborec této třídy byl do služby přijat v prosinci 1951.\n\nJednotky třídy \"Acre\":\nVýzbroj, radary a systém řízení palby pocházely z USA. Výzbroj \"Acre\" tvořily čtyři 127mm kanóny v jednohlavňových postaveních, šest 20mm kanónů (\"Ajuricaba\" nesla dva 40mm kanóny a čtyři 20mm kanóny), dva trojhlavňové 533mm torpédomety, dále dvě skluzavky a dva vrhače hlubinných pum. Pohonný systém tvořily tři kotle Babcock & Wilcox a dvě sady turbín General Electric o výkonu 34 600 hp, pohánějící dva lodní šrouby. Nejvyšší rychlost dosahovala 33,5 uzlu. Dosah byl 6000 námořních mil při rychlosti 15 uzlů.\n\nPlavidla druhé skupiny se lišila instalací čtyřhlavňových torpédometů a výkonnějším pohonným systémem. Ten tvořily tři kotle Babcock & Wilcox a dvě sady turbín Westinghouse o výkonu 45 000 hp, pohánějící dva lodní šrouby. Nejvyšší rychlost dosahovala 36 uzlů. Dosah byl 6000 námořních mil při rychlosti 15 uzlů.\n\nBěhem služby byly vybaveny radary SPS-6 a SPS-10. Posílena byla protiletadlová a protiponorková výzbroj. Torpédoborce tak nesly tři 127mm kanóny, čtyři 40mm kanóny, čtyři 20mm kanóny, 533mm torpédomety, dále osm vrhačů a dvě skluzavky hlubinných pum.\n\n"}
{"id": "1517560", "url": "https://cs.wikipedia.org/wiki?curid=1517560", "title": "Třída Marcílio Dias", "text": "Třída Marcílio Dias\n\nTřída Marcílio Dias byla třída torpédoborců brazilského námořnictva. Konstrukčně vycházela z amerických torpédoborců třídy \"Mahan\". Celkem byly postaveny tři jednotky této třídy. Ve službě byly v letech 1943–1972. Všechny byly vyřazeny.\n\nTrojice torpédoborců této třídy byla postavena na základě amerického projektu brazilskými loděnicemi Arsenal de Marinha v Rio de Janeiru. Z USA byla rovněž dodána řada klíčových komponentů, například pohonný systém, výzbroj a sonar. Stavba proběhla v letech 1937–1943. Původně měly nést pět 127mm kanónů a tři čtyřhlavňové torpédomety, během stavby ale byla tato výzbroj oslabena a naopak posílena protiletadlová výzbroj plavidel.\n\nJednotky třídy \"Marcílio Dias\":\nVýzbroj tvořily čtyři 127mm kanóny v jednohlavňových postaveních, čtyři 40mm kanóny, čtyři 20mm kanóny a čtyřhlavňový 533mm torpédomet. Pohonný systém tvořily čtyři kotle Babcock & Wilcox a dvě parní turbíny General Electric o výkonu 42 800 hp, pohánějící dva lodní šrouby. Nejvyšší rychlost dosahovala 36,5 uzlů. Dosah byl 6000 námořních mil při rychlosti 15 uzlů.\n\nProtiponorková výzbroj byla během služby posílena o dva salvové vrhače hlubinných pum Hedgehog umístěné před můstkem. Na torpédoborci \"Mariz e Barros\" byl roku 1966 instalován čtyřnásobný protiletadlový raketový komplet Sea Cat. Systém nahradil jeden ze 127mm kanónů.\n\n"}
{"id": "1517567", "url": "https://cs.wikipedia.org/wiki?curid=1517567", "title": "Polygonová síť", "text": "Polygonová síť\n\nPolygonová síť (anglicky \"polygon mesh\") je souhrn vrcholů, hran a ploch, které definují tvar mnohostěnného objektu ve 3D počítačové grafice a geometrickém modelování těles. Plochy se obvykle skládají z trojúhelníků (trojúhelníková síť), čtyřúhelníků nebo jiných jednoduchých konvexních polygonů, protože to zjednodušuje vykreslování, ale může být také složeno z obecnějších konkávních polygonů nebo polygonů s otvory.\n\nStudium polygonových sítí je velké podpole počítačové grafiky a geometrického modelování. Polygonové sítě jsou rozšířené v prostorových animacích a vizualizacích pro vizuální a zábavní účely včetně animovaných filmů, efektů a videoher.\n\nV kontextu geometrického modelování jedna z hlavních alternativ pro polygonové sítě je model NURBS, který se zaměřuje na matematickou preciznost modelu pro průmyslové účely jako např. computer aided engineering, computer aided design a computer aided manufacturing, namísto jednoduchosti a rychlosti, pro které jsou vhodnější polygonové sítě.\n"}
{"id": "1517574", "url": "https://cs.wikipedia.org/wiki?curid=1517574", "title": "Sia-men (ostrov)", "text": "Sia-men (ostrov)\n\nOstrov Sia-men (, dříve \"Amoy\") je ostrov v Sia-menu v provincii Fu-ťien v Čínské lidové republice. Leží v jižní části města v zálivu Tchajwanského průlivu a ze správního hlediska jej tvoří siamenské městské obvody Chu-li a S’-ming.\n\nPlocha ostrova je bezmála 156 čtverečních kilometrů a žijí na něm bezmála dva miliony obyvatel.\n\nU severního břehu ostrova leží mezinárodní letiště Sia-men Kao-čchi, v jižní části ostrova je hlavní kampus Siamenské univerzity.\n"}
{"id": "1517577", "url": "https://cs.wikipedia.org/wiki?curid=1517577", "title": "Hôpital Raymond-Poincaré", "text": "Hôpital Raymond-Poincaré\n\nHôpital Raymond-Poincaré je veřejná fakultní nemocnice v Garches.\n\nTato součást \"Assistance publique – Hôpitaux de Paris\" a výukové nemocnice Univerzita Versailles Saint Quentin en Yvelines.\n\nByla založena v roce 1936.\n"}
{"id": "1517578", "url": "https://cs.wikipedia.org/wiki?curid=1517578", "title": "Stubborn Heart", "text": "Stubborn Heart\n\nStubborn Heart je první studiové album amerického spisovatele a zpěváka Larryho „Ratso“ Slomana. Vydáno bylo 5. dubna 2019 společností Lucky Number, a to jako na kompaktním disku, tak i na gramofonové desce. Výrazný podíl na albu má Vincent Cacchione, který jej produkoval a obsluhuje řadu nástrojů. Dále na desce hráli či zpívali například Warren Ellis, Sharon Robinson a Shilpa Ray. Australský zpěvák Nick Cave se Slomanem zpívá v duetu „Our Lady of Light“. Kromě osmi písní, na kterých se Sloman podílel jako spoluautor (ve dvou případech samostatný autor), obsahuje deska také coververzi písně „Sad Eyed Lady of the Lowlands“ od Boba Dylana. Na albu se nachází také tři písně, které Sloman v osmdesátých letech napsal ve spolupráci s hudebníkem Johnem Calem. Text jedné z nich, nazvané „Caribbean Sunset“, bylo pozměněn, aby obsahoval také ženský pohled (tu část v písni zpívá Imani Coppola). Tato píseň původně vyšla na Caleově albu \"Caribbean Sunset\" (1984), „Dying on the Vine“ pochází z alba \"Artificial Intelligence\" (1985), zatímco píseň „Living in Moonlight“ hrál Cale v té době pouze při koncertech. Píseň „Living in Moonlight“ obsahuje sampl slov \"Listen to them, children of the night, what music they make!\" z filmu \"Dracula\" (1931) režiséra Toda Browninga.\n\n"}
{"id": "1517579", "url": "https://cs.wikipedia.org/wiki?curid=1517579", "title": "À vendre", "text": "À vendre\n\nÀ vendre je francouzské filmové drama z roku 1998, které natočila režisérka Laetitia Massonová podle vlastního scénáře. Pojednává o mladé ženě jménem France Robert (Sandrine Kiberlain), která se ztratí v den své svatby. Její snoubenec Pierre (Jean-François Stévenin) si najme detektiva (Sergio Castellitto), který ji má najít. Dále ve filmu hrají například Aurore Clément, Chiara Mastroianni a Roschdy Zem. Kiberlain byla za svou roli nominována na Césara pro nejlepší herečku. Snímek byl uveden v sekci Un certain regard na 51. ročníku Filmového festivalu v Cannes v květnu 1998. Do francouzských kin byl uveden v srpnu toho roku. Rovněž byl promítán na filmových festivalech v Torontu, Chicagu či Soluni.\n\n"}
{"id": "1517582", "url": "https://cs.wikipedia.org/wiki?curid=1517582", "title": "Zlatý hřeb", "text": "Zlatý hřeb\n\nZlatý hřeb, známý též jako Poslední hřeb) je obřadní hřeb ze zlata o ryzosti 17,6 karátů, který prezident železničních společností Southern Pacific Railroad a Central Pacific Leland Stanford slavnostně zatloukl do pražce, aby tak propojil úseky Centrální pacifické železnice a Union Pacific Railroad do První transkontinentální železnice protínající celé Spojené státy. Stalo se tak 10. května 1869 v oblasti Promontory Summit v Utahu.\n\nV angličtině se od té doby termín „poslední hřeb“ používá k obvykle slavnostnímu závěrečnému aktu dokončení nové železnice, zejména v případech, kdy se trať staví ze dvou různých bodů směrem k místu setkání. Originální zlatý hřeb je dnes vystaven v Uměleckém centru Iris a B. Geralda Cantorových na Stanfordově univerzitě ve Stanfordu nedaleko Palo Alta v Kalifornii.\n\nV češtině se rčení zlatý hřeb obvykle používá k označení vrcholné části něčeho, např. programu. \n"}
{"id": "1517583", "url": "https://cs.wikipedia.org/wiki?curid=1517583", "title": "Dějiny Mongolska", "text": "Dějiny Mongolska\n\nDějiny Mongolska jsou dějinami území současného Státu Mongolsko, a také výpadů mongolských kmenů do okolních zemí, které byly v minulosti velmi četné. Mongolské dějiny jsou silně provázány s dějinami Číny, nezřídka bylo mongolské a čínské území součástí jednoho státního celku.\n\nOd třetího století př. n. l. se rozvíjely na území Mongolska tzv. nomádské říše. K prvním patřila říše Siungnuů, jež existovala od 3. století př. n. l. do 1. století, dále konfederace Sien-pej s ústřední rolí kmene Tabgačů (asi 93–234), Žoužanský chanát (330–555) a Turkutský kaganát (552–744). Velké území ovládli v 10. století Kitani a založili Říši Liao (907–1125). Roku 1206 pak sjednotil mnoho různorodých kočovných kmenů Čingischán a založil velmi expanzivní Mongolskou říši (1206–1368). Ta ovládla rozsáhlá území od východní Evropy až po nejjižnější a nejvýchodnější části současné Číny. Je označována za druhou největší říši historie, někdy dokonce za první. Pod její vládou žilo 100 milionů lidí. Mongolové se též pokoušeli dobýt Indii, Japonsko, Jávu a Egypt, ale neúspěšně. Při jejich nájezdech zemřelo více než 40 milionů lidí. V letech 1260 až 1264, v době Kublajchánova nástupu na trůn, proběhla válka o dědictví a Čagatajská říše a Zlatá horda odmítly uznat Kublaje vládcem. Po jeho smrti se říše definitivně rozdělila na čtyři nezávislé celky, a to na Čagatajskou říši, říši Ílchánů, Jüanskou říši a Zlatou hordu. Během 14. století se většina z těchto chanátů rozpadla.\n\nV dobách největší expanze se na území centrálního Mongolska rozšířil buddhismus, ovšem po pádu říše ustoupil zase tradičním šamanským kultům. Buddhismus se znovu začal šířit až v 16. a 17. století, na jehož konci se území dnešního Mongolska stalo součástí státu založeného Mandžui, Říše Čching. Ta nakonec absorbovala i Čínu (Říši Ming). Zapojení do velkého čínského státu mongolskou kulturu silně ovlivnilo a vedlo k počínštění, přesto se zachovalo vědomí mongolské výlučnosti. Když říše Čching roku 1911 padla, Mongolové vyhlásili nezávislost, o níž však museli vojensky bojovat až do roku 1921. Boj o mezinárodní uznání, kterému Číňané bránili, trval ještě déle, prakticky až do roku 1945. Potřeba ochrany proti čínskému tlaku vedla k hledání nového silného spojence a ochránce – Ruska. Kvůli tomuto spojenectví Mongolové již roku 1924 vyhlásili Mongolskou lidovou republiku, která měla fungovat podle sovětského vzoru. V letech 1990–1992 byl však komunistický systém opuštěn ve prospěch demokracie a volného trhu.\n\nPoté, co před 50 milióny let indická tektonická deska narazila do euroasijské, vznikly jejím tlakem postupně Himaláje, nejvyšší pohoří světa. Ty zablokovaly pronikání teplého a vlhkého vzduchu do střední Asie, což vytvořilo značně suchou oblast, byť ještě před několika stovkami let byla mnohem méně suchá než dnes. Oblast tedy byla relativně nevhodná pro pravěké lidské osídlení, díky čemuž fosilií prvních lidí není na území Mongolska mnoho. Odborníci nicméně předpokládají, že by homo erectus mohl obývat Mongolsko již před 800 000 lety, byť fosílie to potvrzující nebyly dosud nalezeny, na rozdíl od kamenných nástrojů, které se našly na jihu pouště Gobi a byly právě do období 800 000 let př. n. l. datovány.\n\nDůležitými prehistorickými pozůstatky jsou paleolitické jeskynní malby v jeskyni Choid Tsencheriin (Modrá jeskyně) v provincii Chovd a v jeskyni Tsagaan (Bílá jeskyně) v provincii Bajanchongor. V provincii Dornod byl doložen nejstarší přechod k zemědělství na mongolském území. Nejstarší rozpoznávanou kulturou je tzv. kultura plochých mohyl z pozdní doby bronzové a rané doby železné. Typickým artefaktem této kultury byly krom mohyl, jež jí daly jméno, tzv. jelení kameny (někdy zvané též sobí kameny), které připomínají evropské menhiry, ale jsou opracované, někdy vyhlazené a občas i ozdobené rytinami. Existují ovšem i teorie posouvající vznik jeleních kamenů mnohem blíže k současnosti, do 7. nebo 8. století př. n. l. Většina jeleních kamenů se vyskytuje v blízkosti hrobů, z čehož archeologové usuzují, že šlo o jakési strážce mrtvých, ale názorů v této věci je mnohem víc. Patrně vztyčování kamenů nějak souviselo se šamanismem, který byl nejvýznamnějším rysem duchovního života Mongolska až do středověku. V Mongolsku je známo asi 700 těchto megalitů, celkem po světě jich je známo asi 900 (další naleziště jsou zejména v Rusku na Sibiři). Obrovský pohřební komplex z doby železné (z 5.–3. století př. n. l.) byl objeven poblíž Ulángomu.\n\nHistoriografie 19. století předpokládala, že Skytové a mezi nimi zvláště Sakové (někdy klasifikováni jako Indoskythové) pocházejí z Mongolska a jsou příbuzní Mongolů a Protomongolů. To dnes věda většinou popírá, ale pokusy spojit zvláště rytiny na jeleních kamenech se Skyty se pravidelně vracejí. Zcela nevědeckou tato stopa není, protože v 5. a 6. století v západním Mongolsku malá komunita Skytů skutečně žila. Etnický základ Mongolů je ostatně dosti různorodý. Krom Protomongolů tu byly tzv. euroasijští nomádi, kteří sídlili ve stepích střední Asie. Na západě dnešního Mongolska žili v pravěku a na počátku starověku kmeny turkické, na východě tunguzské. Okolo 8. století př. n. l. se v západním Mongolsku usadili Indoevropané, buď šlo o zmíněné Skyty, nebo kmen zvaný Jüe-č’ (který později sehrál významnou dějinnou úlohu mnohem jižněji, jako klíčové etnikum Kušánské říše). Různorodost kmenů se dlouho uchovávala, „identitární revoluci“ způsobil až ve středověku Čingischán. Typická byla též značná pohyblivost kmenů.\n\nZa první nadkmenový státní útvar na mongolském území lze považovat nadkmenový svaz vytvořený na začátku 3. století př. n. l. Siungnui, kmenem, o jehož původu se vedou spory, ale většinou je označován za turkický. Tento kmen původně sídlil ve stepní oblasti Ordos (na dnešních hranicích Mongolska a Číny), odkud jej roku 215 př. n. l. vytlačila na sever armáda čínské říše Čchin. O několik let později siungnuského vládce, šan-jüa Tchou-mana svrhl jeho syn Mo-tu (vládl 209–174 př. n. l.), který se stal zakladatelem říše, když si podrobil kmenový svaz východních Chuů ve východním Mongolsku a Mandžusku, jihosibiřské Ting-lingy a Jüe-č’y v Kan-su a Tarimu. Siungnuové tak získali převahu v široké oblasti mezi Sibiří a Čínou. Největší problémy jim způsobovala čínská říše Chan, vzájemné nájezdy nebyly výjimkou. Říše Chan nakonec získala v dlouhých válkách, především za císaře Wu-tiho (vládl 141–87 př. n. l.) nad Siungnuy převahu, a ti se od poloviny 1. století př. n. l. stali na Chanech závislými. V souvislosti s občanskou válkou v Číně na přelomu letopočtu (Wang Mang) se Siungnuům podařilo získat nezávislost, ale od poloviny 1. století se rozdělili na severní a jižní, přičemž jižní Siungnuové se usadili podél čínských hranic a stali se chanskými vazaly. Severní Siungnuové podlehli v bojích se svými sousedy a ustoupili do Džungarska, mongolské stepi poté ovládli Sien-pejové. V polovině 2. století Siungnuové odešli i z Džungarska. Část se usadila v Sedmiříčí, kde založili stát Jüe-pan, v 80. letech 5. století zničený Teleuty. Jiná skupina patrně odešla dále na západní Sibiř, kde smíšením s ugrickými kmeny dali vzniknout Hunům.\n\nNa území Siungnů se přesunuli Sien-pejové, severní větev Dunžuů, patrně proto-mongolská skupina zaznamenaná čínskými historiky (odtud její čínské označení). Sien-pejové významně posílili v 1. století, roku 147 pak založil jejich stát (či nadkmenový svaz) král Tanšihuai.\n\nKrálovství Sien-pej pak úspěšně odrazilo invazi dynastie Chan v roce 167 a dobylo oblasti severní Číny v roce 180. Je známo, že vládce státu Sien-pej nebyl dědičný a byl volen kongresem šlechty. Kromě rozsáhlého chovu hospodářských zvířat se Sien-pejové věnovali i zemědělství a řemeslům, což nebylo mezi mongolskými kočovníky obvyklé. Konfederace existovala zhruba do roku 234, ale Sien-pejové ovlivňovali oblast i nadále. Patřili ke kmenům, kteří roku 317 provedli mohutnou invazi do Číny. Celá Čína na sever od řeky Jang-c’-ťiang byla zabrána kočovníky. Invaze skončila však naprostým chaosem, když kočovné kmeny začaly bojovat mezi sebou.\n\nNejvíce se v Číně prosadil jeden z kmenů sien-pejské konfederace, Tabgačové. Ti na hranici s Čínou dokázali udržet vlastní stát v letech 386–581. Později byl kmen počínštěn a přijal jméno Jüan. Stát je znám jako Severní Wej.\n\nK sien-pejské federaci patřili i Žoužanové. I ti se nakonec zmohli na vlastní stát. Existoval v letech 330–555 jako Žoužanský chanát a byl severním sousedem Tabgačů (s nimiž vedl vleklé boje). Byli to patrně Žoužanové, kteří jako první použili později známý titul „chán“. Jejich chanát ovládl území Mongolska, východní Kazachstán, Kan-su, části severovýchodní Číny a jižní Sibiř. Heftalité (někdy zvaní Bílí Hunové) byli vazaly Žoužanů celé století. Stát nakonec zahubila vzpoura Turkutů (zvaných též Modří či Orchonští Turci) v roce 552. Turkuti chanát definitivně porazili roku 555, což značilo jeho konec. Sami Turkuti pak založili Turkutský kaganát, nový klíčový stát v oblasti.\n\nTurkuti, žijící na jižní Altaji, dlouho sloužili Žoužanům jako kováři, jejich vzpoura je proto často nazývána „kovářskou“. Povstání vedl Bumin, který se pak stal i zakladatelem nového státu, Turkutského kaganátu, jenž se stal nejmocnější silou ve střední Asii. Bumin byl zván též Ašına Tumen, odtud název jeho dynastie: Ašinovci. Udělil si titul \"illig-kagan\" (král králů). Za hlavní město Bumin zvolil Ordu Balık, bývalé hlavní město Siungnuů.\n\nRoku 581 zastavila výpady Turkutů do Číny dynastie Suej, čímž začala vleklá válka. Suej dokázala kaganát i rozštěpit na východní a západní roku 583. O rok později uznal kaganát podřízenost Suejům, nicméně roku 615 se Turkuti znovu vzbouřili. Vnitřní boj mezi turkickými šlechtici vedl k jejich porážce čínskou dynastií Tchang (vládla 618–906) v roce 630. V letech 629 až 648 vymazala tchangovská Čína moc Turkutů severně od Gobi. V letech 641 až 648 Tchangové dobyli i západní část kaganátu, který se tak téměř rozpadl. Povstání z roku 682, vedené Kutulukem a Tonjukukem, mu však vdechlo nový život. Turkutský vojevůdce Tardu v roce 701 oblehl tehdejší čínské hlavní město Čchang-an (dnešní Si-an). Nedobyl ho ovšem a krátce na to se kaganát znovu rozpadl, přičemž nejmocnější pak byla jeho východní část. Zcela rozdrcena byla turkutská říše roku 744 spojenými silami Číňanů, Ujgurského kaganátu a některých kočovných kmenů.\n\nUjgurský kaganát byl rovněž turkutským státem (obyvatelé hovořili stejným jazykem jako Turkuti, etnická návaznost zde zřejmě nebyla). Existoval v letech 742–848. Byl ovládán kmenovou šlechtou Orchonských Ujgurů. Říše přetrvala do poloviny 9. století, kdy roku 840, po dvou desetiletích válek s Jenisejskými Kyrgyzy, byla zničena. Pod kyrgyzským tlakem opustili Ujgurové Orchonském údolí a stěhovali se na jih do Číny, Východního Turkestánu a západně od něho, kde utvořili několik meších státečků.\n\nV 10. století se nejmocnějším mongolským kmenem stali Kitani, jež se kdysi, asi ve 4. století, oddělili od Sien-pejů a dlouho byli vazaly Číňanů, Turkutů a Ujgurů. Kitani ovládli území táhnoucí se od Koreje na východě až po pohoří Altaj na západě. Podmanili si také část severní Číny, kde založili říši Liao, jež existovala v letech 907–1125. (Podle jména kmene se dokonce Číně dlouho v Evropě říkalo Kitaj, tento pojem je ostatně dodnes používaný v ruské jazykové oblasti).\n\nZakladatelem královské dynastie Liao byl Kitan Jie-lü A-pao-ťi (vládl 907–926), který krom Mongolska a severní Číny brzy ovládl i Mandžusko, kde si podrobil Tataby a stát Parhe (926). Ovládl i Džürčeny v Přímoří. Tribut Liau platila dokonce čínská dynastie Sung i korejská dynastie Korjo. Nicméně je zřejmé, že zatímco ze severu na jih proudila moc a síla, z jihu na sever kultura a Kitani se v průběhu doby počínštili, přijali dokonce budhismus. Mongolsko-čínské kulturní napětí naplňovalo i politický život Liaa, vedl se neustálý spor o způsob hledání nového panovníka – zda upřednostnit dle čínského zvyku dědičnost trůnu, nebo mongolskou volbu nejschopnějšího ze šlechticů, což je tradice doložená u řady kočovnických nadkmenových svazů. Napětí vedlo jeden čas dokonce k vytvoření dvou vlád – jedna spravovala jih státu podle čínských úředních metod, sever byl spravován dle kočovnické tradice.\n\nŘíše Liao zanikla roku 1125 po vzpouře Džürčenů. Část Kitanů pak odešla na západ, kde pod vedením Jie-lü Ta-š' porazila muslimské Karachány a založila Karakitanský chanát s centrem v Balasagunu. Ten existoval do roku 1218, kdy ho dobyl Čingischán. Další část Kitanů v severní Číně zůstala a tvořila elitní jednotky v armádách dynastií Ťin a Juan.\n\nVůdce několika mongolských kmenů Chabulchán porazil v letech 1125-1139 Džürčeny. Díky tomu mohl vzniknout státní celek nazývaný Chamag Mongol. Chabulchánův vnuk Jesugej byl však poražen a zavražděn Tatary. Jeho syn Temüdžin se stal vyhnancem, podle některých zdrojů dokonce načas otrokem. Sňatek s manželkou Borte, z velmi vznešené rodiny z kmene Kerejtů, mu však dodal společenskou prestiž. Je zajímavé, že Kerejtové byli křesťané, což dalo vzniknout v Evropě fámě, že Čingischán je křesťan, ba bájný kníže Jan seslaný křesťanům na pomoc v boji s muslimy. Podle některých badatelů mohly tyto pověsti dokonce částečně za pozdější snadný průnik Mongolů do Evropy a nepřipravenost křesťanských armád na ně.\n\nTemüdžin se postavil do čela Kerejtů a od roku 1200 začal připravovat sérii smluv mezi jednotlivými mongolskými kmeny. Roku 1206 je sjednotil a byl zvolen sněmem kurultajem Nejvyšším vládcem - Čingischánem. Pod tímto označením pak vstoupil do světových dějin, jakkoli jde v podstatě o titul. Jím takto založená Mongolská říše otevřela zlatou éru mongolských dějin a ovlivnila i dějiny světové, ačkoli existovala pouhých 160 let (1206-1368). Čingischán je znám především jako dobyvatel, ale byl též velkým reformátorem mongolské společnosti - namísto chaosu a svévole místních náčelníků nastoupila železná kázeň. V kombinaci s tradiční kočovnickou dobyvačností tím vznikla jedna z nejexpanzivnějších říší světa.\n\nExpanzi zahájil Čingischán roku 1211. V roce 1215 dobyl Peking, o dva roky později karakitanský kaganát, v letech 1218-1224 vyplenil Chórezmskou říši. Mezitím vojevůdci Sübetej a Džebe napadli Kavkaz, porazili Kumány a v roce 1223 v bitvě na řece Kalce i vojska kyjevského velkoknížete Mstislava III. To Mongolům otevřelo cestu na Krym a na Ukrajinu. Síla Čingischánovy armády spočívala ve vynikající jízdě, perfektně vycvičených lučištnících, odolném druhu koní, rychlých přesunech a obléhacích strojích, které si Mongolové nechali stavět cizími inženýry.\n\nČingischán zemřel roku 1227, během tažení proti čínské dynastii Ťin. Jeho nástupcem se stal jeho třetí syn Ögedej. Ten založil nové hlavní město Charchorin (Karakorum). Leželo na řece Orchon a mělo 1000 jurt. Roku 1235 založil též poštovní službu.\n\nZa jeho vlády pokračovala expanze, západní jednotky (jimž ovšem sám Ogedej nevelel) ovládly Kyjevskou Rus a roku 1241 vstoupily do Polska a Uher (viz též Mongolský vpád do Evropy). Po bitvě u Lehnice (do níž český král Václav I. nedorazil včas) pak mongolská vojska protáhla Moravou (s největší pravděpodobností bez vojenského střetnutí na českém území, ačkoli toto střetnutí je popsáno v legendách), aby se spojila s Mongoly v Uhrách. Zde se vojska dozvěděla o Ogedejově smrti (1241) a stáhla se zpět do Asie.\n\nRoku 1260 byl zvolen Velkým chánem Čingischánův vnuk Kublaj. Ten dobyl říši Sung na jihu Číny a založil zde novou dynastii (Jüan). Čínu však nejen dobyl, rozhodl se učinit z ní centrum nové říše. V roce 1264 opustil Karakorum a hlavní město přemístil do Chánbalyku (dnešní Peking). V roce 1271 se prohlásil čínským císařem a čínština byla vyhlášena za \"státní jazyk\", v němž mají komunikovat všechny národy mongolské říše. Toto \"počínštění\" bylo odrazem tradičního mongolského dilematu (stará usedlá čínská kultura, nebo dynamická kultura stepní). Kublajova volba mu nadělala v říši mnoho nepřátel a podílela se na jejím rozklížení.\n\nSouvisela patrně i s jeho buddhismem, z nějž ostatně učinil státní náboženství. Kublaj byl tolerantní i ke křesťanům (zejména nestoriánům, což byl směr vyznávaný již Kerejty). Vlídně přijal i známého benátského cestovatele Marca Pola (1275–1292). Což neznamenalo, že by se zřekl dobyvačnosti - v letech 1277–1289 dobyl Koreu, Vietnam i Barmu. Naopak se mu nepodařilo dobýt Japonsko (vznikl tehdy mýtus o kamikaze, božském větru, který prý Kublajova vojska zastavil).\n\nUž během Kublajova života se říše rozpadla na čtyři části, Zlatou hordu s centrem kolem řeky Volhy (dosti ovlivnila ruské dějiny), Čagatajskou říši ve střední Asii, Ílchanát (dnešní Írán, Turecko a Sýrie) a Kublajovu Jüanskou říši (Čína, Mongolsko).\n\nDatum definitivního konce říše je uváděno různě, ale nejčastěji je to rok 1368, kdy byli Mongolové vyhnáni z Číny rolnickými povstalci (tzv. rudými turbany). Po stažení na mongolské území pak nastala demoralizace a vypukly boje mezi jednotlivými kmeny. V roce 1380 vtrhla do Mongolska čínská armáda a roku 1388 srovnala Karakorum se zemí. Podle některých teorií mohla k zániku říše přispět i morová nákaza.\n\nMongolská říše bývá uváděna jako největší impérium dějin (někdy jako druhé za Britskou říší). Na vrcholu své moci ovládala 100 milionů obyvatel. Odhaduje se však také, že během výpadů Mongolské říše 30-60 miliónů lidí zemřelo. Například počet obyvatel Číny klesl během mongolské nadvlády o polovinu. Pozoruhodné též je, jak rychle se i následnické chanáty Mongolské říše zhroutily, jak málo po nich zůstalo a jak křehkou se moc na chvilku nejmocnější říše světa ukázala.\n\nV jižní Číně po ústupu Jüanů zůstalo asi 250 000 Mongolů. Mnoho z nich Číňané zabili. Na konci 14. století bylo Mongolsko rozděleno na dvě části: západní Mongolsko (Ojrati) a východní Mongolsko (Chalchové, Bagruti, Burjati). Obě části bojovaly o nadvládu.\n\nChaos po rozpadu nástupnických chanátů se pokusil rozehnat ojratský vládce Esen-tajši v polovině 15. století, když ovládl východ a zemi znovu sjednotil. Dal na chvíli vzpomenout na staré časy, když roku 1449 zaútočil na mingskou Čínu (bezprostřední záminkou k válce bylo odmítnutí Esenovy žádosti o císařskou princeznu pro jeho syna). Roku 1449 v bitvě u Tchu-mu zajal Esen čínského císaře Jing-cunga. Číňané však vybrali nového císaře Ťing-tchaje a za starého nehodlali nic vyměnit. Překvapený Esen tak svého vítězství nijak nevyužil. Za svého nástupce poté Esen vybral staršího syna Amasandže. To vyvolalo vzpouru části Ojratů vedenou Alag Temürem. V následující bitvě byl Esen poražen a brzy zahynul. Mongolsko pak zažilo další éru rozvratu.\n\nDalším sjednotitelem se stal roku 1480 Chalch Dajan-chán (tak jako u Čingischána jde v podstatě o titul, ale tradice ho zapsala do učebnic takto; jeho jméno jinak znělo Bátú Möngke). Velkou politickou i vojenskou úlohu při sjednocování kmenů sehrála i jeho manželka Manduchaj, právě ona porazila Ojraty. V letech 1514 a 1517 provedl Dajan-Chán velký nájezd na mingskou Čínu. Nájezd z roku 1517 skončil třídenní bitvou s čínskou armádou, jíž osobně velel císař Čeng-te. Přes velké ztráty Číňané zvítězili a Mongoly ze svého území vyhnali. Pro své syny Dajan-chán rozdělil Mongolsko do šesti tzv. tümenů, čímž vznikl decentralizovaný systém vlády, který se udržel až do třicátých let 17. století. Znamenal ovšem rostoucí vliv Číny.\n\nKulturně nejvlivnější z tumenských knížat byl Dajan-chánův vnuk Altan-chán (vládl 1507–1582), který sehrál zásadní roli při šíření buddhismu v Mongolsku, který začal být zván severním buddhismem a vytvořil si osobitou tradici, inspirovanou značně buddhismem tibetským (Tibeťané sehráli roli již při prvotním pronikání buddhismu do Mongolska ve 13. století). Roku 1577 pozval Altan-chán do Mongolska tibetskou buddhistickou sektu Gelugpa, zvanou též Sekta žlutých čepic. Vedl ji Sonana Gjamčo. Ten neváhal Altan-chána „propagandisticky“ podpořit šířením názoru, že je reinkarnací Kublaje. Altan-chán na oplátku udělil Sonan Gjemčovi titul dalajláma (zpětně byl označen za 3. dalajlámu). Sekta pak získala více mongolský (a politický) charakter, když Gjamča nahradil rodilý Mongol a Altan-chánův vnuk Jontan Gjemčo. To nicméně pomohlo k velmi rychlému šíření buddhismu v Mongolsku. Kulturní vliv sekty byl mimořádný, neboť mniši začali překládat tibetské a sanskrtské buddhistické texty do mongolštiny, čímž ustavili spisovnou mongolštinu a pomohli rozvinout mongolskou literaturu.\n\nV 17. století se velkou osobností této linie stal mnich Dzanabadzar, někdy zvaný „asijský Leonardo“. Byl sochařem, malířem, básníkem, vědcem i teologem. Založil též klášter Ribogedžiling, kolem kterého nakonec vyrostlo dnešní hlavní město Ulánbátar. Dzanabadzar byl dlouho příznivcem připojení Mongolska k Číně (za jeho života k němu de facto již docházelo). Když tento názor později přehodnotil, byl v Číně, roku 1723, patrně zavražděn. Byly takto zasazeny zárodky čínské nedůvěry k dalajlámům z Mongolska, což vedlo k tomu, že začali být vybírání výhradně v Tibetu.\n\nVliv Číny v Mongolsku rostl od pádu Mongolské říše soustavně. Jedním z posledních klasických bojovníků za nezávislost na Číně byl chán Ligden (vládl 1604-1634). Jeho porážka a pád roku 1634 vedli k tomu, že mongolská knížata musela uznat roku 1638 za mongolského vládce čínského císaře Chuang Tchaj-ťia, prvního panovníka dynastie Čching. To lze považovat za konec byť omezené mongolské nezávislosti.\n\nPo porážce roku 1636 bylo Mongolsko rozděleno na Vnitřní Mongolsko, již ovládnuté Čchingy (a dodnes je součástí Číny, jakožto autonomní oblast), a Vnější Mongolsko, tehdy ještě Číňany plně neovládnuté. Jenže roku 1691 Číňané vojensky dobyli i Vnější Mongolsko. Poslední ostrůvek nezávislosti, ojratský Džungarský chanát, Čchingové dobyli roku 1757. Toto finále ovládnutí kdysi mocných Mongolů (tzv. Třetí ojratsko-mandžuská válka) bylo přitom mimořádně krvavé a spojené i s vyhlazování civilního obyvatelstva. Z 600 000 Džungarů přežilo pouze 30 000. Odhaduje se, že Číňané vyhladili 30 procent Ojratů, dalších 40 procent v poválečném chaosu a bídě podlehlo neštovicím. Zachránilo se asi 20 procent národa, tedy ti, co uprchli do Ruska a Kazachstánu. Zbývajících 10 procent nechali Číňané přesunout do svého vnitrozemí a oblast zcela vyčistili. Nastěhovali do ní pak nová etnika. Někdy se hovoří o džungarské genocidě (například historik Mark Levene), oproti jiným je však málo známá. Byla nicméně jednoznačným důkazem úplné čínské nadvlády.\n\nV 17. století se vedle expanze čínské objevila i hrozba expanze ruské. Od 20. let jí na severu čelili Burjati. Ruští kozáci dobyli okolí Bajkalu a brutálně potlačili burjatská povstání v letech 1658 a 1696. Burjatská území byla připojena k Rusku smlouvou z roku 1727 (již uzavřela Čína). Ani další burjatská vzpoura roku 1767 na tom již nic nezměnila. Hranice dohodnuté Číňany zůstaly stejné až do dnešních dnů.\n\nČíňané Vnější Mongolsko pak rozdělily do čtyř ajmagů (provincií). Pro venkovské obyvatelstvo bylo nejhorší, že pod Číňany poprvé poznalo klasické nevolnictví. Tradiční mongolský feudální systém byl spíše založen na vojenských povinnostech ke kmenovému vůdci, nyní ovšem Mongolové poznali ujařmení a nucenou práci.\nZpočátku nebyla politika Číňanů vyloženě sinizační, dokonce byly v jistou chvíli zakázány mezietnické sňatky, aby se čínské a mongolské obyvatelstvo nesmísilo. Časem ale byla zvolena jiná, asimilační politika, zejména v rámci tzv. nových čchingských reforem zahájených roku 1901. Byl to jeden z důvodů, proč se Mongolové rozhodli pro nezávislost, jakmile se říše Čching roku 1911 zhroutila.\n\nPo Sinchajské revoluci v Číně, která svrhla Čchingy a nastolila republiku, Mongolové ústy nejvyššího představitele mongolského buddhismu Džebcundampy Chutuchtua, označovaného často jen svým titulem Bogdgegén, prohlásili, že jejich loajalita patřila královské dynastii a nikoli čínskému národu a po pádu dynastie je tedy Mongolsko nezávislým státem. Sám Bogdgegén se jako monarcha postavil do čela nového státu, jenž byl tvořen územím Vnějšího Mongolska. Vůdci nové čínské republiky byli zaskočeni, ale prozatím nijak nezasahovali. Bogdgegén 2. února 1913 poslal mongolskou armádu, aby „osvobodila“ i Vnitřní Mongolsko. Navzdory tomu, že Rusové odmítli Mongolům prodat zbraně a car Mikuláš II. se ohradil proti „mongolskému imperialismu“, a navzdory tomu, že proti Mongolsku brojili i Britové v obavách, že osamostatní-li se Mongolové, „vzbouří se celá střední Asie“, 10 000 příslušníků mongolské kavalerie porazilo sedmdesátitisícovou čínskou armádu ve Vnitřním Mongolsku a anektovalo ho. Euforie však dlouho nevydržela. V roce 1914 se musela mongolská armáda z Vnitřního Mongolska stáhnout, kvůli nedostatku zbraní a střeliva.\n\nBogdgegén nicméně věřil, že aspoň Vnější Mongolsko je zabezpečeno a začal budovat nový stát. Roku 1914 byl svolán parlament a o rok později Mongolsko podepsalo s Ruskou říší dvoustrannou dohodu, jíž Rusové nezávislý Mongolský stát uznali. Poté však Čína vyvinula silný diplomatický tlak na Rusko a v Kyjevě se sešli Mongolové s Rusy a Číňany na jednání třístranném. Výsledkem byla nová smlouva, kde Rusové již uznávali jen mongolskou autonomii uvnitř Číny. Mongolská vláda se nicméně dál tvářila, že nezávislost trvá, naopak Čína zase, že Mongolsko je pouhou provincií Číny. Nakonec mongolská vláda přijala “ruskou pozici” a věřila, že Rusové budou alespoň autonomii garantovat.\n\nPo Říjnové revoluci však Číňané vycítili šanci a zesílili tlak. Roku 1919 vstoupila čínská armáda na mongolské území a Bogdgegén byl přinucen podepsat dokument, jímž se vzdával vlády i nezávislosti Mongolska. Někteří mongolští vlastenci byli uvězněni a někteří – jako třeba Damdinsuren – ve vězení umučeni. Čína pak rychle utlumila jakékoli autonomizační snahy.\n\nDo zdánlivě vyřešené situace však náhle zasáhlo dění v revolučním Rusku. V březnu 1921 na mongolské území vtrhlo vojsko Romana Fjodoroviče Ungerna von Sternberg, které bylo rudými vytlačeno ze Zabajkalska. Ungern, známý také jako “šílený baron”, volně přináležel k bělogvardějské straně, avšak přímo pod bílé velení nespadal, neboť svými dobrodružnými plány budil i u Kolčaka odpor. Byl placen a podporován Japonci, kterým za to slíbil Sibiř, což Kolčakovi lidé viděli jako vlastizradu. Ungern se tak pohyboval ruskou občanskou válkou jako “neřízená střela” na vlastní pěst. Jedním z jeho dalších dobrodružných plánů bylo obnovit Mongolskou říši, která by pak porazila ruské bolševiky. Přestože do Mongolska přitáhl jen s 800 muži, byli dosti zdatní, aby z Chüré (dnešního Ulánbátaru) vyhnali dvoutisícovou čínskou posádku a osvobodili Bogdgegéna z vězení. Vyhlásil pak obnovení mongolského království s osvobozeným duchovním v čele.\n\nSkutečným vládcem byl však Ungern. Přijal buddhismus, začal nosit tradiční mongolský oděv a rozpoutal teror. Obětí jeho pogromů byli Číňani, Židé a mongolští komunisté. Existuje mnoho bizarních historek o Ungernově řádění, které zřejmě vyplývalo z jeho psychické choroby. Někdy šlo o fámy, doloženo bylo ale například stahování obětí z kůže zaživa. Proti Číňanům se nicméně “šílenému baronovi” vojensky dařilo a v jistou chvíli měl reálnou možnost zaútočit na Peking. Jeho šťastná hvězda ovšem zhasla ve chvíli, kdy po konsolidaci sovětské moci na ruském území do Mongolska v červnu 1921 vtrhla Rudá armáda, doprovázená mongolskými komunistickými oddíly Damdina Süchbátara. Ungern se stáhl na Sibiř, kde se chtěl spojit s Japonci a Semjonovovými bělogvardějci. Nesehnal ale více než tisícovku mužů. S nimi se pak vrátil do Mongolska, kde chtěl rozpoutat lidovou protikomunistickou revoluci. V srpnu byl zajat a v září popraven. Bogdgegén se pak obrátil na Rusy a souhlasil s obnovením nezávislosti doplněné silným ruským vlivem. Ti však měli už jiné plány. Nezávislé, leč komunistické Mongolsko.\n\nKomunistická invaze z Ruska znamenala nejen porážku bělogvardějského vůdce, ale i vyhnání Číňanů. Nezávislost byla obnovena a i Bogdgegén zůstal formálně hlavou státu. Reálně však moc drželi komunisté a řada sovětských poradců (zejména Burjatů a Kalmyků). V roce 1924 Bogdgegén za záhadných okolností zemřel a komunisté vzápětí svrhli monarchii, přijali novou ústavu a vyhlásili 26. listopadu 1924 Mongolskou lidovou republiku. Mongolové se přimkli k Sovětskému svazu, který jim garantoval ochranu před Čínou. Protože SSSR a Mongolsko byli v té době jediné státy světa s komunistickým režimem, bylo Mongolsko až do konce druhé světové války značně izolováno od zbytku světa.\n\nZpočátku režim nezměnil tolik, ale roku 1928 došlo k prudké radikalizaci vládní politiky, začalo docházet k masivní kolektivizaci zemědělství, i malé obchody byly znárodněny, komunisté zaútočili i na buddhistické kláštery. Výsledkem byla hospodářská krize a lidové protikomunistické povstání, které musela likvidovat i intervenující ruská armáda. Komunisté (na radu Kominterny) poté odstavili největší radikály jako “levé úchylkáře” a režim poněkud uvolnili (tzv. Politika nového obratu). V roce 1937, v souvislosti se Stalinovými čistkami v SSSR (Velká čistka), zahájili novou vlnu teroru i stalinisté mongolští, v čele s Chorlogínem Čojbalsanem. Veškeré buddhistické duchovenstvo bylo vyvražděno. Velkou obětí represí se stali Burjati, kteří do Mongolska prchli z Ruska před Stalinovým útlakem. Počty obětí jsou nejisté, odhady se pohybují mezi 30 000 – 100 000 zavražděných. A to v situaci, kdy populace Mongolska byla 700 000 – 900 000 lidí. Relativně tak byly tyto čistky mnohem rozsáhlejší než v Sovětském svazu.\n\nBěhem Sovětsko-japonských pohraničních konfliktů mongolská armáda bojovala po boku Sovětů proti Japonsku. K nejdůležitějším patřila bitva u řeky Chalchyn roku 1939, kde spojené sovětsko-mongolské síly Japonce porazily a ukončily tak jejich pokus o invazi do Mongolska. Až do konce války to odradilo Japonce od intervence do SSSR. Mongolské jednotky se také účastnily bleskového tažení Rudé armády do japonského Mandžuska v srpnu 1945.\n\nPo konci války se Čína odhodlala uznat mongolskou nezávislost, bude-li potvrzena v referendu. To bylo skutečně vyhlášeno a jeho výsledek zněl 100 procent pro nezávislost. Když se moci v Číně roku 1949 chopili komunisté, vztahy se pochopitelně zlepšily (naopak protikomunistický Tchaj-wan uznání Mongolska odvolal a blokoval jeho přijetí do OSN až do roku 1960; dosud ho oficiálně neuznal). Komunistická vláda v Číně se nicméně dotkla Mongolů žijících na jejím území, v tzv. Vnitřním Mongolsku. Za tzv. kulturní revoluce v 60. letech se stali terčem řádění fanatických Rudých gard. 22 900 Mongolů bylo při rudých pogromech ubito k smrti a 120 000 zmrzačeno. Ač oficiální cíle Rudých gard byly ideologické, ve Vnitřním Mongolsku byla patrně v pozadí i nacionální zášť, podpořená tím, že když se na konci 60. let čínští komunisté rozkmotřili se sovětskými, přimklo se Mongolsko k Sovětskému svazu. \n\nJinak v 50. letech otočil režim (jako i v jiných sovětských satelitech) znovu doleva a přišla další vlna kolektivizace. Do čela země se postavil nový vůdce, Jumdžágín Cedenbal, jemuž začal být budován kult osobnosti po Stalinově vzoru. Cedenbal však na rozdíl od Stalina zůstal u moci až do roku 1984, kdy byl zbaven vedení kvůli údajné psychické poruše a svému odporu vůči opětovnému sovětsko-čínskému sblížení. K velkým rozvojovým projektům patřila Transmongolská magistrála, spojující přes mongolské území Moskvu a Peking. V 60. letech bylo vybudováno i jedno zcela nové, „ukázkově socialistické“ město Darchan. V 70. letech bylo podobně postaveno hornické město Erdenet. Erdenet a Darchan jsou v současnosti druhým a třetím největším městem Mongolska. \n\nPo odstavení Cedenbala v roce 1984 se moci chopil Džambyn Batmönch. Po Gorbačovově vzoru se pokoušel o řadu reforem, zejména ekonomických, avšak nebyl v tom příliš úspěšný. Nespokojenost narůstala a po pádu komunismu v Evropě se začaly na začátku roku 1990 objevovat první demonstrace i v Mongolsku. V březnu zahájila skupina disidentů protestní hladovku. Začaly se k nim přidávat stovky lidí. Vedení komunistické strany v reakci nečekaně odstoupilo a na červenec 1990 vyhlásilo svobodné volby, první v dějinách Mongolska. Komunismus v Mongolsku tím skončil.\n"}
{"id": "1517585", "url": "https://cs.wikipedia.org/wiki?curid=1517585", "title": "Tuscaloosa (album)", "text": "Tuscaloosa (album)\n\nTuscaloosa je koncertní album kanadského hudebníka Neila Younga. Vydáno bylo 7. června 2019 společností Reprise Records. Obsahuje záznam z koncertu, který Young odehrál dne 3. února 1973 v alabamské Tuscaloose za doprovodu kapely The Stray Gators (tj. čtveřice Ben Keith, Jack Nitzsche, Tim Drummond a Kenny Buttrey). Jde tedy o záznam ze stejného turné, při němž bylo pořízeno album \"Time Fades Away\". Album \"Tuscaloosa\" neobsahuje záznam kompletního koncertu.\n\n\n"}
{"id": "1517587", "url": "https://cs.wikipedia.org/wiki?curid=1517587", "title": "Teenage Fanclub", "text": "Teenage Fanclub\n\nTeenage Fanclub je skotská alternativní rocková skupina, která vznikla v Bellshillu v roce 1989. Skupinu založili Norman Blake (zpěv, kytara), Raymond McGinley (zpěv, kytara) a Gerard Love (zpěv, baskytara), které později doprovázeli ještě další hudebníci. Love kapelu opustil po téměř třiceti letech v roce 2018. K roku 2019 je sestava následující: Blake, McGinley, Francis MacDonald (bicí), Dave McGowan (baskytara, do roku 2018 klávesy) a Euros Childs (klávesy). Své první album kapela vydala v roce 1990. Následovala řada dalších, přičemž jedno z nich skupina nahrála ve spolupráci s americkým zpěvákem Jadem Fairem.\n\n\n"}
{"id": "1517588", "url": "https://cs.wikipedia.org/wiki?curid=1517588", "title": "Sever (seriál)", "text": "Sever (seriál)\n\nMinisérie Sever je šestidílný televizní krimithriller režiséra Roberta Sedláčka z produkce České televize. Dějově je zasazen do oblasti severních Čech kolem roku 2010 a vychází ze skutečných událostí; hlavní hrdina, mladý úředník a posléze nadějný kriminalista, se v předešlém i novém zaměstnání potýká s korupcí politického rázu i „beztrestností“ některých person. Naráží a stává se psancem, neboť – věren svým ideálům – nehodlá hrát hru své policejní smečky.\n\nPsychologicky pojatý seriál oplývá několika dějovými liniemi a překvapivými zvraty. Byl představen 22. srpna 2019 a premiéru měl 2. září na veřejnoprávním kanálu ČT1. Společně s desetidílným Principem slasti jde o vlajkovou loď podzimního vysílání České televize.\n\nVšech šest dílů tvůrci natáčeli od března do počátku května 2019 na Ústecku, přímo v místě děje.\n"}
{"id": "1517590", "url": "https://cs.wikipedia.org/wiki?curid=1517590", "title": "Cross You Out", "text": "Cross You Out\n\n„Cross You Out“ je píseň anglické zpěvačky Charli XCX, kterou nahrála ve spolupráci s americkou zpěvačkou Sky Ferreirou. Zveřejněna byla 16. srpna 2019 jako čtvrtý singl ze zpěvaččina třetího alba \"Charli\". Producenty písně jsou A. G. Cook a Lotus IV. Pojednává o tom, jak Charli XCX „nechala několik dost traumatických lidí ze své minulosti za sebou“.\n"}
{"id": "1517596", "url": "https://cs.wikipedia.org/wiki?curid=1517596", "title": "Tacna", "text": "Tacna\n\nTacna je město na jihu Peru. Je hlavním městem stejnojmenného regionu. Je vzdáleno 35 kilometrů od hranic s Chile a leží na Panamerické dálnici nedaleko pobřeží Tichého oceánu. Ve třicátých letech 19. století byla Tacna hlavním městem Peruánsko-bolivijské konfederace. Jeho původní název byl San Pedro de Tacna, první část se později, stejně jako u mnoha dalších měst, přestala používat. V Tacně se nachází národní železniční muzeum.\n"}
{"id": "1517598", "url": "https://cs.wikipedia.org/wiki?curid=1517598", "title": "Luc Barnier", "text": "Luc Barnier\n\nLuc Barnier (24. září 1954 Boulogne-Billancourt – 16. září 2012 Francie) byl francouzský filmový střihač. Studoval na Institut des hautes études cinématographiques, který dokončil v roce 1975. Svou kariéru zahájil počátkem osmdesátých let. Dlouhodobě spolupracoval například s režisérem Olivierem Assayasem – od jeho počátků až po film \"Cosi je ve vzduchu\", který dokončil nedlouho před svou smrtí. Za svou práci byl třikrát nominován na Césara pro nejlepší střih. Zemřel na rakovinu ve věku 58 let. V době své smrti pracoval na střihu filmu \"Adoration\" režisérky Anne Fontaine.\n\n\n"}
{"id": "1517601", "url": "https://cs.wikipedia.org/wiki?curid=1517601", "title": "Vladimir Osnač", "text": "Vladimir Osnač\n\nVladimir Osnač (* 25. července 1988 Riga) je bývalý lotyšský zápasník–judista a sambista ruského původu.\n\nS judem/sambem začínal v rodné Rize v klubu Satori pod vedením svého otce Alexandra. V lotyšské mužské judistické reprezentaci se pohyboval od roku 2008 v těžké váze nad 100 kg. Společně s Jevgenijem Borodavkem patřil k příslibům lotyšského juda, ale jeho sportovní kariéru prakticky ukončila vážná dopravní nehoda ze srpna 2011 v tureckém Istanbulu. \n\nV roce 2012 mu přesto kvalifikační body stačily na přímou kvalifikaci na olympijské hry v Londýně, které se kvůli dlouhé rekonvalescenci nemohl účastnit. Do lotyšské reprezentace se vrátil krátce v roce 2015, ale po slabých výkonech předčasně vzdal možnost kvalifikovat se na olympijské hry v Riu v roce 2016.\n\n\n\n"}
{"id": "1517603", "url": "https://cs.wikipedia.org/wiki?curid=1517603", "title": "Ariake Coliseum", "text": "Ariake Coliseum\n\nAriake Coliseum ( 有明コロシアム) je sportovní hala v japonské metropoli Tokiu, využívaná především pro tenis. Byla postavena v letech 1985–1987 podle projektu kanceláře Kenčiku Mode Kenkjudžo. Je největším dvorcem v areálu Ariake Tennis Forest Park, má kapacitu 10 000 míst a je vybavena posuvnou střechou. Nachází se ve čtvrti Ariake na východním předměstí Tokia a návštěvníci mohou vystoupit na stejnojmenné stanici rychlodráhy Jurikamome.\n\nAriake Coliseum je centrálním kurtem při turnajích Japan Open Tennis Championships a Toray Pan Pacific Open, domácí zápasy zde hraje daviscupový i fedcupový tým Japonska. Halu využívá také basketbalový klub Tokyo Apache, konala se v ní Světová liga ve volejbale a zápasy Road Fighting Championship.\n\nPro Letní olympijské hry 2020 se zrekonstruovaný areál stal dějištěm tenisového turnaje. Centrální stadion prošel úpravou hlediště a zatahovací střechy. \n"}
{"id": "1517604", "url": "https://cs.wikipedia.org/wiki?curid=1517604", "title": "Rodný dům Josefa Hlávky", "text": "Rodný dům Josefa Hlávky\n\nRodný dům Josefa Hlávky, slavného architekta, mecenáše a patriota, se nachází v Hlávkově ulici č. p. 16 v Přešticích. Stavba je barokní a představuje hodnotný doklad starší podoby typické městské zástavby. Od roku 1992 je památkově chráněna.\n\nDům stojí v dnešní Hlávkově ulici č. p. 16. Narodil se zde 15. února 1831 Josef Hlávka, známý architekt, stavitel, mecenáš a zakladatel České Akademie císaře Františka Josefa pro vědy, slovesnost a umění v Praze.\n\nDne 3. června 1992 byl dům prohlášen kulturní památkou.\n\nDům ve své historii vyměnil několik vlastníků, až jej koupili manželé Hřebcovi a dům zrekonstruovali. Rekonstrukce probíhala v letech 2000–2006 a byla náročná. Bylo nutné respektovat požadavky Národního památkového ústavu. Největší překážkou byla absence jakékoliv příjezdové cesty, neboť kolem domu pod úrovní silnice vede pouze úzký chodník, který je svodidly oddělen od velmi frekventované silnice z Přeštic do Klatov.\n\nPo roce 1918 byla celá ulice vedoucí v Přešticích na Pohořsko nazvaná k poctě svého rodáka a čestného občana města Přeštic \"Hlávkovou třídou\". Po roce 1948 byla přejmenována na Gottwaldovu. Dnes nese opět jméno Hlávkova. \n\nDům stojí na hlavní ulici procházející Přešticemi ve směru Plzeň – Klatovy. Přestavuje drobnou barokní architekturu – tradiční maloměstskou zástavbu své doby. Mezi okny je umístěna pamětní deska Josefa Hlávky s textem: \"„Ph. a Tech. Dr. Josef Hlávka. V tomto domě se narodil dne 15. února 1831 slavný syn českého národa, architekt, stavitel a mecenáš, zakladatel České Akademie císaře Františka Josefa pro vědy, slovesnost a umění v Praze a Nadání Josefa, Marie a Zdeňky Hlávkových.“\" \n\nJedná se o přízemní domek se sedlovou, v pravé části valbovou střechou krytou taškami (bobrovkami). Dvojice vikýřů s valbovými stříškami nahradila při rekonstrukci původní větrací otvor. V průčelí vlevo jsou vrata s polokruhově zaklenutým portálem, uprostřed dvojice dvoukřídlých oken je umístěna již zmíněná pamětní deska, v pravé straně průčelí se nachází krámský vstup s dřevěnými dveřnicemi.\n\n"}
{"id": "1517606", "url": "https://cs.wikipedia.org/wiki?curid=1517606", "title": "Giorgos Arvanitis", "text": "Giorgos Arvanitis\n\nGiorgos Arvanitis, případně Yorgos, (; * 22. února 1941) je řecký kameraman. Narodil se ve vesnici Dilofo v řeckém regionu Fthiótida. Ve filmovém průmyslu začal pracovat počátkem šedesátých let, zpočátku jako asistent kamery, od poloviny šedesátých let jako hlavní kameraman. Podílel se na více než 140 filmech. Natočil například většinu filmů Thea Angelopoula. Kromě řeckých snímků pracoval také na zahraničních, mezi něž patří například \"Úplné zatmění\" režisérky Agnieszky Hollandové. Za svou práci získal několik ocenění. Například za film \"Austrálie\" (1989) dostal cenu Osella za nejlepší kameru na Benátském filmovém festivalu, za několik filmů byl také oceněn na festivalu v Soluni.\n\n\n"}
{"id": "1517608", "url": "https://cs.wikipedia.org/wiki?curid=1517608", "title": "Sofie Schönburg-Waldenburg", "text": "Sofie Schönburg-Waldenburg\n\nSofie Schönburg-Waldenburg (\"Sophie Helene Cecilie Prinzessin von Schönburg-Waldenburg;\" 21. května 1885 – 3. února 1936) byla manželkou Wilhelma zu Wied. Manželovým nástupem na trůn se stala albánskou kněžnou. Mimo zemi a v diplomatické korespondenci byla oslovována jako \"kněžna-choť\", ale v Albánii byla titulována jako Mbretëreshë, nebo královna.\n\nPrincezna Sofie se narodila v braniborské Postupimi jako dcera dědičného prince Viktora Schönburg-Waldenburg (1856–1888) a jeho manželky princezny Lucie Sayn-Wittgenstein-Berleburg (1859–1903). Měla také vzdálené albánské předky, byla potomkem Ruxandry Ghicy, dcery Grigora I. Ghicy, knížete z Wallachie.\n\nJejími prarodiči z matčiny strany byli princ Emil Sayn-Wittgenstein-Berleburg (1824–1878) a jeho první manželka, rumunská princezna Pulcheria Kantakouzena (1820–1865). Emil byl synem Augusta Ludvíka Sayn-Wittgenstein-Berleburg (1788–1874) a Františky Allesiny von Schweitzer (1802–1878).\n\nOba rodiče zemřeli, když byla Sofie ještě dítě, a tak trávila většinu dětství ve Fântânele v Moldavii u matčiných příbuzných.\n\n30. listopadu 1906 se Sofie v saském Waldenburgu provdala za Wilhelma zu Wied, se kterým měla dvě děti:\n\n\nSofie si byla blízká s manželovou tetou, rumunskou královnou Alžbětou, kterou znala od té doby co se po smrti rodičů přestěhovala do Rumunska. Sofie a královna Alžběta společně zpívaly, malovaly, skládaly a hrály na hudební nástroje. Královna Alžběta hrála významnou roli ve Wilhelmově získání albánského trůnu. Sofie s Alžbětou pracovaly na překonání Wilhelmovy neochoty trůn přijmout.\n\nWilhelm nakonec souhlasil a 21. února 1914 manželé na svém hradě v Neuwiedu, kde byl Wilhelmovi oficiálně trůn nabídnut, hostili delegaci významných osobností Albánie. Delegace poté navštívila saský Waldenburg, kde vzdala úctu Sofiině rodině.\n\nSofie s manželem dorazili do prozatímního hlavního města Albánie, Drače, 7. března 1914. Ukázalo se však, že toto albánské dobrodružství mělo mít krátkého trvání. 3. září 1914 museli manželé zemi v chaosu opustit a nikdy se nevrátit. Formálně si však Sofie titul albánské kněžny ponechala až do 31. ledna 1925, kdy byla v zemi vyhlášena republika.\n\nPrincezna Sofie zemřela v rumunské Fântânele.\n"}
{"id": "1517611", "url": "https://cs.wikipedia.org/wiki?curid=1517611", "title": "Zdeněk Hartman", "text": "Zdeněk Hartman\n\nZdeněk Hartman (* 3. září 1953) je bývalý český hokejový obránce. \n\nV československé lize hrál za TJ Zetor Brno a TJ Ingstav Brno. Odehrál 2 ligové sezóny, nastoupil v 52 ligových utkáních, dal 2 ligové góly a měl 4 asistence. V nižších soutěžích hrál i za Duklu Jihlava „B“, TJ Dynamo Jihlava a TJ ZVL Žilina.\n\n"}
{"id": "1517613", "url": "https://cs.wikipedia.org/wiki?curid=1517613", "title": "See You at Regis Debray", "text": "See You at Regis Debray\n\nSee You at Regis Debray je film britsko-amerického režiséra C. S. Leigha z roku 2005. Vystupuje v něm pouze jedna postava a celý film se odehrává v jediném bytě. Jde o jeden z prvních filmů herce Larse Eidingera, který zde ztvárnil Andrease Baadera, vůdce německé levicové militantní organizace Frakce Rudé armády. Ten se ve snímku, jehož děj se odehrává v roce 1969, ukrývá v pařížském bytě filozofa Régise Debraye, který byl v té době uvězněn v Bolívii. Celý film se skládá z pouhých deseti scén, přičemž kamera často snímá Eidingera bez větších pohybů. Kameramanem byl Giorgos Arvanitis, který s Leighem spolupracoval i na dalších projektech. Eidinger v různých scénách například jí, leží v posteli a masturbuje nebo tančí. Originální hudbu k filmu složil japonský hudebník Rjódži Ikeda. Leigh později jeho hudbu vydal jako soundtrack na CD, a to bez jakékoliv autorizace z Ikedovy strany. V jedné části ke konci filmu je použita píseň „Hey, That's No Way to Say Goodbye“ od Leonarda Cohena. Během závěrečných titulků zní píseň „Don't Rain on My Parade“ v podání anglické kapely Japan. Film byl věnován Humbertu Balsanovi, producentovi Leighova předchozího filmu \"Process\" (2004), který v únoru 2005 spáchal sebevraždu. Leigh uvedl, že nápad a titul filmu nosil v hlavě po dobu sedmi let.\n\n"}
{"id": "1517620", "url": "https://cs.wikipedia.org/wiki?curid=1517620", "title": "Helena Štroblová", "text": "Helena Štroblová\n\nHelena Štroblová (26. srpna 1948 Praha – 16. října 2000 Kutná Hora) byla česká historička, numismatička a archivářka, radní Kutné Hory v letech 1994–2000.\n\nHelena Štroblová se narodila v Praze, avšak záhy se rodina přestěhovala do Kutné Hory. Důvodem byla změna politické situace po únoru 1948. Její otec pracoval v pražské pobočce Československé pojišťovny, avšak jako politicky nespolehlivý byl přesunut do Kutné Hory. Zde Helena Štroblová absolvovala gymnasium a pokračovala na Filosofické fakultě University Karlovy ve studiu archivnictví a historie. Poté nastoupila na místo historika v Okresním muzeu Kutná Hora. Zde působila až do roku 1987, kdy přešla do Státního okresního archivu Kutná Hora.\n\nPo roce 1989 se aktivně zapojila do společenského dění v Kutné Hoře. V roce 1994 se stala členkou městské rady v Kutné Hoře. Její odborná zdatnost, a organizační schopnosti výrazně přispěly k zapsání Kutné Hory na seznam světového kulturního a přírodního dědictví UNESCO v roce 1995. Výrazně se též podílela na řadě akcí, které probíhaly v Kutné Hoře v roce 2000 při příležitosti 700. výročí Ius regale montanorum.\nHelena Štroblová se orientovala především na problematiku středověkých měst. Zabývala se dějinami Kutné Hory se zaměřením na dějiny mincovny a s ní spojenými hospodářskými a sociálními vztahy. Během svého života publikovala na toto téma řadu článků v odborných časopisech a byla i spoluautorkou či redaktorkou historických monografií. \n\n"}
{"id": "1517625", "url": "https://cs.wikipedia.org/wiki?curid=1517625", "title": "Jan Dostál (sochař)", "text": "Jan Dostál (sochař)\n\nJan Dostál (6. srpna 1992, Olomouc) je český sochař žijící a tvořící v Olomouci, kde v roce 2012 absolvoval hejčínské gymnázium. V Brně pak následně v roce 2018 dokončil studium na Fakultě výtvarných umění při Vysokém učení technickém. Kromě soukromých sbírek jsou jeho díla k vidění i ve veřejném prostoru (např. ve Velkém Týnci, Nové Hradečné, ...). V Olomouci na sebe veřejnost poprvé výrazněji upozornil v roce 2015 instalací ocelové sochy „Vetřelce“ na střeše domu v Šemberově ulici. V rámci sochařského festivalu „Sculpture line“ 2017 se Jan Dostál představil veřejnosti sochou nazvanou „Hyena“, které byla instalována ve veřejném prostoru v centrální části Dolních Břežan. V létě 2019 se prezentoval v Praze dvěma svými plastikami „Stvůra“ a „Stély“ na Mezinárodním sochařském festivalu „Sculpture Line“ (Prague 2019). \n\nJan Dostál tvoří svá sochařská díla z různých materiálů (hlína, dřevo, sklo, pryskyřice, ocel, ...). Preferuje však ocel, která mu dovoluje pracovat na sochách a plastikách od malých až do munumentálních rozměrů. Svoje objekty skládá z drobných geometrických prvků („variáblů“) tak, že nakonec vznikají mnohaprvkové cíleně povrchově neuzavřené struktury, které divákům dávají možnost náhledu do svých „vnitřních prostor“. Ve své tvorbě se Jan Dostál inspiruje mnohdy tématy z přírody a živočišné říše (např. Hyena) nebo jsou jeho objekty čistě abstraktní. Plastiky vycházející z reality jsou ovšem převážně sochařsky „zredukovány“ do jim odpovídajícím geometrickým tvarům. \n\n\n\n\n"}
{"id": "1517626", "url": "https://cs.wikipedia.org/wiki?curid=1517626", "title": "Karolina Hesensko-Homburská", "text": "Karolina Hesensko-Homburská\n\nKarolina Hesensko-Homburská (\"Karoline von Hessen-Homburg;\" 26. srpna 1771, Bad Homburg vor der Höhe – 20. června 1854, Rudolstadt) byla hesensko-homburská princezna a schwarzbursko-rudolstadtská kněžna.\n\nKarolina se narodila jako dcera lankraběte Fridricha V. a jeho manželky Karolíny Hesensko-Darmstadtské. Karolina získala jednoduché, ale důkladné vzdělání, v němž byla velká pozornost věnována náboženství.\n\n21. června 1791 byla Karolina v Homburgu provdána za schwarzbursko-rudolstadtského knížete Ludvíka Fridricha II. Karolina měla ve svém novém domově velký vliv na umělecký život. Předvečer bitvy u Saalfeldu strávil pruský princ Ludvík Ferdinand u knížecí rodiny, o čemž princezna napsala do svého deníku.\n\nPo manželově smrti v roce 1807 se Karolina stala vladařkou za svého nezletilého syna Fridricha Günthera. V roce 1813 opustila Rýnský spolek. Když její syn dosáhl v roce 1814 plnoletosti, neprojevil o vládnutí státu zájem. Proto Karolina zůstala vladařskou knížectví de facto až do své smrti. V roce 1816 byla přijata ústava knížectví a v roce 1835 Schwarzbursko-Rudolstadtsko připojilo k německé celní unii.\n\nKarolina Hesensko-Homburská se znala s Goethem, Schillerem a Humboldtem a vedla s nimi živou korespondenci. Humboldt Karolinu nazval \"ženou, kterou lze vidět jen zřídka\".\n\nKarolina měla s Ludvíkem Fridrichem sedm dětí:\n\n"}
{"id": "1517627", "url": "https://cs.wikipedia.org/wiki?curid=1517627", "title": "Biatlon na Zimních olympijských hrách 2006 – vytrvalostní závod muži", "text": "Biatlon na Zimních olympijských hrách 2006 – vytrvalostní závod muži\n\nVytrvalostní závod mužů na Zimních olympijských hrách 2006 se konal v sobotu 11. února v lyžařském středisku v Cesana San Sicario. Zahájení vytrvalostního závodu proběhlo v 13.00 místního času UTC+1.\n\nVítězem se stal německý biatlonista Michael Greis, pro kterého to byla první medaile ze ZOH. Druhý skočil obhájcem prvenství Nor Ole Einar Bjørndalen. Bronz bral rovněž Nor Halvard Hanevold.\n"}
{"id": "1517629", "url": "https://cs.wikipedia.org/wiki?curid=1517629", "title": "Toussaint Rose", "text": "Toussaint Rose\n\nToussaint Rose markýz de Coye (3. listopadu 1611 Provins – 6. ledna 1701 Paříž) byl francouzský právník. Zastával úřad sekretáře kardinála Mazarina a ředitele \"Chambre des comptes\". Od roku 1675 byl členem francouzské akademie.\n\nToussaint se narodil v Provins (nacházející se v dnešním departmentu Seine-et-Marne) v listopadu 1611. Dostalo se mu právnického vzdělání. Získal pozici \"secrétaire de la plume\" (\"sekretář pera\"), obnášející zodpovědnost za podepisování určitých dokumentů místo samotného krále. V roce 1661 se stal předsedou \"Chambre des compte\"s (\"pařížské komory účetních\"). V roce 1675 získal místo ve Francouzské akademii (sedadlo č. 2). Oženil se s Madeleine de Villiers.\n\nZemřel v lednu 1701, ve věku 89 let, což vysoce převyšovalo dobový průměr.\n\nVévoda de Saint-Simon jej popisuje jako:\n"}
{"id": "1517631", "url": "https://cs.wikipedia.org/wiki?curid=1517631", "title": "International Working Test 1993", "text": "International Working Test 1993\n\nInternational Working Test 1993 (IWT 1993) byl III. ročník mezinárodní soutěže retrieverů ve working testech, který se konal 14. a 15. srpna 1993 v Belgii poblíž města Lommel. Pořadatelem soutěže byl Belgian Retriever Club (BRC).\n\nSoutěže se zúčastnilo 22 týmů (16 národních týmů a 6 národních free týmů) ze 6 zemí. Vítězem se stal národní free tým Rakouska (A) před národním týmem Belgie (D) a free týmem Nizozemska (I).\n\nRozhodčími byly John Birkett, Rupert Hill, Judy Hendry a Graham Hendry.\n\nFree týmy byl tým Rakouska (A), týmy Nizozemska (F), (H), (I), (Q) a tým Německa (G).\nVýsledková listina prvního soutěžního dne, kdy proběhla týmová soutěž.\n\nVýsledková listina druhého soutěžního dne, kdy proběhla individuální soutěž.\n\n"}
{"id": "1517632", "url": "https://cs.wikipedia.org/wiki?curid=1517632", "title": "Ibis šedokřídlý", "text": "Ibis šedokřídlý\n\nIbis šedokřídlý (\"Theristicus melanopis\") je druh veslohoného ptáka z čeledi Ibisovití.\n\nVyskytuje se v Jižní Americe, a to ve dvou oddělených formách a regionech. Severní oblast zahrnuje Ekvádor, Peru a Bolívii, zejména vyšší podhorské oblasti And. Druhým regionem výskytu je jižní část Chile a Argentiny, tedy oblasti s nižší nadmořskou výškou. Právě v Chile se vyskytuje dokonce ve městech. Jinak jej lze nejčastěji spatřit v travnatých oblastech (pampy, pastviny) a mokřadech. Dle konkrétního místa se také liší podoba, resp. hnízda (skalní římsa, pahýly stromů).\n\nDosahuje délky 70 až 75 cm a váhy až 1,5 či 1,7 kg.\n\nNejčastěji žije v hejnech o počtu 12 jedinců. Při hnízdění jsou však hejna mnohem větší, navíc v koloniích s dalšími druhy ptáků.\n\nŽiví se bezobratlými (hmyzem, červy), žábami a malými hlodavci.\n\nV Evropě byl v létě 2019 tento druh chován v něco málo přes 20 zoo, patří tak k vzácně chovaným druhům. Chován je rovněž ve dvou českých zoo:\n\n\nNa Slovensku je chován v Zoo Bojnice.\n\nV Zoo Praha je ibis šedokřídlý chován od roku 2016. V průběhu roku 2018 bylo odchováno jedno mládě, které se stalo vůbec prvním od tohoto druhu v historii zoo. Ibis šedokřídlý se tak v roce 2018 stal jedním ze čtyř druhů ptáků, u nichž se podařil prvoodchov pražské zoo. Na konci roku 2018 bylo chováno šest jedinců (dva samci, tři samice a zmíněné mládě). V červenci 2019 se vylíhlo jedno mládě.\n"}
{"id": "1517634", "url": "https://cs.wikipedia.org/wiki?curid=1517634", "title": "Augusta Anhaltsko-Desavská", "text": "Augusta Anhaltsko-Desavská\n\nAugusta Anhaltsko-Desavská (\"Prinzessin Amalie Auguste von Anhalt-Dessau;\" 18. srpna 1793 – 12. června 1854) byla německou princeznou z Anhaltsko-Desavska a sňatkem s Fridrichem Güntherem Schwarzbursko-Rudolstadtským v letech 1816 až 1854 schwarzbursko-rudolstadtskou kněžnou.\n\nAugusta se narodila 18. srpna 1793 v Dessau jako nejstarší potomek Fridricha Anhaltsko-Desavského a jeho manželky Amálie Hesensko-Homburské, dcery lankraběte Fridricha V. Hesensko-Homburského.\n\n15. dubna 1816 se Augusta v Dessau provdala za svého bratrance, schwarzbursko-rudolstadtského knížete Fridricha Günthera, syna Ludvíka Fridricha II. Schwarzbursko-Rudolstadtského a Karoliny Hesensko-Homburské. Měli spolu tři syny:\n\n\nJemná a přátelská princezna byla mezi obyvateli populární a byla považována za patronku vědy a umění. Kněžna Augusta zemřela 12. června 1854 v Rudolstadtu. Její manžel se v roce 1855 znovu oženil s dcerou jejího bratra Jiřího.\n"}
{"id": "1517636", "url": "https://cs.wikipedia.org/wiki?curid=1517636", "title": "King of the Dudes", "text": "King of the Dudes\n\nKing of the Dudes je čtyřpísňové extended play americké rockové skupiny Sunflower Bean. Vydáno bylo v lednu roku 2019 společnostmi Mom + Pop Music a Lucky Number na 12\" gramofonové desce v limitovaném počtu 750 kusů. Producentem alba je Justin Raisen, který je zároveň spoluautorem všech písní. Na produkci se částečně podílel také Yves Rothman. Album masteroval Mike Bozzi. Nahráno bylo v Raisenově studiu v Los Angeles v roce 2018.\n\nAutory skladeb jsou Jacob Faber, Julia Cumming, Nick Kivlen a Justin Raisen.\n"}
{"id": "1517637", "url": "https://cs.wikipedia.org/wiki?curid=1517637", "title": "Ohniváček černočárný", "text": "Ohniváček černočárný\n\nOhniváček černočárný (\"Lycaena dispar,\" (Haworth, 1803)) je motýl z čeledi modráskovitých (\"Lyceanidae\"). Tento druh patří mezi největší ohniváčky v České republice.\n\nDélka předních křídel ohniváčka se pohybuje v rozmezí 28-42 mm. Přední křídla samce jsou ohnivě červená a mají černou skvrnu na horním křídle. Podobný druh ohniváček celíkový (\"Lycaena virgaureae)\" tuto skvrnu nemá. Samice je také ohnivě červená, na líci má několik hnědých až černých skvrn. Samci mají červenou barvu ohraničenou černým lemem po celé délce křídel, u samic je tento lem širší a může být hnědý až černý. Třásně jsou bílé. Zadní křídla mají zespodu široký oranžový lem a zřetelné černé skvrny s bílým ohraničením na šedavém podkladu. Horní křídla zespodu mají také černé skvrny na žlutém až oranžovém podkladu. Na lemu rubu předních křídel je pouze jedna řada černých skvrn. Typická je i světle modrá barva u těla zespodu.\n\n\nEurosibiřský areál. Souvislá populace od jižní Moravy, přes evropské Rusko až po Dálný východ. Je velmi lokální na izolovaných stanovištích ve Francii, Holandsku, Itálii, Německu, Polsku a Pobaltí. V 19. století vyhynul v Anglii po zničení lokalit polním hospodářstvím. Znovu zde byl reintrodukován z Holandska. V Evropě se vyskytuje několik poddruhů.\n\nKolem roku 2000 byl výskyt ohniváčka vázán více na jižní Moravě, odkud se dále šířil do Beskyd, Moravské brány a Nízkého Jeseníku. Dříve se druh vyskytoval na území jižních Čech, kde v první polovině 20. století vymizel. V Čechách byl znovu objeven v roce 1991, odkud se rozšířil do východních Čech až do Krkonoš. V současné době tento druh expanduje i v celé střední Evropě, pravděpodobně kvůli používání hnojiv s obsahem dusíku.\n\nTento motýl se vyskytuje na mezofilních, podmáčených až rašelinných loukách, v mokřadech a u okrajů vodních toků. Lze ho najít i na ruderálních stanovištích, např. nedopasky na pastvině, vyschlé strouhy, aj. Živnou rostlinou jsou druhy šťovíku (\"Rumex\"), především šťovík tupolistý (\"Rumex obtusifolius\") a šťovík kadeřavý (\"Rumex crispus\"). Druh se váže především na nížiny, může zasahovat i do pahorkatin a vzácně do vyšších poloh.\n\nČasto si sedá na rostliny s růžovými květy jako jsou chrpy nebo sadec konopáč (\"Eupatorium cannabinum\").\n\nV České republice je zařazen do kategorie silně ohrožených druhů podle vyhlášky č. 395/1992 Sb. Je chráněn i evropskou legislativou, kde je zařazen do soustavy NATURA 2000 jako evropsky významný druh.\n\nLétá ve dvou generacích - duben až červen, červenec až září. Imágo první generace je větší než generace druhé. Vzácně může vytvářet třetí generaci v závislosti na teplotě. Housenky se živí listy šťovíku, které zespodu vyžírají. Dospělá housenka se ukrývá na rostlině a má zelenou barvu. Ke kuklení dochází při zemi nebo přímo na rostlině.\n\n"}
{"id": "1517638", "url": "https://cs.wikipedia.org/wiki?curid=1517638", "title": "Sunflower Bean", "text": "Sunflower Bean\n\nSunflower Bean je americká rocková hudební skupina ze státu New York. Jejími členy jsou Julia Cumming (zpěv, baskytara), Nick Kivlen (kytara) a Jacob Faber (bicí). Své první album s názvem \"Human Ceremony\" kapela vydala roku 2016. O dva roky později následovala deska \"Twentytwo in Blue\", přičemž obě tato alba produkoval Matthew Molnar. Kapela rovněž vydala několik EP, přičemž to z roku 2019, které se jmenuje \"King of the Dudes\", produkoval Justin Raisen a kapela jej nahrála v Los Angeles.\n"}
{"id": "1517639", "url": "https://cs.wikipedia.org/wiki?curid=1517639", "title": "Ladislav III. Kán", "text": "Ladislav III. Kán\n\nadislav III. Kán (†1314/1315) (, ) byl uherským velmožem a sedmihradským vévodou. Ze Sedmihradska fakticky vytvořil stát ve státě.\n\nPocházel z uherské šlechtice rodiny Kánů a narodil se jako syn zemského soudce Ladislava II. Kána. Po otcově smrti kolem roku 1278 zdědil rozsáhlý majetek, mezi který patřila města Hosszúaszó (dnešní Valea Lungă v Rumunsku), Szépmező (dnešní Șona v Rumunsku), Bun (dnešní Boiul Mare v Rumunsku), Mezőszilvás, Septér (dnešní Şopteriu v Rumunsku) a Mezőörményes (dnešní Urmeniş v Rumunsku). Od roku 1295 působil po Rolandovi Borzsovi jako sedmihradský vévoda. Byl jedním z přívrženců uherského krále Ondřeje III., což mimo jiné dokazuje jeho účast na shromáždění svolaném králem roku 1298 v Budíně a jeho členství (1299) v královské radě. \n\nPo smrti Ondřeje III. roku 1301 vypukly vnitřní boje o uherský trůn, kterých se Kán příliš neúčastnil a využil je ke svému obohacení. Podmanil si Sedmihradské Sasy, uzurpoval Székelské hrabství, obsadil stříbrný důl Altrodna (dnešní Rodna v Rumunsku) a získal majetky v Aradském, Čandském a Krašovsko-Severinském komitátu.\n\nKdyž Kán v roce 1306 odmítl uznat vládu Karla Roberta z Anjou, byl kaločským arcibiskupem exkomunikován a nad jeho majetky byl vyhlášen interdikt. V létě roku 1307 zajal Karlova soupeře Otu III. Dolnobavorského a uvěznil jej na jednom ze svých hradů. Do jeho rukou spadly rovněž uherské korunovační klenoty. Otu předal roku 1308 Ugrinovi Čákovi. V přibližně stejnou dobu provdal svoji dceru za srbského krále Uroše Srbského.\nKdyž v roce 1307 zemřel sedmihradský biskup Petr, Ladislav Kán zajal kanovníky, kteří měli zvolit nového biskupa a požadoval, aby byl na biskupský stolec dosazen jeden z jeho synů. Tento záměr se však nepovedl a roku 1308 musel Kán od tohoto cíle upustit. Za sedmihradského biskupa byl nakonec zvolen Benedikt, bývalý radní Petr a Kánův spojenec.\n\nPo nátlaku ze strany papežského legáta Gentila Portina z Montefiore byl Kán roku 1310 donucen uznat Karla Roberta uherským králem, vrátit do jeho vlastnictví uherské korunovační klenoty a vzdát se většiny majetku, který získal za občanské války. Ladislav III. Kán zemřel patrně na přelomu roku 1314 a 1315. Sedmihradským vévodou se po jeho smrti stal Nicholas Meggyesi a ostatní majetky po něm zdědil jeho nejstarší syn Ladislav IV. Kán.\n\n\n"}
{"id": "1517641", "url": "https://cs.wikipedia.org/wiki?curid=1517641", "title": "Finneas O'Connell", "text": "Finneas O'Connell\n\nFinneas Baird O’Connell také známý jako Finneas (* 30. července 1997 Los Angeles) je americký herec, zpěvák, hudební skladatel a hudební producent. Vydal několik vlastních písní a také napsal hudbu pro jiné zpěváky, včetně jeho sestry Billie Eilish. Jako herec je známý především svou roli \"Alistaira\" v televizním seriálu \"Glee\". V roce 2011 ztvárnil postavu Spencera v seriálu \"Zkažená úča\". Opakovaně se objevoval v seriálu \"Taková moderní rodinka\" a hrál ve dvou epizodách seriálu \"Aquarius\". \n\n"}
{"id": "1517644", "url": "https://cs.wikipedia.org/wiki?curid=1517644", "title": "Ladislav Caha", "text": "Ladislav Caha\n\nLadislav Caha (10. dubna 1918, Radošov – 23. října 1944, mezi obcemi Dobšiná a Rožňava, Slovensko) byl český úředník a voják. \n\nLadislav Caha se narodil v roce 1918 v Radošově, studoval a odmaturoval na obchodní akademii v Třebíči a v roce 1937 spolu se spolužákem Antonínem Manem nastoupil jako úředník do prodejního oddělení ve společnosti Továreň na papier ve Slavošovcích na Slovensku. Spolu s nimi tam pracoval i jejich spolužák Karel Cejpek. Dne 29. srpna 1944 se přihlásil spolu s přáteli do povstalecké jednotky armády. Z této jednotky se pak stal polní útvar 3. roty s krycím názvem Astra 3. Působila na jižním úseku pohraničí a bránila tak republiku proti německé armádě. \n\nDne 23. října téhož roku pak při přepadu německé kolony mezi obcemi Dobšiná a Rožňava zemřel, spolu s ním zemřelo celkem 32 vojáků. Pohřben byl ve Slavošovicích a po skončení druhé světové války v roce 1945 byly jeho ostatky převezeny na hřbitov ve Chlumu.\n\nJeho jméno je uvedeno na památníku ve Slavošovcích a na hrobě na hřbitově ve Chlumu, kde je uvedeno, že zemřel jako oběť Slovenského národního povstání. Obdržel Řád Slovenského národního povstání I. třídy.\n"}
{"id": "1517649", "url": "https://cs.wikipedia.org/wiki?curid=1517649", "title": "Rodinný stav", "text": "Rodinný stav\n\nRodinný stav je tradiční termín, který označuje vztah člověka vzhledem k jeho manželství. Tento indikátor je využíván v demografii, ve statistice, v sociologii a právu. V českém právním řádu pravděpodobně není nikde explicitně definován ani není explicitně vyjmenováno, jaké rodinné stavy existují a jak jsou definovány, ale řada právních předpisů tento termín používá a odvolává se na něj. Obvykle se u mužů rozlišují stavy svobodný, ženatý, rozvedený nebo vdovec, u žen stavy svobodná, vdaná, rozvedená nebo vdova. Ke změně rodinného stavu dochází sňatkem, rozvodem nebo ovdověním. \n\nÚdaj nevyjadřuje jednoznačně celou rodinnou situaci, která je určena řadou dalších ukazatelů, nevypovídá o tom, zda má člověk nějaké děti a kolik, nevypovídá ani o tom, zda člověk žije sám nebo v nějaké rodině (původní nebo v rodině bratra, sestry apod.), v odluce, nepodchycuje nesezdaná nebo neregistrovaná soužití či partnerství. Registrované partnerství není českým právním řádem považováno za rodinný stav, ale jen obecněji za osobní stav, nicméně údaj o tomto stavu je v dokladech a evidencích slovem „partnerství“ uváděn místo údaje o rodinném stavu a registrované partnerství je překážkou manželství a naopak. \n\nZměna rodinného stavu může znamenat sociální vzestup, ale i sestup až po stav socíálního ohrožení. Sňatek může být vnímán jako iniciační krok, vstup do dospělosti. Členové neúplných rodin, zejména svobodné matky a nemanželské děti, ale i vdovy a sirotci, mohou mít nižší sociální status. V některých kulturách či společenstvích může například pro ženu i ovdovění představovat závažný problém. Vdané ženy obvykle mívají ve společnosti vyšší status než svobodné, ale jsou vázány více omezeními. Stav rozvedených byl a dosud zčásti je chápán jako sociálně méněcennější než stav manželský. \n\nNěkdy se uvádí, že je empiricky prokázáno, že osoby žijící v manželství se dožívají zpravidla vyššího věku, což však může být způsobeno naopak tím, že životaschopnější osoby častěji uzavírají manželství a jejich manželství jsou trvanlivější.\n\nV kulturách či společenských vrstvách, které akceptují dětské sňatky, jde obvykle jen o formální změnu statusu, kde jde de facto spíše o příslib manželství mezi dvěma příbuzenskými skupinami. \n\nDo pracovního životopisu se mnohdy doporučuje neuvádět žádné soukromé údaje, zejména ty, které by mohly vést k diskriminaci.\n\nObčanský zákoník č. 89/2012 Sb. sice v § 9 říká: „Občanský zákoník upravuje osobní stav osob.“ a je do něj zahrnuta dřívější materie zákona o rodině, ale termín „rodinný stav“ se v něm vůbec nevyskytuje. Rovněž slovo svobodný (svobodná) jako označení rodinného stavu ani slovo „ženatý“ se v něm v žádném tvaru nevyskytují. Třikrát se v něm vyskytuje slovo „neprovdaná“ (dvakrát v souvislosti s výživným a jednou v souvislosti s otcovstvím dítěte narozeného z umělého oplodnění), dvakrát slovo „provdaná“, a to vždy v sousloví „znovu provdaná“, a jednou slovo „vdaná“ (v souvislosti s popřením otcovství v případě umělého oplodnění). Přídavné jméno „rozvedený“ je používáno jak ve vztahu k manželství („rozvedené manželství“), tak ve vztahu k oběma manželům současně („rozvedení manželé“), tak ve vztahu k jednotlivým rozvedeným manželům, kde zákon používá generické maskulinum rozvedený manžel pro muže i pro ženu (příjmení rozvedeného manžela, výživné rozvedeného manžela). \n\nZákon o evidenci obyvatel (133/2000 Sb.) termín „rodinný stav“ používá, ale nedefinuje jej ani neodkazuje na žádnou jeho definici a nevyjmenovává, jaké rodinné stavy existují. Podle § 3 odst. 3 písm. l) se v informačním systému o občanech vedou tyto údaje: rodinný stav, datum, místo a okres uzavření manželství, došlo-li k uzavření manželství mimo území České republiky, vede se místo a stát, datum nabytí právní moci rozhodnutí soudu o prohlášení manželství za neplatné, datum nabytí právní moci rozhodnutí soudu o zdánlivém manželství, datum zániku manželství smrtí jednoho z manželů, nebo datum nabytí právní moci rozhodnutí soudu o prohlášení jednoho z manželů za mrtvého a den, který byl v pravomocném rozhodnutí soudu o prohlášení za mrtvého uveden jako den smrti, popřípadě jako den, který nepřežil, anebo datum nabytí právní moci rozhodnutí soudu o rozvodu manželství; uvedené místo a okres uzavření manželství na území České republiky jsou vedeny ve formě referenční vazby (kódu územního prvku) na referenční údaj v základním registru územní identifikace, adres a nemovitostí. Podle následujícího písm. m) pak údaje: datum, místo a okres vzniku (registrovaného) partnerství, došlo-li ke vzniku partnerství mimo území České republiky, vede se místo a stát, datum nabytí právní moci rozhodnutí soudu o neplatnosti nebo o neexistenci partnerství, datum zániku partnerství smrtí jednoho z partnerů, nebo datum nabytí právní moci rozhodnutí soudu o prohlášení jednoho z partnerů za mrtvého a den, který byl v pravomocném rozhodnutí soudu o prohlášení za mrtvého uveden jako den smrti, popřípadě jako den, který nepřežil, anebo datum nabytí právní moci rozhodnutí soudu o zrušení partnerství; uvedené místo a okres vzniku partnerství na území České republiky je vedeno ve formě referenční vazby (kódu územního prvku) na referenční údaj v základním registru územní identifikace, adres a nemovitostí. V informačních systémech o cizíncích, vedených policií, se pak z těchto údajů vedou pouze „rodinný stav nebo partnerství“. \n\nZákon o občanských průkazech (č. 328/1999 Sb.) stanoví, že v občanském průkaze a v evidenci občanských průkazů může být uveden rodinný stav nebo registrované partnerství. Tyto údaje se uvádějí v téže kolonce, tj. u osoby, u které se uvádí registrované partnerství, se neuvádí rodinný stav. Pokud občan sdělí, že si nepřeje zapsání údaje o rodinném stavu nebo partnerství, tento údaj se do občanského průkazu nezapíše. Z formulací zákona plyne, že ke změně rodinného stavu může dojít sňatkem, zatímco vznikem partnerství dochází ke změně osobního stavu. Úřady působící na úseku občanských průkazů mohou pro ověření využívat údaje z evidence obyvatel v rozsahu rodinný stav, datum, místo a okres uzavření manželství, došlo-li k uzavření manželství mimo území České republiky, místo a stát, datum nabytí právní moci rozhodnutí soudu o prohlášení manželství za neplatné, datum nabytí právní moci rozhodnutí soudu o neexistenci manželství, datum zániku manželství smrtí jednoho z manželů, nebo datum nabytí právní moci rozhodnutí soudu o prohlášení jednoho z manželů za mrtvého a den, který byl v pravomocném rozhodnutí soudu o prohlášení za mrtvého uveden jako den smrti, popřípadě jako den, který nepřežil, anebo datum nabytí právní moci rozhodnutí soudu o rozvodu manželství. \n\nZákon o matrikách (č. 301/2000 Sb.) je pouze uvedeno, že pro výkon státní správy na úseku matrik využívají úřady výše zmíněné údaje z informačního systému evidence obyvatel. Rovněž podle tohoto zákona úřady před uzavřením manželství prověřují, zda nastávající manželé mohou do manželství vstoupit; vdovy a vdovce přitom zákon nazývá „osoby ovdovělé“, obdobně zmiňuje „osoby rozvedené“ a „osoby, jejichž partnerství zaniklo“. Výrazy „svobodný“ či „ženatý“ se v zákoně vůbec nevyskytují, jednou je zmíněna „žena neprovdaná“ (v souvislosti s dítětem narozeným z umělého oplodnění). \n\nČeský statistický úřad rozlišoval při sčítání lidu, domů a bytů v roce 2001 čtyři rodinné stavy: „svobodní“, „ženatí/vdané“, „rozvedení“ a „ovdovělí“. \n\nZ právního hlediska je aktuální otázkou zejména to, zda se rozvedený člověk může považovat a označovat za svobodného, nebo zda může být označován jen jako rozvedený. Český právní řád tuto otázku nikde výslovně neřeší a používání těchto termínů pro rodinný stav je dáno pouze úředním územ. \n\nPokud je v občanském průkazu rodinný stav uveden, v případě jeho změny sňatkem matrikář ustřihl určený roh dokladu s tím, že do 15 dnů si novomanžel musel zažádat o nový. Ve stejné lhůtě si museli zažádat o nový doklad i rozvedení.\n\nZrušení povinnosti uvádět údaj o rodinném stavu v občanských průkazech byl ovlivněn jednak požadavkem soukromí (u registrovaných partnerů působil tento údaj jako stigma indikující jejich homosexualitu, a stejně tak i svobodní, ženatí, vdaní či ovdovělí mohli vnímat jako zbytečný zásah do soukromí, pokud se o jejich stavu dozvěděl každý, komu prokazovali svoji totožnost), a také tím pominula nutnost měnit si občanský průkaz při každém sňatku či rozvodu, i když se nemění totožnost a jméno či příjmení. Také ministestvo vnitra, považovalo za výhodu, že „lidem ušetří čas, úředníkům práci a státu peníze.“ Ministerstvo vnitra uvedlo, že tento údaj nesouvisí bezprostředně s identifikací občana a lidé si ho nepřáli ve svých občanských průkazech uvádět. Pokud si však někdo na občanský průkaz rodinný stav zapsat nenechá, musel ho pak v případě potřeby v některých případech (například před sňatkem nebo před zápisem otcovství do rodného listu dítěte) samostatně dokládat zpoplatněným výpisem z evidence obyvatel, zatímco na jiných matričních úřadech už v téže době věděli, že matrikářka má ze zákona povinnost si údaje ověřit dálkovým přístupem. Absence údaje však může zkomplikovat například kontakt s nemocnicemi.\n\nPodobně se postupně v občanském průkazu přestaly uvádět údaje o zbavení nebo omezení způsobilosti, zákazu pobytu, údaje o manželovi, manželce, partnerovi, partnerce nebo dětech, od ledna 2020 rodné číslo, a nepovinným údajem se stal též vysokoškolský titul a od ledna 2017 adresa trvalého pobytu.\n\n"}
{"id": "1517650", "url": "https://cs.wikipedia.org/wiki?curid=1517650", "title": "BR-319", "text": "BR-319\n\nBR-319 je 885 kilometrů dlouhá silnice, která spojuje brazilská města Manaus (Amazonas) a Porto Velho (Rondônia). Prochází tedy Amazonským pralesem. Z Manaus vede jihovýchodním směrem. Z manauského přístavu Porto de Ceasa vede přes Amazonku přívoz, končící v obci Careiro da Várzea na druhém břehu. Následně cesta vede jihozápadním směrem regionem mezi řekami Purus a Madeira. Silnice byla otevřena v roce 1973, tedy pět let po zahájení prací. Velmi rychle se však zhoršoval její stav, až byla roku 1988 prohlášena nesjízdnou. Roku 2005 brazilská vláda oznámila, že bude silnice postupně opravována.\n"}
{"id": "1517651", "url": "https://cs.wikipedia.org/wiki?curid=1517651", "title": "Biatlon na Zimních olympijských hrách 2010 – vytrvalostní závod muži", "text": "Biatlon na Zimních olympijských hrách 2010 – vytrvalostní závod muži\n\nVytrvalostní závod mužů na Zimních olympijských hrách 2010 se konal ve čtvrtek 18. února v lyžařském středisku Whistler Olympic Park. Byly uděleny dvě stříbrné medaile za druhé místo. Bronzová medaile nebyla udělena.\n"}
{"id": "1517661", "url": "https://cs.wikipedia.org/wiki?curid=1517661", "title": "Městská knihovna Nová Paka", "text": "Městská knihovna Nová Paka\n\nMěstská knihovna Nová Paka je veřejná knihovna ve městě Nová Paka. Knihovna nabízí beletrii pro děti i dospělé, naučnou literaturu, časopisy, zvukové knihy, stolní hry a veřejný přístup k internetu. V knihovně se pořádají různé akce a také organizuje virtuální univerzitu třetího věku, kterou zaštiťuje Provozně ekonomická fakulta ČZU v Praze.\n\nV devatenáctém století působily v Nové Pace čtyři knihovny, a to Knihovna divadelní, Školní knihovna, Knihovna učitelská a především Měšťanská knihovna Novopacká, jež byla obdobou dnešní Městské knihovny. Měšťanská knihovna byla založena v roce 1846 přičiněním tehdejšího kaplana Jana Nešpora. Knihy byly nakoupeny z peněz vybraných při sbírce započaté právě tímto kaplanem. Každý, kdo přispěl ke vzniku knihovny alespoň pěti zlatými, si mohl bezplatně půjčovat knihy.\n\nV roce 1870, jak dokládá dobový časopis Světozor, knihovna čítala 353 svazků beletristických, 91 knih vědeckých a 46 svazků z \"Dědictví Svatojánského\". V roce 1905 byla knihovna převzata pod správu města a nazvána \"Občanská knihovna městská\".\n\nKnihovna nabízí desetitisíce svazků v hlavním oddělení v centru města a na pobočce na sídlišti Studénka v Nové Pace. Také je možno využít veřejný internet, používat místní počítače s internetem, vypůjčit si knihy, časopisy i společenské hry. Knihovna má na svých stránkách také možnost virtuální prohlídky jak knihovny, tak i pobočky na sídlišti. \n\n\n\n"}
{"id": "1517662", "url": "https://cs.wikipedia.org/wiki?curid=1517662", "title": "Jiří Kocourek", "text": "Jiří Kocourek\n\nJiří Kocourek (* 19. dubna 1948) je český psycholog a psychoanalytik.\n\nJiří Kocourek se narodil v Brně do rodiny s německými i židovskými předky. Zde vystudoval psychologii na filozofické fakultě tehdejší University Jana Evangelisty Purkyně. Ve druhé polovině šedesátých let na katedře psychologie působili významní učitelé Jaroslav Šabata, Robert Konečný, Stanislav Kratochvíl či Ivo Plaňava. nejvíce jej však ovlivnil Hugo Široký, který odstartoval jeho vztah k psychoanalýze. \n\nPo absolutoriu v r. 1971 prodělal výcvik v psychoanalýze, která nebyla v dané době i s ohledem na postupující normalizaci oficiálně povolena. Jeho výcvikovým analytikem byl Dr. Otakar Kučera, zatímco supervize vedl Dr. Bohodar Dosužkov. Svou osobní odvahu projevil i podpisem Charty 77, což mu znemožnilo vědeckou a akademickou kariéru. Aby se vůbec nějak uživil, vzal místo telefonisty v žižkovské telefonní ústředně. V roce 1980 se Jiří Kocourek mohl vrátit ke své profesi psychologa a zároveň spolu se svými kolegy dál rozvíjet psychoanalýzu v tehdejším Československu. Aktivity této prakticky zakládající generace vedly na sklonku osmdesátých let k uznání tehdy ještě neoficiální České psychoanalytické společnosti Mezinárodní psychoanalytickou asociací a Jiří Kocourek se v roce 1991 stal jejím plnoprávným členem. V Praze 6 si po listopadové revoluci otevřel privátní praxi. \n\nZměna poměrů mu též umožnila návrat do výuky na své „alma mater“ v Brně, kde získal titul Ph.D. a posléze i docenturu. Popularizuje a zpřístupňuje psychoanalýzu novým zájemcům o tuto vědu. Začátkem devadesátých let založil Institut aplikované psychoanalýzy, který od té doby vychoval celou řadu psychoanalytických psychoterapeutů. Dále založil Psychoanalytické nakladatelství, které svou produkcí po letech totality zaplnilo mezeru v dostupnosti nejen psychoanalytické, ale i další psychoterapeutické literatury. Publikoval několik monografických odborných prací a řadu odborných i populárně-naučných článků. V Opočně každoročně pořádá psychoanalyticko-psychoterapeutická sympozia a v roce 2006 zde otevřel i psychoanalytickou kliniku. \n\n"}
{"id": "1517663", "url": "https://cs.wikipedia.org/wiki?curid=1517663", "title": "Flavio Orlik", "text": "Flavio Orlik\n\nFlavio Orlik (* 21. února 1991) je bývalý švýcarský zápasník–judista.\n\nNarodil se do rodiny bývalého národního zápasníka Paula Orlika. Vyrůstal v obci Landquart a od dětství následoval v zápasení svého otce společně s bratry. S judem začínal v nedalekém Churu. Vrcholově se připravovala v národním tréninkovém centru v Bruggu pod vedením italského trenéra Giorgie Vismary. Jeho sportovní kariéru brzdila zranění zad. Na začátku roku 2011 prodělal ve 20 letech operaci vyhřezlé ploténky a nestihl tak olympijskou kvalifikaci na olympijské hry v Londýně v roce 2012. V roce 2014 patřil mezi nejlepší světové polotěžké váhy, ale na jaře 2015 si v tréninku obnovil zranění zad, které vzalo jeho sny o účasti na olympijských hrách. Sportovní kariéru ukončil předčasně v roce 2016. Žije v Curychu a věnuje se trenérské práci.\n\n\n\n"}
{"id": "1517669", "url": "https://cs.wikipedia.org/wiki?curid=1517669", "title": "Ledňák modrokřídlý", "text": "Ledňák modrokřídlý\n\nLedňák modrokřídlý (\"Dacelo leachii\") je velký pták z čeledi ledňáčkovitých.\n\nTento druh se vyskytuje v savanách a v otevřených vlhkých smíšených a listnatých lesích na jihu Nové Guiney a severu a západě Austrálie. Živí se bezobratlými živočichy (hmyz) i malými obratlovci (např. hady).\n\nDosahuje hmotnosti kolem 300 gramů (250 až 370 gramů). Délka tohoto ledňáka činí až 40 cm, z toho ocas tvoří 12 až 14 cm a vlastní tělo 15 až 25 cm. Snáší dvě až čtyři vejce (popř. pět vajec), která jsou inkubována po dobu 22 až 26 dní.\n\nPohlavní dospělosti dosahuje ve třech letech. Vytváří páry na celý život.\n\nVyniká silným zobákem, který může být dlouhý až osm centimetrů. Právě pomocí zobáku dokáže usmrtit svou kořist, včetně hadů.\n\nVejce snáší do stromové dutiny (nejčastěji ve výšce do 25 metrů), případně do hnízda či nory stromových termitů. Vylíhlá mláďata jsou umístěna v kruhu, zády k sobě. Po nakrmení rodiči se mládě, které je hlavou ke vstupnímu otvoru, vykálí tímto směrem. Poté jeho místo zaujme další mládě a situace se opakuje.\n\nTypická je jejich hlasitá intenzivní komunikace, která připomíná chechtání.\n\nLedňák modrokřídlý byl v srpnu 2019 chován přibližně ve čtyřech desítkách evropských zoo. V rámci Česka se jednalo o čtyři zoo:\n\n\nPočátky chovu tohoto druhu v Zoo Praha se datují do 90. let 20. století. V prosinci roku 1997 byla přivezena samice ze Zoo Rotterdam a v dubnu dalšího roku následoval z téže zoo samec. Žili v pavilonu vodních ptáků. V létě 2002 se přes určité komplikace způsobené nezkušeností rodičů podařilo odchovat první mládě. Od té doby patří chov tohoto druh k velmi úspěšným. Mláďata se naposledy vylíhla v letech 2010, 2011 a 2014. Na konci roku 2018 byl chován jeden samec a dvě samice.\n\nLedňáci modrokřídlí jsou vidět v expozičním celku Ptačí mokřady, konkrétně v australské voliéře Paroo.\n"}
{"id": "1517673", "url": "https://cs.wikipedia.org/wiki?curid=1517673", "title": "Marie z Kalábrie", "text": "Marie z Kalábrie\n\nMarie z Kalábrie (6. května 1329 – 20. května 1366) byla neapolskou princeznou z dynastie Anjou.\n\nMarie se narodila jako pohrobek vévody Karla z Kalábrie a Marie z Valois. Narodila se přibližně šest měsíců po smrti otce, který zemřel 9. listopadu 1328. V době jejího narození byla ze tří starších sester a bratra na světě už jen sestra Johana. O dva roky později, 28. října 1331, zemřela během pouti do Bari jejich matka Marie z Valois. Z Marie a Johany, dědičky neapolského trůnu, se tak stali sirotci. Obě vyrůstaly u dvora dědečka z otcovy strany, krále Roberta v Neapoli.\n\nPapežskou bulou z 30. června 1332 papež Jan XXII. oficiálně rozhodl o sňatcích Marie a Johany se syny uherského krále Karla I. Roberta. Johana byla zasnoubena s princem Ondřejem, zatímco Marie byla určena jeho staršímu bratrovi a dědici uherského trůnu Ludvíkovi. Tato zasnoubení však byla podmíněna tím, že kdyby Johana zemřela před svatbou, Marie by se provdala za Ondřeje. Tímto způsobem chtěl král Robert usmířit svou pokrevní linii s potomky svého staršího bratra, který byl zbaven neapolské koruny.\n\nNeapolský král 20. ledna 1343 zemřel. Dle jeho poslední vůle se Johana stala vládkyní Neapole, zatímco Marie nejen že zdědila hrabství Alba, ale také bylo potvrzeno její zasnoubení s Ludvíkem Uherským. V případě, že by ke sňatku nedošlo, král přikázal, aby se pak mohla Marie provdat za normandského vévodu Jana, dědice francouzského trůnu (ačkoli se oženil již v roce 1332).\n\nKrátce po dědečkově smrti však byla Marie unesena Anežkou z Périgordu, vdovou po vévodovi Janovi z Durazza. Anežka Marii provdala za svého syna Karla. Svatba se odehrála 21. dubna 1343, nevěstě bylo čtrnáct let a ženichovi dvacet. Marie měla s vévodou Karlem z Durazza pět dětí:\n\n\nKarel a Marie vedli frakci proti královně Johaně a jejímu druhému manželovi Ludvíkovi z Taranta. Karel byl 15. ledna 1348 jmenován generálporučíkem a guvernérem neapolského království. Král s královnou prchli tváří v tvář invazi k uherskému králi a Karel viděl v jejich nepřítomnosti příležitost uplatnit svou moc. Maďaři ho zajali o několik dní později u Aversy. 23. ledna 1348 byl Karel v San Pietro a Majella sťat. Jeho období moci trvalo méně než týden. Z Marie se stala v devatenácti letech vdova.\n\nPo Karlově smrti Marie odešla z Neapole do Avignonu. Hledala útočiště u dvora papeže Klementa VI. V roce 1348 dosáhla Černá smrt apeninského poloostrova, čímž donutila uherského krále a většinu jeho armády ustoupit zpět do vlasti v naději, že uniknou šířící se epidemii. Marie se vrátila do Neapole a usadila se v Castel dell'Ovo.\n\nPodle \"Kroniky z Parthénope\" navrhla neapolská knížata, která král Ludvík Uherský uvěznil během svého prvního tažení v jižní Itálii, aby se oženil s Marií, svou dřívější snoubenkou. Během obléhání Aversy v létě 1350 se Ludvík setkal s jejím vyslancem u Trentola Ducenty a podmínky jejich sňatku byly přijaty. Než však mohlo ke svatbě dojít, byla Marie znovu unesena, tentokrát Hugem IV., pánem z Baux a hrabětem z Avellina, aby se provdala za jeho nejstaršího syna a dědice Roberta. Neměla s ním žádné děti.\n\nHugo IV. byl v roce 1351 na příkaz Mariina švagra Ludvíka z Taranta zavražděn. O dva roky později (1353) byla Marie uherským králem Ludvíkem zachráněna, její manžel Robert byl uvězněn Ludvíkem z Taranta v Castel dell'Ovo a na její příkaz zavražděn. Údajně byla vraždy svědkem.\n\nKrátce po smrti druhého manžela byla Marie znovu uvězněna, tentokrát Ludvíkem z Taranta a byla propuštěna pouze po sňatku s Ludvíkovým mladším bratrem Filipem v dubnu 1355. Měli spolu pět dětí, žádné se však nedožilo dospělosti:\n\n\nVe své poslední vůli jmenoval Robert I. Neapolský Marii dědičkou Neapole, pokud by Johana zemřela bezdětná. Když Marie v roce 1366 zemřela, přešly její nároky na její tři žijící dcery. Manžel třetí z nich si nakonec v roce 1382 nárokoval neapolský trůn jako Karel III. Marie zemřela 20. května 1366 pravděpodobně na porodní komplikace a byla pohřbena v bazilice Santa Chiara v Neapoli.\n"}
{"id": "1517674", "url": "https://cs.wikipedia.org/wiki?curid=1517674", "title": "MCH Band", "text": "MCH Band\n\nMCH Band je česká hudební skupina, založená a vedená saxofonistou, kytaristou a zpěvákem Mikolášem Chadimou. Vznikla počátkem osmdesátých let poté, co Chadima rozpustil kapelu Extempore. Chadima je jejím jediným stálým členem, dále se v ní vystřídalo více než dvacet hudebníků, včetně Ivana Bierhanzla, Františka Skály či Petra Ference. Od roku 2015 kapela vystupuje ve složení Chadima, Jan Chaluš (bicí), Jiří Janďourek (klávesy), Martin Schneider (baskytara) a Jan Jirucha (pozoun). Od roku 2011 Chadima vystupuje také s kapelou MCH Trio, jehož složení obsahuje méně hudebníků než domovská kapela.\n"}
{"id": "1517677", "url": "https://cs.wikipedia.org/wiki?curid=1517677", "title": "Serie B 2019/20", "text": "Serie B 2019/20\n\nSoutěžní ročník Serie B 2019/20 je 88. ročník druhé nejvyšší italské fotbalové ligy. Soutěž začíná 23. srpna 2019 a skončí 14. května 2020. Účastní se jí 20 týmů z toho se 12 kvalifikovalo z minulého ročníku (klub US Citta di Palermo vyhlásil bankrot), 3 ze Serie A a 5 ze třetí ligy. Nováčci ze třetí ligy jsou: Virtus Entella, SS Juve Stabia, Pordenone Calcio, Trapani Calcio a AC Pisa 1909.\n\nTabulka po půlce sezony (29. 12. 2019)\n\n"}
{"id": "1517678", "url": "https://cs.wikipedia.org/wiki?curid=1517678", "title": "Turistická značená trasa 3683", "text": "Turistická značená trasa 3683\n\nPočátek trasy se nachází ve východním úbočí Liščí díry nad Jezerním potokem na rozcestí, kde tvoří odbočku ze žlutě značené trasy 6677 Prášily - Srní. Trasa stoupá jižním směrem po asfaltové komunikaci východním úbočím údolí na koncové rozcestí, kde se napojuje na červeně značenou Šumavskou pěší magistrálu z Modravy k Prášilskému jezeru.\n"}
{"id": "1517692", "url": "https://cs.wikipedia.org/wiki?curid=1517692", "title": "Jan Čeřovský (archivář)", "text": "Jan Čeřovský (archivář)\n\nJan Čeřovský (6. dubna 1913 Žižkov – 17. října 1980 Praha) byl český archivář a historik, ve 30. a 40. letech 20. století úzce spojený s benediktinským klášterem v Břevnově. V souvislosti s tím byl v letech 1950 až 1952 vězněn, pak pracoval jako dělník. Ke své profesi se mohl vrátit až v roce 1967 a působil potom v Pražském středisku státní památkové péče a ochrany přírody.\n\nNarodil se na Žižkově, který se stal částí Prahy až v roce 1922. Jeho otec Vincenc Čeřovský (1875–1941) jako dílovedoucí Československých státních drah v roce 1919 řídil ve francouzském Is-sur-Tille opravu lokomotiv odkoupených pro Československo z válečné kořisti USA a organizoval jejich transport do republiky.\n\nJan v roce 1932 maturoval na Arcibiskupském gymnaziu v Praze, kde byli jeho spolužáky např. pozdější emauzský opat Maurus Alois Verzich, teolog Josef Zvěřina, biskup Jan Lebeda nebo heraldik Zdeněk Maria Zenger. Po maturitě vstoupil Jan do benediktinského noviciátu v Břevnovském klášteře a přijal řádové jméno Augustin z Canterbury. V klášteře se věnoval studiu filozofie a teologie (teologická fakulta Univerzity Karlovy, Institut Anselmianum v Římě) a spřátelil se zejména s Janem Anastázem Opaskem. Po uzavření vysokých škol působil v Břevnovském klášteře jako knihovník a archivář a významně přispěl k zabezpečení některých cenných písemností před protektorátními úředníky v Břevnově i v Broumovském klášteře. V letech 1941 až 1943 absolvoval Státní archivní školu v Praze. Nepřijal žádné vyšší svěcení, v roce 1943 z řádu vystoupil a stal se civilním zaměstnancem v archivu na Ministerstvu vnitra. V roce 1944 se oženil s Věrou Vonešovou (1920–2005).\n\nV archivu Ministerstva vnitra nějakou dobu pracoval ještě po válce, kdy zároveň začal studovat historii na Karlově univerzitě. V roce 1948 se do Břevnovského kláštera vrátil, tentokrát ale jako civilní zaměstnanec – archivář. V roce 1949 se podílel na založení muzea v Polici nad Metují.\n\nV lednu 1950 byl zatčen, jeho jméno pak padlo při výslechu Jana Opaska v procesu s Miladou Horákovou a jeho zmanipulovaná výpověď byla použita i jako svědectví proti Opaskovi v procesu „proti vatikánským agentům – biskup Zela a společníci“. On sám byl v procesu s „Václavem Páchou a spol.\" odsouzen za velezradu. Prošel pak věznicemi na Pankráci v Praze, ve Valdicích a ve Svatém Janu pod Skalou. V srpnu 1952 byl podmíněně propuštěn a musel nastoupit jako pomocný dělník do Spojených oceláren národního podniku Kladno. Od roku 1955 pracoval jako skladník ve Spofě (později národní podnik Léčiva).\n\nV roce 1967 se mu podařilo získat místo vedoucího dokumentace v \"Pražském středisku památkové péče a ochrany přírody\" (jednom z předchůdců Národního památkového ústavu), kde pracoval především na soupisech pražských kulturních památek. Při zaměstnání znovu zahájil a v roce 1972 dokončil studium historie na Filosofické fakultě Univerzity Karlovy (diplomová práce: \"Z osudů pražských Dientzenhoferů\").\n\nUž v době svého působení na Břevnově se seznámil a později udržoval přátelský vztah s mnoha osobnostmi české kultury – se spisovateli z katolického prostředí i s umělci, kteří pro klášter v Břevnově tvořili (např. s Janem Čepem, Janem Zahradníčkem, Františkem Hrubínem, Miroslavem Venhodou, Josefem Sudkem, Janem Sokolem nebo Františkem Tichým). Blízkým přítelem byl Emanuel Frynta.\n\nSvé rehabilitace v roce 1990 ani obnovy Břevnovského kláštera se už nedožil.\n\n\n\n"}
{"id": "1517698", "url": "https://cs.wikipedia.org/wiki?curid=1517698", "title": "Ušakovo (Kaliningradská oblast)", "text": "Ušakovo (Kaliningradská oblast)\n\nUšakovo (ruskyː Ушаково, německyː \"Brandenburg,\" polskyː \"Pokarmin\" nebo \"Uszakowo,\" litevskyː \"Pokarviai\" nebo \"Branderburgas\" nebo \"Ušakovas\") je vesnice v Rusku v Kaliningradské oblasti. V roce 2011 měla 812 obyvatel. Leží na pobřeží Baltského moře, vesnicí ovšem protéká také řeka Prochladnaja.\n\nObyvatelé vesnice se živí převážně rybolovem a zemědělstvím.\n\nUšakovem prochází silnice 27A-021, které vede do Polska a do Kaliningradu.\n\nDopravu do Kaliningradu zajišťuje autobusová linka 117.\n\nV roce 1266 v místě vesnice založil dřevěný hrad braniborský markrabě Ota III. Braniborský, který pojmenoval hrad \"Brandenburg\" podle Braniborska. Krátce po založení hrad vyhořel, ale nový kamenný hrad byl postaven už v roce 1267. Později ale začal tento hrad chátrat, až byl v roce 1776 zbořen a začátkem 19.století se začal zbytek hradu rozebírat na cihly, které byly použity na opravu hradu Malbork. Za zmínku stojí také kostel v Brandenburgu, který byl poprvé zmíněn v roce 1482.\n\nPo druhé světové válce bylo celé území Kaliningradské oblasti včetně Brandenburgu připojeno k Sovětskému svazu (k ruské SSSR) a původní německé obyvatelstvo bylo odsunuto a nahrazeno ruským. V roce 1946 byla vesnice přejmenována na Ušakovo. \n\nPůvodně katolický, později luteránský cihlový kostel byl postaven ve 14.století. Kostel byl těžce poškozen během druhé světové války, dnes se zachovala pouze kostelní věž, ale na věži dodnes zůstali hodiny.\n\nRuiny již zmiňovaného hradu. Dochovalo se pouze několik cihlových zdí.\n\nVe vesnici je masový hrob sovětských vojáků, kteří padli během dobývání Východního Pruska.\n"}
{"id": "1517699", "url": "https://cs.wikipedia.org/wiki?curid=1517699", "title": "Divoplod", "text": "Divoplod\n\nDivoplod (\"Semecarpus\") je rod rostlin z čeledi ledvinovníkovité. Jsou to převážně stromy s jednoduchými střídavými listy a drobnými květy v latovitých nebo hroznovitých květenstvích. Plodem je peckovice podepřená zdužnatělou stopkou. Rod zahrnuje asi 88 druhů a je rozšířen v tropické Asii, severovýchodní Austrálii a Tichomoří.\n\nNejznámějším druhem je divoplod ledviníkový, důležitá léčivá rostlina tradiční indické medicíny. Divoplody způsobují při kontaktu šťávy s pokožkou těžké dermatitidy podobně jako jedovatce. Míšek podepírající plod je však u některých druhů jedlý.\n\nDivoplody jsou převážně stromy, řidčeji malé stromky nebo keře. Některé druhy rostoucí v podrostu tropických lesů (např. \"Semecarpus magnificus\") vytvářejí přímý nevětvený kmínek, na jehož vrcholu je růžice rozměrných, téměř přisedlých listů. Při poranění roní ostrou, mléčnou a na vzduchu černající pryskyřičnatou šťávu. Rostliny jsou nejčastěji dvoudomé s jednopohlavnými květy, výjimečně polygamní. Listy jsou jednoduché, řapíkaté, celokrajné, střídavé, spirálně uspořádané, někdy nahloučené a téměř přeslenité.\nKvěty jsou většinou pětičetné nebo řidčeji čtyřčetné, uspořádané ve vrcholových nebo úžlabních, latovitých nebo hroznovitých květenstvích. Některé druhy jsou kauliflorní. Samičí květy bývají větší než samčí. Stopky květů jsou přinejmenším při bázi článkované. Kalich je čtyř nebo pětilaločný. Korunní lístky jsou volné. Tyčinek je 5 nebo případně 4 a mají šídlovité nitky. V květech je přítomen intrastaminální plochý disk. Semeník je svrchní, někdy však vlivem zanoření do žláznatého disku vypadá jako polospodní. Obsahuje jedinou komůrku a nese 3 vrcholové čnělky. Plodem je peckovice podepřená žlutým nebo červeným dužnatým hypokarpem, tvořeným zdužnatělým kalichem a květní stopkou. Peckovice je často zploštělá. V oplodí se nachází ostrá pryskyřice podobně jako u ledvinovníku.\n\nRod divoplod je po rodu \"Searsia\" co do počtu druhů druhý nejbohatší rod čeledi ledvinovníkovité. Zahrnuje asi 88 druhů a je rozšířen v tropech Starého světa od Indie a Srí Lanky přes jižní Čínu, Indočínu, jihovýchodní Asii a Novou Guineu až po ostrovy Fidži v Tichomoří. Vyskytuje se také na Tchaj-wanu a v australském Queenslandu. Z kontinentální Číny jsou uváděny dva druhy.\n\nDivoplody rostou převážně v primárních tropických deštných lesích v nízkých až středních nadmořských výškách, příležitostně i v horských lesích až do nadmořských výšek okolo 2000 metrů. Občas se vyskytují v periodicky zaplavovaných oblastech nebo rašelinných lesích, monzunových lesích, sekundárních lesních porostech nebo na výchozech vápenců či ultrabazických hornin (hadce ap.). Většina druhů dosahuje středního až téměř horního patra pralesa, některé jsou malé stromky rostoucí v podrostu. Druh \"Semecarpus heterophyllus\" je běžným druhem v sezónně suchých teakových lesích na Jávě.\n\nDužnatý útvar podepírající plod je vyhledáván různými plodožravými živočichy a napomáhá tak šíření semen.\nDivoplod ledviníkový je v Indii živnou rostlinou martináče \"Cricula trifenestrata\".\nDivoplod \"Semecarpus myrmecophila\" a některé další druhy na Nové Guineji žijí v symbióze s mravenci (myrmekofilie). Mravenci odstraňují ze středu větévek dřeň a vzniklé dutiny osidlují. Na oplátku poskytují rostlině ochranu před býložravci.\n\nJako hlavní obsahové látky byly u divoplodu ledviníkového zjištěny biflavonoidy, fenolické sloučeniny, bhilawanoly, dále jsou přítomny vitamíny, aminokyseliny a minerální látky.\n\nDivoplody jsou nebezpečné rostliny. Účinnou složkou jsou látky ze skupiny urushiolů. Opakovaný kontakt se šťávou obsaženou v pryskyřičných kanálcích tohoto a některých dalších asijských rodů (\"Gluta\", \"Melanochyla\", \"Swintonia\") vede k senzibilaci a následným prudkým alergickým reakcím (dermatitida) podobně jako u známého jedovatce. Reakce se projevuje zejména zarudnutím, otokem, tvorbou puchýřů a mokváním, bývá bolestivá a může mít vážný průběh. Nedoporučuje se ani schovávat se pod stromem před deštěm, neboť aktivní látky splachuje z listů. Vytěžené dřevo musí být po vysušení několik let skladováno, dokud z něj tyto látky nevyprchají.\n\nRod \"Semecarpus\" je v rámci čeledi \"Anacardiaceae\" řazen do podčeledi \"Anacardioideae\" a tribu \"Semecarpeae\". Daný tribus obsahuje dále rody \"Drimycarpus\", \"Holigarna\", \"Melanochyla\" a \"Nothopegia\". Všechny tyto rody se rovněž vyskytují v tropické Asii. Jedná se o taxonomicky značně komplikovaný a dosud nedostatečně prozkoumaný rod. Jednotlivé druhy jsou si dosti podobné a na listech i květech je jen málo spolehlivých rozlišovacích znaků. Některé druhy jsou navíc silně variabilní. Protože stromy většinou kvetou simultánně, jen zřídka je v jednotlivých herbářových sběrech zastoupen kvetoucí i plodný materiál, navíc se vesměs jedná o dvoudomé rostliny.\n\n\nOdvar z jader plodů divoplodu ledviníkového v mléce je významnou složkou tradiční indické medicíny (Ájurvéda, Sidha, Unani) a je využíván k léčení řady chorob. K léčebným účelům slouží též olej ze semen nebo přímo drcená semena. Využívány jsou i jiné druhy, např. \"S. kurtzii\".\nČerná šťáva divoplodu ledviníkového je po smíchání s kamencem nebo vápennou vodou místně používána jako inkoust.\nMíšek podepírající plod divoplodu ledviníkového a některých dalších druhů (\"S. cassuvium\", \"S. forstenii\") je jedlý.\n\n"}
{"id": "1517703", "url": "https://cs.wikipedia.org/wiki?curid=1517703", "title": "Sever (rozcestník)", "text": "Sever (rozcestník)\n\nSever může být:\n"}
{"id": "1517705", "url": "https://cs.wikipedia.org/wiki?curid=1517705", "title": "Bitva o Kwajalein", "text": "Bitva o Kwajalein\n\nBitva o Kwajalein byla jedno ze střetnutí druhé světové války v rámci války v Tichomoří. Byla součástí operace FLINTLOCK, vedené proti japonským Marshallovým ostrovům v roce 1944. Souběžně s útokem na Kwajalein probíhala další v rámci téže operace bitva o Roi-Namur.\n\nPo ukončení operace GALVANIC, během které byly obsazeny atoly Tarawa a Makin, se pozornost Američanů přesunula na Marshallovy ostrovy. Z několika nejdůležitějších ostrovů a atolů, byly vybrány Kwajalein, Roi-Namur a Majuro. Zbylé ostrovy se admirál Chester Nimitz, pověřený přípravou operace FLINTLOCK, rozhodl obejít a použít tak již osvědčenou taktiku žabích skoků, při které jsou k dobytí vybrány pouze určité cíle a ostatní ostrovy izolovány. K útoku na Kwajalein byl vybrán 52. operční svaz (nazvaný Jižní) pod vedením kontradmirála Turnera. \n\nKwajalein byl hlavní opěrný bod Japonců na Marshallově souostroví. Nacházel se na něm i hlavní velitel ostrovů, Monzo Akijama. Atol Kwajalein se skládá ze spousty ostrovů a ostrůvků. Před útokem na hlavní ostrov Američané museli obsadit dva ostrůvky se slabou japonskou posádkou, protože střežily vjezd do laguny atolu. Tento úkol splnila malá průzkumná jednotka krátce před půlnocí z 30. na 31. ledna. Na ostrovy doplula v gumových člunech poté, co byla vysazena z torpédoborce. 31. ledna ráno se situace opakovala na dalších dvou ostrůvcích. Na Enubuj, který byl ze všech doposud obsazených ostrovů největší, bylo poté umístěno 48 105mm děl a 12 155mm děl, která následující den pomohla k ostřelování hlavního ostrova.\n\nOperace FLINTLOCK proslula díky velmi pečlivé palebné přípravě. Jak zde tak na Roi-Namuru děla velmi usnadnila pěchotě práci. Na Kwajalein dopadaly granáty už od 30. ledna, poslední granáty dopadly na ostrov až těsně před vyloděním 7. divize na plážích Červená 1 a Červená 2. Když vojáci vstoupili v 9:30 1. února na břeh, byli sami překvapeni výsledkem bombardování. 32. pluk vyloděný na pláži Červená 2 se nesetkal prakticky s žádným odporem a 184. pluk se na svém úseku musel občas vypořádat s osamocenou palbou. Během dvanácti minut se vylodilo 1 200 mužů, aniž by byl někdo zraněn či zabit. Američané však museli počkat na tanky, aby mohli postoupit vpřed. Nakonec jim ale stejně nebyly moc platné, poněvadž zapadaly do jednoho kráteru za druhým. Když se konečně hnuli od pobřeží, objevil se před nimi močál, ve kterém by tanky mohly uváznout. Proto byly přivolány na pomoc buldozery, které vybudovaly provizorní cestu. Ve čtyři hodiny odpoledne již bylo na ostrově 11 000 mužů, což stačilo k zahájení rozhodného úderu. Útok byl zastaven v šest hodin večer 1. února, aby se stihlo vybudovat opevnění na noc. Územní zisk nebyl malý, ale mohl být větší. Vojsko na ostrově byla pravidelná pozemní armáda, která postupovala pomalu a využívala své přesily v technice i v lidech. Mariňáci by se naopak hnali dopředu bez ohledu na riziko. Pomalý a jistý postup 7. divize, však znamenal, že ztráty byly velmi nízké, za první den to bylo pouhých 30 mrtvých a 40 zraněných. \n\nBěhem noci z 1. na 2. února se za hustého deště pokusili Japonci o protiútok. Na pár místech sice linii prorazili, ale nakonec jich v boji muže proti muži byla většina pobita a po rozednění byly zničeny poslední malé skupinky. Od 7:15 pokračoval útok. Američané krok za krokem postupovali a pomocí granátů a plamenometů ničili nepřátelská ohniska odporu. Bombardování i přes jeho sílu však přežilo několik děl, která nyní komplikovala americký postup. Byla však všechna umlčena, zásluhou skvělé spolupráce s letectvem a loďstvem. Torpédoborce připlouvaly velmi blízko k břehům a mohli tak pálit na Japonce se smrtící přesností. Postupovat však i přes to nebylo vůbec snadné. Japonci se bránili do posledního muže a jejich fanatismus neznal mezí. Byl zaznamenán případ, kdy skupina japonských důstojníků vyběhla s úkrytu a pokoušeli se zničit tank svými šavlemi. Tvrdé boje probíhaly celý 2. únor i následující den. 4.února zbylo na ostrově 500 Japonců, zbídačených hladem a žízní, většinou s proraženými ušními bubínky, kteří se opevnili na severním cípu ostrova na posledních dvou stech metrech pobřeží. Do 15:30 byli téměř všichni pobiti a ostrov tím pádem padl do amerických rukou. \n\nHUBÁČEK, Miloš, Ofenzíva v Pacifiku, 1. vydání, Praha: Panorama - Praha, 1987, ISBN 11-091-87\n\n\n"}
{"id": "1517706", "url": "https://cs.wikipedia.org/wiki?curid=1517706", "title": "Laurence Anyways", "text": "Laurence Anyways\n\nLaurence Anyways je kanadské filmové drama z roku 2012, které natočil režisér Xavier Dolan podle vlastního scénáře. Hlavní roli ztvárnil francouzský herec Melvil Poupaud a dále ve filmu hrají například Suzanne Clément, Anne Dorval a Monia Chokri. Do hlavní role byl původně obsazen Louis Garrel, nakonec ve filmu nehrál. Film měl premiéru 18. května 2012 na 65. ročníku Filmového festivalu v Cannes. Do francouzských kin byl následně uveden v červenci toho roku. Film získal cenu Queer Palm a rovněž byl nominován na Césara pro nejlepší zahraniční film.\n\n"}
{"id": "1517707", "url": "https://cs.wikipedia.org/wiki?curid=1517707", "title": "Les Baisers de secours", "text": "Les Baisers de secours\n\nLes Baisers de secours je francouzské filmové drama z roku 1989, které natočil režisér Philippe Garrel podle scénáře, který napsal spolu s Marcem Cholodenkem. Jde o jejich první společný scénář, později spolupracovali na mnoha dalších. Garrel rovněž po boku své manželky Brigitte Sy a syna Louise ztvárnil jednu z hlavních rolí. Pro Louise Garrela šlo o první a na dalších dvanáct let také poslední filmovou roli. Dále ve filmu hrají například Garrelův otec Maurice Garrel, Anémone a Yvette Étiévant. Jde o první ze dvou Garrelových filmů, ke kterým složil hudbu Barney Wilen. Magazín \"Time Out\" snímek zařadil na 84. příčku žebříčku sta nejlepších francouzských filmů.\n\n"}
{"id": "1517710", "url": "https://cs.wikipedia.org/wiki?curid=1517710", "title": "Rodney King", "text": "Rodney King\n\nRodney Glen King (2. dubna 1965 Sacramento – 17. června 2012 Los Angeles) byl americký stavební dělník, který se stal v roce 1991 obětí policejního násilí, což ho později dovedlo do role spisovatele a aktivisty. King byl dne 3. března 1991 brutálně zbit při zatýkání příslušníky policie města Los Angeles poté, co neuposlechl jejich výzvu k zastavení vozidla, které řídil, a snažil se ujet. Celý incident natočil rezident George Holliday, který nahrávku poskytl místní televizní stanici KTLA. Krátce poté se video rozšířilo do celonárodních médií a také za hranice USA.\n\nZa použití nepřiměřených donucovacích prostředků stanula před soudem čtveřice policistů, které však porota shledala nevinnými. Několik hodin po vynesení rozsudku vypukly nechvalně proslulé nepokoje v Los Angeles 1992. Nepokoje trvaly šest dní, během kterých bylo usmrceno 63 lidí a 2373 zraněno. Zastavil je až příchod národní gardy a armády. \n\nPo zprošťujícím rozsudku státního soudu se případu chopil federální soud, který případ znovu projednal s novým výsledkem. Dva ze čtyř policistů byli v roce 1993 shledáni vinnými a posláni do vězení. Rodney King navíc od města vysoudil odškodné ve výši 3,8 milionu dolarů. Následně se neúspěšně snažil začít podnikat. V roce 2012 byl nalezen mrtvý ve svém bazénu. Pitva v jeho těle odhalila přítomnost alkoholu a drog. Dva měsíce před svou smrtí vydal své memoáry.\n\nKing se narodil v Sacramentu v Kalifornii v roce 1965. Jeho rodiče byli Ronald a Odessa Kingovi; se svými čtyřmi sourozenci následně vyrůstal ve městě Altadena v blízkosti Los Angeles. Tam také navštěvoval střední školu John Muir High School. Kingův otec Ronald, který byl dlouhá léta alkoholik a násilník, zemřel v roce 1984.\n\nV roce 1989 King vyloupil obchod ve městě Monterey Park, korejskému vlastníkovi přitom hrozil železnou tyčí. Z loupeže si odnesl 200 dolarů, ovšem brzy poté byl dopaden policií a odsouzen ke dvěma letům vězení. Propuštěn byl po roce odnětí svobody v prosinci 1990.\n\nJako teenager se stal otcem dcery, kterou zplodil se svou tehdejší přítelkyní Carmen Simpsonovou. Později se oženil s Danettou Lylesovou, která byla sestřenicí rappera Macka 10, ovšem manželství nakonec skončilo rozvodem. Manželství, ze kterého vzešla jeho druhá dcera, trvalo tři roky mezi lety 1985 a 1988. Následně se v roce 1989 oženil s Crystal Watersovou, se kterou zplodil již svou třetí dceru. Ale i toto manželství skončilo rozvodem, a to v roce 1996.\n\nV noci na 3. března 1991 se King projížděl se svými přáteli Bryantem Allenem a Freddiem Helmem v Hyundai Excel po dálnici na severu Los Angeles. V půl jedné ráno je dálniční policisté Tim a Melanie Singerovi začali pronásledovat z důvodu překročení povolené rychlosti. King, který byl v té době v podmínce, řídil pod vlivem alkoholu, jelikož s přáteli předchozího večera pili, a proto odmítl zastavit a naopak začal zrychlovat, což vedlo k dopravní honičce. U přehrady Hansenových v blízkosti San Fernando Valley sjel King z dálnice, kdy honička pokračovala obydlenými čtvrtěmi města, přičemž se rychlost vozidel pohybovala v rozmezí 90 až 130 km/h. V průběhu honičky se přidalo několik dalších policejních vozů a policejní helikoptéra. Po zhruba 13 kilometrech pronásledování se policistům konečně podařilo Kinga zastavit. Prvních pět policistů LAPD, kterých ke Kingovu vozu dorazilo, byli Stacey Koon, Laurence Powell, Timothy Wind, Theodore Briseno a Rolando Solano.\n\nPolicie nejdříve přikázala, aby z vozu vystoupili spolujezdci. Ti byli zatčeni a odvedeni do policiejních vozů. Oba vypověděli, že ačkoliv se nebránili zatčení, policisté na ně použili neodůvodněné násilí. King byl v té době stále ve vozu. Dle policistů během zatýkání vtipkoval, mával na helikoptéru a neposlouchal povely. King byl dopravní policií vyzván, aby vystoupil z vozu a lehl si na zem, což nakonec udělal. V ten moment policista Stacey Koon oznámil dopravním policistům Singerovým, kteří byli na místě činu, že zatčení přebírá LAPD. Koon následně čtyřem policistům přikázal zatknout Kinga technikou zvanou swarm, během které více policistů zatýká podezřelého najednou holýma rukama, aby bylo zabráněno případným neočekávaným výpadům podezřelého, během kterých by se mohl zmocnit zbraně policisty. King se takovému zatčení bránil, protože je během něho například klekáno několika muži na záda podezřelého. Snažil se proto vstát. Policisté později vypověděli, že se domnívali, že King je pod vlivem Fencyklidinu, a proto tak dlouho odporoval zatčení. Ovšem testy provedené po zatčení nic takového nepotvrdily.\n\nV jistém momentu začal zatýkání nátáčet George Holliday, místní rezident, na svou videokameru. Nahrávka zaznamenala, že policista Koon Kinga dvakrát zasáhl taserem. King se v té době stále snažil vstát. Policista Powell ho poté několikrát praštil obuškem, než ho zastavil policista Briseno. Koon v ten moment také přikázal Powellovi přestat. Nicméně King se mezitím znovu zvedl na kolena, po čemž následovaly nové rány obuškem od policistů Powella a Winda. V ten moment Koon přikázal, aby Powell a Wind Kinga zneškodnili silnými údery. Jelikož se King stále pokoušel vstát, Koon přikázal, aby policisté mířili na kolena, lokty, zápěstí a kotníky. Policisté udeřili obuškem více než padesátkrát, Kinga přitom zcela zasáhlo 33 ran, přičemž do něj policisté ještě šestkrát kopli. Následně ho zatklo celkem osm policistů, kteří znovu použili techniku swarm.\n\nGeorge Holliday, který incident natočil ze svého domu, se v následujících dvou dnech sanžil nahrávku předat policii, která o ni ovšem neprojevila zájem. Proto ji následně předal místní televizní stanici KTLA. Než ji odvysílali vystřihli několik úvodních rozostřených vteřin, které Holliday natočil než se mu podařilo kameru zaostřit. Porota později uvedla, že tyto vystřižené vteřiny, které ukazují, že King na začátku neuposlechl výzvu policistů, je přimělo vynést nad policisty osvobozující rozsudek. Z videa se okamžitě stala mediální senzace. Televizní stanice dokonce záběry přehrávaly několikrát za sebou.\n\nKing byl po zatčení převezen do nemocnice, kde byl vyšetřen a bylo zjištěno, že má po incidentu několik fraktur lícní kosti, zlomený pravý kotník a řadu pohmožděnin a tržných ran. Sestry z nemocnice později vypověděly, že strážníci, kteří Kinga přivezli, nevybíravě vtipkovali o zraněních, které mu způsobili. \n\nPolicisté byli postaveni před soud v Los Angeles County. Byli přitom obviněni z napadení a použití nepřiměřených donucovacích prostředků. Dle oficiálního odůvodnění byl případ kvůli příliš vysokému mediálnímu zájmu přesunut z Los Angeles County do Simi Valley ve Ventura County, které bylo oproti Los Angeles County obýváno převážně bělochy. Kvůli tomu byla porota složena z devíti bělochů, jednoho míšence, jednoho Američana latinskoamerického původu a jednoho Američana asijského původu. Dne 29. dubna 1992 porota shledala tři ze čtyř policistů nevinnými; u čtvrtého se nedokázala shodnout. Před soudem Simi Valley přitom dav, který očekával rozsudek propadl hněvu. Policista Stacey Koon proto musel být například eskortován policisty ke svému vozu. V davu byl také režisér John Singleton, který tehdy na místě médiím sdělil, že to, co právě v soudní síni porotci a soudce provedli, zažehne bombu. \n\nRozsudek byl poslední kapkou do dlouhodobé frustrace Afroameričanů, kteří upozorňovali na přetrvávající policejní násilí, obtěžování a rasové profilování, což se současně prolínalo s vyšší mírou chudoby mezi Afroameričany a nespokojeností s ekonomikou komunity, která byla narušena například obchodníky z řad korejských Američanů. Několik hodin po rozsudku proto vypukly nepokoje v Los Angeles 1992, které trvaly šest dní. Nespokojení Afroameričané, spolu s řadou latino Američanů, vtrhli do ulic a začali blokovat dopravu, napadat bělochy a následně rabovat a zapalovat obchody. Nepokoje zastavil až příchod národní gardy a armády. Vyústily v 63 smrtí, 2373 zranění, více než 7000 požárů, poškození či zničení 3100 podniků a celkově ve škody ve výši téměř miliardy dolarů. Menší nepokoje se odehrály také v dalších městech USA.\n\nDne 1. května 1992 vystoupil King v televizi s emotivním prohlášením, ve kterém žádal o zastavení nepokojů. \n\nV roce 1993 se původního případu s policisty chopil federální soud. U soudu svědčil také King, který nebyl v původním soudním přelíčení předvolán. Soud vyústil v odsouzení policistů Laurence Powella a Staceyho Koona k 30 měsícům vězení. Zbylí policisté byli zproštěni obvinění. \n\nPo proběhlých soudech nabídl Tom Bradley, tehdejší starosta Los Angeles, Kingovi odškodnění ve výši 200 000 dolarů a bezplatné vzdělání na univerzitě. King to odmítl a zažaloval město, přičemž vysoudil odškodnění ve výši 3,8 milionu dolarů. \n\nKing se rozhodl peníze investovat do nahrávací společnosti Straight Alta-Pazz Records, ve které chtěl zaměstnávat pouze menšiny. Ovšem podnik zkrachoval. Po roce 1991 se ještě několikrát dopustil překročení rychlosti a řízení pod vlivem omamných látek. Měl problémy s alkoholem i drogami. V roce 1993 naboural vozidlo bez zranění jiných osob, během řízení byl pod vlivem. Následně mu byla vyměřena podmínka a byl umístěn do protidrogové léčebny. V roce 1995 byl zatčen za to, že autem srazil svou ženu a snažil se ujet, za což byl na 90 dní uvězněn. V roce 2003 byl opět zatčen za řízení pod vlivem alkoholu. Při zatčení vůz naboural a nalomil si pánev. V roce 2007 byl během jízdy na kole zasažen do obličeje a horní části těla broky z brokovnice. Podle Kinga šlo o pokus o loupež kola. Policie zranění popsala, že vypadají jakoby šlo o náboje ze vzduchovky. V roce 2008 se zapsal do protidrogové léčebny pro celebrity, ve které se natáčela reality show \"Celebrity Rehab with Dr. Drew\". Následně vystupoval v několika dílech reality show \"Sober House\", která se věnovala jeho střízlivosti.\n\nV roce 2010 se oženil se Cynthií Kelly, která byla porotkyní v jeho případu o odškodnění nad městem Los Angeles. V roce 2011, na 20. výročí incidentu, byl King zastaven za nebezpečné řízení, přičemž bylo odhaleno, že řídí bez platného řidičského oprávnění. \n\nV dubnu 2012 vydal své memoáry \"The Riot Within: My Journey from Rebellion to Redemption\". Spoluautorem knihy je spisovatel Lawrence J. Spagnola. \n\nDne 17. června 2012, na Den otců, nalezla Cynthia Kelly Kinga ležet na dně jejich bazénu. V jeho krvi byla nalezena přítomnost alkoholu i drog. King zemřel na den přesně 28 let po smrti svého otce Ronalda, alkoholika, který se v roce 1984 utopil ve vaně. \n\n\n \n"}
{"id": "1517711", "url": "https://cs.wikipedia.org/wiki?curid=1517711", "title": "Alžběta Slavonská", "text": "Alžběta Slavonská\n\nAlžběta Slavonská (1352 – před rokem 1380), členka uherské větve kapetovské dynastie Anjouovců, byla v letech 1360 až 1370 předpokládanou dědičkou uherského trůnu.\n\nAlžběta se narodila jako jediná dcera slavonského vévody Štěpána z Anjou, mladšího syna uherského krále Karla I. Roberta. Její matkou byla Markéta Bavorská a jediným sourozencem bratr Jan (1354–1360). Alžběta byla považována za dědičku uherského trůnu po smrti svého bratra, protože její strýc Ludvík neměl potomky. Císař Karel IV. ji chtěl provdat za svého nejstaršího syna Václava. Jednání o svatbě však skončila, když se v roce 1370 Alžbětinu strýci narodila dcera Kateřina. Po Kateřině následovalo narození dalších dvou dcer, což znamenalo, že Alžběta uherskou korunu nezdědí.\n\nV říjnu 1370 byla Alžběta provdána za knížete Filipa II. z Taranta, 41 let starého vdovce a uchazeče o Latinské císařství. Filip neměl žádné žijící děti z předchozího manželství a potřeboval dědice. Jako věno dostala Alžběta Korfu jako osobní léno. Jejich jediné známé dítě, syn Filip, se narodilo v roce 1371 a ještě toho roku zemřelo. Alžběta ovdověla 25. listopadu 1374. Zemřela zřejmě na konci 70. let 14. století.\n\n7\n"}
{"id": "1517712", "url": "https://cs.wikipedia.org/wiki?curid=1517712", "title": "Vrbovsko", "text": "Vrbovsko\n\nVrbovsko () je město v Chorvatsku v Přímořsko-gorskokotarské župě. Nachází se u řeky Dobry, asi 67 km severovýchodně od Rijeky. V roce 2011 žilo ve Vrbovsku 1 647 obyvatel, v celé opčině pak 5 076 obyvatel.\n\nDo opčiny spadá celkem 65 sídel, z nichž největší je středisko opčiny, město Vrbovsko. Většina sídel v opčině jsou však malé vesničky, které mnohdy nepřesahují ani 50 obyvatel, a z nichž jsou některé i opuštěné (např. Gornji Vukšići, Lesci nebo Međedi).\n\nNejvýznamnější dopravní komunikací města je dálnice A6, která tvoří jeho částečný silniční obchvat. Dalšími významnými silnicemi, procházejícími Vrbovskem, jsou D3 a D42. \n"}
{"id": "1517715", "url": "https://cs.wikipedia.org/wiki?curid=1517715", "title": "Nosítková doprava v Brně", "text": "Nosítková doprava v Brně\n\nVeřejná nosítková doprava v Brně fungovala v letech 1708 až 1776. Provoz řídil po většinu doby Andreas Eberhardt Girod.\n\nNosítka byla rozmístěna na dvou stanovištích, čtyři na Zelném trhu a čtyři na náměstí Svobody, celkem tedy osmery nosítka pro celé město. „Jízdu“ si mohl koupit kdokoliv kromě Židů, nemocných lidí a sluhů vyjma pážata a trubače. Jakkoliv dlouhá trasa přímo v Brně stála 8 krejcarů, zlevněná byla tehdy, pokud směřovala do kostela na mši. V tom případě byla za 3 krejcary. Po domluvě byla možná i trasa mimo město, například do kláštera na Starém Brně za 17 krejcarů nebo do jezuitské zahrady (dnes park Lužánky) za 15 krejcarů. Pro srovnání, týdenní výplata učně byla zhruba 7 krejcarů. Nosiči byli vždy 2 na jedna nosítka, nosili stejnokroj a měli zakázáno dostávat spropitné.\n\nDne 15. února 1755 povolila Marie Terezie provoz nosítkové dopravy v Brně i po Girodově smrti s podmínkou, že služby budou moci využívat i nemocní lidé, ovšem ve speciálních nosítkách pro ně. Řízení převzaly jeho dcery, které celý provoz po sporu s podnikateli nárokujícími si vlastnictví firmy v roce 1776 ukončily.\n"}
{"id": "1517716", "url": "https://cs.wikipedia.org/wiki?curid=1517716", "title": "Gretl Keren Fischerová", "text": "Gretl Keren Fischerová\n\nGretl Keren Fischerová, správně Gretl Keren Fischer, narozena jako Gretl Krause (* 18. dubna 1919 Olomouc – 24. listopadu 2013 Ottawa), byla československo-kanadská spisovatelka, dramatička, literární kritička a vysokoškolská učitelka židovského původu. Na rozdíl od rodičů, kteří byli zavražděni v vyhlazovacích táborech, unikla holocaustu a dlouho žila v Kanadě. Její další používaná jména byla: Gretl Keren Krausová, Gretl K. Fischer a Gretl Kraus Fischer.\n\nGretl Fischerová byla dcerou obchodníka Arnošta Krause a jeho manželky Anny Krausové, rozené Diamantové. Ještě před zatčením a deportací olomouckých Židů, ke kterým došlo zejména v roce 1942, odcestovala Gretl Krause v roce 1939 do Anglie, kde žila dvanáct let. Rodiče Arnošt Kraus, narozen 25. listopadu 1886, a Anna Krausová, narozena 26. července 1891, byli deportováni v červnu 1942 do Terezína a v srpnu 1942 dále do vyhlazovacího tábora Malý Trostinec a tam zavražděni. 5. srpna 2016 byly v Olomouci pro její rodiče položeny dva kameny zmizelých.\n\nV Londýně Gretl Krausová zpočátku pracovala jako pokojná a prodavačka, od roku 1944 do roku 1951 jako asistentka knihovníka a knihovnice, mimo jiné pro Organizaci spojených národů a britskou dopravní komisi \"British Transport Commission\". V roce 1951 se přestěhovala do Kanady, kde žila ve Vancouveru a později v Ottawě. Po kancelářských a knihovnických činnostech začala v roce 1953 studovat na University of British Columbia ve Vancouveru anglickou literaturu. Titul B.A. získala 1956 a pracovala tam do toku 1958 jako lektorka pro němčinu. Po přestějhování do Ottawy \npokračovala ve studiu na místní Carleton University a získala titul M.A.. Na McGill University v Montrealu v roce 1972 promovala a získala titul Ph.D.. Od roku 1969 do roku 1976 pracovala jako učitelka angličtiny na Algonquin College v Ottawě, poté do roku 1979 jako lektorka angličtiny na Carleton University.\n\nGretl Fischerová se angažovala v oblasti ochrany životního prostředí a lidských práv.\n\nFischerová byla autorkou několika scénografických her a pracovala také jako literární kritička a autorka esejů a příběhů. Její silný zájem o judaismus se projevil zejména ve studii \"Hledání Jeruzaléma: Náboženství a etika v spisech A.M. Kleina\" (Montreal 1975).\n\nV 70. letech navštívila Fischerová izraelský památník Jad vašem a poskytla muzeu holocaustu materiál o svých rodičích, zavražděných ve vyhlazovacím táboře Malý Trostinec.\n\nGretl Keren Fischerová publikovala v některých antologiích, jako např. \"British Columbia Centennial Anthology\" (1958) a \"Refugees: An Anthology of Poems and Songs\" (1988). Její příběhy a eseje se objevily v časopisech jako \"Queen's Quarterly\", \"Dalhousie Review\", \"Fiddlehead\", \"Edge\", \"Canadian Literature\" a další. Před rokem 1999 publikovala pod jménem Gretl Kraus Fischer, později většinou jako Gretl Keren Fischer. Mezi její nejznámější práce patří: \n\n"}
{"id": "1517723", "url": "https://cs.wikipedia.org/wiki?curid=1517723", "title": "Anežka z Durazza", "text": "Anežka z Durazza\n\nAnežka z Durazza (1345 Drač – 10. února 1383) byla sňatkem s Jakubem z Baux titulární latinskou císařovnou a poslední ženou, která si tento titul nárokovala.\n\nAnežka se narodila jako dcera vévody Karla z Durazza a Marie z Kalábrie. Poprvé se provdala za Cansignoria della Scalu, mladšího bratra a nominálního spoluvládce Cangranda II. della Scaly, pána Verony. V roce 1359 Cansignorio svého staršího bratra zabil a stal se jeho nástupcem. Jeho mladší bratr Paolo Alboino della Scala se stal do roku 1365 jeho spoluvládcem. 10. října 1375 Cansignorio zemřel, pravděpodobně byl otráven. Manželství zůstalo bezdětné.\n\n16. září 1382 se Anežka znovu provdala za Jakuba z Baux. Ten si od roku 1374 nárokoval trůn latinského císařství. Její švagr Karel III. Neapolský jí dal jako část věna Korfu. Jejich manželství mělo krátkého trvání, Anežka 10. února 1383 zemřela a byla pohřbena v bazilice sv. Kláry v Neapoli.\n"}
{"id": "1517724", "url": "https://cs.wikipedia.org/wiki?curid=1517724", "title": "Patriarchální exarchát v Iráku", "text": "Patriarchální exarchát v Iráku\n\nPatriarchální exarchát v Iráku je exarchát melchitské řeckokatolické církve nacházející se v Iráku.\n\nExarchát zahrnuje všechny věřící melchitské řeckokatolické církve nacházející se v Iráku.\n\nExarchátním sídle je město Bagdád, kde se nachází jediná farnost.\n\nExarchát byl zřízen 17. září 1838 patriarchou Maximose III. Mazloumem.\n\n\n"}
{"id": "1517725", "url": "https://cs.wikipedia.org/wiki?curid=1517725", "title": "Society of Independent Artists", "text": "Society of Independent Artists\n\nSociety of Independent Artists byla společnost nezávislých amerických umělců založená v roce 1916 v New Yorku.\n\nCílem společnosti bylo podle vzoru francouzského Salonu nezávislých pořádat každoroční výstavy avantgardních umělců. Výstavy měly být otevřeny každému, kdo chtěl ukázat svou práci, a byly proto bez vybírající poroty a udílení cen. Aby se mohl člověk stát členem společnosti a vystavovat, musel zaplatit vstupní a členský poplatek ve výši šesti dolarů. Zakladateli společnosti byli Walter Arensberg, John Covert, Marcel Duchamp, Katherine Sophie Dreier, William J. Glackens, Albert Gleizes, John Marin, Walter Pach, Man Ray, americká malířka Mary Rogers, John Sloan a Joseph Stella.\n\nPrvní výstava společnosti \"First Annual Exhibition\" se konala v New Yorku v Grand Central Palace od 10. dubna do 6. května 1917. Bylo vystaveno více než 2 000 uměleckých děl, která katalog uvádí v abecedním pořadí podle jména umělce. Vystavované příspěvky přišly z celého světa, převažovala ovšem díla umělců z New Yorku a dalších míst východního pobřeží. Marcel Duchamp rezignoval na funkci prezidenta, když společnost odmítla vystavit jeho obraz \"Fontána\" - readymade ve formě pisoáru podepsaný pseudonymem R. Mutt. Incident poukázal na to, že výstava nebyla skutečně otevřená. Dalším prezidentem byl William Glackens, John Sloan byl prezidentem od roku 1918 do své smrti v roce 1951. Sekretářem byl od roku 1918 do roku 1934 rusko-americký malíř Abraham Solomon Baylinson.\n\n\n\n"}
{"id": "1517727", "url": "https://cs.wikipedia.org/wiki?curid=1517727", "title": "Klářino koleno", "text": "Klářino koleno\n\nKlářino koleno (francouzském originále \"Le genou de Claire\") je francouzské filmové drama z roku 1970, které natočil režisér Éric Rohmer podle vlastního scénáře. Příběh se odehrává v letním období, konkrétně ve dnech 29. června až 29. července, u jezera Lac d'Annecy. Zde se Jérôme (Jean-Claude Brialy), kterému zbývá pár týdnů do svatby, náhodou setkává se svou dávnou kamarádkou, spisovatelkou Aurorou (Aurora Cornu). Díky ní potkává její hostitelku paní Walterovou (Michèle Montel) a její dcery, mladší Lauru (Béatrice Romand) a později též starší Claire (Laurence de Monaghan). Když Jérôme s Laurou podniknou menší túru do hor, dívka se do staršího muže „trochu zamiluje“. Po několika dnech přijíždí Claire. Když Jérôme uvidí její koleno, začne cítit touhu se jej dotknout. Nutkání nejprve ovládá. Jednou se spolu skrývají pod přístřeškem, kam je z jezera vyhnal silný déšť. Jérôme dívce řekne, že nedlouho předtím viděl jejího přítele Gillese (Gérard Falconetti) s jinou dívkou, načež se Claire rozpláče a Jérôme v rámci jejího utěšování položí svou ruku na její koleno. Snímek získal ceny Prix Louis-Delluc a Zlatá mušle a byl nominován na Zlatý glóbus.\n\n\n"}
{"id": "1517729", "url": "https://cs.wikipedia.org/wiki?curid=1517729", "title": "Patriarchální exarchát v Istanbulu", "text": "Patriarchální exarchát v Istanbulu\n\nPatriarchální exarchát v Istanbulu je exarchát melchitské řeckokatolické církve nacházející se v Turecku.\n\nExarchát zahrnuje všechny věřící melchitské řeckokatolické církve nacházející se v Turecku.\n\nExarchát byl zřízen roku 1946 patriarchou Cyrilem IX. Moghabghabem.\n\n\n"}
{"id": "1517733", "url": "https://cs.wikipedia.org/wiki?curid=1517733", "title": "Silnice D1", "text": "Silnice D1\n\nSilnice D1 () je silnice v Chorvatsku. Je dlouhá 421,2 km. Slouží především k mimodálničnímu spojení mezi Krapinou a Splitem. Po silnici D8 je silnice D1 druhou nejdelší silnicí v Chorvatsku.\n\nSilnice začíná u vesnice Gornji Macelj u slovinských hranic a kopíruje cestu dálnice A2. Poté prochází městy Krapina a Zabok, a u Zaprešiće se s dálnicí A2 slučuje. Pokračuje až u výjezdu v Lučku, kde je však sloučena se silnicí D3. Takto silnice prochází přes Jastrebarsko a Karlovac, kde se mění na malý úsek v rychlostní silnici. Poté se od trasy odděluje silnice D3, ale začíná zde (na stejné trase jako silnice D1) silnice D6, která se od silnice D1 odpojuje u vesnice Tušilović. Tyto dva úseky jsou označovány jako \"D1; D3\" a \"D1;D6\".\n\nU vesnice Tušilović silnice A1 pokračuje na jih přes řeku Radonju a vede přes vesnice, mezi nimiž je např. opčina Krnjak, do města Slunj. Tam opět pokračuje na jih a prochází kolem bosenských hranic. Silnice přes řeku Koranu a Plitvická jezera pokračuje do opčiny Udbina, kde se opět její malý úsek mění na rychlostní silnici. Dále pokračuje do opčiny Gračac, kterou však přímo neprochází, a vede opět na východ k bosenským hranicím. Dále prochází přes města Knin, Vrlika a Sinj, odkud pokračuje na jihozápad do vesnice Osoje a mění se na rychlostní silnici. Poté kolem Klisu pokračuje přes vesnici Mravince až k Solinu a Splitu, kde končí a napojuje se na silnici D8.\n"}
{"id": "1517735", "url": "https://cs.wikipedia.org/wiki?curid=1517735", "title": "Bohuslav Raýman", "text": "Bohuslav Raýman\n\nBohuslav Raýman, \"psáno též\" Reiman, Rejman, Raimann, Rajman (7. prosince 1852 Sobotka – 16. září 1910 Praha) byl český chemik, biochemik, vysokoškolský pedagog, redaktor a spisovatel odborné literatury.\n\nNarodil se v Sobotce do rodiny kancelisty okresního soudu Augustína Raymana a jeho ženy Marie Kateřiny Konigové. Byl druhorozený z osmi sourozenců, tři ale zemřeli velmi mladí. V roce 1863 zemřel i jeho otec a vdova se s dětmi přestěhovala do Mladé Boleslavi, kde roku 1872 Bohuslav absolvoval tamější gymnázium. V dalším studiu pokračoval na pražské technice, kde studoval chemii. Po dvou letech však odešel do Bonnu, kde pokračoval ve studiu u prof. A. Kekuleho, a pak odjel do Paříže, kde se vzdělával u prof. A. Wurtze a Ch. Friedela. Po zdárném ukončení vzdělávání v cizině a přes nabídky se vrátil do Prahy a nastoupil do Českého polytechnického ústavu (od roku 1879 již jako ČVUT) a po deseti letech přešel na Filozofickou fakultu Karlo-Ferdinandovy univerzity.\n\nV květnu roku 1885 se oženil s Bertou Schöblovou a měl s ní tři syny, Bohuslava *1886, který byl lékařem a beletristou, Miloše *1889, pozdějšího lékaře, a nejmladšího Radima *1902, který se rovněž věnoval lékařství.\n\nV roce 1890 se stal na filozofické fakultě mimořádným profesorem, o 7 let později řádným profesorem a v letech 1902–1903 i děkanem této fakulty. Od roku 1890 byl řádným členem a od roku 1899 až do své smrti generálním tajemníkem České Akademie. V roce 1893 pak založil vědecký časopis Bulletin International. \nBohuslav Raýman byl v září roku 1910 stižen krvácením do mozku a náhle zemřel. Pohřben byl na hřbitově Malvazinky.\n\n\n"}
{"id": "1517736", "url": "https://cs.wikipedia.org/wiki?curid=1517736", "title": "Městské opevnění (Litomyšl)", "text": "Městské opevnění (Litomyšl)\n\nMěstské opevnění v Litomyšli je kulturní památka, jedná se o drobné pozůstatky původního středověkého opevnění Dolního a Horního Města. Kromě několika zdí a bašt jej tvoří rovněž i Červená věž, která byla součástí opevnění Horního Města.\n\nPřed výstavbou zděného opevnění měla Litomyšl nejspíše dřevěné nebo jiné dočasné zdi. Ve 14. století však byly v takovém stavu, že hrozilo jejich zřícení. Proto udělil Karel IV. biskupovi Janovi právo na stavbu kamenných zdí. \n\nLitomyšlské hradby jsou poprvé připomínány roku 1351, kdy získal biskup Jan I. právo vybírat poplatek na jejich stavbu. Hradby vznikaly zhruba deset let, postupně od místního zámku (tehdy šlo ještě o hrad) okolo centra města (dříve tzv. Dolního Města). Hrad se stal součástí opevňovacího systému, hradby směřovaly oběma směry k řece Loučné. Zdivo bylo již ve středověku několikrát opravováno, některé rekonstrukční práce si vynutily i požáry, které Litomyšl postihly v 16. století, v letech 1546 a 1560. Obnovovány byly rovněž i dvě místní brány; česká (dolní) a německá (horní) náležící k opevnění Dolního Města. Ty byly pojmenovány podle převažujícího obyvatelstva ve směru cestou od brány. Kromě toho existovalo ještě několik malých branek pro průchod hradbami do ostatních směrů.\n\nV druhé polovině 18. století byly dle dobových záznamů hradby poničené hlavně v blízkosti řeky Loučné, na některých místech i zbořené. Přestože vedení města diskutovalo o obnově poničeného opevnění, nedokázalo se shodnout na tom, jestli se tak má stát. V polovině 19. století byly také zbořeny obě místní brány. Poslední části původního zdiva byly zničeny v roce 1904, pozůstatek jednoho bastionu a některé zdi trasované okolo klášterní a děkanské zahrady však jsou dochovány až do současnosti, stejně jako některé zdi okolo bývalého Panského mlýna. Zboření hradeb unikla i tzv. Červená věž. \n\nOd roku 1964 jsou pozůstatky opevnění evidovány jako kulturní památka.\n"}
{"id": "1517738", "url": "https://cs.wikipedia.org/wiki?curid=1517738", "title": "Klášter augustiniánů poustevníků (Litomyšl)", "text": "Klášter augustiniánů poustevníků (Litomyšl)\n\nAugustiniánský klášter s kostelem povýšení sv. Kříže byl konvent v Litomyšli. \n\nKlášter založil roku 1356 litomyšlský biskup Jan ze Středy, na jehož žádost vydal papež Inocenc VI. dne 5. února 1356 listinu, kterou povoluje ve městě stavbu domů, kostela, kaple se hřbitovem a zvonicí a dalšími nezbytnými budovami. Biskup Jan ze Středy cestoval společně s Karlem IV., zúčastnil se s ním jízdy do Itálie, kde nejspíše osobně požádal papežskou kurii o povolení k založení kláštera řádu augustiniánů, jehož byl příznivcem. Záhy přišli do města mniši z brněnského kláštera sv. Tomáše a začali i přes odpor biskupovy kapituly stavět pod vedením mistra Jakuba klášter na severním okraji města, jižně od kapituly. Místní kapitula měla s biskupem majetkový spor, o jehož urovnání se měl postarat pražský arcibiskup. Za biskupské funkce Jana ze Středy (1364–80) vzniklo několik dalších listin, v jedné apeluje na převora brněnských augustiniánů, aby konvent dobudoval, v další žádá biskupa Alberta ze Šternberka, ať od stavby neodlučuje mistra Jakuba, bez nějž by nebyl klášter dostavěn podle jeho představ. Roku 1380 byla stavba kostela zřejmě již v tak pokročilé fázi, že v ní mohl být Jan ze Středy pohřben.\n\nZánik kláštera zapříčinilo vypálení husity na jaře roku 1421, zdejší mniši se uchýlili do Svitav a již se nevrátili. Do klášterního kostela, který unikl zničení, se již roku 1428 přesunula farnost ze zaniklého kostela sv. Klimenta, jelikož katedrála Panny Marie byla nadále ruinou.\n"}
{"id": "1517739", "url": "https://cs.wikipedia.org/wiki?curid=1517739", "title": "Požár Litomyšle (1560)", "text": "Požár Litomyšle (1560)\n\nPožár Litomyšle, ke kterému došlo 5. března 1560, poničil značnou část tehdejšího města.\n\nPožár vypukl ve sladovně a později se velmi rychle rozšířil na tzv. České předměstí a Zahájí. Vyhořela většina budov na dnešním Smetanově náměstí, zůstalo stát něco málo přes deset domů. Poničen byl i kostel. Kromě toho lehla popelem také místní škola, budova fary a značně byl poškozen i místní zámek, který byl následně dlouhou dobu opuštěný. Ačkoliv materiální škody byly značné, vyžádal si požár pouhé čtyři mrtvé. Požár také poničil místní hradby, které musely být rovněž opravovány.\n\nPoškozenému městu se rozhodla pomoci mnohá moravská a česká města, včetně Prahy. Vybráno bylo poměrně značné množství peněz (102 kop míšeňských grošů); zvláštní sbírka se uskutečnila také i na opravu kostela a místní školy. \n\n"}
{"id": "1517740", "url": "https://cs.wikipedia.org/wiki?curid=1517740", "title": "4,7cm KPÚV vz. 38", "text": "4,7cm KPÚV vz. 38\n\n4,7cm KPÚV vz. 38 (v továrním označení též A5) měl být nejmodernějším a nejsilnějším československým protitankovým kanónem v dobové terminologii označovaný jako: \"kanón proti útočné vozbě\".\n\nPráce na 47mm protitankovém kanonu A5, začaly zároveň s konstrukcí pevnostního protitankového kanónu vz. 36 a byly ovlivněny poznatky z vojenských zkoušek kanónů A4 a A3. Na jaře roku 1938 začala československá armáda kanón testovat a na podzim byl zaveden do výzbroje pod označením 47mm KPÚV vz. 38. Následně Československá armáda objednala 132 kusů kanónů v provedení pro motorizované jednotky (tj. disková kola s pneumatikami). Děla měla být dodána ve druhé polovině roku 1939. Jugoslávie si objednala také velkou sérii kanonů s loukoťovými koly. Po okupaci zbytku Československa již kanóny přebrala německá armáda, pro níž v té době byly nejmodernější a nejvýkonnější protitankovou zbraní. Německá armáda nařídila další produkci kanónů (které označovala jako 4,7 Pak 38(t) nebo PaK 38(t) a také umožnila prodej kanónů do Jugoslávie. Pro Kanón byl v roce 1940 vyvinut nový náboj s wolframovým jádrem, který mohl zvýšit průbojnost děla do vzdálenosti 500 metrů. Od roku 1940 začal být kanón montován také na korby zastaralých tanků Panzerkampfwagen I Ausf. B. které byly takto přestavěny na stíhače tanků Panzerjäger I po okupaci Francie byly k přestavbě využity i tanky Renault R-35.\n\nKanón má hlaveň opatřenou novou úsťovou brzdou, závěr je vertikální klínový, vybavený poloautomatikou. Další novinkou u kanónu A5 byla možnost otočení horní lafety o 180° dozadu, čímž se usnadnila přeprava v terénu, tj. především překonávání překážek, jako jsou příkopy. Lafeta je rozdělena na vrchní se štítem a spodní s rozvíratelnými rameny, která bylo možné také sklopit dozadu. Pro snížení palné výšky zbraně bylo možné sejmout nápravu s koly a střílet ze zvláštní opěrky.\n\n"}
{"id": "1517742", "url": "https://cs.wikipedia.org/wiki?curid=1517742", "title": "Horní Ešera", "text": "Horní Ešera\n\nHorní Ešera ( Аҩадахьтеи Ешыра, Верхняя Эшера, ზემო ეშერა - Zemo Ešera, nebo ვერხნაია ეშერა - Verchnaia Ešera) je vesnice v Abcházii, v okrese Suchumi. Od abchazského hlavního města Suchumi je vzdálena zhruba 12 km severozápadním směrem. Obec sousedí na západě se Psyrdzchou v okrese Gudauta, na východě s Gumou a s Jaštchvou, na jihovýchodě s Gumistou podél stejnojmenné řeky a na jihu s Ešerou. Na severu od obce se rozkládá těžko prostupný Abchazský hřbet, jenž tvoří součást Velkého Kavkazu. Obcí prochází hlavní silnice spojující Suchumi s Ruskem.\n\nOficiálním názvem obce je Vesnický okrsek Horní Ešera \"(rusky Верхне-Эшерская сельская администрация, abchazsky Аҩадахьтеи Ешыра ақыҭа ахадара)\". Za časů Sovětského svazu se okrsek jmenoval Horní Ešerský selsovět \"(Верхне-Эшерский сельсовет)\".\n\nSoučástí Horní Ešery jsou následující části:\n\n\nV obci se dochovaly dolmeny a hrobky z 1. století př. n. l..\n\nOd konce 19. století zde převažuje arménské obyvatelstvo a počet vesničanů zde dosáhl k roku 1989 téměř 2000. Během války v Abcházii a po ní polovina obyvatel Horní Ešeru opustila. Velmi blízko vesnici se totiž nacházela frontové linie při řece Gumistě.\n\nDle nejnovějšího sčítání lidu z roku 2011 je počet obyvatel této obce 1052 a jejich složení následovné:\n\n\nPřed válkou v Abcházii žilo v obci bez přičleněných vesniček 738 obyvatel. V celém Horním Ešerském selsovětu žilo 1953 obyvatel.\n\n"}
{"id": "1517743", "url": "https://cs.wikipedia.org/wiki?curid=1517743", "title": "Velký Košíř (rybník)", "text": "Velký Košíř (rybník)\n\nVelký Košíř je rybník u vesnice Nedošín v okrese Svitavy v Pardubickém kraji. \n\nRybník o rozloze 25,6 ha se nalézá severozápadně od Litomyšle na jižním okraji Nedošína, necelý jeden kilometr východně od rybníka Malý Košíř. Vodu získává z řeky Loučné a taktéž do ní směřuje jeho výpusť.\n\nRybník a přilehlá přírodní památka Nedošínský háj jsou významnou ornitologickou oblastí, nicméně v biotopu také žijí také vzácní obojživelníci včetně čolka obecného, kuňky obecné a blatnice skvrnité nebo netopýři rezavý, vousatý a vodní. Z ptáků zde hnízdí například cvrčilka slavíková, slavík modráček, chřástal kropenatý, polák malý nebo bukač velký. \n\nRybník má funkci chovatelskou, turistickou a také ochranářskou. Ve Velkém Košíři se v 21. století především chovají ryby, ale ve druhé polovině 20. století rybník využívalo Státní rybářství v Litomyšli i k chovu kachen. \n\nVelký Košíř je veden i jako koupaliště, nicméně mezi místní hlavní rekreační aktivity patří spíše paddleboarding a windsurfing. Protože kolem něj od roku 2009 vede stejnojmenná naučná stezka Českého svazu ochránců přírody, je také oblíbeným cílem procházek.\n"}
{"id": "1517744", "url": "https://cs.wikipedia.org/wiki?curid=1517744", "title": "Dějiny médií ve 20. století v Českých zemích", "text": "Dějiny médií ve 20. století v Českých zemích\n\nMédia v Českých zemích prošla výrazným procesem změn. Jejich podoba byla ovlivněna pádem monarchie a první světovou válkou, následoval zrod demokratické republiky, avšak záhy přišla druhá světová válka a nedlouho po ní upadla země do čtyřicet jedna let trvající totality pod vládou komunistů. V roce 1993 se země rozdělila na dva menší státní celky a stejně tak se i změnila. Po celou dobu 20. století média procházela neustálou proměnou.\n\nSpolečnost prochází proměnami jak na úrovní politického, hospodářského i kulturního života. Mediální sféra se dostává do středu mezi tehdy tradičními zvyklostmi žurnalistiky (od 60. let 19. století) s novými potřebami společnosti. Roste konkurence na vydavatelském trhu a vlastnictví se více koncentruje.\n\nPo vzniku samostatného Československého státu vzniká několik nezávislých novinových titulů, mnozí vydavatelé byli během války zakázáni. Objevují se na trhu nové celostátní a regionální deníky, nové časopisy, vzniká Československá tisková kancelář (ČTK), do veřejného prostoru přichází i rozhlasové vysílání, roste popularita filmů a začíná se experimentovat s televizním vysíláním. Předválečná struktura tisku však byla zachována, noviny byly nadále spjaty s politickými stranami, noviny samy deklarovaly příslušnost k politické straně (např. Národní listy ústřední tiskový orgán Československé národní demokracie).\n\nVzniká agenturní zpravodajství, v říjnu 1918 je založena ČTK, která se o rok později napojuje na zahraniční zpravodajské agentury (Reuters, Havas, Wolff, AP). Zvyšuje se počet zahraničních korespondentů z důležitých míst Evropy, začíná se budovat fotoarchiv. ČTK zpočátku plnila funkci tiskového odboru Národního výboru československého, který rozhodl o jejím vzniku). V listopadu 1918 je pod ČTK začleněna pražská kancelář Korrbyro. Ve 30. letech 20. století vzrůstá počet poboček (nově v Plzni, Karlových Varech, Teplicích, Brně, Ostravě, Bratislavě, Košicích či v Prešpurku).\n\nTehdejší zpravodajské pokrytí státních věcí bylo nerovnoměrné, v Českých zemích se kladl výrazný důraz na místní dění, avšak zpravodajství o Slovensku či Podkarpatské Rusi bylo nárazové (v denících) a občas se objevovaly tematicky zaměřené články v časopisech. Výjimku tvořily například Lidové noviny, které měly na východních částech republiky své filiální redakce.\n\nMezi dominantní informační zdroje pro publikum je stále tisk, v druhé polovině 20. let 20. století začíná mít vliv i rozhlasové vysílání.\n\nLegislativní rámec navazoval na zavedené pořádky z dob Rakouska-Uherska. Nově vzniklá legislativa mediální provoz omezovala a regulace byly větší než za Rakouska-Uherska. Za celou dobu První republiky nevnikl žádný tiskový zákon a platila následující legislativa: rakouský tiskový zákon z roku 1862, rakouský trestní řád pro řízení ve věcech tiskových z roku 1873 a uherský tiskový zákon z roku 1914. Garanci svobody slova zaručovala Ústava Československé republiky z 29. února 1920. Postupně se však objevovaly zákony, které určitým způsobem upravovaly mediální systém v zemi:\n\n\nKromě uvedených zákonů byl vyvíjen u politický tlak skrze vlastnické vazby, vydavatelé byli totiž propojeni s politickými stranami. Dále byl tlak vyvíjen institucionálně přes tiskové oddělení Československé vlády.\n\nStátní dohled byl výrazněji zaměřen na tři skupiny tisku, který se vymykal řízení formou vlastnictví politických stran:\n\n\n\nNejvětší koncentrace vydavatelství byla v Praze. Po celé ČSR bylo v roce 1920 na 2259 periodik (1521 československé, 738 jiné jazyky), v roce 1925 již kolem 2800 periodik. O pět let později v roce 1930 bylo již v Československu na 3933 periodik (z toho 155 deníků). Vznikla tak nadprodukce tisku. Důvodem bylo, že tisk byl stále dominantnějším médiem a až na výjimky převažoval stranický tisk, kde byl povinný odběr jako forma stranického příspěvku (politické strany bez vlastního tisku byly bez šance uspět v polit. soutěži).\n\nPřed distribucí musel schválit odpovědný justiční úřad (dříve policie). V praxi provádělo státní zastupitelství oficiálně tzv. konfiskaci závadných textů, rozhodnutí státního zástupce musel potvrdit soud, poté se to dověděl vydavatel a odpovědný redaktor. Policie vydání zkonfiskovala po konfiskaci jej bylo teprve možné vytisknout. Na místě potlačeného textu byla bílá místa. Zvláště se ze strany státu prosazovala cenzura extrémistů (nacistů, komunistů i extrémních katolíků).\n\nZa první republiky existovaly cenzurní zásahy, ale byla přítomna i určitá svoboda slova. Tržní hospodářství bylo základním prvkem. Československé mediální prostředí se vyznačovalo oproti západu tím, že většina médií byla spjata s politickými stranami, zatímco na západě byli obvykle soukromí vlastníci médií.\n\nStrany nebyly právními subjekty, nemohly vlastnit nemovitý majetek. Měly tedy stranické tiskové podniky, které dotovaly, často i ze státních peněz:\n\n\nVětšina tiskařských podniků byla ve ztrátě a tak byly dotovány politickými stranami. V zisku byl jen Melantrich a Tempo. Čistě soukromým vlastníkem byl Tiskařský a vydavatelský závod Politika, která vydával noviny Národní politika. Nezávislý tisk nebyl spjatý explicitně s konkrétními politickými stranami, avšak byly výjimky, u kterých byla snaha politické moci uplatňovat svůj vliv (Přítomnost – vliv T. G. Masaryka, Lidové noviny – dotace Kanceláře Presidenta republiky, Národní osvobození – podpora Ministerstva národní obrany a Československé obce legionářské).\n\nNejvlivnější médium doby, zpravidla převažovaly deníky. Přítomné byly zpolitizované raníky, nejvýznamnější noviny vydávaly dvakrát denně (ranní a odpolední či večerní vydání). Večerníky nebyly jen pouhou mutací deníků, přinášely totiž o přibližně půlden novější zpravodajství. Často byly odlišně pojaty, přinášely lehčí čtení a byly ve vyšším náklad.\n\nNáklady ranního tisku: Lidové noviny 45 tisíc, Národní listy: 20 tisíc, Venkov: 30 tisíc, Právo lidu: 40 tisíc, České slovo: 25 tisíc, oproti tomu Národní politika až 150 tisíc, a to kvůli tomu, že obsahovala méně politiky a více jiného zpravodajství. Náklady večerníků byly o přibližně o třetinu vyšší (kvůli čtenářské zvyklosti, preference četby novin po návratu z práce), např. Večerní České slovo: 500 tisíc kusů. Například nedělní vydání Národní politiky dosahovalo až 400 tisíc výtisků.\n\nObsah novin byl posílen univerzálním záběrem ve volbě témat (vnitřní i zahraniční politika, ekonomika, společnost, kultura, sport a lokální informace).\n\n\nJde o jeden nejstarších československých deníků, byl založen v roce 1883 a byl spojen s legionářská tradicí po první světové válce. Původně byla Národní politika blízká konzervativním staročechům, po roce 1918/9 se přimkl k Československá národní demokracie, stále se však označoval za nepolitický list. Národní politika obsahovala solidní zpravodajství, měla obsáhlou inherentní plochu. List se snažil neplést se do politických půtek mezi stranami, ačkoli měl sympatie ke konzervativcům, v posledních letech republiky se přikláněl k fašismu.\n\n\nNárodní osvobození patřily pod nakladatelství Pokrok. Okruh lidí vydávající tyto noviny patřil k legionářskému novináři Lvu Sychravovi. List vyjadřoval politické sympatie k TGM a Hradu.\n\n\nTribuna vznikla v roce 1919 z potřeby mít v zemi nezávislé noviny s všestranným zpravodajstvím podle britského vzoru. Odpovědným redaktorem byl Ferdinand Peroutka (ve svých 24 letech), deklarace, že noviny budou nezávislé a nebudou sloužit žádné politické straně (na tehdejší dobu neobvyklé). Bedřich Hlaváč byl šéfredaktor, původem Žid, přítel TGM. Do novin přispívali například: F. X. Šalda, Marie Pujmanová, Josef Kodlíček (přítel Peroutky), Alfréd Fuchs (rubrika denní zprávy, psal fejetony), Karel Poláček (psal fejetony), Arne Laurim (prostředník mezi Hradem a Tribunou, sháněl finanční podporu od Masaryka), Hubert Masařík (psal i pro Přítomnost), Milena Jesenská (překládala texty z Němčiny) aj. Tribuna však brzy zaniká, konkrétně v roce 1928.\n\n\nLidové noviny zažily nejlepší časy za první republiky. Původně šlo o regionální titul založený Adolfem Stránským v roce 1893 v Olomouci jako tiskový orgán Moravské lidové strany. Brzy zapojily nezávislé zpravodajství (první výrazná emancipace od vydavatele za šéfredaktora Arnošta Heinricha). Noviny měly vysokou kulturní úroveň. Expanze do Prahy byla nezbytná (staly se celostátním deníkem). Původně byly sloučeny s brněnskou redakcí, avšak to nestačilo a přesunuli se do Prahy. Měli blízké vazby k Hradu, kterým byly tajně dotovány, na oplátku projevovali Hradu sympatie se v mediálních obsazích. Po roce 1945 musel být název změněn na Svobodné noviny. V 50. letech byla jejich činnost zastavena. V roce 1987 nelegálně obnoveny jako samizdat. První legální vydání vyšlo v prosinci 1989.\n\n\nČasopis Přítomnost založil v roce 1924 Ferdinand Peroutka. Masaryk přispěl na činnost časopisu 1 milion KČS z čehož bylo půl milionu využito na propagační kampaň. Po pěti letech od založení byl náklad mezi 2,5 až 3 tisíci kusy. Ke konci první republiky náklad Přítomnosti se pohyboval v počtu kolem 32 tisíc kusů. Periodicita byla týdenní, avšak objevily se ekonomické problémy. Po připojení k nakladatelství Borovský se zvedla čtenost. Časopis vychází do dnešní doby v elektronické verzi.\n\nBulvár byl v první republice novinkou na československém mediálním trhu. Díky zvyšování životní úrovně se proměňuje čtenářská kultura. Přibývají čtenáři z nižších vrstev, a to díky levným poledním a večerním listům, které se jim přizpůsobují (například Tempo). Odpolední vydání mají populárnější styl než ranní vydání, obsahují více zpráv s kriminální tematikou či sportem). Podmínky pro vznik české obdoby anglické „nové žurnalistiky“ Alfreda Harmswortha z 90. let 19. století. Obsah novin se komercionalizoval. Započíná konkurenční boj o přízeň čtenářů. Vydavatelé se snaží získat čtenář pomocí snížení ceny, která často byla pod hranicí rentability (ztráty kryly politické strany), ranní vydání ve 30. letech: 50 – 80 haléřů, večerníky 20 – 30 haléřů. Ztráty kryly i prostřednictvím inzerce. Inzertní akvizitéři zveličovali náklad listu (neexistovaly „ověřené náklady“), aby přilákaly zájemce o uveřejnění reklamy.\n\nZa první republiky připadal jeden přijímač na 15 obyvatel Československa. Diametrální rozdíl byl ve vysílání mezi Českými zeměmi, Slovenskem a Podkarpatskou Rusí. Například 1937 v Čechách vydáno 619 tisíc koncesí k oprávnění poslouchat rozhlas, na Slovensku jen 99 tisíc. Z hlediska sociálního složení držitelů koncesí byl rozhlas rozšířen zejména ve velkých městech.\n\nStát byl dlouho zaměřen na jedno primární komunikační poslání v podobě tisku, méně však na pozici nového média. Rozhlas spadal pod správu Ministerstva pošt a telegrafů. Pro vysílání a příjem rozhlasu platily stejné podmínky jako pro telegrafii. Žádný specializovaný zákon nevznikl, viz zákon č. 60/1923 Sb. \"o telegrafech.\" Dne 7. června 1923 vznikla společnost Československé zpravodajství radiotelefonické, s. r. o., spojením Radioslavie a Spolku českých žurnalistů. Ta získala koncesi pro bezdrátové rozhlasové vysílání. V červenci téhož roku se přejmenovala na Radiojournal.\n\nCenzurní praxe probíhala pomocí ústní dohody mezi policií a Radiojournalem. Radiojournal nejméně 48 hodin před vysíláním seznámil policejní ředitelství s programem. Spornými pořady k vysílání byly přednášky. Rozhlas směl vysílat jen ty přednášky, které mohla policie cenzurovat nejméně s 48hodinovou rezervou, pokud by při vysílání došlo k odchylce od předloženého textu, měl Radiojournal zajistit přerušení vysílání. Ministerstvo vnitra prověřovalo hlasatele, zda mohou v rozhlase působit. Radiojournal plnil státní zadání, státní aparát tak neměl potřebu zasahovat do vysílání. Stát však neovlivňoval přímo rozpočet Radiojournalu, kontroloval hospodářství, rozhodoval o výši přidělených financí a disponoval ziskem\n\nZpočátku nebyl rozhlas masovým médiem, jelikož byl drahý pro koncového posluchače. Větší rozšíření se konalo až koncem 20. let, 20. století, kdy výrazně zlevnily rádiové přijímače a vysílače byly upraveny tak, aby byl výkonnější. Rozvoj byl však rozhlasu komplikován legislativou, která zákonem o telegrafech nutila vlastníky přijímačů žádat o koncesi a platit koncesionářské poplatky. Stranickopolitické tlaky vůči rozhlasu byly skryté, např. Agrární strana s pomocí TO PMR (Tiskový obor předsedy Národní rady) a České strany národně sociální se snažila ovlivňovat vysílání prostřednictvím ovládaného ministerstva pošt a telegrafů.\n\n\nSystém nebyl pro všechna média stejně přijatelný a příznivý. Nástup fašizujících se médií. Krize po Mnichovu zasáhla všechny dimenze společenského života. Bortí se Masarykova idea státu Československého. \n\nV říjnu 1938 odstupuje z prezidentské funkce Edvard Beneš a odchází do exilu. Média hledají viníky, kterými se stávají Beneš a další politici minulého režimu. Jiří Stříbrný, zakladatel mediálního koncernu Tempo, v poledním listu 9. října 1938 zaútočil na prvorepublikové strany (\"národ krvácí…\"). V nedělním listu 13. listopadu 1938 v Tempu rozjíždí protibenešovskou kampaň – \"odbenešit!\" Například deník Venkov, ústřední deník Republikánské strany, hledal východiska krize, jak postupovat. Kritizoval „luxus parlamentní demokracie“ a poukazoval na nutné změny ve jménu záchrany národa. Kritizoval nadbytek politických stran. Rudolf Halík: šéfredaktor Venkova, inicioval proces „zjednodušování politického života“. \n\nNa konci 30. let před Mnichovem vycházelo asi 4000 periodických titulů, do konce roku 1938 jich na 1900 zaniklo, a to z různých příčin: desítky titulů zanikly na odstoupených pohraničních územích; změny systému politických stran, omezení či zrušení mnoha titulů; propouštění redaktorů nebo alespoň jejich část; odchod redaktorů do exilu (poté působení například v BBC, v periodikách v exilu či v diplomacii…). Nastoluje se nový systém cenzurní praxe, který plně dopadá na média při vzniku Protektorátu. Část lidí vydávalo ilegálně.\n\n17. září 1938 vchází v platnost mimořádná opatření, je vyhlášen stav branné pohotovosti a je podstatně omezen tisk. 26. září 1938 vzniká Ústřední cenzurní komise (podřízena Ministerstvu vnitra), ta má za úkol kontrolu periodického i neperiodického tisku, rozhlasu, filmu, divadla. K cenzuře předběžné přibyla cenzura následná, kvůli tlaku z Třetí říše.\n\nV prosinci 1938 byla cenzura svěřena tiskovému odboru předsednictva vlády. Cenzura byla prováděna v redakcích a vydavatelstvích. Konkrétně platily následující příkazy:\n\n\nKomunistický tisk zaniká 20. října 1938, ke konci téhož roku končí vládní Pražské noviny. Zákaz postihuje i legionářský tisk (Národní osvobození, Čin). Redukovány či rušeny jsou i německé antifašistické noviny Prager Presse, Prager Abendblatt. Po vzniku Strany národní jednoty byl povolen jen ústřední tisk ve velkých městech. Politické tisky byly též regulovány, například Národní strana práce upravila název svých listů: Právo lidu bylo přejmenováno na Národní práce.\n\nExperimenty s filmem již v 19 stol. (Jan Kříženecký). Film se prosazuje ve 20. letech 20. století. V prvním desetiletí republiky je promítán v kinech zahraničních týdeník. Počet kin se rozšiřuje na desítky, V druhé polovině 30. let se jejich počet blíží ke 2 000. V prvním desetiletí republiky (20. léta) vzniká zahraniční týdeník. V roce 1937 přichází první československý týdeník Aktualita. Dne 10. prosince 1935 předvedl v Praze docent Jaroslav Šafránek koncept televize a jejího vysílání. Vývoj směřující k televiznímu vysílání pro veřejnost se zpozdilo kvůli německé a následně sovětské okupaci.\n\nZměny ve zpravodajském filmu, hraném filmu i v dokumentech. Cenzura postihla celovečerní dokument Martina Friče „X. slet vysokoškolský“.\n\nRole rozhlasu stoupala v období krize. Stal se nejlepším způsobem, jak oslovovat masy. Postupně rozhlas procházel radikální proměnou provozu (územně, technicky, národnostně), rozvoj byl však technologicky obtížný (zábor vysílačů a spojení Německem, například v Moravské Ostravě). Kvůli ztrátě území po Mnichovské dohodě rozhlas ztratil asi 370 tisíc posluchačů. Proběhly i programové změny (apely na vlastenectví, nacionalismus), zesílení cenzury vysílaných textů (Tiskový odbor předsednictva vlády). Rozhlasu se nevyhnuly ani personální změny, většina z 62 německých zaměstnanců odešla. V prosinci 1938 nastala změna názvu z Radijournal na Česko-Slovenský rozhlas. Název vydržel jen do 15. března 1939, kdy se označení mění na Rozhlas Čechy-Morava a je sloučen s německým protektorátním vysíláním do skupiny Sendegruppe Böhmen und Mähren.\n\nZa Protektorátu nastalo důsledné podřízení médií potřebám státu. Média byla nástrojem propagandy, které velel Goebbels. Byla zde potřeba mít novináře pod co největší kontrolou, řídit je a ovlivňovat jejich činnost. Dne 15. března 1939 byla v ČTK umístěna okupační služebna pro tisk. Československá tisková kancelář byla přejmenována na Českou tiskovou kancelář. \n\nNa území protektorátu měli novináři dvě možnosti:\n\n\n\nPovolená média měly dvojakou roli, sloužili jak říši, tak Protektorátu. Sloužily zájmům říše prostřednictvím aktivismu, ale byly součástí protektorátního veřejného života, kromě aktivistických novinářů v médiích i ti, kteří se snažili v rámci možností pracovat a zadat si s okupanty co nejméně, někteří spoluprací s nacisty maskovali spolupráci s odbojem. Například šéfredaktor Tiskového odboru předsednictva ministerské rady František Hofman byl za spolupráci s odbojem zatčen a zemřel v Osvětimi. Pro novináře nastalo velké dilema, zda setrvat v redakcích a držet provoz v rukou vlastenců, nebo zda odejít; byli v schizofrenním postavení, zda být loajální vůči nacistům, nebo loajální k národu. Nejobtížnější pozici měli přední novináři a političtí komentátoři, kteří psali úvodníky, reportáže, ...), snazší pozice měli redaktoři rubrik sport, kultura, ale i tak byli v soukolí okupační mašinerie. Protektorátní vláda měla zájem, aby tisk vyjadřoval její postoje a aby ji podporoval na veřejnosti.\n\nSměrnice ze 17. března 1939 přináší změnu v řízení tisku. Vzniká nový cenzurní orgán Ústředí tiskové dozorčí služby při tiskovém odboru Předsednictva ministerské rady, který vydával informace pro šéfredaktory (instrukce jak a o čem psát či nepsat). Nastává praktické provádění cenzury. Centrála v Praze, krajské pobočky v Plzni, Brně, Olomouci, Moravské Ostravě. Každodenní pokyny cenzorům v redakcích, cenzura na veškerý obsah (články, foto, inzeráty). \n\nPo ukončení vojenské správy a dobudování protektorátních úřadů, média spadala pod:\n\n\n\n\nVon Wolmar (vedoucí skupiny Tisk, spadal pod ÚŘP) a Von Gregory – přenášeli nacistické tiskové poměry do Protektorátu. Pravidelné tiskové konference, na kterých dostávali novináři pokyny jak orientovat zpravodajství, jakou formou komentovat apod. „Vychovávat český národ k říšskému vědomí“ (Wolmar). \n\nLegální žurnalistika spadala pod kontrolu pěti institucí:\n\n\n\n\n\n\nTisk se snažil vytvářet iluzi normality. Zvláště v počátku Protektorátu byla situace stejná, jako za druhé republiky, okupanti totiž nechali ve vedení politické elity a stejně tomu bylo i u médií, kde změna byla pozvolná. Personální kontinuity byla zachována (neznalost prostředí, nezkušenost se správou zabraných území atd.). V mediálním provozu leccos předpřipravila již autoritativní druhá republika, pro nacisty to bylo výhodné, jelikož tiskové poměry byly nesvobodné už nějakou dobu. Teprve až od 1940/41 začali nacisté postupně do rozhodujících míst dosazovat kolaboranty ochotné ke spolupráci. Po napadení Polska v září 1939 – vojenská cenzura (možnost zveřejňovat zprávy z německé tiskové agentury DNB (Deutsches Nachrichtenbüro) a povinně zveřejňovat zprávy vrchního velitelství německé branné moci na prvních stránkách novin.\n\nV září 1939 – Souborný přehled pokynů pro tiskovou přehlídku\n\n\nKlesá počet vydávaných titulů. Jen od března do prosince 1939 zaniklo na 172 titulů. V rozmezí let 1939 – 1940 nastalo slučování, zánik poledníků a některých večerníků. Na jaře 1940 po zastavení činnosti organizací jako Sokol a Junák zaniká jejich rozsáhlý tisk, končí i bulvární noviny Expres. V letech 1939 – 1945 se počet periodického tisku ustanovil kolem 1900 českých titulů.\n\nOproti tomu však vznikají i nové tituly s nacionalistickým či protižidovským obsahem: Vlajka, Štít národa, Árijský boj a další. K nejlépe informovaným pražským listům patřil německý ústřední deník Der Neue Tag. Vznikl i politický týdeník Přítomnost, který měl ale s Peroutkovým listem společný jen název.\n\nPasivně rezistentní část novinářů budovala zdání loajality k nacistům. Zejména na počátku Protektorátu dělali kompromisy, zůstávali v novinách, kódovali do textů skrytá poselství, psali zdánlivě loajálně, pro koncového čtenáře byla nutná četba mezi řádky. \n\nNapříklad Ferdinand Peroutka v dubnu 1939 v Lidových novinách (Hrdinové naší doby) apeloval na národní autonomii v rámci říše, byl však za to napadaný za protiněmecký aktivismus. Gestapo jej poprvé přišlo zatknout 18. března 1939 v rámci akce Gitter (Mříž) kdy bylo zatčeno asi 1600 osob, po šesti dnech byl propuštěn (zatkli moc lidí, nebylo tudíž místo ve věznicích). Dne 26. dubna 1939 vydal článek k Hitlerovým padesátým narozeninám s titulkem „Dynamický život“. Nacisté text pochopili správně, dle autorova skrytého záměru a ohlášené dokončení textů nenechali vydat a v září 1939 byl Peroutka vězněn v Buchenwaldu a Dachau, kde trpěl až do roku 1945.\n\nProstřednictvím ČTK v roce 1939 působili novináři Arnošt Bareš, Zdeněk Schmoranz jako zprostředkovatelé informací pro odboj, prostřednictvím ČTK organizovali odbojovou činnost skupiny tzv. tiskových referentů. V září téhož roku byli odhaleni a zatčeni, do konce války byli vězněni v Mnichově.\n\nDalší novináři v odboji: Milena Jesenská, Julius Fučík, Zdeněk Bořek Dohalský, Karel Zdeněk Klíma, Antonín Pešl, Alfred Fuchs a Karel Poláček.\n\nOtevřená podpora nacistů, kolaborace s nimi. Novinářský aktivismus byla specifická kategorie fenoménu kolaborace, pasivní loajalita či konformismus nebyl dostatečný, objevili se tzv. aktivističtí novináři, aplikující proříšský aktivismus, ve kterém byla nejen glorifikace říše, ale i aktivní snaha aplikovat ideologii v podmínkách Protektorátu. To se projevovalo prostřednictvím aktivního prosazování příkazů seshora, maximální nasazení pro pokyny ze strany nacistických předáků. Snažili se sami iniciativně domýšlet příkazy v intencích okupačních záměrů. Zdokonalovali propagandistické prostředky, nastolovali témata, který byla v zájmu okupantů. Využívali znalosti domácího prostředí, často zahajovali propagandistické kampaně okupantů, udávali. Byli tzv. trojští koně, spolutvůrci okupace, vykonávali nátlak i na protektorátní elity.\n\nAktivistická sedmička se zformovala mezi lety 1940 – 1941. Mezi její členy pařili: \n\n\nVytvářela nátlak na protektorátní vedení (ohrožovala i premiéra Eliáše a jeho politickou koncepci). Pojí se s nimi tzv. Chlebíčková aféra v září 1941, při které protektorátní ministerský předseda Alois Eliáš otrávil několik aktivistických novinářů. Incident dodnes nese název známé pochutiny, jelikož otravu způsobily infikované chlebíčky. Přední představitel Lažnovský na následky otravy zemřel. \n\nV souvislosti s pozváním aktivistů k premiérovi přišla výzva k bojkotu protektorátního tisku. Jednalo se o nejlépe koordinovaná protinacistická kampaň v roce 1941. Společná akce domácího hnutí odporu a exilu, hlavním organizátorem bylo české vysílání BBC. Výzva, aby si nikdo nekoupil noviny, měla silný efekt. Během týdne kolem Chlebíčkové aféry klesl prodej a odběr protektorátního tisku o 50 – 70 %.\n\nV roce 1939 byl vydán dekret, který nařizoval dohled nad rozhlasovým vysíláním, každý program musel být předložen před vysíláním, ale programová skladba se příliš nezměnila oproti předokupačním časům. V roce 1940 byla v Českém rozhlase zavedena programová intendantura neboli dozor, která řídila a kontrolovala rozhlasový program. V květnu 1945 nastal boj o rozhlas, konkrétně 5. května v 6 hodin ráno začali pracovníci rozhlasu vysílat jen česky a hráli zakázané české písně. Tato činnost zapůsobila jako podnět pro pražský odboj a začalo Pražské povstání. Němci poslali proti rozhlasu jednotky SS, ale rozhlasu přicházeli na pomoc čeští policisté a jiní povstalci. \n\nFilmy směly distribuovat pouze Lucernafilm, Nationalfilm, Českomoravské filmové ústředí. Vše bylo pod kontrolou německých okupantů.\n\nZa třetí republiky byly na scéně čtyři politické strany: ČSD, ČSL, ČSNS, KSČ. Správa médií spadala pod ministerstvo informací v jehož čele stál Václav Kopecký, vedoucí funkce obsadili: I. Halas, F. Bauer, I. Olbracht, V. Nezval. Nové struktury periodického tisku, tisk se musel přeregistrovat. \n\nProběhly změny v tisku:\n\n\nZapočalo centrální rozdělování papíru, kterého byl nedostatek. Tento způsob následně převzali i komunisté. Opět vešel v platnost tiskový zákon č. 6/1863. Ustanoven Ústřední svaz československých novinářů, Svaz českých novinářů, Zváz slovenských novinárov. Členství v některém ze svazů bylo podmínkou pro povolání novináře. Dne 11. května 1946 vznikla Komise pro očistu mládí, která rozdávala pokuty a zákazy práce v oboru pro kolaborující novináře. Trest smrti byl udělen následujícím novinářům za kolaboraci s nacisty: J. A. Kožíšek, V. Krychtálek, A. Kříž, R. Novák, K. Werner.\n\nDne 22. srpna 1945 byl legislativně obnoven Československý rozhlas. Ředitelem pražského vysílání se stal Zdeněk Morávek, vedoucím programu Mirko Očadlík, technickým ředitelem Vladislav Janík, správu rozhlasu měl na starost Karel Remeš. O počátek samostatného rozhlasového zpravodajství se zasloužil Otakar Matoušek. KSČ však přes Ministerstvo informací obsadila vedoucí funkce, generálním ředitelem byl jmenován komunista Bohuslav Laštovička, novým šéfem zpravodajství se stal Josef Hronek.\n\nDne 8. května 1945 vyhořela budova ČTK, nastaly potíže s technickým vybavením. Většina tamních novinářů se hlásila k levici. Ředitelem ČTK se stal Miloš Novotný.\n\nNástup nového modelu veřejné komunikace (snaha maximalizovat kontrolu KSČ nad médii. Povoleno několik set periodik, což je pokles oproti předešlým tisícům.\n\nZa vlády KSČ nebylo povoleno soukromého podnikání v tisku, stát popíral možnost ekonomické soběstačnosti médií. Kulturní a propagační oddělení ÚV KSČ a Ministerstvo informací měly systém mediální kontroly nad médii po celé zemi. Nejdříve tyto úřady kontrolovaly média samy, následně si založily cenzurní úřady. V roce 1948 vzniká založena Kulturní rada pro dohled nad médiem. Nejdříve Hlavní správa tiskového dohledu (HSTD; vedoucí F. Kohout, E. Kovařík) (1953–1966), poté Ústřední publikační správu (1966–1968), následoval Úřad pro tisk a informace (1968–1989) a Federální úřad pro tisk a informace (1980–1990). Odpovědnost za obsah nese šéfredaktor. Vznikla též Ideologická komise sekretariátu ÚV KSČ, kterému velel Jiří Hendrych. \n\nPředběžná cenzura fungovala skrz dozor cenzorů (plnomocníků HSTD a dalších následujících úřadů), kteří pracovali v každé redakci a tiskárně. Rozhlas měl čtyři až pět cenzorů, u každého pořadu inspektor ověřil program, zda má cenzorní razítko. Zvláštní postavení Rudého práva, k němu panovala důvěra, nebylo tedy pod cenzurním dohledem. Pod drobnohled cenzury se dostaly i knihy prostřednictvím Československé ústředí knižní kultury. Probíhala i cenzura poštovních zásilek. \n\nZákony:\n\n\n\n1945 – založení přípravného výboru Svazu českých redaktorů\n\n1947 – Mezinárodní sjezd novinářů v Kodani, založení Mezinárodní organizace novinářů (MON), tajemníkem Jiří Hronek (sídlo v Praze až do roku 1995)\n\n1946 – Svaz českých novinářů (Otakar Wursch)\n\n1948 – 1. sjezd československých novinářů, na kterém se přihlásili ke službě komunistickému režimu\n\n1945 – Vysoká škola politická a sociální (USPS) a vznik novinářské fakulta, (vedoucí Jaroslav Vozka)\n\n1946 – Vznik lektorát žurnalistiky na Univerzitě Palackého\n\n1960 – vznik Institutu osvěty a novinářství na Univerzitě Karlově\n\n1972 – vznik Fakulty žurnalistiky na Univerzitě Karlově\n\nTiskové agentury podrobeny důsledné centralizaci. ČTK se spojila s Foto-Centropress, Čechopress, Pragopress a se Zpravodajskou agentúrou Slovenska. Vzrostl vliv sovětské agentury TASS a východoněmecké ADN (Allgemeiner Deutscher Nachrichtendienst). V roce 1963 ČTK zakládá Pressfoto, časopis zahraničních zajímavostí 100+1 a reklamní agenturu Made in… (publicity). V roce 1965 – ČTK zákonem definovaná jako zpravodajský orgán ČSSR. Vznikají nové redakce: dokumentární, redakce hospodářských informací, mezinárodní redakce. Vzniká dvojí zpravodajství, jedno je určeno pro veřejnost, druhé je jen pro vysoké stranické funkcionáře.\n\nV 50. letech jsou tiskoviny unifikované s nezajímavým obsahem. Kolem roku 1960 se ustálila struktura krajských deníků. V roce 1953 vzniká Poštovní novinová služba, která jako jediná distribuovala Rudého právo.\n\nZastavení významných titulů: Akord, Dnešek, Listy a Kritický měsíčník. V roce 1948 též zaniká sociálnědemokratický tisk a Právo lidu, zůstává pouze Svět práce. Lidová demokracie, Důvěrník zůstávají.\n\nRudé právo a Zemědělské noviny jsou ve světovém formátu, ostatní noviny jsou ve středoevropském.\n\nKSČ vydává následující noviny:\n\n\n\n\nVydává i měsíčníky, časopisy a týdeníky:\n\n\nSituace tisku u ČSL:\n\n\n\nSituace tisku u ČSS:\n\n\nRevoluční odborové hnutí (ROH) vydávalo deník Práce, Odborář, Technické noviny, Svět práce. Vydavatel Československý svaz mládeže měl na kontě následující tituly: Mladá fronta, Mateřídouška, Ohníček, Pionýrské noviny, Mladý technik, Věda a technika mládeže, ABC mladých techniků a přírodovědců, Mladý svět, My, Student. Nakladatelství Naše vojsko vydávalo Obrana lidu, Československá armáda, Československý voják, Obránce vlasti, Svět motorů, Československý sport, Stadion. Svaz československých novinářů má tituly: Novinář – Československý novinář, Sešity novináře, Reportér. Ministerstvo zemědělství má Zemědělské noviny. Mezi kulturní časopisy patřila Tvorba, Var a Literární noviny.\n\nOrganizační struktura prošla poválečnou personální očistou, stejně tak i po nástupu komunistů. Po Vítězném únoru 1948 přejímá rozhlas informace jen od Rudého práva a sekretariátu KSČ. Odchází nekomunističtí novináři: Josef Cincibus, František Gel, Mirko Očadlík, Emil Vrba, F. K. Zeman. Ředitelem rozhlasu jmenován Kazimír Stahl (předseda akčního výboru). V dubnu 1948 byly Český a Slovenský rozhlas zestátněny. V červnu téhož roku se Rozhlas účastnil MevRo.\n\nČeskoslovenský rozhlas od roku 1952 vysílal na dvou celonárodních okruzích - Praha a Bratislava, byly postaveny nové vysílače, vznikaly nové regionální stanice. V roce 1952 začal Československý rozhlas rušit vysílání Svobodné Evropy. V roce 1954 vznikl program Praha III. – rozhlas po drátě (předtím Československo I., Československo II.). Od 1963 vysílá v pásmu velmi krátkých vln Československo II (60-80 MHz). Vznikají krajská studia. V roce 1957 se ČsRo se vydělila Československá televize. Tu do od té doby řídil Československý výbor pro rozhlas a televizi, ten však v roce 1959 zaniká a ČsRo i ČsTv se stávají samostatnou rozpočtovou organizací. \n\nProgramová skladba (byl kladen důraz na propagandistické režimní dosahy):\n\n\n\nDne 1. května 1953 začalo zkušebního vysílání Československé televize, které bylo od v roce 1954 prohlášeno za pravidelné. Od roku 1958 se vysílalo každodenně. První přímý přenos se uskutečnil v roce 1955 a šlo o hokejové utkání. Televizní studio v Měšťanské besedě ve Vladislavově ulici, 1. vysílač byl na Petříně, započalo budování studia a vysílače na Kavčích horách. Je zaveden koncesionářský poplatek, v 60. letech roste rozšíření televizorů mezi lidmi. Vzniká zákon č. 18/1964 Sb. \"O Československé televizi\", který určuje, co se bude vysílat, jaká bude programová skladba a jaká bude mezinárodní spolupráce. Je založen Svaz československých filmových a televizních umělců FITES (předseda Martin Frič), který si \"za cíl stanovil chránit kulturu před mocenskými zásahy, zaručit filmové tvorbě a hospodářskému podnikání nezávislost a prosadit autonomnost filmové publicistiky\".\n\nProgramová skladba:\n\n\nZačala v zahraničí v Ženevě od roku 1949 vycházet Revue Skutečnost (Karol Belák, Ferdinand Peroutka, Pavel Tigrid). Z New Yorku a později z Paříže vydává Pavel Tigrid Svědectví. Objevují se počátky samizdatu. Krátkodobě vycházející periodika exilových politických stran:\n\n\n\nZa totality v Československu se snažily přes hranice vysílat stanice BBC, Deutsche Welle, Radio Vaticana, Rádio Svobodná Evropa (ředitel Ferdinand Peroutka, sídlo v New Yorku, pobočka v Mnichově). Totalitní rušičky západních stanic od roku 1951 do roku 1988.\n\nV roce 1966 vychází Tiskový zákon č. 81/1966 Sb., který schvaluje a legalizuje cenzuru. Rozmach odborářského tisku, společenských časopisů, titulů pro mládež a kulturních časopisů (Impuls, Sešity pro mladou literaturu, Orientace). Vznikají filmové a televizní noviny: Kultúrný život, Literární noviny. Je obnoven týdeník svazu spisovatelů Literární listy, který probírá úvahy o následné cenzuře. Rozhlas přináší Písničky s telefonem, Československá televize přináší diskuzní pořady – Věc veřejná, Sonda, Mezi námi. V roce 1967 přichází revolta mládeže proti nastolenému systému (Strahovské události, akce Chceme světlo!), nastává postupné uvolňování režimu. V roce 1968 je aplikována následná cenzura, kontrola ze strany Ministerstva kultury. Televizní diskuzní pořady – Věc veřejná, Sonda, Mezi námi.\n\n1. veřejné vystoupení Občanské fóra v nakladatelství Melantrich na Václavském náměstí 21. listopadu. Nastává prolomení informačního embarga, vzniká Nezávislé tiskové středisko, ze kterého v roce 1990 vzniká časopis Respekt. V roce 1987 vychází dvě nultá čísla samizdatových kulturně politického měsíčníku Lidové noviny, první číslo vychází v roce 1988. Po Sametové revoluci proběhlo odstátnění a liberalizace médií, zákon č. 23/1991, Listina součástí Ústavy, čl. 17 – cenzura je nyní nepřípustná.\n\nVzniká: Mladá fronta DNES, Právo (1990), Polední expres, Telegraf, Blesk (vlastník švýcarské vydavatelství Ringier, nástup komercializace).\n\nZanikají tiskoviny: Lidová demokracie (se 1994 sloučila s Lidovými novinami), Svoboda slova, Obrana lidu a Práce. Svobodné slovo přejmenováno na Slovo (2000 zaniklo).\n\nObnova zrušených a zakázaných titulů: Lidové noviny (1987), Venkov, Právo lidu, Reportér.\n\nČRo a ČT se stávají médii veřejné služby od 1. 1. 1992.\n"}
{"id": "1517745", "url": "https://cs.wikipedia.org/wiki?curid=1517745", "title": "Litomyšl (nádraží)", "text": "Litomyšl (nádraží)\n\nNádraží Litomyšl je hlavní železniční stanice v Litomyšli v Pardubickém kraji. Nachází se v severní části města s přístupem z Nádražní ulice.\n\nNádraží je konečnou, čtrnáctou zastávkou jednokolejné regionální dráhy z Chocně přes Vysoké Mýto, v jízdním řádu pro cestující uváděné pod číslem 018, a to na kilometru 23,7. Je součástí místního integrovaného dopravního systému. Osobní dopravu provozují České dráhy.\n\nNa nádraží se nachází nádražní budova a depo, dvě koleje s nástupišti (1 a 3), tři koleje manipulační a 13 ručních výhybek. Dirigující dispečer má sídlo ve Vysokém Mýtě a ve stanici není ani výpravčí.\n\nPrvní železniční dráha měla být vybudována pod koncesí z roku 1870 z Hlinska přes Litomyšl do Ústí nad Orlicí, nicméně z finančních důvodů nakonec stavba nebyla zahájena, přestože nejbližší železniční stanice byla od města velmi daleko. Projekt dráhy z Chocně do Litomyšle zahájilo Vysoké Mýto, ale teprve po spojení s Litomyšlí se dráhu povedlo roku 1879 získat. Město Litomyšl se na vybudování trati mělo podílet částkou 20 tisíc zlatých a k tomu věnovat pozemky na stavbu nádraží, nicméně majitel panství, kníže Thurn-Taxis, vzal tento závazek za svůj. Stavba začala v březnu 1882 a provoz byl slavnostně zahájen již v říjnu 1882.\n\nVe stanici není možné koupit jízdenky, cestujícím je však v provozní době k dispozici čekárna. Přítup do hlavní budovy ani na nástupiště není bezbariérový.\n\nZa tratí je v ulici T. G. Masaryka zastávka MHD linky číslo 10 „Litomyšl, vlakové nádraží“.\n"}
{"id": "1517746", "url": "https://cs.wikipedia.org/wiki?curid=1517746", "title": "Litomyšl zastávka", "text": "Litomyšl zastávka\n\nLitomyšl zastávka je železniční zastávka Litomyšli v Pardubickém kraji. Nachází se v severozápadní části města na katastrálním území vesnice Nedošín.\n\nZastávka je předposlední, třináctou zastávkou jednokolejné regionální dráhy z Chocně přes Vysoké Mýto, v jízdním řádu pro cestující uváděné pod číslem 018, a to na kilometru 22,5. Je součástí místního integrovaného dopravního systému. Osobní dopravu provozují České dráhy.\n\nV zastávce není možné koupit jízdenky, cestujícím je však k dispozici přístřešek. Na silnici do Nedošína je zastávka linky MHD číslo 10 „Litomyšl, Vertex“.\n"}
{"id": "1517747", "url": "https://cs.wikipedia.org/wiki?curid=1517747", "title": "Litomyšl-Nedošín", "text": "Litomyšl-Nedošín\n\nLitomyšl-Nedošín je železniční zastávka na území města Litomyšle v Pardubickém kraji. Nachází se v severní části vesnice Nedošín, necelý kilometr východně od návrší, na kterém se rozkládá přírodní památka Nedošínský háj.\n\nStanice je dvanáctou zastávkou jednokolejné regionální dráhy z Chocně přes Vysoké Mýto, v jízdním řádu pro cestující uváděné pod číslem 018, a to na kilometru 21,4. Je součástí místního integrovaného dopravního systému. Osobní dopravu provozují České dráhy.\n\nVe stanici není možné koupit jízdenky, cestujícím je však k dispozici přístřešek. Severně od stanice, na hlavní silnici mezi Litomyšlí a Vysokým Mýtem, je zastávka autobusové linky „Litomyšl, Nedošín, rozc.0.3 “. Jižně od stanice se nachází zastávka linky MHD číslo 10 „Nedošín, na obrátce“.\n"}
{"id": "1517748", "url": "https://cs.wikipedia.org/wiki?curid=1517748", "title": "Daniel Brýdl", "text": "Daniel Brýdl\n\nDaniel Brýdl (* 12. května 1973 Litomyšl) je český manažer a komunální politik. Od 1. listopadu 2018 zastává funkci starosty svého rodného města. Totožnou funkci před ním zastával i jeho otec Miroslav a ve Svitavách strýc Jiří Brýdl. Spolu se svým bratrem Tomášem a třemi bratranci, bratry Jakubem, Filipem a Lukášem, syny někdejšího svitavského starosty, pracoval v rodinné společnosti Story Design, která se zaměřuje na návrhy prodejen českých i zahraničních firem (například Škoda Auto, Plzeňský Prazdroj, Vodafone nebo McDonald's). Tuto pozici před rokem 2015 opustil.\n"}
{"id": "1517749", "url": "https://cs.wikipedia.org/wiki?curid=1517749", "title": "Seznam sídel v Chorvatsku (G)", "text": "Seznam sídel v Chorvatsku (G)\n\nToto je seznam sídel v Chorvatsku začínajících na písmeno G.\n"}
{"id": "1517750", "url": "https://cs.wikipedia.org/wiki?curid=1517750", "title": "Passage des Orgues", "text": "Passage des Orgues\n\nPassage des Orgues je ulice v Paříži v historické čtvrti Marais. Nachází se ve 3. obvodu.\n\nUlice vede od domu č. 36 na \"Rue Meslay\" (přes ulici je vstup do \"Passage du Pont-aux-Biches\") a končí u domu č. 29, \"Boulevard Saint-Martin\". Jedná se o průchod, který vede obytným blokem. Je tedy soukromou ulicí, a proto je z obou stran uzavřen bránou.\n\nDatum vzniku ulice není známé. Obě ulice, které spojuje, tj. \"Boulevard Saint-Martin\" a \"Rue Meslay\", byly otevřeny na konci 17. století a krátce poté rozparcelovány. Průchod je v pařížském katastru zanesen od konce 19. století. Název ulice pochází od firmy \"Alexandre Père et Fils\", která vyráběla harmonia (nazývaná \"orgue expressif\"), jejíž obchod se nacházel v letech 1850–1872 v domě č. 39 na \"Rue Meslay\", hned vedle vstupu do průchodu.\n\nV domě č. 29, \"boulevard Saint-Martin\", kde je severní vstup, se narodil režisér Georges Méliès.\n\n"}
{"id": "1517752", "url": "https://cs.wikipedia.org/wiki?curid=1517752", "title": "Kebračovník", "text": "Kebračovník\n\nKebračovník (\"Schinopsis\") je rod rostlin z čeledi ledvinovníkovité. Jsou to vesměs stálezelené stromy se zpeřenými nebo jednolistými listy, drobnými pětičetnými květy a křídlatými plody. Rod zahrnuje 7 druhů a je rozšířen v suchých lesích tropické a subtropické Jižní Ameriky, zejména v oblasti Gran Chaco.\nKebračovníky poskytují tvrdé a trvanlivé dřevo, využívané ve velkém zejména v Argentině na výrobu železničních pražců. Je známo pod názvem \"quebracho colorado\".\n\nKebračovníky jsou jednodomé nebo dvoudomé, zpravidla stálezelené stromy. Některé druhy mají trny. Rostliny obsahují šťávu, která na vzduchu černá. Listy jsou střídavé, lichozpeřené nebo jednolisté, vzácně trojčetné nebo sudozpeřené, s celokrajnými, vstřícnými, přisedlými nebo řapíčkatými lístky. Řapík listu je často křídlatý. Květy jsou přisedlé nebo stopkaté, pětičetné. Kalich je vytrvalý. Koruna je zelenavá nebo bílá, korunní lístky mají vystouplou střední žilku. Tyčinek je pět. V květech je pětilaločný disk. Semeník obsahuje jedinou komůrku, je ze stran silně zploštělý a nese přisedlou, postranní bliznu. Plodem je zelená, červená nebo hnědá samara se zploštělým postranním křídlem.\n\nRod kebračovník zahrnuje 7 druhů a je rozšířen výhradně v Jižní Americe. Jeho areál zahrnuje severní Peru, subamazonské oblasti Brazílie, Bolívii, Paraguay a severní a střední Argentinu. Kebračovníky rostou v suchých lesích, zvláště hojné jsou v oblasti Gran Chaco v Bolívii, Paraguayi a severní Argentině. Největší areál mají druhy \"Schinopsis balansae\", \"S. brasiliensis\" a \"S. lorentzii\" Druh \"S. boqueriensis\" byl popsán z oblasti Gran Chaco až v roce 2014.\n\nKontakt s rostlinou nebo pilinami ze dřeva může u citlivějších osob způsobit alergickou reakci projevující se dermatitidou podobně jako u celé řady jiných rostlin z čeledi ledvinovníkovité. Nadýchání se prachu při opracování dřeva může přivodit podráždění dýchacího ústrojí a nevolnost, vážnější případy jsou však zřídkavé.\n\nRod \"Schinopsis\" je v rámci čeledi \"Anacardiaceae\" řazen do podčeledi \"Anacardioideae\" a tribu \"Rhoeae\". Jedná se o rozsáhlý tribus, do něhož jsou mj. řazeny rody \"Cotinus\", \"Rhus\", \"Pistacia\" nebo \"Schinus\".\n\nDřevo kebračovníků je značně tvrdé, těžké a odolné vůči hnilobě, dřevokaznému hmyzu i povětrnostním vlivům. Je známo pod názvem \"quebracho colorado\". Náleží mezi nejtvrdší tropická dřeva, jak ostatně napovídá i název (ve španělštině \"quebrar hacha\" znamená \"lamač seker\"). Přívlastek \"colorado\" jej odlišuje od jiného dřeva s podobným názvem, \"quebracho blanco\", pocházejícího ze stromů rodu štítosemenka (\"Aspidosperma\") z čeledi toješťovité.\nJádrové dřevo kebračovníku má typickou rezavě hnědou barvu, běl je bledě žlutá. Textura je jemná a stejnoměrná. V Argentině bylo dřevo druhů \"Schinopsis balansae\" a \"S. lorentzii\" (syn. \"S. quebracho-colorado\") vyhledáváno a ve velkém těženo na výrobu železničních pražců. Má využití také v tesařství jako konstrukční dříví. Druh \"S. balansae\" je národní strom Argentiny. Je používán též k zalesňování.\n\n"}
{"id": "1517769", "url": "https://cs.wikipedia.org/wiki?curid=1517769", "title": "Gymnázium Aloise Jiráska", "text": "Gymnázium Aloise Jiráska\n\nGymnázium Aloise Jiráska je střední škola v Litomyšli a třinácté nejstarší gymnázium v Čechách. Vzniklo v roce 1640 jako piaristické, roku 1874 přešlo do správy státu. Jako pedagog zde působil mimo jiné Alois Jirásek, jehož jméno škola nese od roku 1990. Ve školním roce 2017/2018 mělo 335 žáků v osmiletém a čtyřletém studiu.\n\nPiaristická škola sídlila od 18. století ve vlastní budově nedaleko zámku, kterou navrhl italský architekt Giovanni Battista Alliprandi. V roce 1923 získalo gymnázium novou budovu na protějším břehu řeky Loučné. Stavba dle projektu Antonína Ausobského byla vůbec první nově postavenou budovou střední školy v samostatném Československu. Obě budovy jsou kulturními památkami České republiky.\n\nZakládací listinu piaristické koleje s gymnáziem podepsala 3. září 1640 majitelka litomyšlského panství Frebonie Eusebie z Pernštejna, vyučování začalo v listopadu 1644. V letech 1714–1719 získaly piaristické školy vlastní budovu na zámeckém návrší podle projektu Giovanni Battisty Alliprandiho. Průčelí budovy dominovala socha zakladatele piaristického řádu, svatého Josefa Kalasanského. Budova, kterou v následujícím století poničilo několik požárů a prošla celkovou přestavbou, je od roku 1958 chráněnou kulturní památkou a v současnosti je sídlem regionálního muzea. \n\nKromě gymnázia byla v roce 1733 v Litomyšli zřízena ještě samostatná filosofická studia určená studentům mířícím na studium teologie, medicíny či práva na vysokých školách. Filosofický ústav byl však trnem v oku jezuitům ovládajícím v té době pražskou univerzitu, neboť jeho fungování z jejich pohledu škodilo pražské artistické fakultě. V roce 1849 byla filosofie zrušena a dvě její třídy sloučeny s gymnáziem. To bylo v roce 1866 oficiálně prohlášeno za české, čeština se však ve výuce prosazovala již dříve.\nRoku 1874 pak bylo piaristické gymnázium postátněno a jeho prvním ředitelem se stal Antonín Tille. O devět let později bylo navíc sloučeno s městskou střední reálkou. Ve školním roce 1908/1909 začala postupná transformace školy na osmitřídní reálné gymnázium, završena byla na počátku první světové války. Ta se na chodu školy s výjimkou branných cvičení příliš neodrazila, během války však musely být ze školní knihovny na příkaz úřadů odebrány Jiráskovy romány \"Temno\" a \"Husitský král\".\n\nPo vzniku Československé republiky studenti zřídili vlastní samosprávu a začali hlasitě promlouvat do fungování školy. V prosinci 1918 vyhlásili jednodenní stávku a sepsali petici za odvolání profesora Huga Devoreckého. Vytýkali mu nevhodné chování ke studentům a pedagogické metody. Skupina studentů osobně intervenovala u ministra školství, profesor Devorecký pak byl ministerským výnosem přeložen na gymnázium do Plzně. Zemská školní rada vedení gymnáziu vytkla, že studentské protesty (včetně bojkotování Devoreckého hodin) tolerovalo, a organizátorům byly posléze uděleny ředitelské důtky.\n\nOd roku 1921 se profesorský sbor poprvé rozšířil o ženu – Františka Kühnová na gymnáziu vyučovala zpěv. Roku 1923 se škola přestěhovala do nově postavené budovy v Masarykově čtvrti. Její slavnostní otevření doprovázel koncert ve Smetanově domě a průvod, v jehož čele studenti nesli bochník chleba jako připomínku \"chlebíčkové nadace\" Frebonie z Pernštejna. V témže roce se změnil i statut školy, která se stala reformním reálným gymnáziem – klasické gymnázium sídlilo v nedalekém Vysokém Mýtě, reálné gymnázium pak v Poličce.\n\nV období protektorátu a druhé světové války byla posílena výuka němčiny, zrušen dějepis a upraveny osnovy humanitních předmětů. Následkem mnichovské dohody a odtržení Sudet z gymnázia odešlo 33 studentů a nastoupilo 55 nových. Žáci židovského původu byli v prosinci 1942 deportováni do Terezína. Ještě o rok dříve škola přišla o svou budovu, kde byla ubytována německá vojenská posádka a zřízena vojenská škola. Gymnázium pak fungovalo v prostorách někdejší městské reálky, po jejím zabrání v září 1944 sdílela budovu s průmyslovou školou a v dubnu 1945 přišla i o tyto prostory. Ve školním roce 1944/1945 byli studenti namísto pravidelné výuky svoláváni jen k příležitostným konzultacím a plnili domácí úkoly, studium navíc komplikovalo i nucené nasazení pedagogů a studentů. V dubnu 1945 byla v Mauthausenu popravena studentka gymnázia Marie Sedláčková, aktivní členka protifašistického odboje.\n\nŠkolní řád gymnázia vedl studenty pod hrozbou vyloučení k politické zdrženlivosti. Žáci však nelibě nesli například zavedení tykání ve škole, aktivní propagaci Československého svazu mládeže ze strany některých učitelů a další projevy politických změn roku 1948. Žákovská samospráva odmítla 24. února podpořit hodinovou generální stávku vyhlášenou Ústřední radou odborů. Jelikož se jí účastnili vyučující, výuku v této hodině vedli studenti, kteří byli v daném předmětu nejlepší ze třídy. \n\nV roce 1950 byl zatčen František Ambrož Stříteský, poslední rektor piaristické koleje, který na gymnáziu vyučoval náboženství a ruštinu. V inscenovaném procesu byly následně odsouzeny i dvě desítky litomyšlských studentů za rozvracení lidově demokratického zřízení. Byli mezi nimi i právě gymnazisté, kteří odmítli podpořit generální stávku. Rozsudek poslal 24 odsouzených do vězení celkem na 220 let, studenti byli navíc vyloučeni ze všech škol třetího stupně v Československu.\n\nKomunistický režim mezi roky 1948 a 1989 několikrát změnil koncepci školství, což se odráželo i na fungování gymnázia. Zákon o základní úpravě jednotného školství zkrátil osmileté studium na pětileté a později čtyřleté. Od roku 1953 v Litomyšli fungovala jedenáctiletá střední škola, což v praxi znamenalo zkrácení gymnázia o další rok. V polovině 50. let přibylo večerní studium pro pracující. Pro školní rok 1959/1960 se jedenáctiletá škola stala dvanáctiletou, která byla v následujícím roce rozdělena na základní devítiletou školu a střední všeobecně vzdělávací školu. Ty byly do roku 1968 organizačně dál spojené, následně bylo obnoveno čtyřleté gymnázium s volbou humanitního či přírodovědného zaměření. Osmileté studium bylo obnoveno až po sametové revoluci, od září 1990. V témže roce škola oslavila 350. výročí a přijala čestný název Gymnázium Aloise Jiráska.\n\nV letech 1806–1807 na gymnáziu vyučoval fyziolog Jan Evangelista Purkyně. Rovněž v první polovině 19. století ve škole působil malíř Antonín Dvořák, napřed jako student a později učitel kreslení. Od roku 1873 zde jako pedagog pracoval spisovatel Alois Vojtěch Šmilovský, profesor českého jazyka a přírodopisu. Později byl školním inspektorem pro Litomyšlsko a Poličsko. V Litomyšli napsal například díla \"Krupař Kleofáš\", \"Za ranních červánků\", \"Starohorský filozof\" či \"Nebesa\". V říjnu 1834 na gymnázium nastoupil jako profesor dějepisu, českého jazyka a zeměpisu Alois Jirásek, který ve škole působil 14 let. Jeho novela \"Filosofská historie\" pojednává právě o studentském životě v Litomyšli.\n\n\nVýstavba nové budovy gymnázia se v Litomyšli chystala již na sklonku 19. století, kdy na jejích plánech pracoval Ferdinand Havlíček. Realizace byla ale dlouho odkládána, přistoupilo se k ní až po vzniku samostatného Československa. Projekt vypracoval profesor ČVUT Antonín Ausobský, samotnou výstavbu pak řídil Ferdinand Rudolf. Základní kámen byl v nově budované Masarykově čtvrti položen 24. dubna 1921, v týž den byla uložena i měděná schránka s pamětní listinou. Gymnázium se do nové budovy stěhovalo v srpnu 1923. Celkové náklady na stavbu činily 7,7 milionů korun a litomyšlské gymnázium se stalo první nově postavenou střední školou v Československu.\n\nTrojkřídlá budova připomínající půdorysem písmeno H (ovšem nepravidelné, neboť jihozápadní křídlo je menší) byla vystavěna ve stylu geometrické moderny ovlivněné neoklasicismem. Stavbě dominuje předsazený trojboký rizalit se schodištěm a vstupním portálem neseným polosloupy v konvexně prohnutých zdech členěných pilastry. Nad vstupní částí budovy ční věž s krytým ochozem. Budova má sedlovou zvalbenou střechu, nad tělocvičnou v severozápadní části je střecha mansardová. Od 3. května 1958 je budova chráněná jako kulturní památka.\n\n\n\n"}
{"id": "1517770", "url": "https://cs.wikipedia.org/wiki?curid=1517770", "title": "Piaristické gymnázium (Litomyšl)", "text": "Piaristické gymnázium (Litomyšl)\n\nPiaristické gymnázium v Litomyšli bylo gymnázium piaristické koleje založené roku 1640. Gymnázium se od roku 1719 nacházelo v budově poblíž kostela Nalezení sv. Kříže, ve které se nyní nachází Regionální muzeum. Roku 1874 přešlo gymnázium do správy státu a roku 1923 se přestěhovalo do nové budovy, dnes Gymnázium Aloise Jiráska.\n\nGymnázium vzniklo založením piaristické koleje, jejíž zakládací listinu podepsala 3. září 1640 majitelka litomyšlského panství Frebonie Eusebie z Pernštejna. Hlavním důvodem přivedení řádu piaristů do Litomyšle byla podpora protireformace v oblasti se silným vlivem husitství a bratrství. Vyučování ve škole začalo v listopadu 1644 – rok poté, co se piaristé usadili v nově vybudované koleji. Město na provoz gymnázia přislíbilo částku 200 zlatých ročně a dodávky dřeva z městských lesů, sama Frebonie z Pernštejna pak založila pro žáky takzvanou chlebíčkovou nadaci. Každou sobotu bylo mezi studenty rozdáno 84 bochníků chleba pod podmínkou, že se pomodlí (pětkrát Zdrávas Maria a pětkrát Otčenáš).\n\nSe stavbou nového kostel Nalezení svatého Kříže musely být mezi lety 1714 a 1716 zbourány stávající budovy školy a kostela vedle koleje. V roce 1714 zakoupila kolej dům na baště vedle fortny a město darovalo druhé stavební místo. Základní kámen nové budovy podle projektu Giovanni Battisty Alliprandiho byl položen 6. srpna 1714 a budova dokončena roku 1719. V letech 1735 a 1742 poškodil budovu požár, především školní divadlo. Po druhém požáru přibyla věž se zvonkem ulitým v Brně. Opět roku 1775 gymnázium vyhořelo, ve věži umístěné hodiny byly prodány kostelu v Makově a věž až roku 1798 stržena věž a nahrazena menší. Po dalším požáru roku 1814 pokryl budovu novým krovem tesař Martin Fayman se synem Františkem. Následujícího roku byla celá budova upravena, nad portál byl umístěn říšský orel a vedle výklenku namalován v roce 1817 český lev. Celá budova byla opravena roku 1826 a věž nově postavena a pobita mědí.\n\nPiaristická škola sestávala z několika přípravných tříd a samotného gymnázia. Zdarma se v ní vzdělávali chlapci ve věku od sedmi let. První tři třídy (tzv. trivium) byly zaměřené na výuku čtení a psaní v národním jazyce, aritmetiku, základy katechismu a latiny. Samotné gymnázium, tj. latinská škola, bylo rozděleno na dvě skupiny: tři třídy gramatiky a tři nejvyšší zaměřené na humanitní vědomosti, rétoriku, poetiku a morální teologii. Součástí studia byla i veřejná vystoupení – divadelní přestavení, akademie a aklamace. Zapojovali se do nich studenti všech ročníků, autory byli nejčastěji profesoři. V letech 1715–1775 bylo celkem odehráno 223 představení. V roce 1775 školní divadlo vyhořelo, v témže roce pak císařovna Marie Terezie školní představení zakázala.\n\nKromě gymnázia byla v roce 1733 v Litomyšli zřízena ještě samostatná filosofická studia určená studentům mířícím na studium teologie, medicíny či práva na vysokých školách. Filosofický ústav byl však trnem v oku jezuitům ovládajícím v té době pražskou univerzitu, neboť jeho fungování z jejich pohledu škodilo pražské artistické fakultě. V roce 1849 byla filosofie zrušena a dvě její třídy sloučeny s gymnáziem. To bylo v roce 1866 oficiálně prohlášeno za české, čeština se však ve výuce prosazovala již dříve. Roku 1874 pak bylo piaristické gymnázium postátněno a roku 1923 se škola přestěhovala do nově postavené budovy v Masarykově čtvrti. Do budovy se v roce 1926 přestěhovalo městské muzeum, dnešní regionální muzeum.\n\nStavba gymnázia je od roku 1958 chráněnou kulturní památkou a v současnosti je sídlem regionálního muzea. Budova je obdélná, na straně zámku má jedno patro, směrem do města má dvě patra. Fasáda je nečleněná, uprostřed se nachází dvojitý portál s pískovcovým ostěním a ořímsovaným nástavcem, na němž stojí po stranách koule a ve středu piniové šišky. Nad portály je nika s mušlovitou konchou v níž stojí pískovcová socha zakladatele piaristického řádu, svatého Josefa Kalasanského, pod ním je kartuše se znaky řádu a letopočtem 1720. Ze sedlové střechy, pokryté taškami, vystupuje v ose budovy čtyřboká věž s oblými rohy a polokruhovitě zaklenutými okny. Věž je zakryta měděným plechem pobitou helmou s trojnohou pyramidou nahoře, podle popisu z roku 1908 měla být na vrcholu plechová orlice nad českou korunou. Místnosti jsou zaklenuty pruskými plackami oddělenými pásy, chodby jsou zaklenuty valeně se stýkajícími se výsečemi. Ze severní strany budovy vybíhá krátká zeď s pískovcovým portálem, ke které přiléhá moderní železobetonový přístavek ve tvaru nepravidelného jehlanu, jenž je výsledkem revitalizace muzea. \n\nV letech 2012–2014 proběhla revitalizace a dostavba objektu Regionálního muzea v Litomyšli podle návrhu architekta Josefa Pleskota.\n"}
{"id": "1517771", "url": "https://cs.wikipedia.org/wiki?curid=1517771", "title": "Gymnázium Litomyšl", "text": "Gymnázium Litomyšl\n\nPojem Gymnázium Litomyšl má více významů:\n\n"}
{"id": "1517772", "url": "https://cs.wikipedia.org/wiki?curid=1517772", "title": "Zimní stadion Litomyšl", "text": "Zimní stadion Litomyšl\n\nZimní stadion Litomyšl je hala pro zimní sporty vybudovaná ve východní části Litomyšle, města v centru Pardubického kraje České republiky. Součástí objektu je rovněž přízemní technologická budova a dvoupodlažní dům zakončený sedlovou střechou vybudovaný na přelomu osmdesátých a devadesátých let 20. století v rámci akce Z.\n\nBěhem roku 2002 přibyla ke stadionu při východní straně tribuna určená pro 1400 stojících diváků. Následně revitalizace zimního stadionu pokračovala jeho zastřešením. Střechu její autoři z ateliéru Aleše Buriana a Gustava Křivinky navrhli tak, aby plynule přecházela do přiléhajících sportovišť v okolí stadionu a dále aby nezakrývala pohled na panorama města. Vlastní střechu konstruktéři navrhli jako dřevostavbu ve tvaru rovné desky.\n\nV roce 2020 se v rámci 62. ročníku hudebního festivalu Smetanova Litomyšl z prostorových důvodů na stadionu uskuteční představení opery Libuše od Bedřicha Smetany.\n\n"}
{"id": "1517773", "url": "https://cs.wikipedia.org/wiki?curid=1517773", "title": "Bonifác Buzek", "text": "Bonifác Buzek\n\nBonifác Buzek (31. ledna 1788 Příbor – 21. června 1839 Brno) byl český filosof, řeholník a učitel.\n\nVstoupil do piaristického řádu a postupně vyučoval na školách svého řeholního řádu v Čechách i na Moravě, a sice v Mostu, v Ostrově, na tereziánské akademii ve Vídni či mezi roky 1822 až 1826 v Litomyšli, kde ho nazývali „litomyšlským Bolzanem“. Následně přešel na Moravu do Příboru, kde byl činný v letech 1826 až 1829, pak do Kroměříže, Strážnice a nakonec mezi roky 1836 až 1839 do Mikulova. O Buzkově litomyšlském působení píše ve svých dílech \"U nás\" a \"Z mých pamětí\" český spisovatel Alois Jirásek.\n\nSvými názory ovlivnil české buditele. Ve svých začátcích mezi ně patřil například František Matouš Klácel, jenž pak v prvotinách nazvaných \"Mostek aneb sestavení skromných myšlenek o tom, na čem každému záležeti má\" (z roku 1842) a \"Dobrověda\" (z roku 1847) shrnul Buzkovy filozofické názory.\n\nVe svém filozofickém rozvažování se Buzek zaměřil na etiku, která u něj vycházela z osvícenství a z jakobínského filozofického pohledu na cit. Vycházel z názoru existence vyššího duchovního světa, jenž představuje centrum všeho dění a jehož základním stavebním kamenem je svoboda, a to jak poznání, tak též svědomí. Proto Buzek podporoval rušení otroctví a nevolnictví a preferoval rovnost všech lidí před zákonem. Soudil, že hodnota každého je zakořeněna v charakteru a ne v hodnostech vnějšího prostředí.\n\nDle českého historika Miloše Trapla mělo být v Buzkově pozůstalosti několik filozofických rukopisů, jež se ovšem nepodařilo dohledat.\n\n"}
{"id": "1517775", "url": "https://cs.wikipedia.org/wiki?curid=1517775", "title": "Lípa u svatého Václava", "text": "Lípa u svatého Václava\n\nLípa u svatého Václava je památný strom rostoucí v Litomyšli, městě v centrální části Pardubického kraje ve středu České republiky. K jeho vyhlášení došlo na základě rozhodnutí městského úřadu v Litomyšli ze dne 22. dubna 2009, které vešlo v právní účinnost 13. května téhož roku. Stáří stromu lípy malolisté (\"Tilia cordata\") je odhadováno na dvě stě let. V sousedství stromu se nachází socha svatého Václava z 18. století, jejímž autorem je pravděpodobně místní umělec Bartoloměj Hendrich.\n\n"}
{"id": "1517781", "url": "https://cs.wikipedia.org/wiki?curid=1517781", "title": "Louise Chevillotte", "text": "Louise Chevillotte\n\nLouise Chevillotte je francouzská filmová a divadelní herečka. Studovala na Národní konzervatoři dramatického umění v Paříži, kde ji objevil režisér Philippe Garrel. Ten ji brzy obsadil do jedné z hlavních rolí ve svém filmu \"Milenec na jeden den\" (2017). Později hrála i v jeho dalším snímku \"Le sel des larmes\" (2019). Roku 2019 dále hrála ve filmu \"Synonyma\" izraelského režiséra Nadava Lapida. Dále má menší roli ve Verhoevenově filmu \"Benedetta\", jehož premiéra je plánována na rok 2020.\n\n\n\n"}
{"id": "1517783", "url": "https://cs.wikipedia.org/wiki?curid=1517783", "title": "Souheila Yacoub", "text": "Souheila Yacoub\n\nSouheila Yacoub (* 29. června 1992 Ženeva) je švýcarská herečka. Před zahájením herecké kariéry se věnovala gymnastice. Studovala na Národní konzervatoři dramatického umění v Paříži. V roce 2018 hrála ve svých dvou prvních filmech, a sice \"Les Affamés\" a \"Climax\". Později hrála ve filmu \"Le sel des larmes\" režiséra Philippa Garrela. Rovněž hrála v televizních seriálech a divadle. V divadle hrála například ve hře \"Tous des Oiseaux\" v divadle Théâtre national populaire. Také hrála v hudebních videoklipech, například k písni „Trop beau“ od rappera Lomepala.\n\n"}
{"id": "1517789", "url": "https://cs.wikipedia.org/wiki?curid=1517789", "title": "Steven Mackintosh", "text": "Steven Mackintosh\n\nSteven Mackintosh (* 30. dubna 1967 Cambridge) je anglický herec. Ve svých dvanácti letech debutoval v londýnském divadle Bush Theatre. Později hrál hlavní roli ve hře \"Brighton Beach Memoirs\" v Královském národním divadle. V osmdesátých letech začal hrát ve filmech a také v televizi. Hrál například v seriálech \"Luther\", \"Komplicové\" a \"Kiri\". Od roku 1989 je jeho manželkou herečka Lisa Jacobs. Jejich dcera Martha se rovněž věnuje herectví.\n\n\n"}
{"id": "1517797", "url": "https://cs.wikipedia.org/wiki?curid=1517797", "title": "Antoine Chappey", "text": "Antoine Chappey\n\nAntoine Chappey (* 29. června 1960 Paříž) je francouzský herec. Hrál v několika desítkách filmů a také v mnoha televizních seriálech. Svou kariéru zahájil koncem osmdesátých let. V roce 2013 hrál po boku Marilyne Canto hlavní roli v komedii \"Le sens de l'humour\", která je do značné míry autobiografickou zpovědí Marilyne Canto, která snímek rovněž režíruje. Pár hráli také ve filmu \"Le prochain film\" (2013).\n\n\n"}
{"id": "1517798", "url": "https://cs.wikipedia.org/wiki?curid=1517798", "title": "Karel Cejpek", "text": "Karel Cejpek\n\nKarel Cejpek (27. listopadu 1909 Vladislav – 1957 Olomouc) byl český odbojář, účastník Slovenského národního povstání.\n\nKarel Cejpek se narodil v roce 1909 ve Vladislavi, měl čtyři sourozence a jeho otcem byl kolář. Roku 1928 vystudoval s vyznamenáním obchodní akademii v Třebíči a byl doporučen jako účetní do Továrne na papier ve Slavošovcích. Dne 29. srpna 1944 vstoupil dobrovolně do povstalecké jednotky Slovenského národního povstání ve Štítniku. Postupně se stal velitelem 1. čety a zástupcem velitele 3. roty – tj. útvaru s krycím jménem Astra 3. Polní útvar Astra 3 působil v Gemeru, bránil slovensko-maďarskou hranici. Tam spolu s ním působili i jeho spolužáci Ladislav Caha a Antonín Man. \n\nV říjnu téhož roku se jednotka Astra 3 sloučila s brigádou kapitána Kvitinského a nadále bojovala až do 20. prosince téhož roku. Následně působila na sovětsko-německé frontě a Karel Cejpek se přihlásil do československé armády. S jednotkou prošel mezi Popradem a Kroměříží.\n\nPo skončení druhé světové války nastoupil do papírenského podniku ve Vratimově, pak do Žimrovických papíren a následně do Moravskoslezských papíren v Olomouci. V Olomouci také v roce 1957 zemřel.\n"}
{"id": "1517802", "url": "https://cs.wikipedia.org/wiki?curid=1517802", "title": "Ian Rickson", "text": "Ian Rickson\n\nIan Rickson (* 8. listopadu 1963 Londýn) je anglický divadelní režisér. Vyrůstal v Jižním Londýně. V letech 1998 až 2006 vedl londýnské Divadlo Royal Court. Během svého působení zde režíroval například hry \"Mojo\" (Jez Butterworth), \"The Weir\" (Conor McPherson) a \"Some Voices\" (Joe Penhall). Rovněž spolupracoval se zpěvačkou PJ Harvey jako režisér jejích koncertů. V roce 2001 vystupoval ve filmu \"Far from China\". Má dceru Eden.\n\n"}
{"id": "1517803", "url": "https://cs.wikipedia.org/wiki?curid=1517803", "title": "Josef Čepička", "text": "Josef Čepička\n\nJosef Čepička (18. dubna 1905 Ostrá – 16. května 1983 Nymburk) byl český strojník, prodavač a voják.\n\nJosef Čepička se narodil v roce 1905 v Ostré, nastoupil do učení na strojníka a následně absolvoval nástavbovou strojnickou školu. Oženil se s ženou z Jemnice, kam se přestěhoval. Roku 1939 odešel do zahraničí a dostal se do Agde ve Francii. Tam nastoupil do československé armády k 1. československému pěšímu pluku a bojoval proti Německu. Padl do zajetí a byl internován do pracovního tábora. Roku 1943 však uprchl a vstoupil k partyzánům organizace FFI – tam působil až do konce druhé světové války. Po návratu působil jako vedoucí železářství v Jemnici. Zemřel roku 1983 v Nymburku.\n\nObdržel čtyři francouzské vyznamenání.\n"}
{"id": "1517804", "url": "https://cs.wikipedia.org/wiki?curid=1517804", "title": "Société Anonyme", "text": "Société Anonyme\n\nSociété Anonyme, Inc. byla umělecká organizace, kterou v roce 1920 založili umělci Katherine Sophie Dreier, Man Ray a Marcel Duchamp. Organizace sponzorovala přednášky, koncerty, publikace a výstavy moderního umění, včetně Exhibition of Modern Art (Mezinárodní výstavy moderního umění) v Brooklynském muzeu v roce 1926. V letech 1920 až 1940 uspořádala organizace 80 výstav zaměřených především na kubistické a abstraktní umění.\n\nMan Ray vybral název \"Société Anonyme\", když tento termín uviděl ve francouzských časopisech, ale protože znal jen velmi málo francouzský jazyk, údajně věřil, že název označuje nějakou anonymní společnost. Ve skutečnosti to znamená „korporace“, ale Marcel Duchamp si řekl, že by to bylo pěkné jméno a později, když se sepisovaly právní dokumenty, bylo přidáno \"Inc.\" (v angličtině „Corporation, Inc.“).\n\nSpolečnost umožnila svým členům jako byli Alexander Archipenko, Wassily Kandinsky, Paul Klee, Fernand Léger, Jacques Villon a Louis Eilshemius uspořádat jejich první samostatnou výstavu v Americe a pomohla seznámit americkou veřejnost s málo známou prací Pieta Mondriana a Kurta Schwitterse. Sponzorovali putovní výstavy, přednášky umělců a kritiků a další speciální akce. Společnost v roce 1926 uspořádala v Brooklynském muzeu první přehled poválečného mezinárodního umění v Americe, tři roky před vznikem Muzea moderního umění (anglicky The Museum of Modern Art, zkratkou MoMA), které bylo založeno roku 1929 na Manhattanu v New Yorku. Katherine Dreier hluboce nesnášela tohoto jí protivného rivala, jehož bohatí podporovatelé, jak ona to pociťovala, jí ukradli její vizi, její nápady a dokonce i název - podtitul Société Anonyme byl totiž „Muzeum moderního umění“. Ve skutečnosti však její neúnavný idealismus nedokázal nahradit nedostatek významné finanční podpory, jakou dostávalo MoMA. Výstavní místnosti Société Anonyme byly příliš malé a nedostačující. Pokusy o nalezení větších prostor nebyly úspěšné, protože finanční prostředky, které pocházely hlavně od ní a jejích dvou sester byly nedostačující. Společnost Société Anonyme, Inc. se postupem času stále více stávala projektem jediné ženy. Přesto se jí podařilo jako první na světě otevřít muzeum, které se věnovalo výhradně modernímu umění. \n\nSídlo společnosti v New Jersey se uzavřelo v roce 1928, ale Dreierová pokračovala v organizování akcí a nakupovala umělecká díla, která přidávala do sbírky společnosti. Celou sbírku darovala Yale University Art Gallery (Univerzitní umělecké galerii) na Universitě Yale v roce 1941.\n\nDne 30. dubna 1950, k 30. výročí uspořádání první výstavy společnosti Société Anonyme, Inc. uspořádali Dreierová a Duchamp večeři v klubu New Haven Lawn Club, kde formálně organizaci rozpustili.\n\n\n"}
{"id": "1517805", "url": "https://cs.wikipedia.org/wiki?curid=1517805", "title": "Ctibor zvaný Moudrá hlava", "text": "Ctibor zvaný Moudrá hlava\n\nCtibor zvaný Moudrá hlava († 29. prosince 1250) byl českým šlechticem, sudím a jedním z iniciátorů odboje proti králi Václavovi I. mezi lety 1248 a 1249.\n\nO jeho životě není známo téměř nic. Podle svědectví Dalimilovy kroniky se jednalo o šlechtice, který za vlády krále Václava I. zastával hodnost sudího. Podle Dalimila měl také syna Jaroše. Mohlo se jednat o člena rodu Cimburků, jejichž rodové jméno bylo právě Ctibor. Podle Josefa Vítezslava Šimáka se jednalo o Ctibora z Lipníka. Šimák také odmítá ztotožňování Ctibora zvaného Moudrá Hlava s Ctiborem Hlavou z Lošan. Podle Vratislava Vaníčka jeho přízvisko Moudrá hlava naznačuje, že patřil k respektovaným znalcům zemského práva. Mezi lety 1248 a 1249 se stal jedním z iniciátorů vzpoury proti králi Václavovi I. Vratislav Vaníček také uvádí, že s pány přísedícími u soudu mohl dojít k nálezu, že Václav I. prakticky nevládne. Následně se zřejmě podílel na udělení titulu „mladší král” tehdejšímu moravskému markraběti a budoucímu českému králi Přemyslu Otakarovi II.\n\nPo porážce vzbouřenců roku 1249 se synem Jaroše uprchl do Německa. Roku 1250 ho však blíže nespecifikovaní Němci i se synem vydali do rukou Václava I. Ctibor byl 29. prosince 1250 sťat na Petříně a Jaroš byl před hradbami města vpleten do kola. Byli popraveni i přes omilostnění vzbouřenců Václavem I., protože nebyli přítomni u mírových jednání rebelů s Václavem I.\n"}
{"id": "1517806", "url": "https://cs.wikipedia.org/wiki?curid=1517806", "title": "Bérangère Allaux", "text": "Bérangère Allaux\n\nBérangère Allaux (* 1981) je francouzská herečka. Vyrůstala v Baskicku, New Yorku a Štrasburku. Studovala ve Štrasburku a Londýně. Jejím prvním celovečerním snímkem byl \"For Ever Mozart\" režiséra Jean-Luc Godarda. Později hrála v dalších filmech, například v několika režírovaných C. S. Leighem. Má dvě dcery s hercem Jalilem Lespertem.\n\n\n"}
{"id": "1517811", "url": "https://cs.wikipedia.org/wiki?curid=1517811", "title": "Klejchův buk", "text": "Klejchův buk\n\nKlejchův buk je památný strom v Lažanech, části Morašic, ležících jihozápadně od Litomyšle v Pardubickém kraji České republiky. Chráněný buk lesní (\"Fagus sylvatica\") roste u lažanského statku číslo popisné 4 při silnici z Lažan do Říkovic. Strom má výšku 28 metrů a obvod jeho kmene dosahuje 454 centimetrů.\n\nChráněn je na základě rozhodnutí městského úřadu v Litomyšli ze dne 16. června 2004, které nabylo právní účinnosti 8. července 2004. Dle údajů z lažanské kroniky zpracované roku 1924 Bernardem Bernišem strom vysadil roku 1799 majitel blízkého statku J. Klejch na památku zdejšího tažení ruské armády proti francouzské.\n"}
{"id": "1517812", "url": "https://cs.wikipedia.org/wiki?curid=1517812", "title": "Lothian", "text": "Lothian\n\nLothian je historická oblast ve Skotsku. Leží na jižním pobřeží Firth of Forth okolo hlavního města Edinburghu. Má rozlohu 1720 km² a žije zde 850 000 obyvatel. V Lothianu se nacházejí vrchoviny Lammermuir Hills a Pentland Hills a řeka Tweed.\n\nNázev je odvozen od krále Lota z artušovských legend. Původními obyvateli byli Keltové, později Lothian dobyli Anglosasové z Northumbrie. Křesťanství sem přinesl v 8. století poustevník Baldred. Součástí Skotska se oblast stala po bitvě u Carhamu v roce 1018. Ve středověku zahrnoval Lothian i oblast Scottish Borders. \n\nOd administrativní reformy v roce 1996 je Lothian rozdělen na správní oblasti Západní Lothian, Střední Lothian a Východní Lothian a město Edinburgh. \n"}
{"id": "1517814", "url": "https://cs.wikipedia.org/wiki?curid=1517814", "title": "Gabriela Jílková (závodnice)", "text": "Gabriela Jílková (závodnice)\n\nGabriela Jílková alias QuickGabi (* 2. dubna 1995) je česká závodnice, která se stala několikanásobnou vítězkou mistrovství v motokárách. Je první ženou, která vyhrála závod mezinárodního mistrovství České republiky v závodech na okruzích. Dále se může chlubit vítězstvími v závodech Formule Gloria a Formule Renault 2.0.\n\nGabriela do motokáry usedla poprvé jako pětiletá, závodní kariéru pak zahájila v pouhých sedmi letech a absolvovala tak devět závodních sezon. Asi největším úspěchem bylo třetí místo ve světovém finále a čtyři tituly mistryně České republiky.\nV motokárách byl rok 2011 ve znamení přestupu do třídy Rok Senior, kde Gabriela skončila pátá v mistrovství České republiky a kvůli termínovým kolizím odjela pouze pět ze sedmi podniků.\n\nDíky soutěži Formula Star, která hledala nové talenty, se dostala k monopostům. Vybral si ji tým Křenek Motorsport, se kterým absolvovala první závodní sezonu na okruzích s formulí Gloria C8F. Gabriela okamžitě slavila další pódiová umístění. Mladá závodnice pokračovala s monopostem Formule Renault 2.0, kde pravidelně bodovala a vítězila v závodech.\nBěhem závodu Formule Renault na Rakouském Red Bull Ringu se zapletla po startu do kolize několika vozů, což jí způsobilo zranění v podobě pěti naštípnutých obratlů. \n\nGabriela se po pár měsících zotavila a pokračovala s Pragou R1 v rámci ESET V4 Cupu. Následovně se přesunula do šampionátu Renault Clio Cup. Gabriela slavila jednotlivá vítězství i zde. Kromě toho testovala i vůz pro Audi TT Cup, formulové monoposty a jiné sportovní vozy.\n\nMladá závodnice musela kvůli finanční situaci na malou chvíli závodění přerušit, ale po dvou letech se v sezóně 2019 vrátila do závodní sedačky s vozem KTM X-Bow GT4.\n\nV anketě Zlatý volant je čtyřnásobnou držitelkou ceny Elišky Junkové za nejrychlejší ženu v motorsportu.\n\nGabriela má i svůj vlastní závodní simulátor, který jí pomáhá s přípravou pro reálné závody. Simulátor využívá i pro virtuální závody, kde nejčastěji hraje hru Gran Turismo Sport a RaceRoom.\n\nKromě závodění se věnuje i své jezdecké akademii QuickGabi Academy, která má za cíl rozvíjet závodní dovednosti nových či zkušenějších závodníků.\n"}
{"id": "1517816", "url": "https://cs.wikipedia.org/wiki?curid=1517816", "title": "Whitley Castle", "text": "Whitley Castle\n\nWhitley Castle je rozlehlá římská pevnost s půdorysem jedinečného tvaru, která leží v anglickém hrabství Northumberland na severozápad od městečka Alston v Cumbrii. Římané ji pojmenovali Epiacum. Byla postavena počátkem 2. století a alespoň částečně zbořena a přestavěna kolem roku 200 a znovu kolem roku 300. Zanikla v 2. polovině 4. století. \n\nDíky poloze 330 metrů nad mořem je Epiacum ze všech kamenných římských pevností v Británii tou, která leží nejvýš. Hájila ji posádka složená zhruba ze 600 mužů, z toho bylo 480 pěšáků a 128 jezdců.\nPevnost pravděpodobně měla za úkol především ovládat okolí Alstonu s doly na olovo a stříbro; dále střežit silnici Maiden Way, po níž se přesunovaly vojenské jednotky, které mohly být v pevnosti ubytovány, a také poskytovala podporu jednotkám hájícím Hadriánův val. \n\nJe to jedna z nejodlehlejších římských lokalit v Británii, což pravděpodobně přispělo k tomu, že se do značné míry zachovala.\n\nPevnost leží v Penninách na jihu hrabství Northumberland blízko hranice s Cumbrií. V době římské se Epiacum nacházelo přibližně 24 km na jih od Hadriánova valu a 32 km na sever od hlavní cesty Maiden Way, která spojovala Luguvalium (Carlisle) na severozápadě s Eboracem (Yorkem) na jihovýchodě, mezi pevností ve vesničce Kirby-Thore (\"Bravoniacum, Bravniacum\") a pevností \"Magna\" neboli \"Magnis\". \n\nNa tom místě pravděpodobně stávala pevnost z doby železné, poté tam Římané vybudovali tábor a teprve po něm (v 2. století) pevnost.Tu po přinejmenším částečné demolici kolem roku 200 přestavěli; její zničení spadá do doby povstání severních kmenů v roce 196. Další úpravy proběhly okolo roku 300. \nZatímco římské pevnosti obvykle mají „tvar hrací karty“ (obdélník se zaoblenými rohy), Whitley Castle dostal kvůli tamějšímu terénu tvar kosočtverce. Zabírá plochu přesahující jeden hektar. \n\nEpiacum je v některých ohledech typickou římskou pevností: uvnitř jsou přímo vedené silnice, které se kříží, budova velitelství (\"Praetorium\"), dům velitele, několik kasárenských bloků pro kohortu vojáků pomocných oddílů a sýpky pro skladování potravin. Také jako obvykle jsou mimo samotnou pevnost lázně a chrám (který pomocné oddíly zasvětily císaři Caracallovi). Je tam dále oltář boha Mithry a Herkula.\nZarovnaná plocha v blízkosti pevnosti pravděpodobně sloužila jako cvičiště. Hradby byly původně ze dřeva, později z kamene. Na každé straně byl strážní domek se dvěma věžemi a další věže stály v rozích. Na severovýchodní straně a jihozápadní byly další dvě věže. \n\nEpiacum má však dva jedinečné rysy. Za prvé, vojenští inženýři upravili obvyklý obdélníkový plán pevností tak, aby vyhovoval zdejším podmínkám: je zdeformován do kosočtverce nebo rovnoběžníka; stavby uvnitř jsou tomu přizpůsobené. Za budovu velitelství bylo natěsnáno šest kasárenských bloků a čtyři před ni, vše na omezené ploše 1,25 ha. \n\nZa druhé, kamenná hradba je navíc obklopena čtyřmi strmými náspy příkopy a na ostrohu a na svažité straně je takových valů hned sedm. Pevnost má nejsložitější systém obranných ze všech ostatních pevností známých v Římské říši. Důvodem patrně byla hůř zabezpečená poloha pod hřebenem kopce. Vše nasvědčuje silnému ohrožení pevnosti ze západní strany.\n\nPevnost zkoumal v 19. století geolog Thomas Sopwith, ve 20. století historik Robin George Collingwood; v \"Archeologii římské Británie\" z roku 1930 poukazuje na jedinečný tvar pevnosti a mimořádně vysoký počet obranných valů na západní straně kopce. \nPodle keramiky nalezené v 50. letech 20. století byla pevnost postavena v roce 122, ve stejné době jako Hadriánův val. \n\nV 21. století tam byl proveden geofyzikální průzkum.\nMezi nálezy z této pevnosti patří oltáře s věnováním bohu Herkulovi od \"Legio VI Victrix\" (6. legie) římské armády (která obvykle byla v Eboracu, tedy v Yorku) a bohu Apollonovi od 2. kohorty Nervianů, jednotky pomocného sboru. \n\nPrůzkum v letech 2007–2008, který prováděla britská kulturní nezisková organizace English Heritage, objevil velkou římskou civilní osadu neboli \"vicus\" na sever a na západ od pevnosti. K nalezeným artefaktům patří mince, keramika či sklo. Intenzivní výzkum zde probíhal v roce 2009. \n\nV roce 2012 provedla Durhamská univerzita v rámci projektu English Heritage geofyzikální průzkum. Půda nebyla odkrývána plošně, archeologové využívali půdu, kterou ze země vyryli krtci. V prosáté půdě byly úlomky \"terra sigillata\" z ostrova Samu a další keramiky, korálek z černého jantaru či několik železných hřebíků; dále bronzový delfín z lázní, nejspíš rukojeť nějakého nástroje, například břitvy.\nŘímský název pevnosti, \"Epiacum,\" je uveden v Ptolemaiově Geografii jako první z měst v severovýchodní Anglii v oblasti obývané kmenem Brigantů. Název pravděpodobně znamená „Eppiův majetek nebo jeho pozemky“. Eppius je pořímštěné keltské nebo britské jméno; mohl to být náčelník kmene Brigantů.\nEpiacum je pravděpodobně zkrácená podoba názvu \"Epiacumen.\" \nTato lokalita na vyvýšeném místě na farmě Castle Nook je soukromém vlastnictví. \nNa ploše se pasou ovce. Pozůstatky pevnosti leží pod trávou a jsou nejzřetelněji vidět na leteckých fotografiích.\n\nJde o chráněnou starověkou památku. \n"}
{"id": "1517820", "url": "https://cs.wikipedia.org/wiki?curid=1517820", "title": "Twentynine Palms (film)", "text": "Twentynine Palms (film)\n\nTwentynine Palms je francouzsko-německo-americký film z roku 2003, který natočil režisér Bruno Dumont podle vlastního scénáře. Hrají v něm Jekatěrina Golubeva a David Wissak, přičemž Golubeva hraje Rusku Katju, která nemluví anglicky, zatímco Wissak ztvárnil Američana Davida, který nemluví rusky. Komunikují tak ve francouzštině, ve které si ani jeden z nich není příliš jistý. Film se odehrává v kalifornské poušti. Obsahuje velké množství sexuálních scén.\n\n"}
{"id": "1517824", "url": "https://cs.wikipedia.org/wiki?curid=1517824", "title": "Kašpar Heřman Künigel", "text": "Kašpar Heřman Künigel\n\nKašpar Heřman Künigel (také Kaspar Hermann Künigl hrabě von Ehrenburg, svobodný pán zu Warth, v němčině \"Kaspar Hermann Künigl von Ehrenburg zu Warth\") (18. listopadu 1745, Lnáře (\"Schlüsselburg\") – 28. dubna 1824, Praha) byl rakousko-český šlechtic, svobodný zednář a filantrop, zakladatel Pražského ústavu pro hluchoněmé, radou u apelačního soudu Českého království a autor náčrtů pro stavbu Stavovského divadla v Praze.\n\nKašpar Heřman Künigel se narodil ve Lnářích na Prácheňsku do šlechtické rodiny Künigelů, která přišla v roce 1712 do Čech z Tyrolska. Jeho otcem] byl Šebestián František hrabě Künigel z Ehrenburgu a Warthy (1720–1783), matkou Maria Theresia, rozená Černínová (1726–1800), dcera Jana Václava hraběte Černína z Chudenic. V roce narození Kašpara Heřmana otec rodinný zámek Lnáře s panstvím prodal rodu Sweerts-Sporcků a zakoupil zámek a panství Bezděkov u Klatov, kde celá rodina (i s dalšími syny Filipem Václavem a Heřmanem Petrem) žila. \n\nV Bezděkově, kde mimo jiné prožil dětství i spisovatel Svatopluk Čech, žil Kašpar Heřman Künigel se svou první manželkou Marií Theresií (manželství 1775–1799). Ve stejné době jako manželka zemřel v Bezděkově i spisovatel strašidelných románů Christian Heinrich Spiess, který byl správcem na panství svého mecenáše Künigela. Hrabě Künigel se už v roce 1801 znovu oženil. Jeho druhou manželkou se stala Sophie ovdovělá Körnerová, rozená Bauerová von Bayreuth (1750–1817), herečka z Prahy a partnerka zemřelého Christiana Heinricha Spiesse. \n\nOtec Šebestián František i syn Kašpar Heřman Künigel byli členy tzv. \"létající\" nebo \"putovní\" lóže (fr. \"loge volante\", něm. \"Wanderloge\") \"Sincerité (Upřímnost)\", založené v Litoměřicích a přesunuté do Klatov. Od roku 1784 až do zániku pražských lóží v roce 1794 byl Kašpar Heřman Künigel velmistrem lóže \"U devíti hvězd\", předtím ještě velmistrem pražské lóže \"U tří korunovaných hvězd\".\n\n\n"}
{"id": "1517825", "url": "https://cs.wikipedia.org/wiki?curid=1517825", "title": "Lee Radziwillová", "text": "Lee Radziwillová\n\nLee Radziwillová, rodným příjmením Bouvier, pozdjěi Canfield a Ross, (3. března 1933 – 15. února 2019) byla americká módní ikona, mladší sestra první dámy USA Jacqueline Kennedyové. Jejím otcem byl burzovní makléř John Vernou Bouvier III a matkou Janet Lee Bouvier. Jejím prvním manželem byl od roku 1953 Michael Temple Canfield. Později se vdala ještě dvakrát, nejprve v roce 1959 za Stanisława Albrechta Radziwiłła z polského šlechtického rodu Radziwiłłů. Jejich manželství skončilo v roce 1974. Potřetí se vdala v roce 1988 za choreografa a režiséra Herberta Rosse, s nímž se rozvedla nedlouho před jeho smrtí v roce 2001. Působila jako herečka, spisovatelka a novinářka, například jako asistentka editorky Diany Vreelandové v módním časopisu \"Harper's Bazaar\". Zemřela z přirozených příčin ve věku 85 let.\n\n"}
{"id": "1517828", "url": "https://cs.wikipedia.org/wiki?curid=1517828", "title": "Smetanovo náměstí (Litomyšl)", "text": "Smetanovo náměstí (Litomyšl)\n\nSmetanovo náměstí se nachází v českém městě Litomyšl. Historické hlavní náměstí je podlouhlého tvaru, táhne se ve směru sever-jih a kopíruje směr toku nedaleké řeky Loučná. Jeho celková délka je 493 metrů a je třetím nejdelším náměstím v Česku.\n\nNa náměstí se nachází v jeho severní části pomník Bedřicha Smetany a Mariánský sloup v jeho jižní části. Podél náměstí se nachází rozsáhlá podloubí. \n\nHistorické budovy jádra města Litomyšle se nacházejí právě okolo tohoto náměstí, stejně jako místní radnice, Dům U Rytířů, nebo Městská knihovna Litomyšl. Domy, které vznikaly podle náměstí, byly budovány jako gotické, později byly jejich průčelí pravidelně přestavovány, buď v souvislosti s úpravami jednotlivých domů nebo četnými požáry. Díky tomu tak má většina historických budov na litomyšlském náměstí fasády barokní nebo klasicistní. Poslední rozsáhlejší požár, který město postihl, se odehrál v době, kdy byl populárním stylem empír. \n\nHlavní náměstí dřívějšího Dolního Města vzniklo spolu s vybudováním jádra Litomyšle. Vyvinulo se jako tržiště po délce tehdejší obchodní stezky. Jeho podoba přestála většinu tehdejších katastrof, jakými byly požáry apod. Domy byly pravidelně obnovovány, po požáru z roku 1560 byla zničena většina domů až na zhruba deset. V roce 1827 bylo náměstí vydlážděno.\n\nV druhé polovině 20. století sloužilo náměstí pro prvomájové průvody a další politické manifestace komunistického režimu v tehdejším Československu. V roce 1990 bylo náměstí přejmenováno; namísto Klementa Gottwalda bylo pojmenováno po Bedřichu Smetanovi. Dřívější Smetanovo náměstí bylo přejmenováno na Komenského. Změna názvu byla možná nejen díky atmosféře, která zavládla po Sametové revoluci, ale především díky veřejné anketě, kterou iniciovala správa města.\n\nV roce 1998 se uskutečnila rozsáhlá rekonstrukce náměstí, jejíž součástí byla úprava dlažby, umístění nových lamp a laviček. V roce 2019 zamýšlelo město Litomyšl provést další modernizaci náměstí, a to za přítomnosti architekta Adama Gebriana.\n\nV místě dnešního Hotelu Hvězda v jižní části náměstí stával dům, ve kterém žila česká spisovatelka Božena Němcová. V domě č. 84 poté prožila závěr svého života. V domě s ev. č. 100 se narodil český malíř 19. století, Julius Mařák. V domech na litomyšlském náměstí žili i Alois Jirásek a Tereza Nováková. Rodný byt Bedřicha Smetany se nicméně na náměstí, které nese jeho jméno, nenachází. \n\nSmetanovo náměstí v Litomyšli mělo v minulosti řadu různých názvů:\n\n"}
{"id": "1517829", "url": "https://cs.wikipedia.org/wiki?curid=1517829", "title": "Henry Lawson", "text": "Henry Lawson\n\nHenry Archibald Hertzberg Lawson (17. června 1867 Grenfell – 2. září 1922 Sydney) byl australský spisovatel. Jeho matka Louisa Lawsonová proslula jako spisovatelka, novinářka a sufražetka, otec Niels Hertzberg Larsen byl zlatokop původem z Norska.\n\nByl jedním z prvních australských autorů, kteří ve svém díle popisovali život prostých venkovských lidí, což mu vyneslo označení „bard buše“. Známá byla jeho báseň \"The City Bushman\" z roku 1892, v níž polemizoval s Banjo Patersonem a ironizoval lidi z města, kteří v buši naivně hledají romantiku a ignorují tvrdou realitu. Spolupracoval s časopisem \"The Bulletin\", ve své publicistické činnosti se zasazoval o práva dělníků a o vyhlášení Austrálie nezávislou republikou. \n\nZávěr jeho života byl poznamenán závislostí na alkoholu – žil jako bezdomovec, byl vězněn za neplacení alimentů a skončil v psychiatrické léčebně.\n\nV Austrálii je Lawson považován za národního autora. Jako první australský spisovatel měl státní pohřeb, v Sydney mu byl odhalen pomník, jeho portrét se objevil na australských bankovkách a poštovních známkách.\n\nV češtině vyšel výbor Lawsonových povídek pod názvem \"S rancem na zádech\" (SNKLHU 1965, přeložila Jarmila Fastrová).\n"}
{"id": "1517830", "url": "https://cs.wikipedia.org/wiki?curid=1517830", "title": "Mistrovství světa v ragby 2019", "text": "Mistrovství světa v ragby 2019\n\nMistrovství světa v ragby 2019 se konalo v Japonsku. Devátý ročník světového šampionátu v rugby union se poprvé uskutečnil v Asii. Na turnaji startovalo dvacet zemí rozdělených do čtyř skupin po pěti, do play off postoupily dva nejlepší z každé skupiny. První zápas proběhl 20. září, finále bylo na programu 2. listopadu.\n\nDvanáct národních mužstev včetně pořadatelského Japonska si účast zajistilo svými výsledky na minulém šampionátu v roce 2015 v Anglii. V kvalifikaci se hrálo o zbývajících osm míst. Z africké kvalifikace vzešla Namibie, z americké Spojené státy a Uruguay, z evropské Rusko a z oceánské Fidži s Tongou. Mezikontinentální baráž ovládla Samoa, která jako třetí nejlepší tým oceánské zóny porazila dvakrát Německo, druhý tým evropské kvalifikace. Poslední místo získala díky vítězství na turnaji v Marseille Kanada.\n\nObhájce titulu z posledních dvou šampionátů, tým Nového Zélandu, vypadl v semifinále s Anglií 7:19 a po vítězství v zápase o 3. místo nad Walesem si odnesl bronzové medaile. Po 12 letech získala titul mistrů světa reprezentace Jihoafrické republiky, která porazila ve finále Anglii 32:12.\n\nVšechny týmy, které skončily na minulém mistrovství světa na prvních třech místech v základních skupinách , se kvalifikovaly automaticky. Ostatní země (celkem 79 týmů) se musely do soutěže kvalifikovat skrze jiné soutěže. Mezi kvalifikovanými týmy není žádný nováček. Mezi nejvýznamnější země, které se do turnaje nekvalifikovaly, lze zařadit Rumunsko, které se zúčastnilo všech dosavadních mistrovství světa. To sice vyhrálo evropskou kvalifikaci, za neoprávněný start hráčů v kvalifikačních zápasech ale následně přišlo o 30 bodů, následkem čehož připadlo první místo Rusku.\n\nDvacet zemí je rozděleno do čtyř skupin po pěti týmech. V každé skupině se bude hrát stylem každý s každým, všechny týmy tak čekají čtyři zápasy.\n\nTýmy, které skončí na prvních dvou místech každé skupiny, postupují do čtvrtfinále. První tři v každé skupině se kvalifikují na Mistrovství světa v ragby 2023.\n\n\"Časy zápasů jsou uvedeny v japonském standardním čase (JST: UTC+9) a v závorce ve středoevropském letním čase (SELČ: UTC+2).\"\n\n\"Časy zápasů jsou uvedeny v japonském standardním čase (JST: UTC+9) a v závorce ve středoevropském letním čase (SELČ: UTC+2).\"\n\n\"Časy zápasů jsou uvedeny v japonském standardním čase (JST: UTC+9) a v závorce ve středoevropském letním čase (SELČ: UTC+2).\"\n\n\"Časy zápasů jsou uvedeny v japonském standardním čase (JST: UTC+9) a v závorce ve středoevropském letním čase (SELČ: UTC+2).\"\n\n\"Časy zápasů jsou uvedeny v japonském standardním čase (JST: UTC+9) a v závorce ve středoevropském letním čase (SELČ: UTC+2), respektive poslední tři zápasy ve středoevropském čase (SEČ: UTC+1)\"\n\n10. října bylo oznámeno, že kvůli očekávané nepřízni počasí a tajfunu Hagibis budou zrušeny sobotní zápasy Nového Zélandu s Itálií a Anglie s Francií. Stalo se tak poprvé v historii mistrovství světa. Kvůli hrozícím sesuvům půdy a záplavám byl nakonec zrušen také nedělní zápas mezi Namibií a Kanadou.\n\nMezinárodní ragbyová unie před zahájením mistrovství světa rozhodla, že pokud nebude možné z důvodu počasí zápas odehrát, tak nedojde k jeho nahrazení a do tabulky se zapíše skóre 0:0. Každý tým tak zároveň získává nárok na 2 body. Ve skupině C bylo již o postupujících rozhodnuto, bojovat se ale mohlo o 1. příčku v tabulce. Ve skupině B si mohla Itálie v případě výhry zajistit místo ve čtvrtfinále, rozhodnutí ovlivnilo i Jižní Afriku, která sice již měla místo ve čtvrtfinále jisté, mohla ale teoreticky skončit v tabulce na prvním místě.\n\n\n\n\n\n"}
{"id": "1517832", "url": "https://cs.wikipedia.org/wiki?curid=1517832", "title": "Oldřich z Paběnic", "text": "Oldřich z Paběnic\n\nOldřich z Paběnic byl český šlechtic, pražský kanovník, biskupský administrátor a opat sedleckého kláštera působící v první polovině 14. století.\n\nPocházel z vladyckého rodu Voračicických z Paběnic. Spolu s bratrem Hrabišem vlastnil Paběnice u Kutné Hory. V mládí zřejmě studoval na italských univerzitách. Proslul znalostí kanonického práva a působil jako pražský kanovník. Byl také členem královské rady a jednal jménem krále Václava II. s papežem Bonifácem VIII. Mezi lety 1319 a 1325 působil v nepřítomnosti biskupa Jana z Dražic v Čechách jako administrátor pražského biskupství. V roce 1327 vstoupil do sedleckého kláštera, kde se později stal opatem.\n"}
{"id": "1517833", "url": "https://cs.wikipedia.org/wiki?curid=1517833", "title": "Katrin Cartlidge", "text": "Katrin Cartlidge\n\nKatrin Cartlidge (15. května 1961 Londýn – 7. září 2002 Londýn) byla anglická herečka. Svou kariéru zahájila v osmdesátých letech, přičemž první velkou roli dostala ve filmu \"Nahý\" z roku 1993. Později hrála například ve filmech \"Před deštěm\" (1994), \"Prolomit vlny\" (1996), \"Země nikoho\" (2001) a \"Z pekla\" (2001). Režisér C. S. Leigh ji zvažoval do hlavní role ve svém filmu \"Process\", z čehož sešlo poté, co herečka zemřela ještě v době, kdy Leigh pro projekt sháněl peníze. Zemřela ve věku 41 let po komplikacích se zápalem plic a sepsí.\n"}
{"id": "1517834", "url": "https://cs.wikipedia.org/wiki?curid=1517834", "title": "Mariánský sloup (Litomyšl)", "text": "Mariánský sloup (Litomyšl)\n\nMariánský sloup se nachází na Smetanově náměstí v Litomyšli, v jeho jižní části. Jedná se o kulturní památku evidovanou pod katalogovým číslem 30522/6-4229.\n\nSousoší zobrazuje svatého Václava a Jana Nepomuckého, vzniklo jako práce rakouského sochaře Antonína Applera inspirovaná skicou italského stavitele z Vídně, Giovanni Alliprandiho. \n\nV místě dnešního sloupu se dříve nacházela dřevěná socha Panny Marie, která vznikla původně v roce 1681. V blízkosti sloupu stávala také kašna se sochou sv. Floriana, ta byla později přemístěna ke kostelu Povýšení svatého kříže. Socha vznikla podle návrhu Bartoloměje Hendrycha a byla vyjádřením poděkování Panně Marii za to, že se Litomyšli vyhnula morová epidemie v roce 1713. Má podobu Panny Marie stojící na drakovi na sloupu s kanelovanými dříky, níže jsou posazeny sochy sv. Václava a Jana Nepomuckého.\n\nSloup se dvěma sochami doplnila v roce 1904 kamenná balustráda. V letech 1938 a 1974 bylo sousoší restaurováno.\n"}
{"id": "1517836", "url": "https://cs.wikipedia.org/wiki?curid=1517836", "title": "Seznam zahraničních cest Zuzany Čaputové", "text": "Seznam zahraničních cest Zuzany Čaputové\n\nToto je seznam zahraničních cest Zuzany Čaputové v době vykonávání úřadu Prezidentky Slovenské republiky.\n\nOd června 2019 podnikla Čaputová své zahraniční cesty do těchto zemí:\n"}
{"id": "1517839", "url": "https://cs.wikipedia.org/wiki?curid=1517839", "title": "Požár Litomyšle (1814)", "text": "Požár Litomyšle (1814)\n\nV roce 1814 postihl východočeské město Litomyšl rozsáhlý požár, jeden z posledních, které zpustošily toto historické město. Došlo k němu dne 3. září 1814 po skončení napoleonských válek. Vypukl ve večerních hodinách.\n\nPožár se díky silnému větru velmi rychle rozšířil po celém historickém středu města. Do jedné hodiny zachvátil na 180 domů, včetně tehdejší radnice, školy, německé brány a dalších. Zasaženy byly i místní kostely, a to především kvůli existenci dřevěných domů v jejich blízkosti. Kostel Nalezení svatého kříže vyhořel zcela, zničen byl oltář, varhany i zpovědnice. Při požáru zemřelo 8 lidí. Poničeny byly rovněž i městské hradby. Obě brány byly nedlouho po požáru strženy, diskutována byla i možnost zbourání kostela Nalezení svatého kříže, k tomu však nedošlo.\n\nKostel byl opravován až do 40. let 19. století. Oprava střechy probíhala v roce 1817, stavební práce na věži kostela byly zahájeny teprve až v roce 1820. Jednotlivé domy na Smetanově náměstí byly přestavěny a některé z nich získaly empírová průčelí. Část podloubí na západní straně náměstí (v jeho jižní části) již nicméně nebyla obnovena. Po požáru byly také vydlážděny jak ulice, tak i náměstí a při obnově domů i kostelů byly častěji užívány méně hořlavé materiály, jako např. břidlice. Město získalo po tomto požáru svůj charakteristický ráz, který si uchovalo do současnosti.\n\n"}
{"id": "1517843", "url": "https://cs.wikipedia.org/wiki?curid=1517843", "title": "Opevnění Horního Města (Litomyšl)", "text": "Opevnění Horního Města (Litomyšl)\n\nMěstské opevnění litomyšlského Horního Města, zvaného též Nové Město, které vznikalo na přelomu 15. a 16. století, je v současnosti (2019) dochováno již pouze v torzech. Nejzachovalejší částí je tzv. Červená věž.\n\nO vznik Horního Města a jeho opevnění, jehož součástí byla i Červená věž, se zasloužil zřejmě Bohuš II. Kostka z Postupic, jenž vládl nedílně s bratrem Janem II. Kostkou z Postupic, a který patřil k vysoce postaveným zemským šlechticům za krále Vladislava II. Jagellonského k velkým přívržencům Jednoty bratrské. Nové Město bylo založeno roku 1491. Jednalo se o prostor, který vznikl zbořením zbytků pustých stavení okolo hradu – biskupského paláce, proto byly coby opevnění Horního Města využity pozůstatky zdí hradního opevnění. Nově se vystavěly fortny, brány a také Červená věž. Vnitroměstská, tzv. Scholastikova brána se dochovala pouze v archeologických nálezech pod budovou Regionálního muzea. Věžové brány byly vybudovány poblíž bašty u zámecké zahrady, u dnešního Regionálního muzea a na Záhradí. Hradby Horního a Dolního Města na sebe zřejmě navazovaly v oblasti piaristické koleje. Byly zřejmě na svou dobu poměrně moderní ve srovnání s opevněním Dolního Města opatřeného cimbuřím. Patrně nejstarší vyobrazení lze nalézt v \"Diadochu\" Bartoloměje Paprockého, jehož vznik je datován do let 1598–1602.\n\nKvůli četným požárům města přijala městská rada četná protipožární opatření v roce 1563. Jedním z nich bylo nařízení, že domy u hradeb nesmí překročit regulační čáru. Horní Město, kde žili po založení převážně vyznavači Jednoty bratrské, po šarvátkách obyvatel s císařskými vojsky vyhořelo roku 1635 a již nebylo obnoveno. Zchátralé hradby jsou zmiňovány ještě roku 1778, brány tvořené jen vraty byly zbořeny v dalších desetiletích, jako poslední byla zničena brána Záhradská v roce 1837. V současnosti (r. 2019) je dochována pouze Červená věž a fortna, která spojovala Horní a Dolní město. Unikání rekonstrukce pozůstatků hradeb, bran i dalších objektů Horního Města objevených při archeologických průzkumech v letech 2012–13 je umístěna v speciální expozici v Regionálním muzeu v těsné blízkosti zámku. \n\n\n\n"}
{"id": "1517844", "url": "https://cs.wikipedia.org/wiki?curid=1517844", "title": "Gerecse", "text": "Gerecse\n\nGerecse je pohoří v severozápadním Maďarsku, které je součástí Zadunajského středohoří. Má rozlohu 850 km² a nachází se u města Tatabánya v župě Komárom-Esztergom, řeka Dunaj je odděluje od Slovenska. Průměrná nadmořská výška se pohybuje okolo 400 metrů, nejvyšším vrcholem je Nagy-Gerecse (634 m n. m.). Dělí se na Západní Gerecse, Střední (Vysoké) Gerecse, Východní Gerecse a Jižní Gerecse. \n\nPohoří je tvořeno převážně dachsteinským vápencem z období triasu, který byl pro své načervenalé zbarvení již v římských dobách těžen jako náhrada mramoru. Četné jsou zde krasové útvary, z více než tří stovek jeskyní je nejdelší Pisznice-barlang, která měří okolo 500 metrů. Průměrná roční teplota v oblasti je 9,5 °C, srážky dosahují 600 mm ročně. V roce 1977 zde byla vyhlášena chráněná krajinná oblast. Vegetaci tvoří převážně dub cer, višeň turecká, javor babyka, hloh jednosemenný a brslen evropský. Nachází se zde vinařská oblast Ászár-Neszmély, kde se pěstuje především Irsai Oliver, Sauvignon a Chardonnay. Obec Vértesszőlős je známá svými archeologickými nálezy.\n\n"}
{"id": "1517846", "url": "https://cs.wikipedia.org/wiki?curid=1517846", "title": "Synagoga v Litomyšli", "text": "Synagoga v Litomyšli\n\nSynagoga v Litomyšli existovala v první polovině 20. století. Stála v blízkosti dnešního Smetanova domu, na břehu řeky Loučné. Její tehdejší adresa byla \"Bernardka 298\".\n\nRozhodnutí o výstavbě židovského svatostánku padlo v Litomyšli již v roce 1902, avšak kvůli vleklým vyjednáváním byly stavební práce zahájeny až v roce 1909. Stavbu vyprojektoval Antonín Beba, později jej přepracoval Čeněk Vaněk. Po úspěšné dohodě mezi spolky Beseda, Muzejním spolkem a Pokrokovým klubem mohl být konečně položen její základní kámen. Práce byly dokončeny v roce 1910. Osa synagogy byla orientována směrem k řece, průčelí bylo dekorováno orientálními prvky (např. arabeskami). V reprezentativních prostorách byla užita dekorativní dlažba s ozdobnými kameny, zdi synagogy byly zbudovány v tloušťce okolo 1 m.\n\nSynagoga přečkala první světovou válku, při druhé světové válce byla poškozena. Během 50. let 20. století byla přestavěna a sloužila částečně jako skladiště. V roce 1969 byla v souvislosti s výstavbou nového panelového sídliště stržena a na jejím místě vyrostl bytový dům.\n\n"}
{"id": "1517847", "url": "https://cs.wikipedia.org/wiki?curid=1517847", "title": "Hutiovití", "text": "Hutiovití\n\nHutiovití (\"Capromyidae\") je čeleď středně velkých hlodavců vyskytujících se na karibských ostrovech. Nevelká čeleď zahrnuje asi 20 známých druhů (z nich polovina pravděpodobně zanikla) ve čtyřech podčeledích a 8 rodech.\n\nHutie jsou vzhledem podobné nutriím a jejich velikost je zhruba jako krysa. Mají robustní tělo s krátkým čenichem a krátkýma nohama, ocas je osrstěn. Některé druhy hutií žijí pozemním způsobem života, jiné šplhají po stromech. Hutie si nevyhrabávají nory, ale zpravidla obývají dutiny stromů nebo skalní štěrbiny. Hutie se živí převážně rostlinou stravou, ale někdy jejich strava může zahrnovat i živočišnou složku a to jak bezobratlé tak i drobné obratlovce. Jen dva druhy jsou relativně hojné, jedná se o Hutia-konga (\"Capromys pilorides\") a hutia stromová (\"Mysateles prehensilis\") ostatní druhy jsou ohrožené, nebo není jejich počet znám.\n\n"}
{"id": "1517848", "url": "https://cs.wikipedia.org/wiki?curid=1517848", "title": "85mm protiletadlový kanón M1939 (52-K)", "text": "85mm protiletadlový kanón M1939 (52-K)\n\n85mm protiletadlový kanón M1939 (52-K) () byl sovětský protiletadlový kanón ráže 85 mm vyvinutý pod dohledem konstruktérů M. N. Loginova a G. D. Dorochina. Zbraň byla úspěšně používána po celou dobu německo-sovětské války proti bombardérům a dalším cílům ve vysokých a středních výškách. V nouzi se používaly jako výkonné protitankové zbraně. Hlaveň 52-K byla základem pro celou sérii sovětských tankových kanónů ráže 85 mm. Po válce bylo několik kusů upraveno jako protilavinové zbraně v horském terénu.\n\nPo druhé světové válce prakticky každá země za železnou oponou získala tuto zbraň k protivzdušné obraně. V samotném Sovětském svazu byly tyto zbraně z velké části nahrazeny kanóny ráže 100 a 130 mm.\n\nTanky KV-85, IS-1, T-34 a SU-85 používaly kanón D-5 vyvinutý z protiletadlového kanónu 52-K. V tanku T-34/85 byla od roku 1944 pokročilejší verze ZiS-S-53. Ze samohybného děla SU-85 vzniklo SU-100 s kanónem D-10 ráže 100 mm, které měl i poválečný tank T-54, který nahradil T-34. Do tanku IS-1 bylo namontováno dělo D-25 ráže 122 mm a vznikl tank IS-2. V tancích tak byly kanóny ráže 85 mm nahrazeny.\n"}
{"id": "1517849", "url": "https://cs.wikipedia.org/wiki?curid=1517849", "title": "Cyrille Thouvenin", "text": "Cyrille Thouvenin\n\nCyrille Thouvenin [\"túvene~\"] (* 15. května 1976 Mont-Saint-Martin) je francouzský herec. Studoval na Národní konzervatoři dramatického umění v Paříži. Svou kariéru zahájil koncem devadesátých let. Za svou roli ve filmu \"Zmatené vztahy\" byl nominován na Césara pro nejslibnějšího herce. Kromě filmů hrál také v několika televizních seriálech a rovněž působí v divadle (\"Hamlet\", \"Správce\"). Roku 2011 napsal a režíroval hru \"Laurent Lafitte: comme son nom l'indique\".\n\n\n"}
{"id": "1517852", "url": "https://cs.wikipedia.org/wiki?curid=1517852", "title": "Holen z Vildštejna", "text": "Holen z Vildštejna\n\nHolen z Vildštejna či Vlčtejna nebo také Odolen z Vildštejna byl český šlechtic. Vlastnil hrad Vlčtejn (Vildštejn). Vystupuje pouze na listině z roku 1284 jako přívrženec Záviše z Falkenštejna a ve své rýmované kronice o něm mluví také Otakar Štýrský, který vypráví o dvanácti mladých šlechticích losujících kostkami, kdo uskuteční vraždu krále Václava III. Los údajně padl právě na Holena z Vildštejna a ještě na jednoho nejmenovaného šlechtice. Není však možné, aby Holen roku 1306 patřil mezi mladé šlechtice, jedině že by se jednalo o otce a syna. Jakýkoli důkaz, že Holen vraždu skutečně provedl, však neexistuje.\n"}
{"id": "1517857", "url": "https://cs.wikipedia.org/wiki?curid=1517857", "title": "António de Spínola", "text": "António de Spínola\n\nAntónio Sebastião Ribeiro de Spínola (11. dubna 1910 Estremoz – 13. srpna 1996 Lisabon) byl portugalský voják a politik, v roce 1974 prezident Portugalské republiky. Jeho otec António Sebastião Spínola byl generálním inspektorem financí.\n\nAbsolvoval vojenskou akademii, v roce 1939 vstoupil do Národní republikánské gardy. Od roku 1961 sloužil jako dobrovolník v Africe. V roce 1968 byl jmenován guvernérem Portugalské Guiney. Aby potlačil hnutí za nezávislost, vyhlásil program \"Za lepší Guineu\", jehož cílem bylo zlepšit životní podmínky domorodého obyvatelstva. V roce 1973 se vrátil do Portugalska a vydal knihu \"Portugalsko a budoucnost\", v níž vyzval k ukončení koloniální války a poskytnutí autonomie zámořským územím. To vedlo k jeho popularitě mezi mladými důstojníky, kteří založili Movimento das Forças Armadas a provedli karafiátovou revoluci. Na základě dohody mezi vzbouřenci a dosavadním prezidentem Marcelem Caetanem byl Spínola dosazen do čela junty, která 26. dubna 1974 převzala moc v zemi, a 15. května 1974 složil prezidentskou přísahu. Zahájil demokratizaci země a vyjednávání s africkými představiteli o dekolonizaci. Snažil se potlačit levicové směřování vojenské vlády a 28. září 1974 se pokusil o převrat „mlčící většiny“ proti radikálním silám, po jeho ztroskotání oznámil 30. září rezignaci na post hlavy státu. Jeho nástupcem se stal Francisco da Costa Gomes. Po potlačení dalšího pokusu konzervativců o uchopení moci v březnu 1975 odešel do exilu v Brazílii, po návratu již zůstal stranou politického dění.\n\n"}
{"id": "1517858", "url": "https://cs.wikipedia.org/wiki?curid=1517858", "title": "Domorodá americká církev", "text": "Domorodá americká církev\n\nDomorodá americká církev (anglicky \"The Native American Church\"), též Peyotlová církev, je nové náboženské hnutí synkretizující náboženské představy domorodých Američanů s křesťanstvím, a kladoucí důraz na požívání psychoaktivního peyotlu jako entheogenu. Počátky církve jsou spojeny s územím dnešní Oklahomy na konci 19. století, kde mezi místní domorodce proniklo z Mexika užívaní peoytlu. Představuje nejrozšířenější domorodé náboženství domorodých Američanů ve Spojených státech (s výjimkou aljašských a havajských domorodců), v Kanadě (především mezi Prvními národy Saskatchewanu a Alberty) a Mexika, přibližně s 250 tisíci následovníky na konci 20. století.\n\nPeyotlový kult může být interpretován jako alternativa k domorodým kmenovým náboženstvím, která byla v době vzniku církve na ústupu, i vnucovanému křesťanství. Oficiálně Domorodá americká církev vznikla v roce 1918, částečně na popud antropologa Jamese Mooneyeho, jež byl jedním z prvních vědců kteří se zabývali výzkumem užívání peyotlu. Dějiny hnutí jsou provázeny pokusy o potlačení skrze proti-drogové zákony i útoky ze strany křesťanských církeví, přesto má církev ve Spojených státech pro své obřady výjimku ze zákazu užívání peyotlu. Celý proces od sběru po požívání tohoto kaktusu je vnímán příslušníky církve jako posvátný. Poutníci, kteří se vydávají na jeho sklizeň se rituálně vyznávají a očišťují, na místě sběru se modlí o déšť a úrodu, přičemž šaman recituje mýty a prosí o ochranu. Shromáždění požívačů také doprovází různé obřady. Peyotl je vnímám jako posvátný lék a dokonce přirovnáván k tělu Kristově či Duchu svatému.\n"}
{"id": "1517860", "url": "https://cs.wikipedia.org/wiki?curid=1517860", "title": "Karlov (Litomyšl)", "text": "Karlov (Litomyšl)\n\nKarlov je označení pro letohrádek, který se nacházel ve městě Litomyšl mezi lety 1741 až 1904 na břehu řeky Loučné. Letohrádek byl zbourán na počátku 20. století kvůli výstavbě tzv. Smetanova domu. \n\nLetohrádek si nechal vybudovat bohatý občan Litomyšle Karel Seyser. V roce 1784 byl letohrádek doplněn i o střelnici, která zde po nějakou dobu působila, poté byla dočasně zrušena, a roku 1827 byla opět obnovena. Důvodem obnovy byl fakt, že jej tehdy odkoupil střelecký spolek (do současné doby se v Regionálním muzeu v Litomyšli dochovaly některé z terčů). \n\nV roce 1840 byl interiér letohrádku přestavěn a upraven tak, aby se v něm mohly konat velké akce.\n\nLetohrádek později sloužil pro potřeby divadelního souboru a také jako taneční sál. Ačkoliv disponoval Karlov dostatečně velkým sálem, jako jeviště nebyl příliš vhodný. Některé zkoušky musely probíhat mimo objekt, často v zimě. V roce 1895 byl schválen nový zákon o provozování divadelních her, na základě něhož by hlavní sál musel být přestavěn, aby splňoval požární předpisy. Protože tehdejší majitel odmítl úpravy provést, nemohl již být sál pro potřeby divadla využíván. Na počátku 20. století bylo diskutována výstavba nového divadla pro potřeby města; dne 6. února 1902 se zastupitelstvo města Litomyšle usneslo, že Karlov odkoupí, zbourá a nahradí moderní budovou, kterou byl nakonec Smetanův dům. Město zaplatilo za odkup 44 tisíc korun a v roce 1904 letohrádek zbouralo. \n\nNázev původního letohrádku připomíná restaurace s názvem \"Karlov\", která se nachází ve Smetanově domě. \n"}
{"id": "1517861", "url": "https://cs.wikipedia.org/wiki?curid=1517861", "title": "Vítek ze Švábenic", "text": "Vítek ze Švábenic\n\nVítek ze Šváběnic (†1311/1315) byl český šlechtic.\n\nNarodil se jako syn Idíka ze Šváběnic a pocházel z rodu Švábenských ze Švábenic. Po otci zdědil Úpu a Švábenice. Mezi lety 1296 a 1297 působil jako zemský maršálek, roku 1303 jako zemský sudí a v roce 1307 jako olomoucký komorník. Většinu svého majetku rozdal zderazkému klášteru a na sklonku svého života vlastnil pouze Heřmanice a Švabenice. Jeho první manželkou byla Anežka ze Zbraslavi a Obřan. Po druhé se oženil s Perchtou z Krumlova. Zemřel někdy mezi lety 1311 a 1315. Anežka Vítkovi porodila čtyři syny − Bočka, Všebora, Gebharda, Jana a dvě dcery − Hedviku a Markétu. Byl pochován v rodové hrobce v kostele sv. Petra a Pavla na Zderaze.\n"}
{"id": "1517863", "url": "https://cs.wikipedia.org/wiki?curid=1517863", "title": "Hášova elektrárna", "text": "Hášova elektrárna\n\nHášova elektrárna se nacházela ve městě Litomyšl, severně od centra (v místní části Lány, v blízkosti řeky Loučné). V současné době se v místě původní elektrárny nachází objekt Vodovodů a kanalizací.\n\nVodní elektrárnu na řece Loučné nechal vybudovat místní mlynář František Háša. Ten se už dříve zasadil o výstavbu parní pily. Elektrárna byla dokončena v roce 1905 a přispěla k elektrifikaci jak Litomyšle, tak i několika okolních vesnic severně od ní. Instalaci tehdy moderního vybavení provedla firma Schukert z Vídně. V Litomyšli tak mohlo být zřízeno elektrické osvětlení. Po smrti pana Háši elektrárnu provozovali dál jeho potomci. Město bylo díky ní zásobováno elektřinou až do roku 1936, kdy dodávky elektrické energie pro Litomyšl převzal Východočeský elektrárenský svaz. Po roce 1945 byla znárodněna. \n"}
{"id": "1517864", "url": "https://cs.wikipedia.org/wiki?curid=1517864", "title": "Pola X", "text": "Pola X\n\nPola X je francouzské filmové drama, které natočil režisér Leos Carax. Scénář filmu, který Carax napsal ve spolupráci s Jean-Polem Fargeauem, je volně založen na knize \"Pierre; or, The Ambiguities\" od Hermana Melvilla. Autorem hudby k filmu je Scott Walker. Hráli v něm Guillaume Depardieu, Jekatěrina Golubeva, Catherine Deneuve, ale také režisér Šarunas Bartas a členové německé kapely Rammstein. Premiéra filmu proběhla 13. května 1999 na 52. ročníku Filmového festivalu v Cannes.\n\nPierre (Guillaume Depardieu) žije se svou sestrou Marií (Catherine Deneuve) na zámku v Normandii. Pierre každé ráno odjíždí na motocyklu, který zdědil po svém otci, na návštěvu své snoubenky Lucie (Delphine Chuillot). Jednoho dne Marie svému bratrovi oznámí, že zařídila datum jeho svatby s Lucií. Pierre následně na motocyklu odjíždí, aby zprávu předal své snoubence. Cestou, uprostřed noci, potká dívku, která mu se znatelným východním přízvukem řekne, že je jeho sestra. Brzy se mezi nimi vyvine vášnivý incestní vztah.\n\n"}
{"id": "1517865", "url": "https://cs.wikipedia.org/wiki?curid=1517865", "title": "Mistr Madony z Kamenné ulice", "text": "Mistr Madony z Kamenné ulice\n\nMistr Madony z Kamenné ulice je pomocné označení pro anonymního řezbáře činného v Chebu přibližně v letech 1480-1520. S jeho dílnou je na Chebsku spojováno kolem dvaceti pozdně gotických řezeb. Podle Vykoukala by mohl být totožný s chebským sochařem Hansem Malerem von Eger.\nOznačení zavedla Ševčíková podle sochy Assumpty s Ježíškem z Kamenné ulice, kterou pro utřídění chebské řezbářské produkce na přelomu 15. století považuje za centrální dílo. Vznik chebských řezbářských dílen souvisel se stavební hutí kostela sv. Mikuláše, goticky přestavěného v letech 1456-1476. Z dochovaných inventářů kostela z let 1464-1474 je potvrzena existence jedenácti oltářů různého zasvěcení, které objednaly místní patricijské rodiny. Vykoukal řadí do dílenského okruhu tohoto Mistra kvalitní soubor Soch z kostela sv. Mikuláše v Chebu\n\nMistr Madony z Kamenné ulice vychází zprostředkovaně z hornorýnského řezbářství, ovlivněného místní konzervatinější tradicí (např. motiv vzpřímeného a oblečeného Ježíška). Smysl pro plnější a plastičtější tvar a vypjatější objem napovídá, že byl obeznámen s franckým sochařstvím (\"Oltář se Zasnoubením sv. Kateřiny\", Germanisches Nationalmuseum, Norimberk, \"Madona z Trautskirchen\"). \n\nVykoukal soudí, že v dílně pracovali sochaři vyškolení v Norimberku a vedoucí řezbář dílny pravděpodobně prošel dílnou Michaela Wolgemuta. Do norimberské tradice byla integrována i švábská inspirace, představovaná pozdními díly Hanse Multschera. Měkce plasticky modelované tváře, módní ženské pokrývky hlavy, typ plášťů a ztvárnění drapérie nebo ikonografické schéma spojuje Svatomikulášské sochy s \"Cvikovským oltářem\" (1479) Michaela Wolgemuta. Další dochovaná díla ale tento vzor pouze zjednodušovala a rustikalizovala. Zavedená středověká dílenská praxe a práce podle zavedených vzorníků ani nedovoluje určit individuální podíl jednotlivých řezbářů. Vykoukal zpochybňuje také smysluplnost označení řezbáře podle Madony z Kamenné ulice, která nepatří k nejkvalitnějším dílům v předpokládaném souboru jeho prací.\n\nPodle Ševčíkové je pro některá díla Mistra Madony z Kamenné ulice charakteristický naivnější a dekorativní způsob zpracování a spíše formální řešení výtvarných problémů. Zdrobnění velké formy a snaha o precizní podání vede u prací nižší kvality k tomu, že výraz se stává prázdnou a líbezně se usmívající maskou. \n\n"}
{"id": "1517866", "url": "https://cs.wikipedia.org/wiki?curid=1517866", "title": "Pronaos", "text": "Pronaos\n\nPronaos (starořecky ὁ πρόναος \"ho prónaos\" = před naosem) je vstupní vestibul řeckých chrámů, kterým se chodilo do vlastního kultovního prostoru, celly.\n\nTento vstupní vestibul byl vytvořen přední dveřní stěnou celly, bočními stěnami, které se nazývají anty a vyčnívají před přední stěnu celly, a většinou také dvěma sloupy, které nesly trám (kladí) na přední straně pronaosu a nabízely otevřený přístup do chrámu.\n\nPronaos však mohl být navržen i jinak. Kladí nad pronaosem obvykle končilo v rozích, jako například u Diova chrámu v Olympii, kde vlys na kladí pronaosu měl figurálně zdobené metopy, zatímco vlys peristera byl nezdobený. Hephaistův chrám v Athénách však měl kladí protažené i nad postranním ochozem periptera a vlys s metopami pokračoval i na vnitřní straně kladí chrámu.\n\nV Athénách v Parthenonu měl pronaos jen krátké anty, sloupy mezi antami tento chrám neměl. Místo toho měl předsazenou pozici sloupů, prostasis, která vytvářela vstupní halu. V chrámu Athény Niké na Akropoli v Athénách byl pronaos zcela opuštěn ve prospěch vestibulu typu prostylos.\n\nPodobná místnost v zadní části chrámu se nazývá opistodom.\n\n\n"}
{"id": "1517867", "url": "https://cs.wikipedia.org/wiki?curid=1517867", "title": "Nová radnice (Litomyšl)", "text": "Nová radnice (Litomyšl)\n\nNová radnice v Litomyšli se nachází na adrese Smetanovo náměstí 61. Velkolepý patrový dům má pozdně barokní fasádu s řadou dekorativních prvků, sloupy v prvním patře a nápadným atikovým patrem nad prvním patrem. Stejně jako všechny ostatní domy na Smetanově náměstí stojí i budova nové radnice na podlouhlém pozemku s úzkým průčelím orientovaným do samotného náměstí.\n\nNová radnice vznikla přestavbou tzv. Panského domu, který byl poničen při požáru v roce 1769. Původně renesanční dům, který vznikl na dvou parcelách spojených vedle sebe, patřil Jiřímu Christianovi Valdštejnovi. \n\nJen o rok později, kdy jej přestavěl Jiří Béba z Litomyšle, jej však poničil oheň znovu. Druhá obnova budovy byla dokončena až v roce 1775. Budova sloužila pro správu místního velkostatkáře. \n\nV roce 1825 odkoupilo dům město Litomyšl a přestěhovalo sem své úředníky. Během 19. a 20. století byl interiér stavby různě přestavován a odstraněna tím i řada historických prvků. \n\nV současné době se v budově nachází služebna městské policie. \n"}
{"id": "1517868", "url": "https://cs.wikipedia.org/wiki?curid=1517868", "title": "Požár Litomyšle (1769)", "text": "Požár Litomyšle (1769)\n\nPožár Litomyšle v roce 1769 byl jedním z četných požárů, které poničily toto východočeské město v 18. století. \n\nOheň vypukl na svátek Božího těla dne 25. května 1769. Zatímco v případě některých starších požárů města byla příčinou náhoda, zde byl oheň způsoben lidským faktorem. Příčinou požáru byla střelba městských střelců během oslav. Požár se rozšířil v blízkosti Nové radnice (původně panského domu), který celý zničil, následně vzplálo i několik dalších domů na západní straně náměstí (č. 62 a 63), nakonec lehlo popelem 45 budov a celá západní strana náměstí. Shořel Panský mlýn a několik stodol na Českém předměstí.\n\nV následujících letech byly budovy na dnešním Smetanově náměstí rozsáhle přestavovány. Střelba byla v Litomyšli na dlouhou dobu zakázána.\n\n"}
{"id": "1517869", "url": "https://cs.wikipedia.org/wiki?curid=1517869", "title": "Mistrovství světa v ledním hokeji 2020 (Divize IV)", "text": "Mistrovství světa v ledním hokeji 2020 (Divize IV)\n\nTurnaj se uskuteční od 3. března do 5. března 2020 v Biškeku v Kyrgyzstánu.\n\n"}
{"id": "1517874", "url": "https://cs.wikipedia.org/wiki?curid=1517874", "title": "Jiří Béba", "text": "Jiří Béba\n\nJiří Béba (28. dubna 1706 Sedliště, Habsburská monarchie – 8. srpna 1777 Litomyšl, Habsburská monarchie) byl český stavitel. \n\nBéba pocházel ze Sedliště severně od Litomyšle. Většinu svého života prožil v uvedeném východočeském městě. \n\nZa svůj život realizoval řadu staveb nebo přestaveb. Postavil budovu Fary v Opatově u Svitav, podílel se na přestavbě kostela v Čisté. Žádal rovněž o provedení oprav v Českých Heřmanicích a Vračovicích. Jeho spolupracovníkem byl tesařský mistr Jan Petržílka. Od roku 1765 dohlížel na zednické práce, které byly vykonávány v okolí Litomyšle během roboty. Pomáhal také s výstavbou fasády Nové radnice v Litomyšli v 70. letech 18. století a okolních domů (např. č. 51, 73 a 101), které zničil požár. Rovněž se podílel i na přestavbě budovy místního děkanství. \n"}
{"id": "1517876", "url": "https://cs.wikipedia.org/wiki?curid=1517876", "title": "Gumista (vesnice)", "text": "Gumista (vesnice)\n\nGumista ( Гәымсҭа, გუმისთა - Gumista) je vesnice v Abcházii, v okrese Suchumi, která zasahuje až k pobřeží Černého moře. Těsně přiléhá k abchazskému hlavnímu městu Suchumi. Obec sousedí na západě s Ešerou, na severozápadě s Horní Ešerou, od kterých ji odděluje řeka Gumista, na severovýchodě s Jaštchvou a na jihovýchodě se Suchumi. Obcí prochází hlavní silnice, jež spojuje Suchumi s Ruskem.\n\nOficiálním názvem obce je Vesnický okrsek Gumista \"(rusky Гумистинская сельская администрация, abchazsky Гәымсҭа ақыҭа ахадара)\". Za časů Sovětského svazu se okrsek jmenoval Gumistinský selsovět \"(Гумистинский сельсовет)\".\n\nSoučástí Gumisty jsou následující části a samoty:\n\n\nGumista byla založena roku 1883 arménskými osadníky, kteří se do této oblasti přistěhovali z osmanské provincie Samsun a z města Ordu. Obyvatelé se většinou věnovali zemědělství, zpracování tabáku, ovoce a zeleniny a hedvábí. Po vzniku Sovětského svazu zde byla postavena střední škola s vyučovacím jazykem arménským. Díky blízkosti města Suchumi se sem nastěhovali i Rusové, kteří byli dominantním národem v osadě Lečkop, a Gruzínci, kteří se usadili v Ačadaře.\n\nVe 40. letech byla Gumista přejmenována na Cugorovka \"(Цугуровка)\" a od roku 1948 do 1990 se jmenovala Gorana \"(Горана)\", třebaže se zdejší selsovět stále jmenoval Gumistinský.\n\nBěhem války v Abcházii v letech 1992 až 1993 tudy procházela frontová linie a Gumista se stala dějištěm vojenských střetů i čistek obyvatelstva. Suchumi, Gumista i další okolní obce se staly terčem téměř každodenních leteckých útoků abchazských separatistů i Gruzínců a mnoho domů bylo těmito nálety zničeno. Došlo ke značným materiálním škodám a velké množství civilistů zahynulo. Koncem války značná část obyvatelstva uprchla z obce a následně i z Abcházie. Gruzínské a ruské obyvatelstvo se až na pár výjimek po skončení bojů do obce již nevrátilo.\n\nDle nejnovějšího sčítání lidu z roku 2011 je počet obyvatel této obce 2721 a jejich složení následovné:\n\n\nPřed válkou v Abcházii žilo v obci bez přičleněných vesniček 4177 obyvatel. V celém Gumistinském selsovětu žilo až 15967 obyvatel, většinou Rusů a Gruzínů.\n\n"}
{"id": "1517877", "url": "https://cs.wikipedia.org/wiki?curid=1517877", "title": "Jak nás vidí svět (internetový pořad)", "text": "Jak nás vidí svět (internetový pořad)\n\nJak nás vidí svět je český krátkometrážní internetový pořad Televize Seznam, který se začal vysílat 3. července 2017 na portálu Stream.cz. V Česku je reality show velmi oblíbená a necelých 80 epizod získalo dohromady (k srpnu 2019) více než 25 milionů zhlédnutí. Režisérkou, tvůrkyní a scenaristkou je Ivanna Benešová. Nové díly vychází jednou týdně.\n\nSkupinka (zpravidla sedmi) cizinců z celého světa jednotlivě po sobě ochutnávají česká jídla, nápoje, nebo reagují na českou kulturu, hudbu, politiky a na kameru se zachytávají jejich reakce. Výběr účinkujících není náhodný a zařizuje ho sama režisérka. Tomu předchází internetový dotazník, jenž musí každý z nich vyplnit. \n\n\"Jak nás vidí svět\" se točí v australské restauraci Tommy's Beer Cafe v Sydney. Všechna jídla jsou domácí výroby a připravuje je šéfkuchař Zdeněk Gleich s více než dvacetiletou praxí.\n\nOblíbenými protagonisty pořadu mezi fanoušky pořadu se stali účinkující Chris a Manish. První zmíněný (původem z Mauricia) získal mezi diváky rapidně na oblibě díky svým silně pozitivním reakcím na veškeré české pokrmy, jež mu byly servírovány. Manish (z Indie) místo toho svojí bojácností, opatrností a strachem z drog, neboť se účastnil ochutnávky makového koláče (v Indii je mák přísně zakázán).\n\nOba dva cizinci se 22. srpna (2019) vydali z Austrálie, spolu s režisérkou Ivannou Benešovou, do České republiky. Zde do 5. září ochutnávali českou kuchyni, poznávali zdejší kulturu a mnoho dalšího, přičemž je celou dobu provázel filmařský štáb. Epizody jejich návštěvy budou v rámci nového pořadu vycházet na Televizi Seznam.\n\n"}
{"id": "1517879", "url": "https://cs.wikipedia.org/wiki?curid=1517879", "title": "Fontána Vert bois", "text": "Fontána Vert bois\n\nFontána Vert bois (francouzsky \"Fontaine du Vert bois\", též \"Fontaine Saint-Martin\") je fontána v Paříži postavená v roce 1712 v klasicistním stylu.\n\nKašna se nachází ve 3. obvodu na rohu ulic \"Rue du Vertbois\" a \"Rue Saint-Martin\". Přiléhá k bývalým městským hradbám Filipa II. Augusta, které tvořily součást kláštera Saint-Martin-des-Champs.\n\nFontána vznikla v roce 1712 z příkazu Ludvíka XIV. podle plánů architekta Pierra Bulleta (1639–1716), který byl rovněž pověřen přestavbou klášterního kostela Saint-Martin-des-Champs. Fontána vznikla v jedné z věží hradeb a sloužila místním obyvatelům pro zásobování vodou.\n\nBěhem přestavby Paříže řízené baronem Haussmannem se uvažovalo o jejím odstranění, neboť fontána již nedostačovala rostoucí populaci ve čtvrti.\n\nV roce 1876 byla fontána ohrožena demolicí podruhé, ale díky přímluvě Victora Huga byla v roce 1882 restaurována a přenesena na současné místo.\n\nBudovy bývalého kláštera Saint-Martin-des-Champs, jehož byla fontána součástí, byly v roce 1993 prohlášeny za historickou památku.\nKašna je zakončena velkým frontonem zdobeným okřídlenou kartuší se třemi bourbonskými liliemi. Fronton podpírá dvojice pilastrů s bosáží. Voda vytéká z bronzového maskaronu ve tvaru mořské nestvůry, který je umístěn ve spodní části. Uprostřed kašny se nachází pamětní deska z roku 1882 upomínající na záchranu kašny. Nad deskou se nachází basreliéf představující loď plující na vlnách (znak města Paříže).\n\n"}
{"id": "1517882", "url": "https://cs.wikipedia.org/wiki?curid=1517882", "title": "Mismi", "text": "Mismi\n\nMismi je 5597 metrů vysoká hora v regionu Arequipa v Peru. Z hory vytéká potok, který byl roku 1996 prohlášen za nejvzdálenější zdrojnici Amazonky (přes Apurímac, Ucayali, Marañón a další). To bylo potvrzeno i při expedicích v pozdějších letech. Hora a pramen jsou dostupné pěšky z vesnice Tuti.\n"}
{"id": "1517884", "url": "https://cs.wikipedia.org/wiki?curid=1517884", "title": "Rue du Vertbois", "text": "Rue du Vertbois\n\nRue du Vertbois [\"ry dy vérbua\"] je ulice v Paříži. Nachází se ve 3. obvodu.\n\nUlice vede od křižovatky s \"Rue de Turbigo\" a končí u \"Rue Saint-Martin\". Ulice je orientována od východu na západ.\n\nVe 13. století byly postaveny hradby kláštera Saint-Martin-des-Champs (věže a zeď v Rue du Vertbois). Podél nich vznikla ulice \"Rue Neuve-Saint-Laurent\". V říjnu 1839 byla v této ulici otevřena první pařížská vyšší základní škola (předchůdce lyceí).\n\nNa základě ministerské vyhlášky z 18. února 1851 byla \"Rue Saint-Laurent\" připojena k \"Rue du Vertbois\". Název ulice znamená v překladu „zelené dřevo“ a nejspíše odkazuje na stromy, které rostly v zahradách kláštera Saint-Martin-des-Champs v prostoru, kde posléze ulice vznikla.\n\nZa druhé světové války byla zdejší městská škola sídlem ateliéru Vert-Bois, který založil malíř Jean Lombard (1895–1983).\n\n\n"}
{"id": "1517885", "url": "https://cs.wikipedia.org/wiki?curid=1517885", "title": "Nalaďte se na DVB-T2 (televizní stanice)", "text": "Nalaďte se na DVB-T2 (televizní stanice)\n\nNalaďte se na DVB-T2 je česká televizní stanice, která informuje diváky na přechod na nový standard DVB-T2.\n\nLicenci na vysílání získal 23. července 2019. Oficiální vysílání započalo 3. září 2019. Stanice informuje diváky na přechod na nový standard DVB-T2. Stanice vysílá v Regionální síti 8. Televizní stanici doplňuje HbbTV aplikace. Po stisknutí červeného tlačítka se objeví další podrobnosti o DVB-T2, reportáže s Janem Tunou, praktické video nastavení set-top boxu, harmonogram vypínání DVB-T a spuštění DVB-T2, technické informace o certifikovaných přijímačích a set-top boxech a seznam proškolených servisních firem.\n\n"}
{"id": "1517888", "url": "https://cs.wikipedia.org/wiki?curid=1517888", "title": "Červená věž (Litomyšl)", "text": "Červená věž (Litomyšl)\n\nČervená věž je jediným viditelným dochovaným pozůstatkem pozdně gotického opevnění litomyšlského Horního Města, zvaného též Nové Město. V současnosti (2019) je v ní umístěno Muzeum restaurování a historických technologií. \n\nČervená věž byla postavena na přelomu 15. a 16. století při výstavbě opevnění Horního Města. Její nejstarší vyobrazení lze nalézt v Diadochu Bartoloměje Paprockého z Hlohol a Paprocké Vůle, jehož vznik je datován do let 1598-1602. Po požáru Horního Města v roce 1635 hradby i věže a brány opevnění chátraly, neb Horní Město se již neobnovilo. V 18. století bylo do věže vestavěné cihlové schodiště. I následné opravy byly z cihel. \nDoloženým zásadním restaurováním prošla věž během let 1993-1998, kdy byla doplněna o vyhlídkové otevřené dřevěné patro a střechu dle architektů Evy Antošové a Mikuláše Hulce.\n\nJedná se o podsklepený hranol,postavený z lomového kamene, s nárožními vystuženýmí opracovanýmí pískovcovými kvádry. Objekt byl ještě na počátku 20. století rozčleněn na 3 patra, z nichž bylo 1. a 3. patro zaklenuté.\n\nV západním průčelí je viditelný zazděný vstup v místě napojení původních hradeb na věž. Vstup byl zdůrazněn opracovanými kvádry, z nichž několik bylo nahrazeno lomovým kamenem. V horním patře je obdélné okno s kamenným překladem.\n\nVe východním průčelí je umístěn současný vstup.\n\n"}
{"id": "1517889", "url": "https://cs.wikipedia.org/wiki?curid=1517889", "title": "Vodní elektrárna Imst", "text": "Vodní elektrárna Imst\n\nVodní průtoková elektrárna Imst se nachází v obci Imsterberg v okrese Landeck ve spolkové zemi Tyrolsko v Rakousku. Elektrárna je zásobována vodou z vodního přivaděče (tlakový tunel) 12,3 km dlouhého se spádovým rozdílem 143,5 m z řeky Inn. Výstavba elektrárny byla provedena v letech 1953–1956.\n\nŘeka Inn v okrese Landeck obtéká na západě velikým obloukem masív Venet. Elektrárna využívá přirozený gradient řeky Inn mezi obcemi Prutz a Imst. Nedaleko mostu Pontlatzer v obci Prutz byl na řece Inn v km 357 postaven jez a vtok do tlakového tunelu. Ten byl ražen v délce 12,3 km pod horským masívem Venet až do vesnice Imsterau v obci Imsterberg. Řeka Inn mezitím obtéká horský masív v délce 26 km mezi vtokem v Prutzu a výtokem elektrárny v Imstu. Mimo vody z řeky Inn se využívá i voda řeky Pitze, která je v obci Wenns přehrazena, a její voda je vedlejším tunelem přiváděna do hlavního tlakového tunelu. Rozloha povodí, z níž je sbírána voda, činí 2 694 km² u řeky Inn a 298 km² u řeky Pitze.\n\nElektrárna s Francisovými turbínami je umístěna v kaverně v nadmořské výšce 715,4 m. Přivedená voda odtéká zpět do řeky Inn vodním tunelem a krátkým vodním kanálem, který protíná železniční trať Arlbergbahn. Elektrárna má výkon 89 megawattů a svou průměrnou roční produkcí 550 GWh pokrývá 10 % spotřeby elektrické energie v Tyrolsku.\n\nDo budoucna se plánuje propojení elektrárny Imst s elektrárnou Haiming–Imst 14 km dlouhým tlakovým tunelem se spádovým rozdílem 63 m. Použitá voda z elektrárny Imst by nevytékala hned do řeky Inn, ale pokračovala do elektrárny Haiming-Imst, to znamená, že by nebylo potřeba stavět další jez na řece Inn. Plánovaný výkon turbín by byl 43,5 MW a roční produkce 270 GWh.\n\n"}
{"id": "1517890", "url": "https://cs.wikipedia.org/wiki?curid=1517890", "title": "Smetanův dům (Litomyšl)", "text": "Smetanův dům (Litomyšl)\n\nSmetanův dům je kulturní centrum města Litomyšl v Pardubickém kraji. Secesně-novorenesanční budova je kulturní památkou. Nachází se na Komenského náměstí na břehu řeky Loučné. Je obklopen parkem. Svůj název nese podle českého skladatele Bedřicha Smetany. \n\nDům má obdélníkový půdorys, ze severní a jižní strany přechází do dvou křídel. Objekt tvoří velký sál, malý sál a restaurace. Pro potřeby kulturní scény města Litomyšle je velký sál využíván ve velké míře jako divadlo. Ve své době velkolepě budovaný dům, který se měl stát symbolem české kultury v Litomyšli, byl bohatě vyzdoben pracemi od Rudolfa Hamršmída s oponou od Františka Urbana. V interiéru se nachází štuková výzdoba.\n\nNa místě současného Smetanova domu stával letohrádek Karlov, který sloužil neprve jako rezidence, později jako střelnice a nakonec se stal v druhé polovině 19. století centrem kulturního života města. Hrál zde divadelní sbor, nicméně prostory letohrádku byly nevyhovující, a o to více po roce 1895, kdy byl přijat v Rakousko-uhersku nový zákon o divadelních hrách, který znemožnil pořádání her v této budově z důvodů požární bezpečnosti. \n\nVýstavbu nového divadla v Litomyšli prosazoval \"Spolek pro vystavění divadelní budovy v Litomyšli\", který se později přejmenoval na \"Stavební družstvo Smetanova domu v Litomyšli\". Dlouhou dobu bylo diskutováno o tom, kde má být budova postavena; ačkoliv lokalita na břehu řeky Loučné byla zmiňována často, nejednalo se o jediný návrh. Zvažován byl rovněž i prostor dnešního Komenského náměstí. \"Stavební družstvo\" pozemek původního hostince i s několika domy vykoupilo a předpokládalo, že právě zde může divadlo vzniknout. Město souhlasilo s finanční pomocí na stavbu objektu. Rozhodnutí odkoupit letohrádek Karlov padlo až poté, co zemřel tamní vlastník. Město nakonec souhlasilo na jednání svého zastupitelstva dne 6. února 1902, že sumou 40 000 korun jej odkoupí, nechá zbourat a bude moci vzniknout nové divadlo. Prodej divadla byl i přesto předmětem několika sporů, neboť dědička stavby nesouhlasila se slevou na nákupu. \n\nZvítězil nakonec projekt architekta Viktorina Šulce. Stavební práce byly zahájeny v roce 1903 a nová budova měla být otevřena slavnostně dne 28. září 1904. Vzhledem k prodlevám při stavbě k tomu však nedošlo a Smetanův dům tak byl otevřen pro veřejnost až o rok později. Na stavbu dohlížel místní stavitel Josef Kreml. Vzhledem k častým požárům v dějinách města se při výstavbě objektu hledělo především na používání méně hořlavých nebo nehořlavých materiálů. Město dokázalo budovu dokončit nakonec na jaře 1905 a celkové finanční prostředky dosáhly sumy cca půl milionu tehdejších korun. Litomyšl si volila svého intendanta, který ve jménu města objekt spravoval. Město rovněž zřídilo divadelní komisi, která měla nicméně v dané záležitosti pouze poradní funkci. \n\nBudova byla slavnostně otevřena 11. června 1905 za přítomnosti Aloise Jiráska, Jaroslava Kvapila, šesti českých zemských poslanců a bývalého ředitele Národního divadla Františka Adolfa Šuberta. Prvním představením ve Smetanově domě byla opera Dalibor, poté se konaly různé koncerty. Pro velký zájem místních byla opera Dalibor několikrát opakována. Oslavy otevření nakonec probíhaly tři týdny, ukončeny byly až setkáním uváděným tehdejším starostou Janem Laubem dne 15. července 1905. \n\nPůvodně pro potřeby místního divadla působil pouze dobrovolnický divadelní sbor, který později doplnil sbor profesionální. Pořádány zde byly rovněž i plesy a provozována byla také restaurace, jejíž provoz pomáhal snížit nemalé náklady na provoz budovy. V malém sále se rovněž pořádaly i výstavy. Dům rovněž sloužil i místním spolkům a organizacím. Předmětem sporu se ale stal záměr užití budovy pro sjezd Katolické jednoty, který město ale nakonec povolilo. \n\nBěhem první světové války byly přerušeny politické akce ve Smetanově domě, byl omezen kulturní program a přibyla setkání na podporu Rakousko-uherských vojáků na frontách. Během války se také hlavní sál Smetanova domu začal využívat i jako promítací sál pro kino. Činnost, která byla typická pro Smetanův dům před vypuknutím války se obnovila až po vzniku Československé republiky v závěru roku 1918. \n\nDruhá světová válka nezasáhla do kulturní činnosti domu podstatnějším způsobem. Byly však zakázány politické akce jiných subjektů, než bylo Národní souručenství a NSDAP. Program dobu podléhal cenzuře stejně, jako tomu bylo v případě tisku a rozhlasu na území Protektorátu Čechy a Morava. I přes náročné období budova prošla v roce 1941 opravou, na kterou město Litomyšl vyčlenilo 50 tisíc korun. Pouze v závěru války byl hlavní sál častěji využíván pro nocování válečných zajatců, a to jak německých, tak i sovětských. \n\nSlavnostní znovuotevření Smetanova domu po skončení konfliktu proběhlo dne 28. května 1945 při příležitosti narozenin Edvarda Beneše. Setkání v březnu 1948 k výročí úmrtí T. G. Masaryka se změnilo v manifestiaci proti komunistickému režimu, který se právě ustanovoval. V programu domu přibývalo různých politických ale především vzpomínkových akcí, které připomínaly řadu zesnulých osobností a často měly politický charakter. Smetanův dům se stal rovněž i středobodem festivalu Smetanova Litomyšl.\n\nPo roce 1950 byl kulturní program v rámci Smetanova domu omezen, oba sály (malý a velký) sloužily nicméně poměrně často pro potřeby sjezdů KSČ. Rovněž se zde pořádala některá soudní jednání a politické procesy, výročí narozenin Stalina a úmrtí V. I. Lenina. V roce 1950 byla rovněž zřízena organizace s názvem \"Smetanův dům osvěty\" a z hlediska správy byl dům převeden na Okresní národní výbor z tehdejšího MNV (městského úřadu). Převod však byl značně komplikovaný, poměrně dlouhou dobu se vlekl a na potřebné opravy budovy, která v roce 1955 slavila 50 let od svého dokončení, scházely prostředky. Alespoň některé nutné opravy byly nicméně v závěru 50. let 20. století provedeny.\n\nNa přelomu 50. a 60. let začaly v programu Smetanova domu dominovat hudební akce, mezi které patřily např. Litomyšlské hudební večery. \n\nV roce 1962 byla původní organizace Smetanův dům osvěty zrušena a nahrazena Jednotným klubem pracujících. Ten byl financován prostřednictvím povinných příspěvků, které platily jednotlivé firmy z Litomyšle. Organizace byla podřízena odborům místních podniků. Horšící problémy s technickým stavem budovy, především s topením, však způsobily přerušování programu různých akcí. Padlo rozhodnutí, že dům bude používán jen při výjimečných příležitostech. Rekonstrukční práce byly prováděny od konce roku 1962, bohužel však jen v omezené míře a ještě velmi nekvalitně. Obyvatelé Litomyšle kritizovali špatný postup prací, jejichž náklady dosáhly jednoho milionu tehdejších korun. Rekonstrukce probíhaly i v 60. letech, v letech sedmdesátých poté byla provedena rozsáhlejší přestavba celého domu. Obnova interiéru byla dokončena v lednu 1973, kdy byl dům znovuotevřen hrou M. D. Rettigová od Aloise Jiráska. Pro zvýšení návštěvnosti akcí v domu byly do divadelních her zváni herci známí v celé tehdejší ČSSR. Kromě toho se ve Smetanově domě konaly i nadále politické akce pod vedením KSČ, mimo toho také i první bigbítový koncert (1964) a diskotéka (1970). \n\nNeutěšený však byl i nadále stav fasády, která byla opravována v druhé polovině 70. let 20. století. V roce 1980 byla opravena i zadní fasáda a stavební práce na Smetanově domě byly konečně ukončeny. \n\nPo roce 1990 byl Smetanův dům převeden ze Sdruženého klubu pracujících pod městskou společnost KASS Litomyšl. Ta nesla od roku 1992 název Smetanův dům. V 90. letech bylo obnoveno topení, sociální zařízení ze 70. let ale především modernizována zvuková i obrazová technika, která omezovala divadelní soubory v jednotlivých představeních. Po těchto opravách byl dům opětovně otevřen dne 26. října 1995. Místní restaurace byla obnovena o čtyř roky později. \n\n"}
{"id": "1517891", "url": "https://cs.wikipedia.org/wiki?curid=1517891", "title": "Marie Sedláčková (odbojářka)", "text": "Marie Sedláčková (odbojářka)\n\nMarie Sedláčková, přezdívaná Manka, (13. března 1923 Horní Sloupnice – 10. dubna 1945 Mauthausen) byla česká studentka a účastnice protifašistického odboje. Zapojila se do něj během studia na gymnáziu v Litomyšli spolu s dalšími místními studenty a učiteli. Jako pracovnice Státního veterinárního ústavu v Ivanovicích na Hané se dostala k bakteriálním kmenům nakažlivých nemocí, které z ústavu vyvezla. Choroby pak šířila mezi Němce a hospodářská zvířata v německých usedlostech. Šířila také žloutenku mezi Čechy, kteří měli být nuceně nasazeni na práci pro nacistické Německo. V březnu 1945 byla zatčena gestapem a o měsíc později, ve věku 22 let, zavražděna v koncentračním táboře Mauthausen. \n\nNarodila se 13. března 1923 v Horní Sloupnici, obci ležící zhruba 6 kilometrů od Litomyšle. Měla dva mladší sourozence. Vystudovala gymnázium v Litomyšli, maturitní zkoušku složila v roce 1942. Její sen byl vystudovat medicínu a stát se lékařkou, ale české vysoké školy byly od 17. listopadu 1939 nacistickým Německem uzavřeny. Do odbojové činnosti se zapojila stejně jako řada jejích vrstevníků včetně jejího přítele Jiřího Šperla, sazečského učně z Litomyšli. Ten byl během heydrichiády 18. června 1942 zastřelen na pardubickém Zámečku.\n\nLitomyšlský okupační hejtman Bodo Selge nabízel Sedláčkové studium v Německu, což odmítla, a později jí – netuše o jejích sympatiích k odboji – domluvil místo ve veterinárním ústavu v Ivanovicích na Hané, kam nastoupila 14. prosince 1942. Zaměstnanci ústavu ji považovali za konfidentku gestapa. Od té doby působila na Moravě.\n\nMarie Sedláčková se do odboje zapojila jako spojka. Pomohla například Alfrédu Bartošovi, veliteli výsadkové skupiny Silver A, navázat kontakt s odbojovou organizací. Sama byla členkou Rady tří a vystupovala mimo jiné pod jménem Pavla. Širokou síť kontaktů využívala například pro zajišťování falešných dokladů. Z ústavu v Ivanovicích na Hané, kde pracovala, vynesla kmeny nakažlivých nemocí s cílem šířit je mezi Němci. \n\nOd února 1945 již gestapo znalo totožnost Marie Sedláčkové a snažilo se ji dopadnout. Využilo k tomu konfidenta Jana Dvořáka vystupujícího pod jménem Petr, který si s Mankou domluvil schůzku. Konala se 10. března 1945 večer na mostě u Lulče. Sedláčková na schůzku přišla vyzbrojená pistolí a v doprovodu dvou partyzánů, při zatýkání Dvořáka postřelila a ten později zraněním podlehl. Gestapu, které most už za soumraku obklíčilo, se však podařilo Marii Sedláčkovou zadržet. \n\nByla převezena na Kounicovy koleje v Brně, kde ji nacisté vyslýchali a mučili. Spolu s dalšími dvěma stovkami lidí, převážně spolupracovníky moravských partyzánů, pak byla Marie Sedláčková 7. dubna převezena do Mauthausenu transportem KL 3. Do cíle vlak dorazil o dva dny později a 10. dubna byl celý transport bez soudu povražděn v plynové komoře.\n\n\n"}
{"id": "1517892", "url": "https://cs.wikipedia.org/wiki?curid=1517892", "title": "Synoviální bursa", "text": "Synoviální bursa\n\nBursa (z latinského \"bursa\" – váček) je měkká tkáň, tíhový váček naplněný synoviální tekutinou. Bursy obtěsnávají větší klouby obratlovců (např. člověka) a pohybem jejich svalů a šlach se smačkávají, čímž ze sebe vylučují synoviální maz. Ten promazává chrupavčité plochy kloubu za jejich pohybu. Bursy jsou někdy součástí kloubního pouzdra, jindy tvoří měkký polštářek mezi vazem či šlachou a kostěnou strukturou, přes kterou se tyto otírají.\n\n\nBursy představují jednu ze slabin kloubní funkčnosti, neboť snadno podléhají zánětům \"(bursitis)\". I proto je dobré klouby při zánětlivých onemocněních nepřetěžovat a zánětlivá onemocnění doléčit. \n\nVlivem artrotických změn v kloubu může docházet i k desikaci (vysoušení) burs, což vede k další degeneraci kloubních pouzder a kloubních chrupavek. V rané fázi je řešením manuální terapie, v pokročilejší fázi je třeba ortopedické intervence.\n"}
{"id": "1517895", "url": "https://cs.wikipedia.org/wiki?curid=1517895", "title": "Passage du Vertbois", "text": "Passage du Vertbois\n\nPassage du Vertbois je ulice v Paříži. Nachází se ve 3. obvodu. Její název odkazuje na přilehlou \"Rue du Vertbois\".\n\nUlice vede od domu č. 64 na \"Rue du Vertbois\" a končí u domu č. 57 na \"Rue Notre-Dame-de-Nazareth\".\n\n"}
{"id": "1517898", "url": "https://cs.wikipedia.org/wiki?curid=1517898", "title": "Marie Sedláčková", "text": "Marie Sedláčková\n\nJméno a příjmení Marie Sedláčková nebo má více známých nositelek:\n\n"}
{"id": "1517901", "url": "https://cs.wikipedia.org/wiki?curid=1517901", "title": "Vyšší odborná škola a střední pedagogická škola Litomyšl", "text": "Vyšší odborná škola a střední pedagogická škola Litomyšl\n\nVyšší odborná škola a střední pedagogická škola Litomyšl, známá též dříve jako Nová dívčí škola, se nachází ve východočeském městě Litomyšl, na Komenského náměstí východně od centra města. Je evidována jako kulturní památka.\n\nBudova tzv. \"dívčí školy\"/\"pedagogia\" byla vybudována v polovině prvního desetiletí 20. století na místě bývalého Panského mlýna, který byl pro potřeby výstavby školy stržen. Architekt školy Dobroslav Hnídek, jehož návrh zvítězil mezi 37 přihlášenými, byl inspirován budovou místního zámku, proto byla fasáda doplněna lunetami a dalšími prvky typickými pro českou renesanci. Stavební práce na budově byly dokončeny v roce 1907. \n\nŠkola měla s nedalekým Smetanovým domem tvořit okolo dnešního Komenského náměstí jádro moderně budované části města, k realizaci ostatních staveb však již nedošlo. Velkolepost fasády budovy byla při jejím dokončení v litomyšlském tisku kritizována.\n\nBudova v době svého vzniku sloužila nejen jako dívčí škola, ale také jako \"Soukromý městský ústav ku vzdělání učitelek\". Ten byl v roce 1921 zestátněn a přejmenován na Koedukační ústav učitelský v Litomyšli. Ten působil až do druhé světové války. V letech 1948 až 1952 byl provoz školy v původní budově na jistou dobu přerušen. Poté zde pedagogická škola působila dál, po nějakou dobu nesla název po Zdeňku Nejedlém. Současný název i podobu má škola od roku 1996. Na počátku 21. století byla budova školy rekonstruována.\n\n"}
{"id": "1517905", "url": "https://cs.wikipedia.org/wiki?curid=1517905", "title": "Spořitelna (Litomyšl)", "text": "Spořitelna (Litomyšl)\n\nBudova spořitelny se nachází na Smetanově náměstí ve východočeské Litomyšli. Je evidována jako kulturní památka. \n\nRohová budova zaujímá prostor, který vymezuje Smetanovo náměstí a ulice Špitálská. Vznikla v 20. letech 20. století podle návrhu architekta Josefa Maříka. Nešlo o projekt na zelené louce, nýbrž o přestavbu tamějšího původního historického objektu. Mařík se inspiroval tzv. národním stylem spíše než funkcionalismem. V průčelí budovy byly umístěny tři sochy, představující píli, čas a spořivost, jejichž autorem byl Václav Mach. Na fasádě budovy jsou také pamětní desky připomínající Terézu Novákovou a Jana Voborníka. \n\nDvoupatrová budova slouží i na počátku 21. století pro potřeby spořitelny.\n"}
{"id": "1517910", "url": "https://cs.wikipedia.org/wiki?curid=1517910", "title": "Western &amp; Southern Open 2019 – mužská čtyřhra", "text": "Western &amp; Southern Open 2019 – mužská čtyřhra\n\nMužská čtyřhra Western & Southern Open 2019 probíhala ve druhé polovině srpna 2019. Do deblové soutěže cincinnatského tenisového turnaje hraného na tvrdém povrchu nastoupilo třicet dva dvojic. Obhájcem titulu byl britsko-brazilský pár, obhajující finálovou účast, Jamie Murray a Bruno Soares, jehož členové nestartovali společně. Murray nastoupil s Nealem Skupskim. V semifinále však podlehli Dodigovi s Poláškem. Spoluhráčem Soarese se stal Mate Pavić, s nímž skončil v téže fázi na raketách Cabala s Farahem.\n\nVítězem se stal nenasazený, chorvatsko-slovenský pár Ivan Dodig a Filip Polášek, který ve finále zdolal kolumbijské světové jedničky Juana Sebastiána Cabala s Robertem Farahem. Po dvousetovém průběhu 4–6 a 6–4 rozhodl až supertiebreak poměrem míčů [10–6]. Oba šampioni si do žebříčku ATP připsali 1000 bodů. Získali tak premiérovou společnou trofej z druhého párového finále a čtvrtého turnaje, do něhož zasáhli jako dvojice. Dodig vybojoval čtrnáctý deblový titul na okruhu ATP Tour, respektive pátý Masters. Pro Poláška to bylo třinácté turnajové vítězství na túře ATP a první v kategorii Masters. Kolumbijci odešli druhý rok v řadě jako poražení finalisté po téměř identickém výsledku závěrečného utkání.\n\n"}
{"id": "1517911", "url": "https://cs.wikipedia.org/wiki?curid=1517911", "title": "Komenského náměstí (Litomyšl)", "text": "Komenského náměstí (Litomyšl)\n\nKomenského náměstí se nachází ve východočeském městě Litomyšl, na břehu řeky Loučné. Náměstí protáhlého tvaru, orientované v ose východ-západ kolmé na řeku Loučnou, je dlouhé 120 m. Tvoří severní okraj historického centra města.\n\nNáměstí bylo rozvíjeno na začátku 20. století v souvislosti s dynamickým rozvojem Litomyšle a vznikem některých tehdy reprezentativních budov, mezi které patřily Smetanův dům a Vyšší dívčí škola/pedagogium. Dostavěna však byla pouze jižní část náměstí, neboť se tento prostor neukázal být natolik perspektivním, jak bylo dříve zamýšleno. V severní části náměstí se nacházela synagoga, která byla stržena s okolními budovami v 60. letech 20. století a nahrazena panelovým sídlištěm s modernistickým obchodním centrem. \n\nV centrální části náměstí se nachází sad s alejí a památníkem Jana Amose Komenského. Do roku 1990 neslo náměstí název \"Smetanovo\", po přejmenování hlavního náměstí v Litomyšli bylo pojmenováno po Komenském, neboť se zde nacházel již jeho památník v podobě zeměkoule.\n"}
{"id": "1517914", "url": "https://cs.wikipedia.org/wiki?curid=1517914", "title": "Quido Šimek", "text": "Quido Šimek\n\nQuido Šimek (10. března 1857 Litomyšl – 22. července 1933 Litomyšl) byl litomyšlský muzejník. \n\nŠimek studoval na litomyšlském gymnáziu, nicméně studium nedokončil. Byl raději kupeckým učedníkem v obchodě svého otce. Nějakou dobu potom pobýval také ve Vídni, v Itálii a v Paříži. Poté provozoval také obchod, který v roce 1911 zavřel, aby se mohl věnovat muzejnické činnosti. Nashromáždil nemalou sbírku, ve které dominovaly hlavně mince. Ve svém domě na Smetanově náměstí (č. 149) poté zřídil muzeum. Před svojí smrtí odkázal sbírky regionálnímu muzeu, které je vystavovalo až do roku 1962 ve speciální síni. Kromě shromažďování různých předmětů se také věnoval kresbám, tvorbě kronik a karikatur. \n"}
{"id": "1517915", "url": "https://cs.wikipedia.org/wiki?curid=1517915", "title": "Smetanův dům", "text": "Smetanův dům\n\nSmetanův dům se nachází:\n\n"}
{"id": "1517919", "url": "https://cs.wikipedia.org/wiki?curid=1517919", "title": "Pontlatzerský most", "text": "Pontlatzerský most\n\nPontlatzerský most (také Pontlatzký most) je silniční most přes řeku Inn v horní části údolí řeky Inn v Tyrolsku v nadmořské výšce 863 m mezi obcemi Flieẞ a Prutz asi 12 km jižně od Landecku.\n\nV tomto místě existoval most už v době římské a vedla pře něj cesta Via Claudia Augusta. Název je odvozen od latinského \"Pont Ladis\", což znamená \"most Ladis\".\n\nU mostu proběhly vítězné bitvy proti bavorským jednotkám v roce 1703 v období války o španělské dědictví a 1809 v době napoleonských válek.\n\nV roce 1703 okupoval Tyroly bavorský kurfiřt Maxmilián II. Emanuel. Jeho vojáci byli poraženi na úzké silnici pod strmými srázy u mostu, když pochodovali k průsmyku Reschen. Tyrolští obránci na vojáky shazovali kameny a odstřelovali je střelci schovaní na svazích. Vítězství a nízké ztráty daly podnět k povstání a Maxmilián II. Emanuel musel 26. července uprchnout z Innsbrucku.\n\nV roce 1809 vtrhly bavorské jednotky do Tyrol proti povstalcům. Mezi Prutz a Pontlatz 8. a 9. července byly povstalci poraženy. Tato bitva s malými ztrátami je považována za jedno ze tří hlavních vítězství proti Napoleonovi.\n\nPontlatzerský most až do roku 1978 tvořil oficiální hranici mezi soudním okresem Ried v horní částí údolí Inn a soudním okresem Landeck.\n\nSoučasný železný obloukový most byl postaven v roce 1899. Výstavbou zemské silnice Reschenstraße na pravém břehu řeky Inn je most méně vytížen. Most je kulturní památkou Tyrol.\n\nNa počest bitev v roce 1703 a 1809 byl postaven památník, který se nachází u Pontlatzerského mostu ne levém břehu řeky Inn. Na podstavci z přírodního kamene a na něm je bronzový orel s roztaženými křídly a s vlajkou v pařátech. Na podstavci je reliéf Madony s dítětem a nápis 1703 – 1809. Památník je kulturní památkou Tyrol.\n\n"}
{"id": "1517920", "url": "https://cs.wikipedia.org/wiki?curid=1517920", "title": "Charlotte Salomon", "text": "Charlotte Salomon\n\nCharlotte Salomon (16. dubna 1917 Berlín – 10. října 1943 koncentrační tábor Auschwitz) byla německo-židovská umělkyně. Je známa jako autorka autobiografické série obrazů \"Leben? oder Theater? : Ein Singespiel\" (\"Život? nebo divadlo? : Singespiel\") která sestává z 769 obrazů vytvořených v letech 1941–1943 na jihu Francie, kde se malířka ukrývala před nacisty. V říjnu 1943 byla zatčena a deportována do koncentračního tábora Auschwitz v Osvětimi, kde byla spolu se svým nenarozeným dítětem nacisty brzy po příjezdu zavražděna v plynové komoře.\n\nV roce 2015 vydalo pařížské vydavatelství Le Tripode malířčin dopis, ve kterém se svému bývalému milenci Alfredu Wolfsohnovi přiznává k tomu, že v roce 1942 otrávila svého dědečka, který ji sexuálně zneužíval. Tato skutečnost byla po celá desetiletí neznámá.\n\nCharlotte Salomon pocházela z bohaté berlínské židovské rodiny. Její rodiče se seznámili v průběhu první světové války, kdy její otec Albert Salomon (1883–1976) pracoval jako vojenský chirurg ve válečné nemocnici, její matka Franziska Grunwald (1890–1926) pracovala ve stejné nemocnici jako zdravotní sestra. V roce 1917 se manželům narodila dcera Charlotte. Citlivá a ustaraná matka spáchala sebevraždu v roce 1926, když bylo Charlotte devět let; tuto skutečnost se však dozvěděla až na jaře 1940.\n\nV březnu 1930 se její otec znovu oženil, za manželku si vzal operní zpěvačku Paulu Lindberg (1897–2000). Když přišli v roce 1933 k moci nacisté, bylo Charlottě šestnáct let. Na události reagovala tak, že odmítla dále chodit do školy a zůstala doma.\n\nV době, kdy německé univerzity omezovaly podíl židovských studentů na 1,5 % všech studentů — nutným předpokladem bylo, že jejich otcové sloužili na frontě v první světové válce — byla Charlotte v roce 1936 přijata na Vereinigte Staatsschulen für freie und angewandte Kunst (Spojené státní školy pro svobodná a užitá umění) v Charlottenburgu. Studovala tam dva roky malbu, ale v létě 1938 antisemitská politika Hitlerovy Třetí říše znamenala, že pro Charlotte bylo další studium příliš nebezpečné a to přesto, že za své studentské práce obdržela školní cenu. Do školy už se nevrátila.\n\nCharlottin otec byl v listopadu 1938 po křišťálové noci krátce internován v koncentračním táboře Sachsenhausen a rodina Salomonů se rozhodla opustit Německo a odstěhovala se do Nizozemska. Charlotte byla poslána na jih Francie ke svým prarodičům, kteří našli útočiště ve Villefranche-sur-Mer nedaleko Nice. Bydleli v domku v areálu luxusní vily \"L'Ermitage\" (nyní zbořená) ve vlastnictví bohaté Američanky německého původu Ottilie Moore, která zachránila život několika židovských dětí. Charlotte posléze opustila se svými prarodiči vilu \"L'Ermitage\" a žila s nimi v bytě v Nice, kde se její babička pokusila o sebevraždu. Děd pak odhalil Charlottě pravdu o sebevraždě její matky a o sebevraždách její tety Charlotty, její prababičky a dalších příbuzných.\n\nKrátce po vypuknutí války v září 1939 se Charlottině babičce další pokus o sebevraždu zdařil. Charlotte a její dědeček byli jako příslušníci nepřátelského státu internováni francouzskými úřady v internačním táboře Camp de Gurs v Pyrenejích. Charlotte vzpomíná ve svém díle \"Život? nebo divadlo?\", že strávit noc v přeplněném vlaku je lepší než strávit noc se svým dědečkem: „Raději bych strávila deset dalších nocí, jako je tato, než jednu noc s ním“ (list 538). Její dopis zveřejněný v roce 2015 odhaluje, že ji její dědeček sexuálně zneužíval. Pro dědovu churavost byli z tábora po několika týdnech propuštěni a vrátili se do Nice. Charlotte se vzhledem k rodinným informacím a znechucení ze svého dědečka málem nervově zhroutila. Dědu považovala za největšího nepřítele, dokonce ještě před Adolfem Hitlerem.\n\nMístní lékař, Dr. George Moridis, jí poradil, aby malovala své vzpomínky a problémy. Charlotte si pronajala pokoj v penzionu \"La Belle Aurore\" v Saint-Jean-Cap-Ferrat, kde realizovala dílo, které přežilo její krátký život. Vytvořila sérii 769 obrazů nazvanou \"Život? nebo divadlo?\". Na jedné z textových stránek díla (list 552) uvádí, že byla vedena otázkou „zda si vzít vlastní život nebo podniknout něco neobvyklého“.\n\nBěhem dvou let namalovala přes tisíc kvašů a pracovala s horečnou intenzitou. Přemalovávala své obrazy, upravovala je a přidávala k nim popisky a průsvitky s textovými komentáři. Během malby měla ve zvyku broukat si písničky. Celé dílo je mírně fantastickou autobiografií, která zachovala hlavní události jejího života – smrt její matky, studium umění ve stínu Třetí říše, její vztah s prarodiči – ale měnila jména a využívala silný prvek fantazie. Charlotte také přidala poznámky o vhodné hudbě ke zvýšení dramatického efektu a nazvala své dílo \"Leben? oder Theater?: Ein Singespiel\" (\"Život? nebo divadlo? hra se zpěvy, nebo lyrické drama\").\n\nV roce 1942 dostala povolení k pobytu v Nice, pokud se zde bude starat o svého dědečka. Toho v únoru 1943 otrávila (zemřel dne 12. února 1943), nakreslila jeho portrét a napsala 35stránkový dopis svému bývalému milenci Alfredu Wolfsohnovi, který ale tento dopis nikdy nedostal.\n\nV roce 1943, když nacisté zintenzivnili hledání Židů žijících na jihu Francie, svěřila své dílo do úschovy lékaři Moridisovi ve Villefranche a adresovala jej Ottilii Moore – majitelce vily, kde se poslední léta skrývala. Údajně řekla doktorovi: „Ukryjte to v bezpečí, je to celý můj život“. Ottilie Moore předala v roce 1947 balíček Charlottiným příbuzným, kteří přežili válku.\n\nDne 17. června 1943 se Charlotte Salomon provdala za německého židovského uprchlíka, Alexandra Naglera, který byl správcem vily Ottilie Moore. V červenci 1943 došlo v rámci kampaně „Rafle du Vélodrome d'Hiver“ k přísnějšímu vyhledávání osob židovské národnosti v celé Francii. Dne 23. září 1943 byli Charlotte Salomon i Alexandr Nagler zatčeni, odvlečeni z domu v NIce a dopraveni železničním transportem do nacistického soustřeďovacího střediska v Drancy u Paříže. Charlotte Salomon byla tehdy pět měsíců těhotná. Dne 7. října 1943 byla odeslána transportem do koncentračního tábora Auschwitz v Osvětimi, kde byla pravděpodobně v den svého příjezdu (10. října 1943) zavražděna v plynové komoře.\n\nTato série 769 kvašů je mimořádným a jedinečným dokumentem. Ke 320 kvašům jsou ještě připojeny průsvitky na pauzovacím papíru, na kterých jsou napsány komentáře k zobrazovaným scénám. Podrobně vypráví příběh malířčiny rodiny a přátel, popisuje její vlastní vnitřní život, politické pozadí a její posedlost láskou. Charlotte měla malířské vzdělání a její rodina byla vysoce kultivovaná. Způsob, jakým vypráví svůj příběh, je plný tragédie, ale vyprávění také odhaluje její humor a vtip. Série je rozdělena do tří částí: prologu, hlavní části a epilogu. Začíná velmi podrobnými a vícevrstvými obrazy života a vztahu mezi matkou a otcem. Jak se příběh odvíjí, styl se stává širším a výraznějším. Poslední „kapitoly“ jsou ve svém projevu téměř násilné, jako by si Charlotte uvědomovala svůj hrozící osud a snažila se zaznamenat detaily svého životního příběhu dříve než ji dostihne Gestapo.\n\nVelká část cyklu \"Život? nebo divadlo?\" se zabývá její posedlostí k Amadeuovi Daberlohnovi, učiteli zpěvu své nevlastní matky Pauliny Bimbam (Charlotte dává všem svým postavám vtipné, často vícevýznamové přezdívky, skutečné jméno její nevlastní matky bylo Paula Lindberg). Tyto části jsou upřímné a přesvědčivé popisy jejího vášnivého vztahu s Alfredem Wolfsohnem – jedinou osobou, která vzala její uměleckou práci vážně. Není možné zjistit, zda Charlottin popis jejího vztahu s Wolfsohnem odpovídá skutečnosti, ale bezpochyby byl její první láskou.\n\nV roce 1943, když jí bylo 26 let, Charlotte Salomon svěřila tento soubor obrazů Dr. Moridisovi, důvěryhodnému příteli, který léčil deprese její babičky. Byl rovněž svědkem na svatbě Charlotty Salomon s Alexandrem Naglerem.\n\n\"Život? nebo divadlo?\" je zamýšlen jako Gesamtkunstwerk, wagnerovské „totální umělecké dílo“ v rámci tradice ambiciózní německé myšlenky devatenáctého století a chce spojit poezii, hudbu a výtvarné umění. Ale tato práce je obrácením této tradice, která měla být konečným projevem germánské kultury – místo toho je to hluboce prožité a osobní mistrovské dílo, vytvořené „mladou ženou, která patřila k údajně nepřátelské rase a která proto neměla mít dokonce ani právo na existenci, natož na místo ve společnosti\".\n\nNěkteré obrazy (asi dvě stě) jsou doplněny průsvitkami, které nesou doplňující text. Typickým příkladem je závěrečný kvaš \"Scény 1\" v Prologu, který zobrazuje fiktivní Charlotte Kann (představující samotnou autorku) v posteli se svou matkou Franziskou, která popisuje Charlotte, jak nádherně je v nebi a jak tam jednoho dne (Franziska) půjde, a promění se v anděla. Slibuje jí, že jí pak napíše dopis, ve kterém jí popíše život v nebi, a položí jej Charlottě na parapet.\n\n\"Podpisový obraz\" je posledním obrazem závěrečné sekce \"Epilog\" cyklu \"Život? nebo divadlo?\" Michael Steinberg poukazuje na podobnost obrazu se závěrem povídky \"V kárném táboře\" spisovatele Franze Kafky, ve které je trest smrti proveden tak, že ostré hroty popravčího stroje napíší rozsudek na záda odsouzeného. Současně poukazuje na podobnost postavy na obrazu se sochou mořské panny v Kodani, která je zde ale spojena s násilnými událostmi.\n\nKvůli povaze díla jsou vyžadovány tři obrazy, které mají sdělit závěr díla. Obrázek vlevo je poslední strana čtyřstránkového textu, který zakončuje epilog. Obrázek uprostřed je posledním příkladem průsvitky, které se objevují v průběhu práce. Obrázek vpravo je kvaš, který je jedním z nejčastěji reprodukovaných obrazů souboru. Zobrazuje Charlottu Salomon klečící na břehu moře se štětcem a papírem v ruce a slovy \"Život nebo Divadlo\" na jejích zádech.\n\nZávěrečná slova epilogu, citující myšlenky Alfreda Wolfsohna:\nV díle, které je autorkou označeno jako Singespiel (hra se zpěvy) jsou uvedeny odkazy na tato hudební díla.\n\nObrazy ze souboru \"Život? nebo divadlo?\" začaly být vystavovány až v šedesátých letech dvacátého století. První kniha s 80 reprodukcemi byla publikována v roce 1963 a přinesla srovnání s příběhem Anny Frankové. V roce 1971 byla sbírka svěřena do péče Joods Historisch Museum (Židovské historické muzeum) v Amsterdamu. V roce 1981 muzeum představilo 250 obrazů v narativním sledu a výstava přinesla první ohlasy kritiky.\n\nVýstava na londýnské Královské akademii v roce 1998 byla nečekanou senzací, která pomohla vydání kompletního katalogu. Dílo Charlotte Salomon je stále poměrně málo známé, zčásti proto, že se její obrazy neobjevují na mezinárodním trhu s uměním, neboť celý archiv patří ochranné nadaci \"Charlotte Salomon Foundation,\" která sídlí rovněž v Joods Historisch Museum.\n\nHistorička umění Griselda Pollock věnovala Charlotte Salomon kapitolu ve své knize \"Virtuální feministické muzeum\", v níž analyzuje její práci z hlediska současného umění, židovské historie a kulturní teorie.\n\nV roce 2014 vyšel román \"Charlotte\" spisovatele Davida Foenkinose, který mimo jiné získal prestižní francouzskou literární cenu \"Le prix Théophraste Renaudot\".\n\nV roce 2002 uvedlo britské divadlo Horse and Bamboo Theatre hru \"Company of Angels\".\n\nV říjnu a listopadu 1998 byla v Divadle Bidewell v Londýně uvedena hra Judi Herman \"Saving Charlotte\".\n\nV říjnu a listopadu 2007 uvedlo divadlo New End Theatre v Hampsteadu hru Candidy Cave \"Lotte's Journey\".\n\nFrancouzský skladatel Marc-André Dalbavie věnoval památce umělkyně operu \"Charlotte Salomon\", která vznikla na objednávku Salcburského festivalu. Libreto Barbary Honigmann vychází z obrazů cyklu \"Život? nebo divadlo?\" a integruje je do představení ve formě projekce. Hlavní roli Charlotte hrají dvě umělkyně, herečka a zpěvačka. Většina zpívaných partů je ve francouzštině, zatímco mluvené části jsou v němčině. Světová premiéra se konala dne 28. července 2014 v salcburském Felsenreitschule na 30metrové panoramatické scéně pod taktovkou skladatele a v režii Luc Bondyho. Dvojroli Charlotty Salomon mluvila německá herečka Johanna Wokalek a zpívala francouzská zpěvačka Marianne Crebassa. Opera dostala nadšené ohlasy veřejnosti a tisku.\n\nV únoru 2015 představil Musiktheater im Revier (MiR) v Gelsenkirchenu baletní operu Michelle DiBucci založenou na životě a díle Charlotte Salomon. Název díla byl \"\" (\"Smrt a malířka\"). Autorkou choreografie a režisérkou byla Bridget Breiner. Dílo bylo opět založeno na cyklu \"Život? nebo divadlo?\". DiBucci byla původně pověřena komponovat operu o životě a práci Charlotte Salomon režisérkou Marií Zimmermann a dílo mělo být uvedeno v roce 2010 v rámci festivalu Ruhrtriennale v Bochumi. Práce nebyla dokončena kvůli smrti režisérky v roce 2007. O několik let později byla DiBucci oslovena choreografkou Bridget Breiner, která ji požádala, aby dílo upravila na celovečerní balet. Představení \"Charlotte Salomon: Der Tod und die Malerin\" obdrželo v roce 2015 cenu Der Faust, nejvyšší německé ocenění v oboru divadla. Bridget Breiner získala dále ocenění za nejlepší choreografii.\n\nV roce 2017 probíhala vzpomínka 100. výročí narození Charlotte Salomon. Při této příležitosti byla uvedena opera \"\" (\"Charlotte: A Tri-Coloured Play with Music\") autorů: libreto Alon Nashman, hudba Aleš Březina, scéna a režie Pamela Howard.\n\nKoncertní provedení opery bylo uvedeno v premiéře dne 1. června 2017 v The Isabel Bader Centre for the Performing Arts, Kingston, Ontario, Kanada v nastudování souboru Theaturtle. Dále bylo uvedeno na festivalu v Luminato v Torontu a 1. a 2. července 2017 na World Stage Design Festivalu v Taipei, Tchaj-wan. Tento singspiel „dává malířce úžasně autentický a přesvědčivý hlas na pódiu“.\n\nV Čechách bylo dílo uvedeno v Praze na Nové scéně Národního divadla ve dnech 1. a 2. července 2019 a poté na festivalu Smetanova Litomyšl dne 5. července 2019.\n\nV roce 1981 vytvořil holandský režisér Frans Weisz celovečerní film s názvem \"Charlotte\" na téma malířčina života. Hlavní roli hrála rakouská herečka Birgit Doll, Daberlohna hrál Derek Jacobi.\n\nV roce 1992 natočil režisér Richard Dindo film \"Charlotte, 'vie ou théâtre?\"', kde hlavní roli hrála Anne Alvaro.\n\nV roce 2011 byl natočen dokument, který odhalil obsah jejího posledního dopisu Wolfsohnovi.\n\nFilmový režisér Bibo Bergeron (který režíroval filmy \"The Road to El Dorado\" a \"Shark Tale\" pro DreamWorks) v roce 2017 pracoval na filmu o životě a díle Charlotte Salomon. Film nazvaný \"Charlotte\" měl mít rozpočet 10 milionů eur. Film měl být dokončen v roce 2018.\n\nV roce 2006 byla na její památku pojmenována ulice v Berlíně-Rummelsburgu (Charlotte-Salomon-Hain Strasse).\n\nNa domě Wielandstraße 15 v Berlíně-Charlottenburgu, kde se Charlotte Salomon narodila a do roku 1939 žila, je umístěna pamětní deska. Dne 21. dubna 2012 byl před domem zasazen kámen zmizelého (Stolperstein).\n\nDne 9. května 2015 byla umístěna pamětní deska na plotu již neexistující vily v ulici Rue de l’Ermitage ve Villefranche-sur-Mer, kde malířka v letech 1939–1943 žila. Vzpomínkový obřad proběhl za přítomnosti starosty města Villefranche-sur-Mer, pana Christopha Trojani, a německého konzula, pana Gerda O. Ziegenfeutera, a dalších hostů.\n\n\n"}
{"id": "1517921", "url": "https://cs.wikipedia.org/wiki?curid=1517921", "title": "Hlava nehlava", "text": "Hlava nehlava\n\nHlava nehlava (\"Running with Scissors\") je americký hraný film z roku 2006, který režíroval Ryan Murphy podle stejnojmenného autobiografického románu Augustena Burroughse.\n\nDěj začíná v roce 1972, kdy sedmiletý Augusten poslouchá svou matku Deirdre, jak čte báseň. O šest let později se Deirdre rozejde se svým manželem Normanem, který trpí alkoholismem. Chodí na terapeutická sezení s doktorem Finchem, kam občas vezme i Augustena. Doktor Finch je ženatý s Agnes a má dvě dcery Hope a Natalie a dále adoptovaného syna Neila. Augusten naváže vztah s Neilem. Augusten by chtěl jít na kosmetickou vysokou školu, ale nechce se mu chodit na střední školu. Deirdre stále více trpí psychotickými stavy a postupně se odcizuje svému synovi. Augusten žije v doktorově domě. Časem se ukáže, že doktor Finch zpronevěřil peníze své dcery Natalie a Augustenovy matky. Poté, co se Neil neúspěšně pokusí doktora Finche zabít, Augusten se rozhodne opustit město. Augusten si uvědomuje, že nemůže zůstat u Finchovy rodiny, ani se vrátit ke své matce. Požádá Natalie, aby šla s ním do New Yorku. Ta to odmítne. Agnes dá Augustenovi všechny své úspory, aby mohl začít nový život v New Yorku.\n"}
{"id": "1517928", "url": "https://cs.wikipedia.org/wiki?curid=1517928", "title": "Élodie Ouédraogová", "text": "Élodie Ouédraogová\n\nÉlodie Ouédraogová (* 27. února 1981 Saint-Josse-ten-Noode) je bývalá belgická atletka, věnující se hladkým i překážkovým sprintům.\n\nPůvodně závodila za Burkinu Faso, odkud pocházejí její rodiče, od roku 2000 se stala belgickou reprezentantkou. Na olympijských hrách 2004 skončila s belgickou štafetou na 4×100 m na šestém místě. Na mistrovství světa v atletice 2007 získaly Belgičanky v této disciplíně bronzové medaile. Na olympijských hrách 2008 doběhla belgická sprinterská štafeta druhá, po diskvalifikaci vítězného ruského týmu za doping převzala v roce 2016 dodatečně zlaté medaile.\n\nOuédraogová je také bronzovou medailistkou na 200 m z Univerziády 2005. Na mistrovství světa v atletice 2011 i na olympijských hrách 2012 startovala v závodě na 400 m překážek a v obou případech vypadla v semifinále. V roce 2011 získala cenu Gouden Spike pro belgickou atletku roku.\n\nKariéru ukončila v roce 2012. Pracuje pro televizní stanici Woestijnvis, napsala také kuchařskou knihu pro děti. Jejím manželem je karikaturista Jeroom Snelders, mají syna Remuse. V roce 2016 představila Ouédraogová spolu s Olivií Borléeovou vlastní značku sportovního oblečení 42|54, jejíž název vychází z finálového času vítězné štafety na LOH 2008.\n\n\n"}
{"id": "1517930", "url": "https://cs.wikipedia.org/wiki?curid=1517930", "title": "Mombín", "text": "Mombín\n\nMombín (\"Spondias\") je rod rostlin z čeledi ledvinovníkovité. Jsou to stromy se střídavými zpeřenými listy a drobnými květy v latovitých květenstvích. Plodem je velká peckovice s dužnatým oplodím. Rod zahrnuje 18 druhů a je rozšířen v tropické Americe a Asii. Jeden druh roste na Madagaskaru.\nMombíny jsou v tropech celého světa pěstovány jako ovocné dřeviny a mají i další využití. Nejznámější je mombín sladký, pocházející z Asie, dále mombín žlutý a mombín červený z tropické Ameriky.\n\nMombíny jsou částečně nebo zcela opadavé stromy. Asijský druh \"Spondias pinnata\" mívá opěrné pilíře u paty kmene. Stromy roní viskózní, čirou nebo zakalenou pryskyřičnatou šťávu. Listy jsou střídavé, lichozpeřené (u druhu \"S. bipinnata\" jako jediného zástupce celé čeledi 2x zpeřené), často nahloučené u konců větví, řapíkaté, složené ze vstřícných až střídavých, přisedlých nebo řapíčkatých, celokrajných, zubatých nebo vroubkovaných lístků. Květy jsou většinou pětičetné (řidčeji čtyřčetné), jednopohlavné nebo oboupohlavné, uspořádané ve vrcholových nebo úžlabních latách. Výjimečně jsou květenství hroznovitá. Květy rozkvétají před olistěním nebo souběžně s rašícími listy. Koruna je bílá, smetanová, purpurová nebo červená. Tyčinek je dvojnásobný počet oproti korunním lístkům a mají nitkovité až šídlovité nitky. Semeník je srostlý z 5 nebo řidčeji z menšího počtu plodolistů. Čnělky jsou volné nebo častěji v dolní části srostlé, v počtu odpovídajícím počtu plodolistů. Plodem je žlutooranžová, červená nebo zelenavá, kulovitá, obvejcovitá, podlouhlá nebo eliptická peckovice. Mezokarp je dužnatý, endokarp je tvrdý, dřevnatý a mívá vláknitou až ostnitou vnější vrstvu. Obsahuje většinou několik, řidčeji jen jedno semeno.\n\nRod mombín zahrnuje asi 18 druhů. Je rozšířen v tropech Asie a Ameriky a na Madagaskaru. Centra druhové diverzity jsou dvě: v tropické Americe a v Indomalajsii.\nZ tropické Ameriky je uváděno celkem 11 druhů. V Mexiku a Střední Americe rostou 3 druhy, podobně v Amazonii. Celkem 6 druhů jsou endemity východní Brazílie.\nNejvětší areál má v tropické Americe mombín žlutý (\"Spondias mombin\"), rozšířený od Mexika až po Bolívii a zastoupený i na Karibských ostrovech.\nZ tropické Asie je uváděno 6 druhů. Areál rodu v Asii sahá od Pákistánu přes jižní Čínu, Indočínu, jihovýchodní Asii a Novou Guineu po tichomořské ostrovy Vanuatu. Největší areál má v Asii \"Spondias pinnata\", rozšířený od Indického poloostrova po jižní Čínu, Filipíny a Malé Sundy. Druh \"Spondias xerophila\" je endemit Srí Lanky.\nNa Madagaskaru roste jediný druh, endemický \"Spondias tefyi\".\n\nVětšina amerických druhů roste v tropických deštných lesích v nadmořských výškách do 1000 metrů. Výjimkou je mombín červený, rostoucí v opadavých a poloopadavých lesích od Mexika po Kolumbii, a druh \"Spondias tuberosa\", obývající aridní biotop caatinga v severovýchodní Brazílii.\n\nKvěty mombínů opyluje hmyz, zejména včely a v menší míře i vosy. Plody jsou důležitou složkou potravy celé řady obratlovců, a to zejména v obdobích, kdy je plodů celkově nedostatek. V tropické Americe je vyhledávají větší druhy ptáků, netopýři, opice, hlodavci, kopytníci, tapíři, kojoti, nosálové, lišky, kinkažu a dokonce leguáni a želvy.\nMombíny jsou živnými rostlinami housenek celé řady nočních motýlů zejména z čeledí martináčovití, slimákovcovití, lišajovití, vzpřímenkovití, hřbetozubcovití a můrovití. Z martináčů se na nich v neotropické oblasti živí druhy \"Citheronia lobesis\", \"Periphoba arcaei\", \"Rothschildia hopfferi\" a \"R. lebeau\", v tropech Starého světa \"Imbrasia dione\" a \"Cricula trifenestrata\". Z lišajů žijí na mombínech ve východní Africe housenky \"Rhadinopasa hornimani\" a v tropické Americe \"Protambulyx strigilis\". Pryskyřičnatá šťáva vytékající z některých druhů je v tropické Americe důležitou složkou potravy některých opic, např. tamarínů.\n\nNěkteré druhy mombínu se účinně přizpůsobily suchému prostředí a vyvinuly se u nich orgány sloužící k zadržení vody na dlouhá období sucha. U mombínu červeného je vláha skladována ve ztlustlém kmeni, zatímco druh \"Spondias tuberosa\", rostoucí v brazilském biotopu caatinga, má podzemní hlízy. Oba druhy v suchém období na dlouhý čas zcela ztrácejí listy.\n\nŠťáva mombínů obsahuje fenolické sloučeniny, které mohou při kontaktu s pokožkou přivodit dermatitidu. Na rozdíl od řady jiných zástupců čeledi ledvinovníkovité však bývají příznaky většinou mírné.\n\nRod \"Spondias\" je v rámci čeledi \"Anacardiaceae\" řazen do podčeledi \"Spondioideae\".\nV minulosti byly součástí rodu \"Spondias\" i některé druhy, dnes vyčleňované do jiných rodů: \"Solenocarpus indicus\", \"S. philippinensis\", \"Allospondias lakonensis\" a \"A. laxiflora\"\n\n\nMombín sladký pochází z tropické jižní a jihovýchodní Asie a je pěstován jako ovoce v tropech celého světa. Zralé plody jsou konzumovány přímo nebo se zpracovávají na marmelády, sirupy, džusy ap. Z nezralých plodů se zhotovují různé kořenící přípravky a pochutiny. Mladé listy a mladá květenství slouží jako zelenina.\nMombín žlutý (\"Spondias mombin\") pochází z tropické Ameriky. Pěstuje se zejména v Americe, řidčeji i v jiných částech tropů. Zralé plody se konzumují přímo nebo jsou různě zpracovávány. Nezralé plody se v Mexiku nakládají do soli a octa. Jedlá jsou i jádra pecek. \nRovněž mombín červený (\"Spondias purpurea\") pochází z tropické Ameriky, kde je rozšířen od Mexika po severní Peru a Brazílii. Je to stará kulturní rostlina Mayů. Hlavní oblastí jeho pěstování je Střední Amerika, je však vysazován i v jiných částech tropů. Červené plody se konzumují čerstvé nebo se tradičním způsobem suší či různě zpracovávají. Listy slouží jako zelenina. Lokálně je využíván též asijský druh \"Spondias pinnata\" a brazilský \"S. tuberosa\".\nZe dřeva mombínu sladkého zhotovují domorodci na Společenských ostrovech kánoe.\n\n"}
{"id": "1517932", "url": "https://cs.wikipedia.org/wiki?curid=1517932", "title": "US Open 2019 – ženská dvouhra", "text": "US Open 2019 – ženská dvouhra\n\nŽenská dvouhra US Open 2019 probíhala na přelomu srpna a září 2019. Do singlové soutěže newyorského tenisového grandslamu, hraného na tvrdém povrchu v Národním tenisovém centru Billie Jean Kingové, nastoupilo sto dvacet osm hráček. Z tříkolového kvalifikačního turnaje se probojovalo dvacet dva tenistek včetně šesti tzv. šťastných poražených. Rozlosování proběhlo ve čtvrtek 22. srpna 2019. Obhájkyní titulu byla japonská světová jednička Naomi Ósakaová, kterou v osmifinále potřetí v sezóně porazila Švýcarka Belinda Bencicová. Ukončila tím 17zápasovou neporazitelnost 21leté Ósakaové na grandslamech s tvrdým povrchem. Z horní poloviny pavouka tak vzešla nová grandslamová finalistka.\n\nNaomi Ósakaová, Ashleigh Bartyová, Karolína Plíšková a Simona Halepová vstoupily do grandslamu jako soupeřky o post světové jedničky. Po odečtení bodů z předchozího ročníku se dostala do čela průběžného pořadí Bartyová, která po vyřazení Ósakaové ve čtvrtém kole získala jistotu návratu do čela světové klasifikace. Úřadující wimbledonská šampionka Halepová s Plíškovou ztratily příležitost vrátit se na první místo vyřazením. \n\nAmeričanka Serena Williamsová se v úvodním kole poprvé na US Open utkala s vítězkou z roku 2006 Marií Šarapovovou, figurující na osmdesátém sedmém místě žebříčku. Williamsová v utkání odvrátila všech pět brejkbolových hrozeb, z deseti druhých servisů Rusky nedovolila soupeřce uhrát ani jeden bod a ztratila pouze dva gemy. Aktivní bilanci vzájemných zápasů navýšila na 20–2.\n\nNěmka Julia Görgesová vytvořila 21 esy v osmifinále proti Donně Vekićové nový rekord ženského turnaje US Open. Překonala tak obě sestry Williamsovy sdílející předchozí rekord 18 es na zápas. Görgesová však Chorvatce podlehla, když neproměnila mečbol. \n\nPoprvé od Australian Open 2014 postoupily do čtvrtfinále grandslamu pouze nasazené hráčky, tj. na předchozích 22 majorech se v této fázi objevila vždy alespoň jedna nenasazená tenistka.\n\nŠestinásobná šampionka newyorského majoru a americká světová osmička Serena Williamsová usilovala o vyrovnání historického rekordu 24 grandslamových trofejí z dvouhry Australanky Margaret Courtové. Postupem do finále vyrovnala absolutní rekord Chris Evertové na US Open v počtu 101 vyhraných zápasů. Bianca Andreescuová, figurující na patnácté příčce žebříčku, se po Bouchardové stala druhým kanadským finalistou dvouhry grandslamu.\n\nVe finále Andreescuová zdolala Williamsovou po dvousetovém průběhu 6–3 a 7–5. Utkání mohla ukončit již za stavu her 5–1 ve druhé sadě, kdy neproměnila mečbol. Američanka však šňůrou čtyř gemů stav vyrovnala, ale v koncovce setu o podání opět přišla. Jako první kanadský tenista v historii vyhrála Andreescuová singlovou soutěž grandslamu, a to již při čtvrté účasti na turnajích velké čtyřky, čímž vyrovnala rekord Moniky Selešové z French Open 1990. Navíc jako první v historii zvítězila ve Flushing Meadows při debutu v hlavní soutěži. V probíhající sezóně i na okruhu WTA Tour si připsala třetí turnajové vítězství, když navázala na triumfy z Indian Wells a Rogers Cupu, v němž závěrečný duel skrečovala rovněž Wiliamsová. Kanaďanka prodloužila sérii neporazitelnosti na 14 utkání, s celkovou sezónní bilancí utkání 45–4, z toho proti členkám světové desítky 8–0.\n\nAndreescuová se v 19 letech stala prvním tenistou narozeným v roce 2000 či později, jenž triumfoval v grandslamové dvouhře, nejmladším šampionem grandslamu od titulu Světlany Kuzněcovové na US Open 2004 a prvním teenagerem s trofejí ze singlu majoru od Marie Šarapovové na US Open 2006. Kanaďanka se premiérově posunula do první světové desítky žebříčku WTA, na 5. místo a obdržela odměnu 3,85 milionu dolarů. Williamsová v 37 letech a 347 dnech věku opět posunula rekord nejstarší grandslamové finalistky vůbec i nejdelší interval tenisty v historii mezi dvěma finále majoru, když v nich debutovala na US Open 1999. Rovněž se jednalo o nejvyšší věkový rozdíl mezi finalisty. Američanka po narození dcery prohrála čtvrté grandslamové finále v řadě.\n"}
