{"id": "1489407", "url": "https://cs.wikipedia.org/wiki?curid=1489407", "title": "Kilmar Campos", "text": "Kilmar Campos\n\nKilmar Eurivides Campos Romero (* 22. června 1963) je bývalý venezuelský zápasník – judista.\n\nPřipravoval se v Ciudad Guayana ve státě Bolívar pod vedením Antonia Jéreze. Ve venezuelské mužské reprezentaci se pohyboval od počátku osmdesátých let dvacátého století v polostřední váze do 78 kg. V roce 1988 startoval na olympijských hrách v Soul, kde prohrál v úvodnim kole s Finem Jukka-Pekkou Metsolou. V roce 1992 a 1996 na olympijské hry nekvalifikoval. Po skončení sportovní kariéry se věnuje trenérské práci. Specializuje se na ženské judo.\n\n\n"}
{"id": "1489410", "url": "https://cs.wikipedia.org/wiki?curid=1489410", "title": "Grand Prix Španělska 2014", "text": "Grand Prix Španělska 2014\n\nGrand Prix Španělska 2014 (oficiálně Formula 1 Gran Premio de España Pirelli 2014) se jela na okruhu Circuit de Catalunya v Montmeló ve Španělsku dne 11. května 2014. Závod byl pátým v pořadí v sezóně 2014 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1489416", "url": "https://cs.wikipedia.org/wiki?curid=1489416", "title": "Turistická značená trasa 0311", "text": "Turistická značená trasa 0311\n\nTuristická trasa má svůj počátek na severním okraji Děčína na rozcestí se zeleně značenou trasou 3928 z Markvartic, která zde přechází na stejně značenou trasou 3943 do Bynovce. Trasa nejprve serpentinami vystoupá lesoparkem na vrcholovou planinu Stoličné hory a poté pokračuje lesem v blízkosti východní hrany labského kaňonu. Během tohoto úseku odbočují z hlavní trasy stejně značené odbočky na jednotlivé vyhlídky. Trasa poté východním směrem sestoupí na okraj Ludvíkovic a poté stoupá severovýchodním směrem údolím Loubského potoka. Před začátkem zástavby Ludvíkovic se ostře stáčí k severozápadu a kolem místního hřbitova vystoupá na rozcestí opět se zeleně značenou trasou 3943 do Bynovce. Poté se opět přimkne k hraně labského kaňonu a kolem dalších vyhlídek pokračuje na sever na Růžový hřeben. Stále lesem poté pokračuje pod Kamenský vrch na rozcestí opět s trasou 3943, která v úvodní fázi trasy tvoří alternativní směry. Trasa 0311 pokračuje po lesních cestách stále k severu, po přimknutí se ke \"Knížecí cestě\" mění směr na severozápadní, který si drží až na Labskou Stráň. Na odbočce k vyhlídce Belvedér se nachází rozcestí se zde výchozí zeleně značenou trasou 4007 sestupující do údolí Labe. Trasa 0311 se zde ostře stáčí k východu, prochází vesnicí a klesá do skalnatého údolí Suché Kamenice. V něm se na rozcestí s modře značenou trasou 1614 do Veselého pod Rabštejnem opět stáčí k severozápadu a po pěšině klesá podél potoka až k jeho soutoku s Labem. U něj se nachází rozcestí opět s trasou 4007, která zde končí. Trasa 0311 vede dále po silnici I/62 do Hřenska, kde rovněž končí. Přímo zde na ní navazuje trasa 0312 na Mezní Louku, výchozí jsou zde zeleně značená trasa 4016 do Janova a žlutě značená trasa 6920 do Srbské Kamenice.\n\n\n"}
{"id": "1489427", "url": "https://cs.wikipedia.org/wiki?curid=1489427", "title": "Luis Sequera", "text": "Luis Sequera\n\nLuis Gilberto Sequera Vera (* 8. května 1961) je bývalý venezuelský zápasník – judista.\n\nPřipravoval se v Ciudad Guayana ve státě Bolívar pod vedením Antonia Jéreze. Ve venezuelské mužské reprezentaci se pohyboval od počátku osmdesátých let střídavě v superlehké a pololehké váze do 65 kg. V roce 1984 startoval na olympijských hrách v Soul, kde prohrál v úvodnim kole s Jugoslávcem Francem Očkem. Sportovní kariéru ukončil na přelomu osmdesátých a devatesátých let dvacátého století. Věnuje se trenérské práci.\n\n\n"}
{"id": "1489428", "url": "https://cs.wikipedia.org/wiki?curid=1489428", "title": "Michael Evans (fotograf)", "text": "Michael Evans (fotograf)\n\nMichael Arthur Worden „Mike“ Evans (21. června 1944 – 1. prosince 2005) byl americký novinářský fotograf a bývalý hlavní oficiální fotograf Bílého domu během prezidentství Ronalda Reagana během jeho prvního období v letech 1981 – 1985. Jeho nejznámější fotografie je z roku 1976, na které je Ronald Reagan s kovbojským kloboukem. Fotografii pořídil Evans pro časopis \"Equus\" a po Reaganově smrti v roce 2004 tuto fotografii otiskla celá řada tiskovin. Při fotografování pro deník \"The New York Times\" byl nominován na Pulitzerovu cenu.\n\nEvans se narodil v St. Louis v Missouri jako syn kanadského diplomata Arthura Wordena Evanse a zdravotní sestry Audrey Evansové, rozené Grant-Daltonové. Evans žil v mládí v Havaně na Kubě a v Kapském Městě v Jižní Africe. Jeho první zaměstnání v patnácti letech bylo u \"Port Hope Evening Guide\" v kanadském Ontariu. Pak pracoval jako fotograf pro \"The Plain Dealer\" v Clevelandu, v časopise \"The New York Times\" a \"Time\".\n\nReagana začal fotografovat, když pracoval pro \"Time\" a Reagan poprvé kandidoval za republikány na prezidenta. Evans pokračoval v dokumentování jeho politické kariéry, v roce 1980 se na čtyři roky odstěhoval do Washingtonu jako hlavní fotograf Bílého domu.\n\nV roce 1982 založil The Portrait Project, neziskovou organizaci, která fotografovala vlivné osobnosti ve Washingtonu. Evansovy portréty 595 osobností byly vystaveny v roce 1985 v galerii umění Corcoran a v roce 1986 vyšly v knize \"People and Power: Portraits From the Federal Village.\"\n\nPoté co opustil svou práci v Bílém domě se Evans na dalších několik let vrátil do redakce \"Time\" jako smluvní fotograf. Evans se později stal fotoeditorem pro \"Atlanta Journal-Constitution\" a vytvářet počítačový software pro digitální katalogizační systémy.\n\nEvans byl celoživotním členem Národní asociace novinářských fotografů a pracoval jako hlavní technický ředitel společnosti ZUMA Press. Je autorem celé řady známých fotografií. Například jak Nancy Reaganová vykukuje zpoza dveří tiskové místnosti s narozeninovým dortem jako překvapení pro svého manžela. Nebo pokus o atentát na Reagana, který chtěl 31. března 1981 spáchat John Hinckley junior.\n\nMichael Evans si vzal v roce 1967 Lindu Forde, spolu měli tři děti a rozvedli se v roce 1975. V roce 1983 si vzal Story Shemovou, bývalou Carterovu asistentku a zakládající partnerku Washingtonské komunikační firmy Arrive. Měli spolu dvě děti.\n\nEvans zemřel na rakovinu ve svém domě v Atlantě.\n\nStovky jeho snímků spadají do kategorie public domain a jsou k dispozici na úložišti obrázků Wikimedia Commons.\n\n"}
{"id": "1489430", "url": "https://cs.wikipedia.org/wiki?curid=1489430", "title": "CEE Attorneys", "text": "CEE Attorneys\n\nCEE Attorneys s.r.o., advokátní kancelář je mezinárodní advokátní kancelář působící v Evropě a Asii. Byla založena v roce 2015 českou a slovenskou advokátní kanceláří. V následujících letech se tato společnost postupně rozrůstala zejména do střední a východní Evropy. V roce 2019 má své pobočky (kanceláře a navázání spolupráce) ve třinácti světových zemích a specializuje se na více než devět právních oblastí.\n\nČeská pobočka kanceláře se aktivně zapojuje do různých projektů, například již několikátým rokem zasedá její zástupce v porotě programu pro začínající podnikatele.\n\nSpolečnost CEE Attorneys byla založena v roce 2015 na základě úzké spolupráce dvou advokátních kanceláří – česká kancelář Tomíček Legal a slovenská Fox Martens. Ve stejném roce pronikla společnost CEE Attorneys na polský a litevský trh. V Polsku je reprezentována advokáty z kanceláře Szmigiel & Papros a v Litvě z SKW. Rumunská kancelář Boanta, Gidei si Asociatii se připojila v roce 2016 a o rok později mezinárodní tým CEE Attorneys posílil ještě o maďarského partnera Stadler and Bellák. V roce 2018 navázala společnost CEE Attorneys novou spolupráci s místními advokátními kancelářemi v Německu, Indii, Číně, Japonsku a na Ukrajině. Roku 2019 se mezinárodní kancelář ještě rozšířila o bulharskou advokátní kancelář Sazdov & Petrov. \n\n\n\n\n\n\n\n\n\n\n"}
{"id": "1489431", "url": "https://cs.wikipedia.org/wiki?curid=1489431", "title": "Grand Prix Monaka 2014", "text": "Grand Prix Monaka 2014\n\nGrand Prix Monaka 2014 (oficiálně Formula 1 Grand Prix de Monaco 2014) se jela na okruhu Circuit de Monaco v Monte Carlu v Monaku dne 25. května 2014. Závod byl šestým v pořadí v sezóně 2014 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1489443", "url": "https://cs.wikipedia.org/wiki?curid=1489443", "title": "Lori modroprsý", "text": "Lori modroprsý\n\nLori modroprsý (\"Eos histrio\") je druh malého papouška, který je endemický pro Indonésii, konkrétně pro jediný ostrov: Karakelang. Je populární i mezi chovateli okrasného ptactva, nicméně ve svém přirozeném areálu výskytu postupně mizí, což vedlo k tomu, že v současné době je dle Mezinárodního svazu ochrany přírody (IUCN) řazen mezi ohrožené druhy.\n\nLorie modroprsé poprvé popsal německý zoolog Philipp Ludwig Statius Müller v roce 1776. Jsou řazeni do řádu papoušků, rodu \"Eos\", který je blízce příbuzný rodu \"Pseudoeos\".\n\nBývají popisovány tři poddruhy: \"Eos histrio challengeri\", \"Eos histrio histrio\" a \"Eos histrio talautensis\". Nicméně první dva, které pochází z ostrova Miangas a souostroví Sangihe, již zřejmě vyhynuly následkem odlesňování. Přesná doba vyhynutí není známa, nicméně při výpravě v roce 1986 již na Sangihe ani Miangasu žádní loriové nebyli. Populace přežívající na Karakelangu přísluší k subspecii \"E. h. talautensis\".\n\nLoriové modroprsí jsou malí a lehce stavění ptáci, zároveň také dobří letci. V dospělosti měří asi 30 cm na délku, rozpětí křídel se pohybuje mezi 15 a 16 cm. Není u nich patrný pohlavní dimorfismus a vydávají krátké a ostré pištění.\n\nMají krátký, ostře zakřivený a jasně oranžový zobák. Peří je na většině těla jasně červené, modrý až fialový je pruh táhnoucí se od šíje přes oči až na čelo. Také náprsenka a peří na nohou jsou modré. Letky jsou zbarveny fialově až fialovo-červeně, krovky bývají červené s černými konci. Spodní strana ocasu je matně červená. Mají šedé nohy s černými drápy, duhovky tmavě hnědé.\n\nV současné době existuje jediná populace loriů na ostrově Karakelang (souostroví Talaudských ostrovů v Molouckém moři). Mimo tento ostrov již všechny populace zřejmě vymřely. Vyhledávají lesy se vzrostlými stromy v nadmořské výšce do 1500 m.\n\nLoriové modroprsí žijí pouze v korunách stromů – nikdy nesestupují až na zem, ani při hledání potravy. Ačkoliv nemigrují na dlouhé vzdálenosti, tak při hledání jídla mohou přelétávat mezi jednotlivými ostrovy. Živí se hlavně nektarem a pylem, podobně jako většina druhů loriů. Sekundárně i hmyzem a ovocem, které sbírají i na zahradách. Tito ptáci jsou poměrně hluční, především při přeletech, a ztichnou až při krmení.\n\nHnízdí na urostlých stromech, které jsou ale káceny, čímž loriové přichází o místa k vyvedení mladých. Jako období hnízdění bývá uváděn duben až květen, ale také listopad až prosinec, kdy je největší hojnost ovoce. Samičky snáší jedno až dvě vejce, která poté zahřívají 25 až 26 dnů. Mladí se líhnou téměř holí a slepí: oči otevírají až po deseti až čtrnácti dnech. Do šedesátého dne života jsou již plně opeření a od sedmdesátého se sami krmí. Pohlavně dospívají okolo dvou let.\n\nMimo období rozmnožování tvoří menší hejna (do osmi jedinců), která se slétávají na palmových plantážích.\n\nRoku 1996 byla populace loriů modroprsých odhadována na 9 400 až 24 150 jedinců, v roce 1999 byly stavy podobné. K roku 2019 se počet divokých jedinců pohybuje mezi 5,5 až 14 000 kusy.\n\nPrvní zaznamenaný import proběhl v roce 1871, cílem byla zoologická zahrada v Londýně. První odchov byl ale zaznamenán až mnohem později: roku 1965 u soukromého chovatele v Dánsku. Od té doby obchod s exotickým ptactvem jen kvetl: například pozorování v roce 1999 dokázalo, že ročně je z ostrova Karakelang vyvezen tisíc až dva tisíce loriů modroprsých. Nicméně obchod s exotickými zvířaty není jedinou hrozbou, která stojí za úbytkem populace: další z nich je odlesňování a s ním související ztráta přirozeného prostředí. Kvůli němu vymizeli například na souostroví Sangihe.\n\nDle Mezinárodního svazu ochrany přílohy (IUCN) se jedná o ohrožený druh. Jako jeden ze dvou druhů loriů (společně s vinim modrým \"Vini ultramarina\") se nachází i v první příloze CITES, což znamená, že obchod s živými exempláři je zakázaný. Díky černému obchodu ale import stále pokračuje; většina jedinců je transportována přes blízké Filipíny.\n\n\n"}
{"id": "1489444", "url": "https://cs.wikipedia.org/wiki?curid=1489444", "title": "Klášter svaté Alžběty (Schaan)", "text": "Klášter svaté Alžběty (Schaan)\n\nKlášter svaté Alžběty v Schaanu (německy \"Kloster St. Elisabeth\") je poměrně mladý klášter ctitelek krve Kristovy v lichtenštejnském městě Schaan, v ulici Duxgass č. 55.\n\nKlášter se nachází ve městě Schaan (ve volebním obvodu Oberland) a v současné době zde žije 15 sester. vznikl v letech 1934/1935. V letech 1942 až 1946 zdejší sestry vedly dívčí gymnázium a v letech 1946 až 1976 vyšší dívčí školu.\n\nOd roku 1976 v prostorách kláštera sídlí také reálka.\n\n"}
{"id": "1489445", "url": "https://cs.wikipedia.org/wiki?curid=1489445", "title": "Compton Acres (zahrada)", "text": "Compton Acres (zahrada)\n\nCompton Acres je velká soukromá zahrada v Poole, Dorset, Anglie. Byla založena v roce 1920 Thomasem Williamem Simpsonem, podnikatelem, který zbohatl na výrobě margarínu. Zahrady jsou oblíbenou turistickou atrakcí. \n\nCompton Acres se skládá z pěti tematických sub-zahrad: italská zahrada, skalní a vodní zahrada , vřesová zahrada, japonská zahrada a méně formální zahrada zvaná \"Lesní údolí\" (\"Wooded Valley\"). \n\nTato nádherná zahrada je navržena tak, aby těšila podívanou na vodu, fontány, sochy, sestříhané a tvarované keře a masové výsadby, které poskytují sezónní barvy. \n\nNa jedné straně stojící vila dotváří italský styl místa. Zahrada nabízí fantastické sochy, jako je Bacchus ve svém chrámu, Zápasníci Herculaneum a staré benátské bronzové lucerny. \n\nZe vzrostlých borových stromů byla vytvořena lesní zahrada s klikatými stezkami a dramatickými vodopády. \n\nRoste zde mnoho rododendronů a kamélií. Stínomilné keře lemují terasy spolu s nedávno vysazenými epifyty, jako Podophyllum hexandrum, Impatiens omeiana, Arisaema candidissima a Uvularia grandiflora, včetně kapradin a náprstníků. V dolní partii jsou chytře konstruovány série nádrží, které vytvářejí dojem proudící bystřiny. \n\nJe možná největší skalní zahrada v soukromém vlastnictví v Anglii. \n\nJe domovem více než 300 druhů rostlin, od vzrostlých exemplářů pomalu rostoucích jehličnanů, až po širokou škálu \"alpských\" a stovek trpasličích cibulovin, které kvetou na jaře a v létě. \n\nJedná se o celoroční atrakci, která je nejkrásnější na jaře. \n\nVýsadby jsou směsí mnoha druhů vřesů vysázených mezi kameny. Je zde vysázena malá sbírka rostlin z jižní polokoule, včetně velkolepé na jaře kvetoucí Acacia pravissima, která se těší velkému zájmu. \n\nJaponská zahrada v Compton Acres je považována za jednu z nejlepších v Británii. \n\nČajovna, zahalená japonskými vistáriemi (Wisteria floribunda) a došková chalupá, jsou zkonstruovány tak, aby působily autenticky, zatímco kamenná a bronzová umělecká díla byla ve dvacátých letech dovezena z Japonska. Rostliny byly vybrány s důrazem na japonské ikony, jako jsou barevné, stále zelené azalky z Kurume, japonské javory a krásné asijské kvetoucí keře. \n"}
{"id": "1489447", "url": "https://cs.wikipedia.org/wiki?curid=1489447", "title": "Top Gun (rozcestník)", "text": "Top Gun (rozcestník)\n\nTop Gun může znamenat:\n\n\n\n\n"}
{"id": "1489452", "url": "https://cs.wikipedia.org/wiki?curid=1489452", "title": "Grand Prix Kanady 2014", "text": "Grand Prix Kanady 2014\n\nGrand Prix Kanady 2014 (oficiálně Formula 1 Grand Prix du Canada 2014) se jela na okruhu Circuit Gilles Villeneuve v Montréalu v Kanadě dne 8. června 2014. Závod byl sedmým v pořadí v sezóně 2014 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1489459", "url": "https://cs.wikipedia.org/wiki?curid=1489459", "title": "Německá otázka", "text": "Německá otázka\n\nNěmecká otázka (německy \"Deutsche Frage\", někdy též \"Deutschlandfrage - otázka Německa\") byla politická debata zejména v 19. století o nejlepším možném způsobu dosažení sjednocení Německa. Nejsilněji se tato idea projevila hlavně v době revoluce v roce 1848. \n\nExistovaly dvě varianty: \n\n\nOba proudy byly někdy též označovány výslednou formou státu kterou prosazovaly, tedy ' (\"\"Maloněmecko\"\") a ' (\"\"Velkoněmecko\"\"). Obě hnutí ovšem byla součástí sílícího německého nacionalismu a oba proudy měly společný základ v tehdejších snahách o vytvoření jednotného národního státu s obyvatelstvem stejného jazyka a etnicity, podobně jako v případě sjednocení Itálie pod žezlem savojské dynastie či srbského povstání proti Turkům.\n\nV letech 1815 až 1866 existovalo v rámci Německého spolku 37 nezávislých německojazyčných států.\n\nV době studené války termín \"německá otázka\" zahrnoval také otázku rozdělení a znovusjednocení Německa.\n\n"}
{"id": "1489461", "url": "https://cs.wikipedia.org/wiki?curid=1489461", "title": "Grand Prix Rakouska 2014", "text": "Grand Prix Rakouska 2014\n\nGrand Prix Rakouska 2014 (oficiálně Formula 1 Grosser Preis Von Österreich 2014) se jela na okruhu Red Bull Ring ve Spielbergu v Rakousku dne 22. června 2014. Závod byl osmým v pořadí v sezóně 2014 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1489464", "url": "https://cs.wikipedia.org/wiki?curid=1489464", "title": "Thocomerius", "text": "Thocomerius\n\nThocomerius, také Tihomir, († 1310) byl kníže Valašského knížectví a rumunský vévoda. Zachovalo se o něm velmi málo informací, ale jeho jméno je zmíněno v jednom z dokumentů z 26. listopadu 1332 uherského krále Karla Roberta a spojuje se s příbuzenským vztahem s Basarabem I., zakladatelem sjednoceného Valašského knížectví, přičemž ho označuje za Basarabova pravděpodobného otce. Okolnosti Thocomeriovy smrti v roce 1310 nejsou dodnes jasné.\n\nNěkdy se zvykne označovat jeho jméno i s legendárním panovníkem Rumunska - Radu Černým.\n\nSoučasní historici přišli k závěru, že jméno zjevně pochází ze slovanského základu jména Tichomír, které se skládá ze dvou kořenů - тихо (česky: \"ticho\") a мир (česky: \"mír\"). V úvahu připadá i možný vliv Bulharska; v době jeho vlády byl totiž v sousední zemi v čele Bojar Tichomír. Těžko však označit tuto variantu za správnou, protože je dost nepravděpodobné, že by se vládce jedné země inspiroval jménem vládce země druhé. Teorie Aurela Deceia, kterou podpořil i Neagu Djuvara hovoří o tom, že Thocomerius je slovo přetvořeno ze slova Tocomerie, které se zmiňuje v ruských kronikách.\n\nMožný je i vliv Mongolů a jejich panovníka Tok-Timura - jejich říše se rozprostírala v této oblasti a samotné východní části Valašského knížectví byly pod kontrolou tohoto turkotatarského kmene.\n\n"}
{"id": "1489465", "url": "https://cs.wikipedia.org/wiki?curid=1489465", "title": "Guillermo Francella", "text": "Guillermo Francella\n\nGuillermo Héctor Francella (* 14. února 1955 Beccar, Buenos Aires, Argentina) je argentinský herec a komik.\n\nV roce 1973 se mihl ve snímku \"Los caballeros de la cama redonda\", hereckou kariéru ale odstartoval až v 80. letech 20. století. V první polovině dekády se objevoval v různých televizních seriálech a roku 1985 debutoval ve filmové komedii \"El telo y la tele\". V následujících sedmi letech stihl točit i několik filmů ročně a stal se populárním komediálním hercem. Známá je například tetralogie \"Los extermineitors\" (1989–1992) tvořená čtyřmi komediálně-akčními filmy. Od roku 1992 se věnoval televizním produkcím, například uspěl v roce 1997 v ústřední roli v komediální telenovele \"Naranja y media\". O rok později se vrátil na filmová plátna a zahrál si hlavní roli ve filmu \"Argentinka v New Yorku\". Od té doby působil souběžně ve filmu i televizi. V letech 2001–2002 uváděl komediální skečový pořad \"Poné a Francella\", v němž také ztvárnil množství rolí, v letech 2005 a 2006 hrál ústřední postavu v seriálu \"Casados con hijos\", argentinské verzi amerického sitcomu \"Ženatý se závazky\". I když z televize poté zcela neodešel, v dalších letech se věnuje především filmové kariéře. V roce 2009 ztvárnil jednu z hlavních rolí v Oscarem oceněném snímku \"Tajemství jejich očí\", dále hrál například ve filmech \"Corazón de León\" (2013) či \"Klan\" (2015).\n\nJeho děti, syn Nicolás a dcera Johanna, se také věnují herectví.\n\n"}
{"id": "1489467", "url": "https://cs.wikipedia.org/wiki?curid=1489467", "title": "Tajemství jejich očí", "text": "Tajemství jejich očí\n\nTajemství jejich očí může být:\n"}
{"id": "1489468", "url": "https://cs.wikipedia.org/wiki?curid=1489468", "title": "Grand Prix Velké Británie 2014", "text": "Grand Prix Velké Británie 2014\n\nGrand Prix Velké Británie 2014 (oficiálně 2014 Formula 1 Santander British Grand Prix) se jela na okruhu Silverstone v Northamptonshire ve Velké Británii dne 6. července 2014. Závod byl devátým v pořadí v sezóně 2014 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1489469", "url": "https://cs.wikipedia.org/wiki?curid=1489469", "title": "Nová kasárna (Prachatice)", "text": "Nová kasárna (Prachatice)\n\nNová kasárna v Prachaticích jsou situována v severní části města Prachatice. První objekty byly vybudovány Wehrmachtem v roce 1941 pro potřeby německé vojenské posádky v Prachaticích.a následně byl areál rekonstruován a rozšířen o budovy a zařízení pro potřeby 62. motostřeleckého pluku Domácího odboje,který se podílel na zajištění čs. hranice se SRN a systému československého opevnění státní hranice. Po zrušení útvaru a politických změnách po roce 1989 byl areál revitalizován.\n\nNová kasárna jsou situována na severozápadním předměstí Prachatic na severním konci Hradební ulice. a navazujících ulic Rožmberské a Kasárenské.Areál kasáren má obdélný půdorys, jehož delší osa je orientována v severojižním směru. Ve středu areálu je původní nástupiště pluku v současné době označované jako Horní náměstí a využívané především jako parkoviště. Souběžně s delšími stranami této plochy. jsou původně přízemní budovy vybudované v roce 1941 Wehrmacht a následně opakovaně rekonstruované (naposledy v 90. letech 20. století již pro civilní účely). Areál původních kasáren Wehrmachtu tvořilo 12 budov na ploše 6 hektarů.V rozích obdélníkového nástupiště je 6 původně jednopatrových budov: 3 na severu a 2 na jihu. Při vjezdu do areálu je vlevo viditelné bývalé stanoviště dozorčího vchodu, brána na pravé straně byla demolována, takže do areálu je volný vstup i vjezd na křižovatku nově označených ulic Rožmberské a Kasárenské. \nAreál kasáren se stavebně vyvíjel v několika etapách, odrážejících politické poměry v Prachaticích a celém Československu (Česku) i vývoj vojenské doktriny.Vžitý místní název Nová kasárna se v Prachaticích ustálil pro odlišení od budovy Žižkových kasáren, která byla postavena více než o půlstoletí dříve (jejich stavba byla dokončena v roce 1875 a slavnostně otevřena dne 15. září).Zhoršující se technický stav budovy kasáren byl důvodem stížností vojáků ještě v období předválečné ČSR. \nPrvní část budov včetně nástupiště byla postavena v roce 1941. V té době areál sloužil potřebám vojenské posádky Wehrmachtu v Prachaticích.Vzhledem k vývoji války nepříznivému pro Velkoněmeckou říši byla na sklonku války kasárna změněna na lazaret pro zraněné německé vojáky. \nPo osvobození Československa v roce 1945 byl areál využíván jako sběrný tábor pro sudetské Němce z okresu Prachatice určené k odsunu do Bavorska. Důvodem bylo, že všechny objekty byly nové a kvalitně vybaveny lůžkovinami, kuchyňskými potřebami, nářadím a dalším vybavením a areál byl jako bývalá německá kasárna na ploše 6 hektarů oplocen. Tábor měl kapacitu maximálně 1500 osob, kterou nebylo možno překročit. Velitelem byl partyzán nadporučík Jaroslav Vaněk, kterému byly podřízeny všechny osoby v táboře. Americké jednotky do tábora přemístily první německé občany již v létě 1945a dne 1. 10. 1945 byla správa tábora převedena na čs. úřady. Na konci roku 1945 byli přemístěni do Bavorska z velké části uprchlíci a část jich byla přesunuta do jiných sběrných táborů. Od února 1946 sběrné bylo středisko v Nových kasárnách určeno pouze pro sudetské Němce. Část tábora sloužila pro internaci 50 - 130 německých občanů z Prachaticka obviněných podle retribučních dekretů.Sběrný tábor v kasárnách ukončil činnost 16. srpna 1946. Americká vojenská správa budovy předala čs. vojenské správě, která zde dislokovala důstojnickou školu. Tato škola zahájila činnost v říjnu 1946.\n\nPo skončení činnosti důstojnické školy. byla do Nových kasáren umístěna opět armáda. V areálu byl dislokován nejprve pěší, následně střelecký pluk, později od roku 1958 62. motostřelecký pluk. Tyto útvary nesly od roku 1945 čestné označení Domácího odboje, které útvaru udělil prezident ČSR Edvard Beneš. Nová kasárna byly oficiálně nazývána Kasárna Klementa Gottwalda. V původních prachatických kasárnách byl dislokován prapor silničního vojska ČSLA. Rozšířením Nových kasáren Žižkova kasárna získala neoficiální název \"Stará kasárna\" pro odlišení obou kasáren byly někdy jejich stavby odlišovány jako Horní (Nová) a Dolní (Stará kasárna).V této formě útvar působil až do změny politických poměrů v roce 1989. Poté bylo rozhodnuto o jeho zrušení ke dni 31. 3. 1994.\n\nV průběhu 50. let začala probíhat reorganizace čs. pěšího vojska na útvary střelecké a později motostřelecké. Současně byly vytvářeny vševojskové divize.V roce 1963 byla zrušena odbornost pěchota a výsadkové vojsko a nově zavedena odbornost motostřelecké a výsadkové vojsko (Předpis Kádr-2-2) Reorganizace útvaru na vševojskový pluk zvýšila nároky na prostory a plochy. Hlavní údernou silou pluku byly 3 motostřelecké prapory odpovídající složením a výzbrojí motostřeleckému praporu sovětské armády. Tyto potřeby řešila výstavba tří ubytovacích patrových budov na severním konci nástupiště, kde vznikly charakteristické typizované stavby ubytovacích prostor pro vojáky základní vojenské služby. Budovy na průčelí nesou rysy socialistického realismu, se kterými se můžeme setkat ve většině kasárenských objektů budovaných v době studené války na západní hranici ČSR (Klimentov u Mariánských Lázní, Bor u Tachova, Janovice na Úhlavou, ve Vimperk a Český Krumlov a v dalších posádkových městech při západní a jihozápadní hranici Československa). I v prachatických kasárnách se tak odrazily změny logistiky ČSLA. Od ledna 1951 převzaly investiční výstavbu pro armádu nově zřízené vojenské stavební podniky Posista, Konstruktiva, Armastav, Severostav a Stavoindustrii vyčleněné z Čs. stavebních závodů a kasárna byla od roku 1953 budována podle nového jednotného projektu praporních a plukovních kasáren. \nPostupně byly postaveny a zprovozněny ubytovací prostory a prostory jednotek a velení pluku:\nV původních budovách z roku 1941 podél nástupiště pluku byly umístěny,\n\nVeškeré činnosti a ubytování vojáků základní služby upravovaly vojenské předpisy nazývané řády. Ubytovací prostory pro vojáky základní služby byly vybaveny jednotným zařízením.\n\nS rozšiřováním kasáren a stavu 62. motostřeleckého pluku souvisela výstavba sídliště mezi Štěpánčiným parkem a Novými kasárnami. Dvoupodlažní byty sloužily zčásti pro rodiny vojáků z povolání a byla zde postavena i ubytovna pro svobodné vojáky z povolání. Domy byly vystavěny ve stylu socialistického realismu, podobně jako ubytovací objekty pro vojáky základní služby v kasárnách. Styl prokazuje mj. i dochovaná výzdoba na fasádách domů.\nZ kasáren vedla tankostřelecká cesta, která umožňovala přesun techniky do Vojenského újezdu Boletice.62. motostřelecký pluk zajišťoval reaktivaci a údržbu předválečného lehkého opevnění vz. 37 na úseku H-42 lehkého opevnění vz. 37 a úseku H-33 lehkého opevnění vz. 37 v okolí Libína a Libínského Sedla.\n\nPo zrušení 62. motostřeleckého pluku město Prachatice projevilo zájem o převod areálu do svého vlastnictví. Po složitých jednáních došlo v letech 1998 - 2000 k předání všech objektů kasáren městu Prachatice bezplatným převodem.Motivem zájmu města o kasárna bylo využití většiny objektů pro vytvoření dostupného bydlení pro občany Prachatic a možnost kontroly nad předmětem podnikatelské činnosti subjektů, které zde začaly rozvíjet různé formy podnikání. Po provedené analýze Město Prachatice zveřejnilo „Projekt oživení kasáren“, který stanovil že:\n- bývalé objekty ubytoven mužstva budou přestavěny na bytové domy, kde investorem bude Město Prachatice, \n- část objektů město nabídne k prodeji soukromým investorům za zlomek odhadní ceny za podmínky, že adaptace objektů proběhne v intencích urbanistické studie a převážná část rekonstrukce proběhne do 2 let od prodeje objektu; při nedodržení těchto podmínek může Město využít právo zpětného odkupu \n- objekty určené výhledově ke zbourání, které je dočasně možno využít budou nabídnuty k pronájmu na dobu 10 let s tím, že po ukončení pronájmu město rozhodne o jejich dalším osudu\nZájemci byli vybrání komisionelně. \nVýsledkem šestileté revitalizace prostoru je vznik - \n- více než 130 bytů, \n- prodejny, \n- restaurace, \n- veterinární ošetřovny \n- dalších služeb, \n- 200 pracovních míst v nadnárodní společnosti Vishay (elektronický průmysl) \n- moderní zázemí pro Integrovaný záchranný systém.\nVětšina budov původně sloužících jako ubytovací prostory vojáků základní služby byla upravena na byty ve vlastnictví města., jmenovitě budovy \n\nSoučástí snahy o revitalizaci a integraci areálu bývalých Nových kasáren do organismu města Prachaticebylo rozhodnutí prachatického městského zastupitelstva o pojmenování vnitřních komunikací v kasárnách jako prachatických ulic a nástupiště pluku jako Horní náměstí. Vzhledem k tomu, že všechny ulice historického jádra a Městské památkové rezervace, nesou původní středověké a raně novověké názvy, byly nově vytvářené ulice v areálu Nových kasáren označeny jmény připomínajícími éru Rožmberků, se kterými byl spojen největší rozkvět Prachatic v 16. století:\n\nV nových kasárnách a v Prachaticích byly v roce 1988 natáčeny některé díly seriálu Chlapci a chlapi ze života vojáků motostřeleckého útvaru ve fiktivním městě Hrádek (3. díl, Tak přísaháme, 4. díl Nový poručík, 5. díl, Zelené vánoce, 8. díl, Samopal, 9. Trápení, 10. Řádná dovolená).\n\nPo revitalizaci areálu jsou v něm pořádány různé společenské akce, např. noční soutěže požárních družstev O pohár starosty města Prachatice.\n\n\n\n"}
{"id": "1489470", "url": "https://cs.wikipedia.org/wiki?curid=1489470", "title": "Radu IV.", "text": "Radu IV.\n\nRadu IV., zvaný Velký () († 1508) byl kníže Valašského knížectví mezi zářím 1495 a dubnem 1508. Následoval svého otce Vlada Călugărula, jednoho ze tří bratrů Vlada III. Draculy (Vlad Țepeș). Oženil se s princeznou Andrijou Crnojević ze Zety. Za jeho vlády se v zemi šířil knihtisk. Pokoušel se navázat přátelské styky s moldavským knížectvím, Polskem a Uherskem. Po Raduovi nastoupil na trůn bratranec Mihnea I., syn jeho strýce Vlada Draculy.\n"}
{"id": "1489474", "url": "https://cs.wikipedia.org/wiki?curid=1489474", "title": "Rue des Quatre-Fils", "text": "Rue des Quatre-Fils\n\nRue des Quatre-Fils je ulice v Paříži v historické čtvrti Marais. Nachází se ve 3. obvodu.\n\nUlice začíná na křižovatce s \"Rue Vieille-du-Temple\", kde na ni navazuje \"Rue de la Perle\", a končí na křižovatce s \"Rue des Archives\", odkud pokračuje \"Rue des Haudriettes\".\n\nNázev ulice \"u čtyř synů\" pochází z vývěsního štítu, který představoval hlavní postavy ze středověkého eposu \"Chanson des quatre fils Aymon\" (Píseň o čtyřech synech Aymonových).\n\nTato cesta se ve 13. století jmenovala \"Rue de l'Echelon-du-Temple\" (stejně jako \"Rue des Haudriettes\"), v roce 1450 \"Rue des Deux-Portes\" a mnohem později \"Rue des Quatre-Fils-Aymon\".\n\n\n"}
{"id": "1489480", "url": "https://cs.wikipedia.org/wiki?curid=1489480", "title": "Moridunum (Axminster)", "text": "Moridunum (Axminster)\n\nMoridunum byla pevnost a městečko v římské provincii Britannia. Jeho pozůstatky se zachovaly na farmě Woodbury Farm, na jih od města Axminster v hrabství Devon na jihozápadě Anglie.\n\nPevnost byla patrně ve 2. století postavena na křižovatce dvou důležitých římských silnic, Fosse Way a silnice spojující římské město Durnovaria (moderní Dorchester) - město Isca Dumnoniorum. Jiné údaje uvádění počátek stavby rok 30 př. n. l. a konec rok 640 n. l.\n\nPevnost leží ve východní části údolí řeky Axe. Zachoval se areál ve tvaru obdélníka, ohraničený příkopem původně až 18 m širokým a 1,6 m hlubokým. Je viditelný na celém obvodu pevnosti kromě té části, která leží v bezprostřední blízkosti Woodbury Farm, kde byl zasypán. Příkop mohl být i dvojitý.\n\nSamotná pevnost uvnitř areálu měří 144 m krát 132 m, takže zabírá plochu 1,9 ha. \nVykopávky v severovýchodní části pevnosti v roce 1981 odhalily celou řadu pozůstatků po činnosti Římanů, například rybník, který byl zasypán velkým množstvím římských střepů z 3. a 4. století.\nPoblíž městečka Moridunum byly také objeveny dvě římské villy. \nPozdější civilní osídlení, které vyrostlo vedle silnice z Dorchesteru do Exeteru, se rozšířilo přes plochu, kde pevnost stála, dál směrem na západ. Moderní město Axminster leží v blízkosti pevnosti, směrem k severu. Axminster se jedním z 15 britských měst, která jsou zaznamenána na Peutingerově mapě, která zachycuje síť silnic v Římské říši a osídlení u nich. Mapa pochází z druhé poloviny 13. století, ale je založena na staré římské mapě ze 4. století.\nLokalita byla v moderní době zkoumána pomocí fotografování ze vzduchu. Například v roce 1984 byla nalezena velká kamenná budova, která byla označena za mansio, dům, kde se ubytovávali cestovatelé provinční poštovní služby. V Anglii bylo takových budov nalezeno pouze třináct; tato je z nich nejjižnější a nejzápadnější. Také Moridunum se také řadí k nejjižnějším a nejzápadnějším pevnostem. \n\nVe 3. století se obyvatelé civilní osady intenzivně věnovali hrnčířství. V pozdějších dobách osada vyrostla v městečko na křižovatce dvou nejdůležitějších silnic v regionu. Bylo opuštěno na konci 4. století. \n"}
{"id": "1489481", "url": "https://cs.wikipedia.org/wiki?curid=1489481", "title": "Pablo Rago", "text": "Pablo Rago\n\nPablo Rago (* 24. září 1972 Buenos Aires, Argentina), vlastním jménem Pablo Adrián Ragonese, je argentinský herec\n\nS hereckou kariérou začal již v dětském věku na přelomu 70. a 80. let 20. století. V roce 1985 hrál ve filmu \"Oficiální verze\", který získal Oscara za nejlepší cizojazyčný film. Ve druhé polovině 80. let získal první významné televizní role, dva roky působil v seriálu \"Clave de sol\". Během následující dekády ztvárnil ústřední role například v telenovelách \"Amigos son los amigos\", \"Inconquistable corazón\" a \"Por siempre mujercitas\", objevil se také v cyklu \"Alta comedia\". Po roce 2000 hrál například v seriálech \"Primicias\", \"Los buscas de siempre\", \"Kachorra\" či \"Mosca & Smith\". V roce 2009 ztvárnil jednu z hlavních rolí v Oscarem oceněném snímku \"Tajemství jejich očí\". Během další dekády působil například v seriálech \"Noche y día\" či \"Cien días para enamorarse\" a natočil filmy, včetně snímků \"Papeles en el viento\", \"Kryptonita\" nebo \"Los padecientes\".\n\n"}
{"id": "1489487", "url": "https://cs.wikipedia.org/wiki?curid=1489487", "title": "Antoni Józef Śmieszek", "text": "Antoni Józef Śmieszek\n\nPolAntoni Józef Śmieszek (22. května 1881 Osvětim − 12. ledna 1943 Göttingen) byl polský egyptolog. Studoval lingvistiku a filologii na univerzitě v Krakově a později na univerzitách v Mnichově, Berlíně a Londýně. Zabýval se egyptským náboženstvím a lingvistikou. Mezi lety 1921 až 1923 působil v Poznani a od roku 1934 do roku 1939 ve Varšavě.\n"}
{"id": "1489490", "url": "https://cs.wikipedia.org/wiki?curid=1489490", "title": "Ricardo Valderrama", "text": "Ricardo Valderrama\n\nRicardo Wrayan Valderrama Pérez (* 16. ledna 1987 Caracas) je bývalý venezuelský zápasník – judista.\n\nPřipravuje se v Caracasu v univerzitním sportovním klubu UCV pod vedením Luise Jiméneze. Ve venezuelské mužské reprezentaci se pohybuje od roku 2009 v pololehké váze do 66 kg. V roce 2012 se kvalifikoval na olympijské hry v Londýně, kde prohrál v úvodním kole na ippon technikou ko-uči-gari se Slovincem Rokem Drakšičem. Od roku 2014 se v reprezentaci neprosazoval na úkor Sergio Matteye. Do reprezentace se vrátil po roce 2017 s přestupem jeho rivala do vyšší váhové kategorie.\n\n\n\n"}
{"id": "1489500", "url": "https://cs.wikipedia.org/wiki?curid=1489500", "title": "La Sal Mountains", "text": "La Sal Mountains\n\nLa Sal Mountains je pohoří, jedna z horských skupin Skalnatých hor, v Grand County a San Juan County, na jihovýchodě Utahu, ve Spojených státech amerických. Nejvyšší horou je Mount Peale (3 877 m).\nLa Sal Mountains je druhé nejvyšší pohoří Utahu. V blízkosti pohoří se nachází známé národní parky Arches a Canyonlands.\n\nVyšší polohy pohoří mají alpinský charakter, v nižších polohách se naopak nachází pouště. Reliéf tvoří skalní věže, oblouky a kaňony. Ze stromů zde rostou především topoly a borovice. Celkem devět vrcholů překračuje nadmořskou výšku 3 600 metrů.\n"}
{"id": "1489505", "url": "https://cs.wikipedia.org/wiki?curid=1489505", "title": "Vexilologie (zpravodaj)", "text": "Vexilologie (zpravodaj)\n\nVexilologie je zpravodaj České vexilologické společnosti (ISSN 1211-2615) zaobírající se vexilologií, pomocnou vědou historickou, zabývající se vlajkami.\n\nPrvní trojčíslo (Vexilologie 1–3) vyšlo (ještě černobíle, psané na stroji) jako příloha třetího čísla pátého ročníku zpravodaje \"Heraldika\", bulletinu pro základní historické vědy, v září roku 1972. Do roku 2005 byl zpravodaj Vexilologického klubu v Praze 3, poté byl klub přejmenován na Českou vexilologickou společnost.\n\nSté číslo zpravodaje vyšlo v květnu 1996. První číslo s barevnou obálkou bylo č. 145 (červen 2007), následující číslo již mělo barevnou i přílohu. Starší čísla zpravodaje (v květnu 2019 do čísla 150 ze září 2008) jsou dostupná ve formátu pdf. Členové ČVS dostávají (po zaplacení členského příspěvku) čtyři čísla zpravodaje ročně.\n\nHistorický ústav Akademie věd pokračuje v excerpci zpravodaje a nejvýznamnější texty ukládá do Bibliografie dějin Českých zemí. V roce 2019 jsou rozepsána čísla 103–189 a plánuje se propojení bibliografického záznamu s plným textem.\n\nRedaktory jsou přední čeští vexilologové. Redakční radu tvoří:\n\n\n"}
{"id": "1489508", "url": "https://cs.wikipedia.org/wiki?curid=1489508", "title": "Převážně neškodná", "text": "Převážně neškodná\n\nPřevážně neškodná (v originále Mostly Harmless) je kniha Douglase Adamse, pátá v sérii Stopařův průvodce po Galaxii. Na obálce prvních vydání byla popsána jako “pátá kniha ve značně nepřesně pojmenované sérii Hitchhikers Trilogy”. Byla to poslední \"stopařská\" kniha napsaná Adamsem a zároveň poslední kniha, kterou vydal za svého života.\n\nNázev je odvozený z vtipu ze začátku série, kdy Arthur Dent zjistí, že heslo pro Zemi v \"Stopařově průvodci po Galaxii\" sestává, v jeho celistvosti, jen ze slova „neškodná”. Jeho přítel Ford Prefect, přispěvatel do \"Průvodce\", ho ujišťuje, že příští vydání bude obsahovat článek o Zemi, na které Ford strávil posledních 15 let výzkumem. Revidovaný článek nakonec obsahuje jen „\"převážně neškodná\"”. Později se ale ukáže, že Ford napsal dlouhou esej o tom, jak se bavit na Zemi, ale redaktoři v hlavní kancelářské budově průvodce vše odstranili. Později v sérii je Ford překvapen, když zjistí, že všechny jeho příspěvky byly vráceny zpět do \"Průvodce\", díky čemuž dojde v knize \"Sbohem a díky za všechny ryby\" k opětovnému setkání Forda s Arthurem na alternativní Zemi.\n\nV rozhovoru otisknutém v \"The Salmon of Doubt\" vyjádřil Adams nespokojenost s tónem této knihy, který zavinily jeho osobní problémy, slovy: „Ze všech možných osobních důvodů, které nechci hlouběji rozebírat, jsem měl naprosto nešťastný rok a za těchto podmínek jsem se snažil napsat knihu. A hádejte co, byla to ponurá kniha!”\n\nArthur Dent plánuje, že se vydá přes Galaxii se svou přítelkyní Fenchurch, ale přítelkyně zmizí během hyperprostorového skoku, což je důsledek toho, že je z nestabilního sektoru Galaxie. V depresi Arthur pokračuje v cestování galaxií, dokud nenavštíví Stavromula Beta. Během jedné cesty skončí uvíznutý na planetě Lamuella a rozhodne se zůstat pro místní obyvatele výrobcem sendvičů.\n\nMezitím se Ford Prefect vrátil do kanceláří \"Stopařova průvodce\" a je naštvaný, když zjistí, že původní nakladatelství Megadodo Publications převzala společnost InfiniDim Enterprises, kterou provozují Vogoni. Obává se o svůj život a uniká z budovy. Krade dosud nepublikovaný, zdánlivě \"Stopařova průvodce Mk. II\".\n\nNa Lamuelle je Arthur překvapen vzhledem Trillian s dospívající dcerou Random Dent. Trillian vysvětluje, že chce dítě, a mohla použít jedinou lidskou DNA, kterou mohla najít, a tvrdila, že Arthur je Randomův otec. Opustí Random s Arthurem, aby mohla lépe pokračovat ve své kariéře jako intergalaktický reportér. Random je frustrovaná Arthurem a životem na Lamuelle; když přijde Fordův balíček Arthurovi, vezme si ho a objeví \"Průvodce\". Průvodce jí pomáhá uniknout z planety na Fordově lodi poté, co Ford dorazí na planetu a hledá Arthura. Ford vyjadřuje znepokojení nad manipulací událostí s \"Průvodcem\", přičemž si všímá svého „nefiltrovaného vnímání“ a obává se jeho potenciálu a konečného cíle.\n\nReportér Tricia McMillanová je verze Trillian žijící na alternativní Zemi, která nikdy nepřijala nabídku Zaphoda Beeblebroxe na cestování ve vesmíru. Je oslovena mimozemským druhem, Grebulons, kteří vytvořili základnu operací na planetě Rupert, nedávno objevené desáté planetě ve Sluneční soustavě. Nicméně, kvůli škodě na jejich lodi při příletu, ztratili většinu z jejich počítačového jádra a jejich vzpomínek. Zůstali jen s jediným záchranným návodem pozorovat něco zajímavého se Zemí. Ptají se Tricie jak přizpůsobit astrologické grafy pro Rupert výměnou za to, že jí umožní rozhovor s nimi. Tricia vede rozhovor, ale výsledné záběry vypadají falešně. Je zavolána ze střižny, aby podala zprávu o přistání kosmické lodi uprostřed Londýna.\n\nKdyž přijde Tricia, Random opouští loď. Random křičí na Tricii, která věří, že je její matka. Arthur, Ford a Trillian přijdou a pomohou Tricii uklidnit Random. Odvedou ji z chaosu obklopujícího kosmickou loď a vezmou ji do baru. Trillian se snaží varovat skupinu, že se Grebuloni, kteří se nudili z jejich poslání, chystají zničit Zemi. Random tuto diskusi narušuje tím, že si hraje s laserovou zbraní, kterou vzala z lodi. Arthur, který stále věří, že nemůže zemřít, se snaží uklidnit Randomovy nervy, ale rozptýlení způsobí, že zbraň vystřelí a způsobí paniku v baru. Arthur přichází k člověku zasaženému laserem, který upustí kartu s názvem baru – \"Stavro Mueller - Beta\". Arthur v tomto obratu událostí zažívá „ohromný pocit míru“.\n\nGrebulonové, kteří zjistili, že odstranění Země z astrologických grafů zlepší jejich horoskopy, ji zničí. Vogoni navrhli \"Průvodce Mk. II\" se schopností vidět potenciální výsledek jakékoliv události, která mu umožní zajistit, aby byla zničena každá verze Země ve všech realitách. Mise je dokončena a průvodce se zhroutí do nicoty.\nNa rozdíl od předchozích knih v sérii obdržela \"Převážně neškodná\" smíšené recenze, které zaznamenaly její tmavší tón. Nicholas Lezard v \"The Guardian\" napsal: „Pochybuji, že existuje vtipné sci-fi dílo pochmurnější než \"Převážně neškodná\"“. \"The Independent\" uzavřel: “ \"Převážně neškodná\" má všechen vtip a vynalézavost Douglase Adamse, ačkoli jeho volná zakončení spolu nejsou svázaná natolik komplexně jako v předchozích \"stopařských\" knihách”.\n"}
{"id": "1489509", "url": "https://cs.wikipedia.org/wiki?curid=1489509", "title": "Mount Peale", "text": "Mount Peale\n\nMount Peale je hora v San Juan County, na jihovýchodě Utahu. S nadmořskou výškou 3 877 m je nejvyšší horou pohoří La Sal Mountains.\nMount Peale náleží k nejvyšším horám Utahu a je v pořadí druhou horou s nejvyšší prominencí v Utahu. Hora je pojmenovaná po mineralogu a geologu vědeckovýzkumné vládní agentury United States Geological Survey Albertu Pealovi.\n"}
{"id": "1489514", "url": "https://cs.wikipedia.org/wiki?curid=1489514", "title": "Nils Olav", "text": "Nils Olav\n\nSir Nils Olav je samec tučňáka patagonského žijící v Zoologické zahradě v Edinburghu, který je důstojníkem norské armády.\n\nV roce 1913 financoval skotský soudce norského původu Edward Theodore Salvesen založení chovu tučňáků v edinburghské zoo jako připomínku cesty Roalda Amundsena na jižní pól. Od roku 1961 se norská královská garda pravidelně účastní festivalu Edinburgh Military Tattoo. V roce 1972 se gardisté rozhodli na návrh poručíka Nilse Egelieva adoptovat jednoho z místních tučňáků jako svého maskota a symbol dobrých vztahů mezi oběma zeměmi. Pták dostal jméno Nils Olav podle Egeliena a krále Olafa V. Původně měl hodnost rotného, postupně byl povyšován a od roku 2016 je brigádním generálem. Také mu byla v roce 2005 odhalena bronzová socha a v roce 2008 obdržel šlechtický titul. Současný Nils Olav je již třetím exemplářem v této roli (první uhynul v roce 1987 a druhý někdy mezi roky 2008 a 2016). \n\n"}
{"id": "1489515", "url": "https://cs.wikipedia.org/wiki?curid=1489515", "title": "Chaplin ve filmovém ateliéru", "text": "Chaplin ve filmovém ateliéru\n\nChaplin ve filmovém ateliéru () je americký němý film z roku 1916. Snímek režíroval Charlie Chaplin a sám si zahrál i hlavní roli pomocného kulisáka ve filmovém ateliéru. Snímek je v pořadí sedmým Chaplinovým počinem pro společnost Mutual Film.\n\nDavid je pravou rukou kulisáka Goliáše ve filmovém ateliéru, ale ve skutečnosti musí veškerou práci zvládat sám a ještě svému línému šéfovi posluhovat. Při spěšné přípravě scény se Davidovi několikrát podaří porazit stativ kamery připravené k filmování, čímž přivádí kameramana k záchvatu zuřivosti. \n\nPo mnoha peripetiích je scéna konečně přichystána a je čas na svačinu. Zatímco Goliáš spořádá obrovské množství koláčů, tak na Davida zbyl jen suchý chleba. Podaří se mu alespoň nenápadně ukusovat z pečínky, na které si pochutnává vedle sedící herec.\n\nPo svačině chce režisér začít s filmováním, ale komparzisti jsou unaveni a podřimují na lavicích. Když je režisér neurvale probudí, tak všichni odejdou a vyhlásí stávku. David ani Goliáš se ke stávce nepřidají, za což jsou režisérem pochváleni, ale opět na sebe všechny zásluhy bere Goliáš a Davida odsune do pozadí. K jejich týmu se připojí i mladá dívka, která čekala na konkurs a využila příležitosti a převlékla se do mužských šatů, které na scéně zbyly po jednom ze stávkujících.\n\nDavid je pověřen, aby obsluhoval propadliště na jevišti. Na výstřel z pistole ho má za pomocí páky otevřít. Ovšem pistole selže, což vede k sérii nedorozumění, po které v propadlišti skončí Goliáš, herci i samotný režisér. David se mezitím sblíží s novým pomocníkem, ve kterém pozná půvabnou dívku. Goliáš nevěřícně zírá, jak se dva jeho pomocníci líbají a posměšným tancem dá jasně najevo, co si o tom myslí.\n\nNa řadu přichází natáčení komické dortové bitvy. Oba herci, kteří v ní účinkují, jsou však velmi nepřesvědčiví a nedokáží se trefit dortem do obličeje protivníka. Režisér tedy pověří Davida s Goliášem, aby odehráli výstup místo nich. Goliáš má uhýbat a David má být zasažen dortem. Ve skutečnosti však vše dopadne naopak, David má skvělou mušku a dokáže se obratně vyhýbat, a tak je po chvíli Goliáš celý od šlehačky. To ho pochopitelně rozčílí a hraná dortová bitva přeroste v bitvu opravdovou, která naruší i vedle probíhající natáčení historického filmu.\n\nStávkující komparzisté mezitím chystají pomstu, přivalí soudky s dynamitem a chtějí studio vyhodit do povětří. Dívka se jim v tom snaží zabránit, ale jeden soudek s dynamitem se zakutálí do odkrytého propadliště. Do propadliště spadne i šlehačkou zaslepený Goliáš. Dojde k výbuchu a na pozadí zničeného studia se u hromady trosek David s dívkou vášnivě líbají.\n\nV roce 1932 zakoupil filmový producent Amedee J. Van Beuren práva na Chaplinovy komedie studia Mutual za cenu  dolarů za každou z nich. Opatřil je novou hudbou, kterou složili Gene Rodemich a Winston Sharples, dodal zvukové efekty a znovu vydal prostřednictvím společnosti RKO Pictures. Chaplin nemohl žádnými legálními prostředky tomuto vydání zabránit.\n\n"}
{"id": "1489516", "url": "https://cs.wikipedia.org/wiki?curid=1489516", "title": "Třída Navajo", "text": "Třída Navajo\n\nTřída Navajo je připravovaná třída vojenských plavidel kombinujících vlastnosti oceánských remorkérů a záchranných lodí ponorek. Jejich provozovatelem se stane pomocná složka amerického námořnictva Military Sealift Command. Ve službě nahradí oceánské remorkéry třída \"Powhatan\" a záchranné lodě třídy \"Safeguard\". Plánována je stavba až osmi jednotek této třídy. Do května 2019 byla objednána první tři plavidla. Prototyp má být dokončen roku 2021. Plavidla budou pojmenována po původních obyvatelích amerického kontinentu, jejich kmenech a osobnostech.\n\nKontrakt, ve výši 63,5 milionu dolarů, na vývoj a stavbu prototypu nového remorkéru T-ATS(X) získala v roce 2018 americká loděnice Gulf Island Shipyards. Součástí kontraktu je opce na sedm dalších sesterských lodí. Konstrukce přitom využívá existujících komerčních řešení. Prototyp postaví loděnice ve městě Houma ve státě Louisiana. Jeho dokončení je plánováno na rok 2021. V květnu 2019 námořnictvo uplatnilo opci na stavbu druhé a třetí jednotky. Slavnostní první řezání oceli na prototypové plavidlo proběhlo 30. října 2019.\n\nJednotky třídy \"Navajo\":\n"}
{"id": "1489517", "url": "https://cs.wikipedia.org/wiki?curid=1489517", "title": "HMAS Albatross", "text": "HMAS Albatross\n\nHMAS Albatross byl nosič hydroplánů postavený ve 20. letech 20. století pro australské královské námořnictvo. Australské námořnictvo jej provozovalo v letech 1929–1933 a následně jej mělo v rezervě. Roku 1938 byl prodán Velké Británii. Britské královské námořnictvo jej provozovalo v letech 1939–1944 jako HMS Albatross. Nejprve jako nosič hydroplánů a později jako opravárenskou loď. Účastnil se invaze do Normandie. V srpnu 1944 byl vyřazen zásahem torpéda. Roku 1946 byl prodán do civilních rukou a přestavěn na pasažérskou loď Hellenic Prince. Roku 1954 byl sešrotován.\n\nVe své době byl \"Albatross\" největší, domácími loděnicemi postavenou, australskou válečnou lodí. Byl také prvním australským nosičem letadel.\n\nStavba nosiče hydroplánů byla objednána v roce 1925. Zajistila ji australská loděnice Cockatoo Docks and Engineering Company v Sydney. Stavba byla zahájena 16. dubna 1926 a na vodu byl trup spuštěn 23. února 1928. Do služby byl \"Albatross\" přijat 23. ledna 1929.\n\nPlavidlo neslo až devět hydroplánů, z toho tři rezervní (např. Seagull Mk.III a Mk.V, Walrus). Bylo vybaveno jednopatrovým hangárem na přídi. K manipulaci s letadly sloužily tři jeřáby. Výzbroj tvořily čtyři protiletadlové 120mm kanóny QF Mk.VIII, čtyři 47mm kanóny Hotchkiss 3-pdr Mk.I a dva 40mm kanóny 2-pdr QF Mk.II. Všechny byly v jednohlavňové lafetaci. Pohonný systém tvořily čtyři kotle Yarrow a dvě parní turbíny Parsons o výkonu 12 000 shp, pohánějící dva lodní šrouby. Nejvyšší rychlost byla 20 uzlů. Dosah byl 12 150 námořních mil při rychlosti 10 uzlů.\n\nRoku 1936 byl na příď instalován otočný katapult E111H. V roce 1940 jej nahradil nový prachový katapult. V letech 1943–1944 proběhla přestavba na opravárenskou loď. Dílny byly umístěny v hangáru. Protiletadlová výzbroj byla posílena. Původní 40mm a 47mm kanóny nahradily dva čtyřhlavňové 40mm kanóny a šest 20mm kanónů Oerlikon. Instalován byl radar typu 286.\n\nDo služby \"Albatross\" vstoupil 23. ledna 1929. Následovaly čtyři roky klidné mírové služby. Dne 26. dubna 1933 byl převeden do rezervy a trvale kotvil v Sydney. Námořnictvo tak chtělo šetřit finance v době ekonomické krize. Palubní letouny byly přemístěny na australské těžké křižníky HMAS \"Australia\" a HMAS \"Canberra\". V roce 1938 bylo odstavené plavidlo vybráno jako součást platby za nový lehký křižník HMAS \"Hobart\". Dne 19. dubna 1938 byl \"Albatross\" reaktivován pro cestu do Velké Británie, kde jej 9. září 1938 převzalo Royal Navy jako HMS \"Albatross\". Při této cestě zároveň přepravil 300 námořníků, kteří převzali křižník \"Hobart\".\n\nV červnu 1939 byl \"Albatross\" zařazen do služby jako nosič šesti hydroplánů Walrus 710. perutě Fleet Air Arm. Účastnil se druhé světové války. Operoval v jižním Atlantiku a v Indickém oceánu. V roce 1942 podporoval vylodění na Madagaskaru. V letech 1943–1944 byl v Devonportu přestavěn na opravárenskou loď a v této roli se zúčastnil invaze do Normandie. V oblasti bojů poskytl své služby 132 poškozeným plavidlům. Dne 11. srpna 1944 jej u Courseulles-sur-Mer vážně poškodil zásah torpédem vypuštěným německou miniponorkou Marder. Zemřelo 66 členů posádky. \"Albatross\" musel být odtažen do Portsmouthu k opravě. Částečně opravené plavidlo bylo krátce využíváno jako mateřská loď minolovek.\n\nV roce 1946 bylo rozhodnuto prodat \"Albatross\" mimo vojenský sektor. Dne 14. listopadu 1948 jej koupilo britsko-řecké rejdařství Yannoulatos Group, které plavidlo přejmenovalo na \"Hellenic Prince\" a nechalo jej přestavět na pasažérskou loď. Roku 1954 bylo plavidlo šesrotováno v Hongkongu.\n"}
{"id": "1489518", "url": "https://cs.wikipedia.org/wiki?curid=1489518", "title": "Rue des Haudriettes", "text": "Rue des Haudriettes\n\nRue des Haudriettes je ulice v Paříži v historické čtvrti Marais. Nachází se ve 3. obvodu.\n\nUlice vede od křižovatky s \"Rue des Archives\", kde na ni navazuje \"Rue des Quatre-Fils\", a končí na křižovatce s \"Rue du Temple\" na náměstí \"Place Renée-Vivien\", odkud pokračuje \"Rue Michel-le-Comte\".\n\nV roce 1290 nesla jméno \"Rue Jehan l'Huilier\" podle jednoho měšťana toho jména, který zde bydlel. Poté se ulice nazývala stejně jako \"Rue des Quatre-Fils\", tj. \"Rue de l'Échelle du Temple\" podle pranýře, který se nacházel u pařížského templu. V roce 1636 se ulice jmenovala \"Rue de la Fontaine Neuve\" podle dnes již zaniklé fontány a 1650 \"Rue des Vieilles Haudriettes\" podle náboženské kongregace, kterou založil v roce 1306 Étienne Haudry, královský úředník Filipa IV. Sličného. Jednalo se o společenství vdov, které ve čtvrti založilo Hospic des Haudriettes. V roce 1662 kongregace Haudriettes opustila svou kapli umístěnou v této ulici. Dne 24. ledna 1881 byla ulice přejmenována na \"Rue des Haudriettes\".\n\n\n"}
{"id": "1489519", "url": "https://cs.wikipedia.org/wiki?curid=1489519", "title": "HMAS Australia (1911)", "text": "HMAS Australia (1911)\n\nHMAS Australia byl bitevní křižník britského královského námořnictva. Byl třetí a poslední postavenou jednotkou třída \"Indefatigable\". Ve službě byl v letech 1913–1921. Stal se první vlajkovou lodí Australského královského námořnictva. Po washingtonské konferenci byl odstrojen a roku 1924 potopen.\n\nKřižník postavila britská loděnice John Brown & Co. v Clydebanku. Kýl byl založen 23. června 1910, trup byl na vodu spuštěn 25. října 1911 a hotové plavidlo bylo do služby přijato 25. června 1913.\n\nHlavní výzbroj představovalo osm 305mm kanónů ve dvoudělových věžích, které doplňovalo šestnáct 102mm kanónů, čtyři 47mm kanóny a tři 450mm torpédomety. Pohonný systém tvořilo 32 kotlů a čtyři parní turbíny Parsons, o výkonu 44 000 hp, pohánějící čtyři lodní šrouby. Nejvyšší rychlost dosahovala 25 uzlů. Dosah byl 6330 námořních mil při rychlosti 10 uzlů.\n\nBitevní křižník \"Australia\" po svém dokončení odplul, v doprovodu lehkého křižníku HMAS \"Sydney\", přes Jižní Afriku do Austrálie. Do Sydney křižníky připluly v doprovodu dalších australských válečných plavidel 4. října 1913. Bitevní křižník si získal velkou popularitu u australské veřejnosti a představoval symbol námořní moci zemí Commonwealthu. Během následujícího roku podnikl turné po australských přístavech (např. Port Lincoln, Hobart, Townsville a Melbourne).\n\nPo vypuknutí první světové války se křižník \"Australia\" zapojil do pronásledování německé Východoasijské eskadry a obsazování německých kolonií v Pacifiku. Přitom zajmul německou loď \"Sumatra\". Na konci roku 1914 byl odeslán do Velké Británie, přičemž po cestě se mu podařilo zajmout německé zásobovací plavidlo \"Eleonora Woermann\". Do Devonportu připlul 28. ledna 1915 a následně se stal vlajkovou lodí 2. eskadry bitevních křižníků (William Pakenham), kterou tvořily všechny tři jednotky třídy \"Indefatigable\". Eskadra mimo jiné hlídkovala v Severním moři. Dne 22. dubna 1916 se křižník \"Australia\" v mlze srazil se svou sesterskou lodí HMS \"New Zealand\". Kvůli opravám se následně nemohl účastnit bitvy u Jutska. Dne 12. listopadu 1917 se křižník pro změnu srazil s bitevním křižníkem HMS \"Repulse\". Opravy tentokrát trvaly tři týdny.\n\nJeden důstojník a deset námořníků z křižníku \"Australia\" se v dubnu 1918 dobrovolně účastnilo nájezdu na Zeebrugge. V roce 1918 byl křižník rovněž využíván pro experimenty s letadly. Na dělové věži Q byla postavena plošina, ze které 8. března a znovu 14. května odstartoval průzkumný Sopwith 1½ Strutter. Na konci války se křižník účastnil kapitulace a internace německého Širokomořského loďstva.\n\nDo Sydney se křižník \"Australia\" vrátil 15. června 1919 a stal se znovu australskou vlajkovou lodí. Jeho provoz byl však velmi nákladný. Krátce byl využíván s redukovanou posádkou jako cvičná loď a plovoucí baterie, aby byl roku 1921 převeden do rezervy. Na základě washingtonské dohody z roku 1922 o omezení námořního zbrojení bylo rozhodnuto plavidlo vyřadit. Odstrojený křižník byl 12. dubna 1924 potopen poblíž Sydney.\n\nBitevní křižník \"Australia\" hrál hlavní roli v němém filmu \"Sea Dogs of Australia\" z roku 1914.\n\n"}
{"id": "1489521", "url": "https://cs.wikipedia.org/wiki?curid=1489521", "title": "Josef Richter (pilot RAF)", "text": "Josef Richter (pilot RAF)\n\nJosef Richter (16. května 1911 Žižice – 6. prosince 1989) byl pilot RAF ve druhé světové válce.\n\nJosef Richter se narodil v rodině zedníka Josefa Richtera v Žižicích 39, jeho matka se jmenovala Veronika, rozená Šafr. V Richterově letecké kartě je jako otcovo povolání uvedeno rolník. \n\nVystudoval 5 tříd obecní školy, dále 8 tříd reálného gymnázia s maturitou. Uměl francouzsky a částečné také německy a anglicky. \n\nOdveden byl v roce 1932. Od 1. srpna 1939 do 24. června 1940 pracoval ve Francii, od 2.srpna 1940 pak v Anglii. Od 5. září 1942 sloužil jako navigátor 311. československé bombardovací perutě, potom jako operátor. Při náletu na Brémy v říjnu 1940 díky seskoku padákem přežil, stejně jako většina posádky, opuštění stroje Wellington N2773 KX-K, které bylo nutné z důvodu námrazy. \n\nJosef Rcihter byl ženatý; u jeho manželky je ve výše zmíněné letecké kartě uvedeno jméno J.A.V Simon s adresou prostředníka, banky \"National Provincial Bank\" na Piccadilly v Londýně, kde Simonová zřejmě pracovala.\n\n\n\n"}
{"id": "1489522", "url": "https://cs.wikipedia.org/wiki?curid=1489522", "title": "Dům čp. 409 (Štramberk)", "text": "Dům čp. 409 (Štramberk)\n\nDům čp. 409 stojí na ulici Zauličí ve Štramberku v okrese Nový Jičín. Roubený dům byl postaven v roce 1835. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo, a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nPůvodní roubený dům čp. 409 byl postaven v roce 1835. V průběhu let byl několikrát opravován. V roce 1932 byla k roubené zadní části přistavěna zděná přístavba. V roce 2008 byla provedena celková rekonstrukce domu, při níž byla postavena nová roubená část, objekt byl mírně zvýšen a zastřešen novou střechou s vikýři. Objekt je součásti původní předměstské zástavby ve Štramberku.\n\nDům je přízemní roubená a částečně zděná stavba na obdélném půdorysu, je orientovaná zděnou jednoosou štítovou (východní) stranou do ulice. Stavba je postavena na kamenné omítané podezdívce, která vyrovnává vysokou svahovou nerovnost. V podezdívce a částečném zahloubení do svahu je valeně klenutý sklepní prostor přístupný z jižní strany. Východní část domu je zděná, na jižní straně dvouosá s hlavním vchodem, ke kterému vedou z ulice betonové schody. Vchod je zaklenut valeně stlačeným záklenkem. Boční pavlač je podél jižní zděné okapové strany. Štítové průčelí roubené části je dvouosé. Štíty jsou trojúhelníkové, nad roubenm průčelím svisle bedněný s podlomenicí v patě štítu, nad zděnou části je zděný štít s jedním kaslíkovým oknem. Střecha je sedlová s krytá pálenou střešní taškou, na jižní straně jsou tři vikýře s pultovou střechou. V interiéru (chodba, kuchyň a světnice) jsou dochovány trámové stropy, na středovém trámu je datace stavby rok 1835. V komoře zaklenuté pruskou plackou je chlebová pec.\n\n\n"}
{"id": "1489523", "url": "https://cs.wikipedia.org/wiki?curid=1489523", "title": "Lichen sclerosus", "text": "Lichen sclerosus\n\nLichen sclerosus (LS, synonyma: \"leukoplakia\", \"lichen albus\", \"kraurosis vulvae\", \"lichen sclerosus et atrophicus\", \"white spot disease\", \"atrofická dystrofie\", u mužů \"balantis xerotica obliterans\") je chronické zánětlivé onemocnění kůže, které se obvykle vyskytuje v anogenitální oblasti (u žen nemoc postihuje oblast vulvy, případně anus, u mužů pohlavní úd, popř. i anus). Méně častá je pak extragenitální forma, tedy mimo oblast vnějších pohlavních orgánů (odhadem 6–20 % pacientů). Původ onemocnění je nejasný, některé výzkumy naznačují autoimunitní pozadí (pozn. nejedná se o pohlavně přenosnou nemoc). LS postihuje obě pohlaví, častěji však ženy. Onemocnění se může objevit u osob jakéhokoli věku, častěji jsou postiženi dospělí než děti. Anogenitální forma LS se obvykle projevuje svěděním, bolestí, postižení často trpí dysfunkcí v sexuální oblasti, muži urologickými potížemi. S onemocněním se pojí vyšší riziko rakoviny v genitální oblasti. Pro LS je příznačné střídání období s menší a větší intenzitou symptomů, u některých jedinců však nemoc může probíhat zcela asymptomaticky. Zlatým standardem léčby LS je lokální aplikace silně účinných nebo velmi silně účinných kortikosteroidů ve formě krému nebo masti, u mužů a chlapců může být v méně a středně závažných případech onemocnění dosaženo vyléčení provedením obřízky. Někteří odborníci upozorňují na poddiagnostikovanost LS a četnost případů, kdy pacientům není poskytnuta adekvátní léčba. Pokud onemocnění není léčeno, zvyšuje se tím riziko rakoviny a míra jizvení, resp. nezvratných anatomických změn v oblasti vnějších rodidel (u žen) nebo penisu u mužů.\n\nMezi nejčastější symptomy LS patří svědění (zejména u žen v anogenitální oblasti), pálení, bolestivost v zasažených oblastech, dyspareunie (nepříjemné pocity nebo bolest během pohlavního styku) nebo dokonce nemožnost pohlavního styku, problémy při močení, zácpa (často u dětí). Typickými znaky LS v anogenitální oblasti jsou bíle nebo slonovinově zbarvené skvrnky, svraštělá a atrofická kůže (připomínající celofánový papír) a světle zbarvené hyperkeratózy (ztluštění horní vrstvy kůže), které mohou splývat do větších ploch. Tyto znaky se však mohou objevit až v pozdějším průběhu nemoci, přičemž zpočátku může být znatelné pouze lehké zarudnutí kůže (obzvláště u dětí). Dalšími znaky LS mohou být trhliny v kůži, pallor (pobledlost kůže), teleangiektazie (lokalizované rozšíření kapilár v podobě červených nitek), purpura (lokalizované tečkovité krvácení do kůže), ulcerace (zvředovatělá ložiska). V pokročilejším stádiu může onemocnění způsobit jizvení, resp. nenávratné změny na vnějším genitálu, které mohou vést k problémům v sexuální oblasti nebo při vylučování. U žen a dívek může dojít ke kompletnímu zanoření klitorisu pod kůži, zúžení poševního vchodu či srůstu velkých labií. U pacientek s LS rovněž může dojít k morfologickým změnám nebo úplné ztrátě malých labií, v závažných případech i k zúžení análního kanálu a celkové ztrátě architektury zevních rodidel. U mužů se může LS projevit kornatěním a zúžením předkožky, výskytem trhlinek (fisur) a v důsledku toho také poruchami erekce. V pokročilých a závažných případech nemoci může dojít k zúžení močové trubice, zjizvení, zúžení análního kanálu.\n\nS LS v anogenitální oblasti se váže vyšší riziko určitých druhů rakoviny, zejména pak dlaždicového karcinomu. Zvýšené riziko rakoviny se dotýká mužů i žen. Podle odhadů dojde k rozvoji dlaždicového karcinomu u zhruba 4-5% nemocných. Kohortová studie autorů Lee, Bradforda a Fischera (publikováno 2015) provedená na vzorku 507 žen s LS prokázala, že důsledná dlouhodobá léčba lokálními kortikosteroidy ve formě krému nebo masti (která pokračuje formou preventivní terapie i po odeznění akutních obtíží a objektivním zlepšení vzhledu kůže) výrazně snižuje riziko dlaždicového karcinomu. Studie probíhala mezi lety 2008-2014, průměrný věk pacientek byl 55,4 let (rozmezí 18-86 let) a průměrná délka trvání symptomů byla 5 let (rozmezí 0,1-40 let). Pacientky byly léčeny kortikoidovými mastmi, které aplikovaly jednou až dvakrát denně. Po dosažení remise (vymizení symptomů, normální vzhled a textura kůže) byla u každé pacientky individuálně upravena frekvence užívání mastí, případně předepsán slabší kortikoid. 150 (29,6%) pacientek uvedlo, že nedodržovalo předepsané schéma léčby a používaly kortikoisteroidy jen občasně. Mezi těmito pacientkami došlo v 7 případech (4,7% z celkového vzorku) ke vzniku dlaždicového karcinomu nebo intraepiteální neoplazie. U zbývajících 357 pacientek (70,4%), které se držely předepsaného schématu udržovací léčby ani v jednom případě k rozvoji dlaždicového karcinomu nebo intraepiteální neoplazie nedošlo.\n\nLS má velký dopad na kvalitu života postižených mužů a žen. V důsledku probíhajícího zánětu nebo anatomických změn na vnějším genitálu mohou postižení trpět bolestivostí nebo jinými nepříjemnými pocity během pohlavního styku, nebo je pro ně pohlavní styk zcela znemožněn. Zanoření klitorisu u žen vede k problémům s dosažením vyvrcholení. Nemoc je u některých lidí doprovázena soustavným svěděním nebo bolestí, což má dalekosáhlé důsledky na jejich osobní, případně i pracovní život. \n\nPříčiny LS jsou neznámé. Přibližně 10% pacientů s LS má v rodině osobu postiženou stejným onemocněním (spolek \"Lichen Sclerosus\" působící v německojazyčných zemích uvádí dokonce 50%), předpokládá se tedy role genetických predispozic na vypuknutí onemocnění. Některé studie poukazují na autoimunitní pozadí LS.\n\nČastější výskyt LS u žen v perimenopauze a menopauze naznačuje pravděpodobný vliv hormonů na propuknutí onemocnění. Případové studie zaměřené na ženy s LS poukázaly na snížené hodnoty testosteronu a androstenedionu v séru. V lézích pokročilého LS byla rovněž prokázána absence androgenních receptorů. Předpokládá se, že pod vlivem onemocnění dochází ke změnám funkcí kůže v oblasti vulvy, které jsou závislé právě na androgenech. Studie Güntherta et. al. z roku 2008 upozorňuje na možnou roli hormonální antikoncepce (obzvláště antikoncepce s anti-androgením účinkem) na vypuknutí LS u mladých žen, které jsou k onemocnění náchylné. \n\nPředpokládá se, že trauma hraje důležitou roli spouštěče při rozvoji LS. Spouštěčem může být operace, škrábání nebo například tření způsobené těsným oblečením. Studie Warringtona z roku 1996 poukázala na větší incidenci LS u pohlavně zneužívaných dívek.\n\nProzatím neexistuje evidence, která by jednoznačně spojovala výskyt LS s infekčními chorobami.\n\n19-54% žen s LS zároveň trpí jedním nebo více autoimunitními onemocněními. Nejčastěji se jedná o nemoci štítné žlázy, alopecii, vitiligo, autoimunitní onemocnění střev, artritidu, primární bilitární cirhózu, perniciózní anémii, sklerodermii, systémový lupus nebo roztroušenou sklerózu. U žen je dalším častým přidruženým onemocněním lupénka, u mužů diabetes mellitus a u chlapců atopická dermatitida. \n\nPacienti s LS spadají do kompetence dermatologů, gynekologů, urologů a dalších specializací. LS je ve většině případů možné diagnostikovat klinicky, tedy na základě typických symptomů a znaků (svědění, zčervenání, bílé skvrny, trhliny na kůži…). Kolektiv autorů \"Evidence-based (S3) Guideline on (anogenital) Lichen sclerosus.\" z roku 2015 důrazně doporučuje aby pacienti s podezřením na LS byli nejdříve svěřeni do péče specializovaného odborníka, aby se předešlo případnému prodlení v diagnóze a nenávratným změnám, které může neléčené onemocnění způsobit. Někteří odborníci doporučují potvrzení diagnózy prostřednictvím biopsie. Kolektiv autorů \"Evidence-based (S3) Guideline on (anogenital) Lichen sclerosus\" doporučuje biopsii provést pouze ve vybraných případech, zejména kdy nelze diagnózu jednoznačně stanovit klinicky nebo při podezření na karcinom.  \n\nSpolek \"Lichen Sclerosus\", který působí v německojazyčných zemích upozorňuje na častou prodlevu v diagnóze, na kterou nemocní čekají i několik let po výskytu prvních symptomů. V důsledku LS dochází k narušení přirozené obranyschopnosti, čímž je usnadněn rozvoj kvasinkových infekcí nebo genitálních bradavic. Tyto přidružené infekce mohou často maskovat přítomnost hlavního původce obtíží, kterým je právě LS. Spolek doporučuje všem pacientům, aby ošetřujícímu lékaři dopodrobna popsali své symptomy a cíleně se dotazovali na případnou možnost diagnózy LS. \n\nDiagnóza LS u dětí není zejména v počátečním stádiu snadná, odebrání biopsie se obvykle s ohledem na dítě nedoporučuje. Podle informací spolku \"Lichen Sclerosus\" může na LS u dětí upozorňovat: opakované svědění, zarudnutí nebo bílé zbarvení kůže, chronická zácpa (s trhlinkami v oblasti konečníku), bolesti při močení (navzdory žádnému nálezu v moči), krvavý výtok u předpubertální dívky či fimóza u chlapců.\n\n“\"Evidence-based (S3) Guideline on (anogenital) Lichen sclerosus\"” (dále “\"S3 Guideline\"”) doporučuje jako lék první volby lokální aplikaci silně účinných (např. mometason fuorat 0,1%, na českém trhu výrobní název Elocom) nebo velmi silně účinných kortikosteroidů (clobetasol propionat 0,05%, na českém trhu výrobní název Dermovate). Dávkovací schéma není pevně stanoveno, obvykle však malé množství masti nebo krému (na špičku prstu) jednou či dvakrát denně po dobu 3 měsíců. Maximální množství by nemělo překročit 10g masti nebo krému měsíčně, aby se předešlo nežádoucímu ztenčení kůže. Po vymizení symptomů doporučuje “\"S3 Guideline\"” pokračovat udržovací terapií pomocí kortikosteroidových mastí nebo kalcineurinových inhibitorů (tacrolimus, pimecrolimus), která u mnohých dokáže zabránit recidivě záchvatů nemoci. Dlouhodobé užívání kortikosteroidů je při dodržení doporučeného dávkování dle “\"S3 Guideline\"” efektivní a bezpečné. Schéma udržovací terapie je individuální, někomu postačí užití mastí jednou či dvakrát měsíčně, jinému dvakrát až třikrát týdně. \n\nÚčinnost kortikosteroidových mastí při léčbě LS dokládá celá řada studií. Kohortová studie S.M. Coopera et. al. (publikováno 2004) provedená ve Velké Británii zaznamenala alespoň částečný účinek kortikosteroidové léčby u 255 případů z celkového počtu 295 dívek a žen, kterým byla tato léčba nasazena. V 96% případů došlo ke zlepšení symptomů, v 66% k úplnému vymizení symptomů. Ve 23% případech došlo k úplnému zlepšení objektivních znaků (kromě nenávratného jizvení) a tedy k návratu k normálnímu vzhledu kůže.\n\nKohortová studie autorů Lee, Bradforda a Fischera (publikováno 2015) provedená na vzorku 507 žen s LS prokázala, že důsledná dlouhodobá kortikoidová léčba (která pokračuje formou preventivní terapie i po odeznění akutních obtíží a objektivním zlepšení vzhledu kůže) napomáhá proti opakovanému návratu symptomů, výrazně snižuje riziko dlaždicového karcinomu a pomáhá chránit proti jizvení a mrzačícím důsledkům nemoci. Studie probíhala mezi lety 2008-2014, průměrný věk pacientek byl 55,4 let (rozmezí 18-86 let) a průměrná délka trvání symptomů byla 5 let (rozmezí 0,1-40 let). Pacientky byly léčeny kortikosteroidními mastmi, které aplikovaly jednou až dvakrát denně. Po dosažení remise (vymizení symptomů, normální vzhled a textura kůže) byla u každé pacientky individuálně upravena frekvence užívání mastí, případně předepsán slabší kortikoid. 150 (29,6%) pacientek uvedlo, že nedodržovalo předepsané schéma léčby, zbývajících 357 pacientek (70,4%) předepsané schéma léčby dodržovalo. Mezi těmi, které dodržovaly léčebné schéma došlo v 333 případech (93,3%) k úplnému potlačení symptomů a pouze u 12 z nich (3,4%) došlo k jizvení nebo srůstům v oblasti vulvy, dlaždicový karcinom se neobjevil ani u jedné z těchto žen. Mezi těmi, které schéma udržovací léčby zcela nedodržovaly zůstalo bez symptomů pouze 87 (58%), u 60 (40%) docházelo k dalšímu zajizvení nebo srůstům v oblasti zevních rodidel a v 7 případech (4,7%) k rozvoji dlaždicového karcinomu nebo intraepiteální neoplazie. Z celkového počtu 507 žen došlo pouze v 7 případech k atrofii způsobené kortikosteroidy, kterou šlo napravit snížením síly předepsaného kortikosteroidu.\n\nAlternativu k lokálním kortikosteroidům představují jako lék druhé volby kalcineurinové inhibitory (pozn. Tacrolimus 1%, na českém trhu výrobní název Protopic nebo Pimecrolimus 1%, na českém trhu výrobní název Elidel). “\"Evidence-based (S3) Guideline on (anogenital) Lichen sclerosus\"” doporučuje tacrolimus 1% ve formě masti jako efektivní a pravděpodobně bezpečnou alternativu pro léčbu LS u vybraných dospělých pacientů. Silně účinné kortikoidové masti jsou však obecně více efektivní. Z hlediska kontroly symptomů je dle “\"S3 Guideline\"” Pimecrolimus 1% srovnatelně účinný s mastmi obsahujícími velmi silně účinný kortikosteroid clobetasol propionat 0,05% (pozn. v ČR pod obchodním názvem Dermovate), účinnost je však srovnatelně nižší z hlediska kontroly zánětu.\n\nGünthert et. al. zmiňuje účinek 8% progesteronové masti u skupiny žen, kterým nezabrala kortikoidová léčba. To však neplatí pro 2% progesteronové masti, které v porovnáním s velmi silně účinnými kortikosteroidovými masti obsahující clobetazol propionát 0,05% (v ČR pod obchodním názvem Dermovate) nevykazují významný účinek. V minulosti byly k léčbě LS využívány masti s obsahem testosteronu, aplikace těchto mastí však přinášela nepřijatelné vedlejší účinky. \"Evidence-based (S3) Guideline on (anogenital) Lichen sclerosus\" léčbu LS u žen testosteronovými mastmi výslovně nedoporučuje. Taktéž není (z důvodu nedostatečné evidence dokazující účinnost) doporučena léčba založená pouze na lokální aplikaci estrogenových mastí (kombinace estrogenních mastí s jinými léčivy se však nemusí vylučovat).\n\nNedávné studie poukazují na možnosti uplatnění fotoléčby a moderních laserů při léčbě LS. Studie Terras et. al. (publikováno 2014) potvrdila účinek UVA1 terapie při léčbě LS. Účinek fotoléčby však není porovnatelně vyšší než dosavadní “zlatý standard”, který představují velmi silně účinné kortikosteroidové masti (clobetasol propionat 0,05%, na českém trhu výrobní název Dermovate). Z toho důvodu autoři studie doporučují UVA1 fototerapii jako případnou sekundární možnost léčby. Několik menších studií dokládá účinnost frakčních CO2 laserů vedoucí k úlevě od symptomů a zlepšení objektivních znaků LS. Baggish (publikováno 2016) ve své studii uvádí výsledky ošetření 27 žen s různými stupni pokročilosti LS frakčním CO2 laserem, který se používá pro léčbu vaginální atrofie. 21 žen absolvovalo 3 sezení a zbývajících 6 žen 4 sezení v rozmezí 4-6 týdnů. Ve 24 případech došlo k úplnému vymizení symptomů. Ve 26 z 27 případů k vizuálnímu zlepšení stavu kůže. Curi et. al. (publikováno 2017) uvádí úspěch laserové terapie za využití 2,940nm Erbium-YAG laseru u 5 žen s pokročilým LS, kterým nepomohla předchozí léčba kortikosteroidy. \n\n\"Evidence-based (S3) Guideline on (anogenital) Lichen sclerosus\" (dále “\"S3 Guideline\"”) doporučuje jako lék první volby lokální aplikaci silně účinných nebo velmi silně účinných kortikosteroidů. Navzdory dobrým výsledkům však léčba kortikosteroidními mastmi není účinná u každé pacientky. V případě, že pacientka nereaguje na standardní léčbu navrhuje \"S3 Guideline\" několik alternativních možností léčby, které mohou být s ohledem na věk a další okolnosti zváženy. Mezi nejvíce efektivní z nich patří: retinoidy (zevně nebo vnitřně), methotrexát či kortikosteroidy píchané injekčně do jednotlivých lézí. Nové studie rovněž naznačují možnost využití laserové terapie pro léčbu závažných případů LS.\n\nV blízké budoucnosti se očekávají výsledky větších studií zaměřených na zhodnocení efektu a bezpečnosti využití frakčních laserů při léčbě LS. Očekávají se i další výzkumy zaměřené na léčbu krevními destičkami obohacenou plasmou, případně kombinace krevními destičkami obohacené plasmy a léčby kmenovými buňkami.\n\nV případě srůstů a zúžení poševního vchodu (vaginální stenóza) může být lékařem doporučeno chirurgické řešení.\n"}
{"id": "1489525", "url": "https://cs.wikipedia.org/wiki?curid=1489525", "title": "PIŽMO", "text": "PIŽMO\n\nPIŽMO (zkratka z PIlíř Železničních MOstů) je systém ocelové ženijní příhradové rozebíratelné konstrukce, pomocí které lze tvořit různé svislé podpěrné konstrukce. Konstrukce byla původně navržená jako pilíř železničních mostů (zejména v kombinaci s vodorovnou nosnou konstrukcí systému ŽM 16), uplatnění však našla i na jiných místech, již původní předpis z roku 1964 uvádí možnost stavby podpěr silničních mostů, lešení, skruží, jeřábů a dalších pomocných konstrukcí.\n\nKonstrukci lze přizpůsobit různým návrhovým parametrům, jako jsou výška konstrukce, zatížení či únosnost základové půdy. Jednotlivé součásti lze vzájemně zaměňovat a prakticky libovolně kombinovat, most může být založen na roštech, případně na zvláštních nánožkách, ty mohou být uloženy na terénu či přímo na dně vodoteče.\n\nPilíř PIŽMO se skládá z těchto dílů:\n\nJednotlivé části jsou vzájemně propojeny šrouby M20 s maticemi (o délkách 61 a 88 mm), kromě nich jsou dále užívány stykové plechy a stykové příložky (na propojení roštových nosníků).\n\nKonstrukce PIŽMO byla často využívána pro rychlou výstavbu mostních provizorií, mezi dlouho sloužící patřily např. pilíře Trojského tramvajového mostu v Praze.\n\nV současnosti je nejčastěji používán právě pro potřeby výstavby – podpěra bednicích skruží, podpěra vysouvaných částí, provizorní podepření mostů se sníženou zatížitelností apod. (mnoho dílů je ve vlastnictví stavebních firem) a dále také v případě náhlé krizové situace (povodeň, zesílení mostu při vedení nadměrné přepravy).\n\n\n"}
{"id": "1489529", "url": "https://cs.wikipedia.org/wiki?curid=1489529", "title": "Alica Štefančíková", "text": "Alica Štefančíková\n\nAlica Štefančíková (* 5. dubna 1957, Trebišov) je galerijní pracovnice, kurátorka a historička umění se zaměřením na abstraktní umění 20. století, od roku 1988 ředitelka Galerie Benedikta Rejta v Lounech.\nPo ukončení střední umělecké průmyslové školy se nedostala na školu výtvarného směru a pracovala rok v archeologickém ústavu, kde se rozhodla pro dějiny umění. Od roku 1978 studovala dějiny umění a středověkou architekturu na Filozofické fakultě Univerzity Jana Evangelisty Purkyně v Brně (prof. I. Krsek, Z. Kudělka) a ukončila obhajobou diplomové práce \"Stavebný vývoj kostola sv. Alžběty v Košiciach\" (1981), která jí byla roku 1982 uznána jako práce rigorózní (PhDr.) \n\nOd roku 1981 pracovala jako správkyně sbírky fotografií a historického nábytku Východoslovenského muzea v Košicích, poté od roku 1983 jako technička a kreslička košické pobočky Archeologického ústavu v Nitře. V letech 1984–1986 byla vedoucí Klubu přátel výtvarného umění Slovenského fondu výtvarných umění v Bratislavě. V letech 1986–1988 byla odbornou pracovnicí košické pobočky Štátného pamiatkového ústavu v Prešově. Po úmrtí rodičů se přestěhovala za svou sestrou do Čech.\n\nRoku 1988, po odchodu ředitele Jana Sekery do Prahy, zvítězila v konkursu na místo ředitelky Galerie Benedikta Rejta v Lounech. V té době galerie neměla vhodné vlastní výstavní prostory a bývalý městský pivovar, který získala od města, procházel od roku 1968 dosti chaotickou rekonstrukcí až do roku 1989. Alica Štefančíková po nástupu do funkce ředitelky oslovila liberecký SIAL a požádala prof. Emila Přikryla, aby se ujal přestavby. Nová podoba galerie vznikala od roku 1992 a byla dokončena roku 1998. Výsledkem je stavba, která je považována za nejvýznamnější českou architekturu 90. let. a byla nominována na Evropskou cenu za architekturu Miese van der Rohe. Podle Josefa Hlaváčka je sama architektura natolik působivá, že svým účinkem potlačuje vystavená díla.\n\nGalerii od roku 2009 poškozovaly neodborné stavební zásahy na sousedních parcelách a roku 2014 musela být uzavřena pro havárii veřejné kanalizace a ústředního topení. Opravy a rekonstrukce trvaly do roku 2017. Alica Štefančíková byla spolu se všemi řediteli galerií Ústeckého kraje roku 2017 odvolána z funkce, ale uspěla znovu ve výběrovém řízení a je jmenována ředitelkou GBR do 31. prosince 2019 s možností prodloužení až na dobu neurčitou.\n\nJako historička umění je autorkou hesel do \"Nové encyklopedie českého výtvarného umění\" (dodatky, 2006) a textů do souborných publikací \"Arte contemporanea ceca e slovacca 1950–1992\", vydané k výstavě v Palazzo del Broletto, Novara (1992), \"Česká a slovenská architektura 1971–2011\" (2013) a sborníku \"Poohří 2: památky a společnost. Sborník z konference konané v Žatci 8.–9. září 2011\" (2012).\n\n\n"}
{"id": "1489530", "url": "https://cs.wikipedia.org/wiki?curid=1489530", "title": "Dívka v klobouku", "text": "Dívka v klobouku\n\nDívka v klobouku, dílo známé také pod názvem \"Židovská nevěsta\" nebo \"Dívka v rámci obrazu\" je obraz Rembrandta, holandského malíře ze 17. století. Vytvořeno v roce 1641, je příkladem barokního ženského portrétu. Patřilo mj. polskému králi Stanisławu Augustu Poniatowskému, poté rodině Lanckoronských a Karolině Lanckorońské, jež dílo darovala královskému zámku ve Varšavě, v jehož sbírce je dodnes.\n\nJedná se o olejovou malbu na topolové desce. Na hnědém pozadí je zobrazena en face mladá dívka s velkýma tmavýma očima, lehce otevřenými, usměvavými rty a rozpuštěnými tmavohnědými vlasy. Je oblečená do bordových šatů s ozdobným zlaceným pásem. Na hlavě má klobouk v barvách podobných černé. Její ruce spočívají na iluzivně malovaném rámu.\n\nRentgenový snímek obrazu odhalil obrys další známé ženské postavy pod současným obrazem. Je to stopa po nedokončeném portrétu: viditelný je tvar hlavy, karnýru a paží.\n\nDívku v klobouku a další Rembrandtovo dílo, \"Učence při pultu\", koupil v roce 1777 Stanisław August Poniatowský prostřednictvím Jakuba Triebela od Elżbiety Henrietty Marie Gołowkinové, dcery Friedricha Paula von Kameke. Plátno umístil do varšavského paláce na vodě v parku Łazienki. Po panovníkově smrti byly obrazy předány knížeti Józefovi Poniatowskému a v roce 1813 je zdědila jeho sestra, Maria Tereza z Poniatowských Tyszkiewiczová. Dva roky nato je koupil Kazimierz Rzewuský, který je věnoval své dceři Ludwice, manželce Antonína Lanckoronského. Obrazy byly od té doby v majetku rodiny Lanckoronských, která pobývala v Rakousku. Obrazy byly zabaveny gestapem, poté nalezeny v roce 1947 a navráceny majitelům, kteří je zajistili ve švýcarské bance. Obě díla byla zpřístupněna veřejnosti v roce 1994 během výstavy Lanckoronski na Královském zámku ve Varšavě. Tomu je nakonec Karolina Lanckorońská věnovala do vlastnictví. Je to jeden ze tří Rembrandtových obrazů v polských sbírkách (další dva jsou \"Učenec při pultu\" a \"Krajina s milosrdným Samaritánem\").\n"}
{"id": "1489531", "url": "https://cs.wikipedia.org/wiki?curid=1489531", "title": "Cerknické jezero", "text": "Cerknické jezero\n\nCerknické jezero ( \"Cerkniško jezero\") je vodní plocha poblíž města Cerknica na jihozápadě Slovinska. Nachází se v jižní části stejnojmenného polje v Dinárských horách v nadmořské výšce 550 metrů. Při maximálním stavu vody je největším jezerem ve Slovinsku.\n\nJediným přítokem je říčka Cerkniščica, hlavním zdrojem vody jsou však krasové vyvěračky, velikost jezera proto závisí na hladině spodní vody v daném ročním období. Průměrná rozloha se pohybuje okolo 25 km² – v době jarního tání může rozloha činit až 40 km² a maximální hloubka 10 m, kdežto v horkém a suchém létě jezero téměř úplně vysychá a mění se v pláň porostlou rákosím. \n\nO jezeře se zmiňuje Strabón pod názvem \"Lugeon\", sezónní kolísání jeho hladiny popsal již v 17. století Janez Vajkard Valvasor v dopise Královské společnosti. Jezero patří k významným turistickým atrakcím, kde je možno provozovat vodní sporty a rybolov (hojně se zde vyskytuje štika obecná), jako hnízdiště vodního ptactva je zapsáno na seznam Natura 2000. \n\nS místem je spojena legenda o zakázané lásce mezi potomky znepřátelených šlechtických rodů, kteří nakonec v jezeře nalezli smrt.\n\n\n"}
{"id": "1489532", "url": "https://cs.wikipedia.org/wiki?curid=1489532", "title": "Učenec při pultu", "text": "Učenec při pultu\n\nUčeneč při pultu, či Učenec na kazatelně nebo \"Otec židovského snoubence\" je obraz namalovaný Rembrandtem v roce 1641. Je příkladem barokní portrétní malby s prvky žánrové malby. Dílo pochází ze sbírky polského krále Stanisława II. Augusta, poté patřilo rodině Lanckoronských, jejíž představitelka Karolina Lanckorońská dílo věnovala královskému zámku ve Varšavě, v jehož sbírce je dodnes.\n\nObraz představuje bystu staršího muže en trois quart. Je zaneprázdněn psaním knihy, která leží na dřevěném stole. Postava má vysoké čelo, velké tmavé oči, silně šikmé oblouky obočí, husté šedé vlasy a mírné vrásky. V pravé ruce drží pero. Je oblečen do tlustého hnědého kabátu, na hlavě má klobouk typický pro Židy v Holandsku v 17. století. Kolem krku mu visí pozlacený řetěz. Obraz se vyznačuje hnědými tóny. Jeho významnou část (a v horní části většinu) vyplňuje pozadí, dole lehce osvětlené. Paprsky osvětlují tři místa: stránky knihy, obličej a částečně dlaň, náhrdelník a pero.\n\nJe to jeden ze tří Rembrandtových obrazů v polských sbírkách (další dva jsou \"Dívka v klobouku\" a \"Krajina s milosrdným samaritánem\").\n"}
{"id": "1489534", "url": "https://cs.wikipedia.org/wiki?curid=1489534", "title": "Apátistvánfalva", "text": "Apátistvánfalva\n\nApátistvánfalva (vyslovováno [apátištvánfalva], , , ) je vesnice v Maďarsku v župě Vas, spadající pod okres Szentgotthárd. Nachází se blízko slovinských hranic, asi 5 km jihozápadně od Szentgotthárdu. V roce 2015 zde žilo 377 obyvatel, z nichž jsou 93,7 % Maďaři, 64,8 % Slovinci, 4,7 % Němci a 0,3 % Srbové.\n\nSousedními vesnicemi jsou Csörötnek, Farkasfa, Felsőszölnök, Kondorfa, Magyarlak a Orfalu, sousedním městem Szentgotthárd. Velice blízko je hraniční přechod na Slovinsko u obcí Čepinci a Markovci.\n\n"}
{"id": "1489540", "url": "https://cs.wikipedia.org/wiki?curid=1489540", "title": "Plavební kanál Kaplického potoka", "text": "Plavební kanál Kaplického potoka\n\nPlavební kanál Kaplického potoka je vodní dílo zbudované na Kaplickém potoce v Jihočeském kraji, v okrese Prachatice. Úpravy byly dokončeny roku 1833 a motivem k jejich realizaci se stala potřeba dopravovat z okolních lesů vytěžené dřevo do sklárny v Lenoře a do Idiny pily, jež lenorské sklárně vyráběla obaly na jejich výrobky. Pro zajištění dostatku vody v kanále pro plavení dřeva zbudovali stavitelé na jižním úbočí vrchu Boubína umělou vodní nádrž nazvanou Boubínské jezírko.\n\nV roce 2014 se kanál spolu se Schwarzenberským plavebním kanálem a Vchynicko-tetovským plavebním kanálem stal v rámci Souboru plavebních kanálů na Šumavě národní kulturní památkou České republiky. Iniciátorem prohlášení kanálu na Kaplickém potoce za kulturní památku se stal Hynek Hladík, plavební ředitel Schwarzenberského kanálu.\n"}
{"id": "1489541", "url": "https://cs.wikipedia.org/wiki?curid=1489541", "title": "Soubor plavebních kanálů na Šumavě", "text": "Soubor plavebních kanálů na Šumavě\n\nSoubor plavebních kanálů na Šumavě je sestava tří vodních děl na Šumavě v jihozápadní části České republiky. Jeho součástí jsou Schwarzenberský plavební kanál, dále Vchynicko-tetovský plavební kanál a plavební kanál na Kaplickém potoce u Lenory. Vchynicko-tetovský kanál je z trojice jediný, jenž se nachází na území Plzeňského kraje, zbylé dva jsou součástí kraje Jihočeského. Celé uskupení bylo navrženo na zařazení mezi národní kulturní památky České republiky, neboť jsou stavby svým provedení důkazem úrovně a citlivosti lidských zásahů do původní šumavské krajiny. Úmysl zařadit plavební kanály mezi národní památky projednala na návrh ministra kultury Daniela Hermana na svém zasedání dne 28. května 2014 vláda České republiky a vyslovila s ním souhlas. Právní účinnosti nabylo rozhodnutí vlády 1. října 2014.\n"}
{"id": "1489558", "url": "https://cs.wikipedia.org/wiki?curid=1489558", "title": "Badrínáth", "text": "Badrínáth\n\nBadrínáth () je město v Uttarákhandu, jednom ze svazových států Indie. K roku 2011 mělo přibližně 2,4 tisíce obyvatel.\n\nPřes město teče řeka Alakanandá, levý přítok Gangy.\n\nMěsto je nábožensky významné, neboť hinduistický badrínáthský chrám zasvěcený bohu Višnuovi je jedním ze čtveřice poutních míst zvané Čár dhám (kromě Badrínáthu se jedná o města Purí, Ráméšvaram a Dváraká) a zároveň jedním ze čtveřice poutních míst zvané Čóta čár dhám (kam dále patří Gangótrí, Kédárnáthu a Jamunótrí).\n"}
{"id": "1489565", "url": "https://cs.wikipedia.org/wiki?curid=1489565", "title": "Emmanuel Sanon", "text": "Emmanuel Sanon\n\nEmmanuel Sanon (25. června 1951, Port-au-Prince – 21. února 2008, Orlando) byl haitský fotbalový útočník. \n\nByl členem haitské reprezentace na Mistrovství světa ve fotbale 1974, nastoupil ve všech 3 utkáních a dal oba góly haitské reprezentace. Gól Zoffovi ukončil 1143 minut trvající neprůstřelnost brankáře italské reprezentace. Za reprezentaci Haiti nastoupil v letech 1970–1981 v 100 utkáních a dal 47 gólů. Na klubové úrovni hrál na Haiti za Don Bosco FC, v Belgii za Beerschot VAV a v USA za Miami Americans a San Diego Sockers. V Poháru vítězů pohárů nastopupil v 1 utkání.\n\n"}
{"id": "1489566", "url": "https://cs.wikipedia.org/wiki?curid=1489566", "title": "Chua Tchuo", "text": "Chua Tchuo\n\nChua Tchuo (190, Po-čou-268) byl čínský starověký lékař. Je považován za vynálezce anestézie, kterou prováděl za pomoci nápoje \"maj-fen-san\", obsahujícího hašiš a akonitin, který získával z oměje a chvojníku čínského (\"Ephedra sinica\"). Za pomoci takto získaného anestetika prováděl již ve 3. století trepanace lebky, laparotomii (otevření břicha), splenektomii (odstranění sleziny) či anastomózu (napojení) střev. Krom chirurgie se zabýval také vodoléčbou a fyzioterapií - známá je jeho soustava cvičení \"pět zvířat\" (tygr, jelen, medvěd, opice, pták). Biografické údaje jsou u Chua Tchua nejisté, pravděpodobně byl v závěru života lékařem krále Cchao Cchaa, který ho prý nechal uvěznit a popravit poté, co mu Chua Tchuo jako řešení bolestí hlavy místo tradiční akupunktury nabídl trepanaci lebky a král se obával, že ho chce takto zabít. Jeho metody narážely i na odpor tradičních konfuciánů, kteří je chápali jako neúctu k tělu a řada jeho spisů tak byla po jeho smrti zničena.\n"}
{"id": "1489567", "url": "https://cs.wikipedia.org/wiki?curid=1489567", "title": "Národní divize 1945/46", "text": "Národní divize 1945/46\n\nSoutěžní ročník Národní divize 1949/50 byl 44. ročník nejvyšší italské fotbalové ligy. Soutěž začala 14. října 1945 a skončila 28. července 1949. Účastnilo se jí celkem 25 týmů z toho 19 z první ligy a 6 z druhé ligy. \nPo skončení války byla Itálie zničená a rozdělená na dvě části. Italská fotbalová federace se rozhodla vytvořit dva samostatné subjekty. Ta první se jmenovala Alta Italia, která byla v kontinuitě s předválečnou Serii A. \n\nDruhý subjekt se pojmenoval Serie mista A-B Centro-Sud. Tady hráli kluby s jižní Itálie. S každého subjektu postoupily první 4 týmy z tabulky do finálové skupiny. \n\nTitul v soutěži obhajoval klub AC Turín, který ve válečném ročníku 1942/43 získal své 2. prvenství v soutěži.\n\n\nNejlepším střelcem skupiny Alta Italia se stal italký útočník Guglielmo Gabetto. Hráč AC Turín vstřelil 15 branek.\n\n\nNejlepším střelcem skupiny Serie mista A-B Centro-Sud se stal italký útočník Dante Di Benedetti. Hráč AS Bari vstřelil 13 branek.\n\n\nNejlepším střelcem finálové skupiny se stal italký útočník Eusebio Castigliano. Hráč AC Turín vstřelil 13 branek.\n"}
{"id": "1489569", "url": "https://cs.wikipedia.org/wiki?curid=1489569", "title": "František Hejčík", "text": "František Hejčík\n\nFrantišek Hejčík (* 1. května 1951, Banská Bystrica) je bývalý slovenský hokejista, útočník. Po skončení aktivní kariéry působil jako trenér. Jeho zetěm byl český zpěvák Petr Muk.\n\nV československé lize hrál za Slovan Bratislava CHZJD. V roce 1979 získal mistrovský titul. \n\n"}
{"id": "1489572", "url": "https://cs.wikipedia.org/wiki?curid=1489572", "title": "Brasil Open 2019", "text": "Brasil Open 2019\n\nBrasil Open 2019 byl tenisový turnaj pořádaný jako součást mužského okruhu ATP Tour, který se odehrával v hale Ginásio do Ibirapuera na antukových dvorcích. Probíhal mezi 26. únorem až 4. březnem 2019 v brazilském městě São Paulo jako devatenáctý ročník turnaje.\n\nTurnaj s rozpočtem 618 810 dolarů patřil do kategorie ATP World Tour 250. Nejvýše nasazeným v singlové soutěži se stal čtyřicátý tenista světa João Sousa z Portugalska. Posledním přímým účastníkem v hlavní singlové soutěži se stal 123. hráč žebříčku Bolívijec Hugo Dellien. \n\nPremiérovou singlovou trofej na okruhu ATP Tour vybojoval 28letý Argentinec Guido Pella. Druhý společný titul ze čtyřhry ATP si odvezla argentinská dvojice Federico Delbonis a Máximo González. \n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující páry obdržely divokou kartu do hlavní soutěže:\n\nNásledující pár nastoupil z pozice náhradníka:\n\n\n"}
{"id": "1489576", "url": "https://cs.wikipedia.org/wiki?curid=1489576", "title": "Prinzregententheater", "text": "Prinzregententheater\n\nPrinzregententheater je samostatná divadelní budova na Prinzregentenplatz ve čtvrti Bogenhausen na východě Mnichova. Byla pojmenována po princ-regentovi Luitpoldu Bavorském, postavena v letech 1900 až 1901 podle návrhu architekta Maxe Littmanna. Při svém projektování se inspiroval především festivalovým divadlem Richarda Wagnera v Bayreuthu a převzal z něj například divadelní prostor hlediště. Divadlo, které bylo po opravách znovu otevřeno v úspornějším řešení po rekonstrukci až v roce 1988, má od poslední rekonstrukce z roku 1996 opět své velké jeviště.\n\nMyšlenka postavit v Mnichově festivalové divadlo pro opery Richarda Wagnera se poprvé objevila v roce 1863 za krále Ludvíka II Bavorského. Na přání Richarda Wagnera bylo vytvoření návrhu a vyprojektování předáno architektu Gottfriedu Semperovi. Monumentální stavba byla plánována na březích Isaru, ale pro nedostatek finančních prostředků se nikdy neuskutečnila.\n\nV roce 1892 tuto myšlenku opět oživil Karl von Perfall, nejvýznamnější umělecký ředitel opery 19. století v Mnichově. Navrhoval divadlo nezávislé na panovnickém dvoru, které mělo být při nízkých cenách a na vysoké úrovni zpřístupněno široké veřejnosti. Pro nedostatek místa a také z finančních důvodů však projekt nebyl zástupci mnichovského magistrátu podporován.\n\nJeho nástupce Ernst von Possart uspořádal již v roce svého jmenování intendantem (1893) cyklus oper Richarda Wagnera, který měl dobrou odezvu od návštěvníků i v tisku. V době těchto představení se v novinách \"Münchner Neueste Nachrichten\" objevila bezejmenná, stručná zpráva o zapomenutém projektu Richarda Wagnera a Ludvíka II. Bavorského o vlastním mnichovském festivalovém divadle. Také zde byl publikován další, mnohem podrobnější článek, ve kterém se psalo o novém divadle s nejmodernějším scénickým vybavením, hledištěm a skrytým orchestrem. Obojí bylo potřebné pro uvádění wagnerovských děl a letní cyklus by se mohl každým rokem opakovat. Myšlenka mít v Mnichově vlastní festivalové divadlo Richarda Wagnera měla u mnichovské veřejnosti velmi příznivý ohlas. Dále se připomínalo, že původní Semperův model z roku 1863 je stále k dispozici. Realizace festivalového divadla však kvůli finančním prostředkům opět selhala.\n\nV roce 1895 proběhlo setkání Ernsta von Possarta se „zástupci dvorní správy a magistrátu“, ve kterém ředitel opět osvětlil pozitivní aspekty festivalového divadla. Kromě finančních výhod bylo pro Mnichov rozhodující postavit vlastní festivalové divadlo Richarda Wagnera dříve než Berlín.\n\nV létě 1899 se Ernstu von Possartovi nabídla možnost realizovat svůj záměr prostřednictvím soukromých fondů. Dne 16. prosince 1899 byla založena společnost \"Prinzregenten-Theater GmbH\" (sro.), s počátečním kapitálem 800 000 marek, na vybudování operního domu v dosud málo rozvinutém východním Mnichově.\n\nPo konečném rozhodnutí byl navržením festivalového divadla v Mnichově pověřen v srpnu 1899 architekt Max Littmann. V krátkém době pouhých tří měsíců předložil pět návrhů. Na přání objednatele se inspiroval podle festivalového divadla v Bayreuthu, odmítl ale vytvořit jeho kopii. Projekt byl povolen na jaře 1900 a stavební smlouva byla ihned uzavřena s firmou Heilmann & Littmann. Dne 27. dubna 1900 začaly stavební práce. V zimě téhož roku už bylo jeviště i hlediště pod střechou. Od jara 1901 se prováděly práce na dekoraci interiéru a na jevištní technice, vyvinuté Carlem Lautenschlägerem. V létě bylo divadlo podle plánu dokončeno a 20. srpna 1901 bylo slavnostně otevřeno. Následující den se konalo první představení, \"Mistři pěvci norimberští\" („Meistersinger von Nürnberg\").\n\nJeště v roce 1919 fungoval mnichovský Festspielhaus jako lidové divadlo, o rok později budova přešla do vlastnictví státu. Od léta 1932 bylo divadlo uzavřeno, avšak o rok později opět otevřeno jako lidové divadlo („Theater des Volkes\").V době nacionálního socialismu se hrála době odpovídající ideologizovaná díla. Od 11. listopadu do 3. prosince 1937 se v prostorách divadla konaly doprovodné akce k propagandistické výstavě Věčný Žid („Der ewige Jude\"). Posledním představením před koncem války byla opera \"Tiefland\"..\n\nBěhem druhé světové války byla při náletech na Mnichov zničena divadelní restaurace a vlastní divadlo utrpělo jen malé škody, takže v něm mohla v letech 1944–1963 hrát Bavorská státní opera, která byla válkou zcela zničena. Aby bylo možné hrát, bylo zvýšeno orchestřiště a jeho zvukový kryt byl odstraněn. První koncert po válce hrála Mnichovská filharmonie 8. července 1945, oficiální sezóna byla zahájena operou \"Fidelio\" 15. listopadu 1945 a roku 1950 byl obnoven Mnichovský operní festival. V letech 1957–1958 bylo divadlo obnoveno.\n\n.V březnu 1964, po otevření Národního divadla, bylo divadlo Prinzregententheater prohlášeno za zchátralé a uzavřeno. Přestože veřejnost do budovy neměla přístup, jeho prostory využívaly Bavorská státní opera, Filmová a televizní akademie, Landesbildstelle (zemská sbírka fotografií pro pedagogické účely) a Baletní akademie. Ani dílny neutichly, zůstaly stále aktivní.\n\nJiž v následujícím roce vzniklo občanské sdružení \"Mnichované pomozte Prinzregenttheateru\" („Bürgerschaftliche Vereinigung Münchner helft dem Prinzregententheater\"), které se intenzivně snažilo obnovit a znovu zprovoznit původní divadelní budovu z roku 1901. Dcera architekta Maxe Littmanna, Gertrud Proebst, věnovala tomuto sdružení částku ve výši 2,6 milionu marek se dvěma podmínkami: peníze musely být použity k restaurování Prinzregententheater a práce musela být zahájena do 24. června 1983. Od 1. září 1982 byl na místo generálního intendanta povolán August Everding, který se o nové zprovoznění divadla velice zajímal. Namísto renovace celé budovy, která by činila 82 milionů marek, předložil v prosinci 1982 bavorskému parlamentu levnější variantu „malého řešení“ za 35 milionů marek. Jednalo se o renovaci přilehlých prostor, foyeru a hlediště, dále o pořízení jeviště o rozměrech 16 × 10,5 m, které by zakrývalo orchestřiště a vyčnívalo do hlediště. Hlavním cílem bylo vrátit Prinzregententheater do původní podoby z doby jeho výstavby podle původních plánů a dobových fotografií. Vzhledem k tomu, že bavorský parlament v roce 1983 souhlasil s touto změnou, začaly v květnu 1985 stavební práce. Současně bylo vynaloženo velké úsilí získat další dary od obyvatelstva. Také rekonstrukce původního zahradního sálu („Gartensaal\"), která původně nebyla součástí plánů společnosti Everding, a která si vyžádala částku 4,4 milionu marek, byla financována z darů. Divadlo Prinzregententheater bylo slavnostně otevřeno v tomto „malém řešení\" 9. ledna 1988. a stalo se náhradní scénou pro Bavorskou státní činohru po dobu rekonstrukce nového divadla Residenztheater, která trvala až do roku 1992. V roce 1993 pak následovalo založení Bavorské státní akademie, a také vznikl vzdělávací projekt \"Divadlo + škola.\"\n\nV roce 1995 pak byly zahájeny stavební práce na kompletní rekonstrukci divadla, které se zaměřily na odstranění provizorního a rekonstrukci původního velkého jeviště. O rok později, při slavnostním otevření 8. listopadu 1996, mělo divadlo již svou původní podobu a funkci jako v roce 1901. Navíc v něm byla nová studiová scéna, divadelní akademie pro mladé umělce a v nové kavárně Prinzipal i kulturní centrum východního Mnichova.\n\nV době rekonstrukce divadla Theater am Gärtnerplatz (1999) byl jeho provoz dočasně přemístěn do areálu divadla Prinzregententheater.\n\nPrinzregententheater je jedním z velkých mnichovských divadel a slouží jako místo pro Divadelní akademii Augusta Everdinga, stejně jako pro Bavorskou Státní operu a Staatstheater am Gärtnerplatz. Kromě toho je pronajímáno koncertním agenturám a dalším organizátorům různých akcí. Návštěvníkům nabízí pestrý, multidisciplinární program. Od čtení přes koncerty až po velké opery.\n\nMonumentální stavba divadla je rozdělena do tří zřetelně oddělených funkčních částí. Hlavní masa divadelní budovy se tyčí nad příčným křídlem restaurace a je dále členěna na nižší hlediště a vyšší věž jeviště.\n\nBudovu divadla lze jen stěží přiřadit k nějakému uměleckohistorickému stylu. I jeho architekt Max Littmann se k tomuto tématu vyjadřoval velmi nepřesně. Zatímco Bernd-Peter Schaul zde hovoří o neoklasicismu, H. Habel popisuje budovu jako syntézu novorenesance a antiky se znaky secese.\n\nMá sektorové uspořádání půdorysu a působí jako kombinace architektonických prvků secese a klasicismu. Celkově pojme 1083 sedících diváků, z toho 4 na invalidním vozíku a 54 v lóžích. Jedná se o tzv. amfiteátrový prostor, neboť parter se směrem dozadu co do počtu sedadel rovnoměrně rozšiřuje. Max Littmann zvolil pro interiér mahagonová sedadla v secesním stylu, pokrytá velurovou tkaninou se zlatým tónem. Řady sedadel jsou přizpůsobeny zakřivenému přístupu a rozdělují se do šesti kruhů, z nichž každý se skládá ze čtyř až pěti řad sedadel. Každá z těchto sekcí má samostatný vchod z bočních stěn. Rozmístění sloupů po stranách navazuje na jejich uspořádání v zadní stěně, která obsahuje devět lóží. Pomocí sloupů jsou tři dvorní lóže uprostřed odděleny od po stranách ležících cizích lóží. V centru je umístěná královská lóže, zvýrazněná přilehlými oboustrannými sloupy. Nad těmito sloupy jsou dva andělíčkové, každý nese malý erb. Uprostřed nad královskou lóží je umístěn velký erb, který nesou dva lvi. Strop od malíře Julia Mössela je téměř v původním stavu. Představuje barevné velum jako lehkou, kobercovou groteskní malbu. Ta je segmentově pomocí úzkých pruhů přizpůsobena zakřivenému parteru a vertikálnímu dělení bočních stěn.\n\nPlocha jeviště dohromady s jeho odnímatelnou zadní částí má rozměry 29 × 23 m, tedy celkem 667 m². Šířka portálu se pohybuje mezi 11 a 13 m, maximální výška portálu činí 10 m. Orchestřiště je vytvořeno podle festivalového divadla Richarda Wagnera v Bayreuthu. Je sníženo a z poloviny zasunuto pod jevištěm. Má plochu 165 m² se dvěma pohyblivými pódii a pojme až 95 hudebníků. Z původní jevištní konstrukce a strojního zařízení z roku 1900 od Carl Lautenschlägera zůstaly po rekonstrukci z roku 1995 pouze zlomky.\n\nZahradní sál s architekturou kolonády je stylově secesní a tvoří předsálí divadla. Pro tiskové konference a malá divadelní představení pojme až 250 sedících návštěvníků. Neckovitá klenba tohoto prostoru má květinový motiv, který koresponduje se sousedící zahradou, od malíře Elmara Albrechta. Ten se inspiroval původním dílem malíře Julia Mössela (strop hlediště).\n\nVýchodní a západní foyer, stejně jako všechny chodby divadla, mají původní šedavě žlutou teracovou podlahu, přerušovanou pravidelnými liniemi červené a šedé mozaikv. Povrchová úprava těchto prostor, stejně jako schodišť, je provedena z umělého mramoru. Rovnoměrně použitá žlutozlatá barva vede až ke stropům nebo klenbám a vytváří tak kontrast k nástropním malbám, které jsou barevně velmi pestré. Zatímco v západním foyeru jsou nad imitací mramoru na stěnách a také na stropech veselé ornamenty, je kazetová plocha ve východním foyeru malířsky vyzdobena žlutými zvířaty a mýtickými tvory antického světa, které vytvořil Elmar Albrecht. Další zajímavostí je busta princeregenta Luitpolda Bavorského od sochaře Heinricha Waderého, vytvořená z bílého kararského mramoru. Je uložena v nice ochozu v přízemí, která je pokryta zlatou mozaikou.\n\n\n\n"}
{"id": "1489580", "url": "https://cs.wikipedia.org/wiki?curid=1489580", "title": "Argentina Open 2019", "text": "Argentina Open 2019\n\nArgentina Open 2019 byl tenisový turnaj pořádaný jako součást mužského okruhu ATP Tour, který se odehrával v areálu Buenos Aires Lawn Tennis Clubu na otevřených antukových dvorcích. Konal se mezi 11. až 17. února 2019 v argentinském hlavním městě Buenos Aires jako dvacátý druhý ročník turnaje.\n\nTurnaj s rozpočtem 673 135 dolarů patřil do kategorie ATP World Tour 250. Nejvýše nasazeným hráčem ve dvouhře se stal osmý hráč světa a obhájce trofeje Dominic Thiem z Rakouska, jenž dohrál ve druhém kole na raketě Marterera. Jako poslední přímý účastník nastoupil do hlavní singlové soutěži 88. hráč žebříčku Uruguayec Pablo Cuevas.\n\nTtetí singlový titul na okruhu ATP Tour ve třetím kariérním finále vybojoval 26letý Ital Marco Cecchinato. Premiérovou společnou trofej ze čtyřhry ATP získal argentinský pár Máximo González a Horacio Zeballos.\n\nNásledující hráči obdrželi divokou kartu do hlavní soutěže:\n\nNásledující hráč obdržel do hlavní soutěže zvláštní výjimku:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\n\n"}
{"id": "1489582", "url": "https://cs.wikipedia.org/wiki?curid=1489582", "title": "Monterrey Open 2019 – ženská dvouhra", "text": "Monterrey Open 2019 – ženská dvouhra\n\nŽenská dvouhra Monterrey Open 2019 probíhala v první polovině dubna 2019. Do singlové soutěže monterreyského tenisového turnaje hraného na antuce nastoupilo třicet dva hráček. Obhájkyní titulu byla Muguruzaová.\n\nVítězkou se stala druhá nasazená Španělka Garbiñe Muguruzaová, jež ve finále zdolala běloruskou turnajovou pětku Viktorii Azarenkovou. Poražená bývalá světová jednička za stavu 1–6 a 1–3 utkání skrečovala pro poranění pravého lýtka. 25letá Muguruzaová si v probíhající sezóně připsala premiérové turnajové vítězství, které představovalo sedmý singlový titul na okruhu WTA Tour a vůbec první obhájený.\n"}
{"id": "1489584", "url": "https://cs.wikipedia.org/wiki?curid=1489584", "title": "Dům čp. 58 (Štramberk)", "text": "Dům čp. 58 (Štramberk)\n\nDům čp. 58 stojí na ulici Kopec ve Štramberku v okrese Nový Jičín. Roubený dům byl postaven v první polovině 19. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo, a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nPůvodní roubený dům čp. 58 byl postaven v první polovině 19. století. Objekt je příkladem původní předměstské zástavby ve Štramberku.\n\nDům je přízemní roubená stavba, orientovaná roubeným štítem do údolí. Dispozice je dvojdílná. Stavba je roubená z tesaných kmenů. Je postavena na kamenné omítané podezdívce, která vyrovnává vysokou svahovou nerovnost. Zadní část domu je zděná z lomového kamene. Střecha je sedlová.\n\n\n"}
{"id": "1489590", "url": "https://cs.wikipedia.org/wiki?curid=1489590", "title": "Jiří Hartman z Lichtenštejna", "text": "Jiří Hartman z Lichtenštejna\n\nJiří Hartman z Lichtenštejna ( \"Georg Hartmann von Liechtenstein\", 11. listopadu 1911, Velké Losiny – 18. ledna 1998, Vídeň) byl kníže z Lichtenštejna.\n\nNarodil se jako čtvrtý z osmi dětí knížete Aloise Adolfa z Lichtenštejna a jeho manželky, arcivévodkyně Alžběty Amálie, dcery archivévody Karla Ludvíka. Jeho starší bratr byl František Josef II., panující lichtenštejnský kníže.\n\nJeho úplný titul byl \"Jeho nejjasnější výsost Jiří Hartman Maria Josef František z Pauly Alois Ignác Benedikt Martin z a na Lichtenštejnu, kníže z Liechtensteinu a hrabě z Rietbergu (Georg Hartmann Maria Josef Franz de Paula Aloys Ignatius Benediktus Martin von und zu Liechtenstein, Fürst von Liechtenstein und Graf von Rietberg\").\n\n23. září 1948 se kníže Jiří v Altshausenu oženil s vévodkyní Marií Kristýnou Württemberskou (* 1924), nejstarší dcerou vévody Filipa Albrechta Württemberského a jeho první manželky, arcivévodkyně Heleny Toskánské. Z jejich manželství se narodilo sedm dětí:\n\n\nJiří Hartman zemřel 18. ledna roku 1998 ve Vídni.\n"}
{"id": "1489593", "url": "https://cs.wikipedia.org/wiki?curid=1489593", "title": "Top Gun (soundtrack)", "text": "Top Gun (soundtrack)\n\n\"Tento článek je o hudbě k americkému filmu. Další významy jsou uvedeny na stránce\" Top Gun (rozcestník)\".\"\n\nTop Gun je soundtrackové album ze stejnojmenného filmu, který v roce 1986 vydala společnost Columbia Records. V roce 1999 byla vydána další reedice rozšířená o několik skladeb. V roce 2006 byla vydána \"Deluxe edice\" s dalšími skladbami. Album se stalo číslem jedna na americkém hudebním trhu, po dobu pěti po sobě jdoucích týdnů, v létě a na podzim roku 1986. Jednalo se o nejlépe prodávaný soundtrack a jeden z nejlepších prodejů alba všech dob. Podle Allmusic.com, album zůstane „\"skutečným artefaktem 80. let\"\", hity na album jsou „bombastické, s melodramatickým zvukem, kterým ovládly hitparády popové éry“.\n\nSkladba „Take My Breath Away\", která byla nahrána skupinou Berlin, vyhrála Oscara za nejlepší píseň a Zlatý glóbus za nejlepší originální píseň.\n\nPůvodní verze alba, která byla vydaná v roce 1986 obsahovala 10 skladeb. Skladby 11 až 15 byly přidány na speciální rozšířenou edici v roce 1999. Skladby 16 až 20 byly k k dispozici na \"Deluxe Edition\", která byla vydaná v roce 2006. Skladby 16-20 ve filmu nejsou, ani s ním nesouvisejí.\n\n\n\n\nSkladbu „Danger Zone“ měla původně nahrát skupina Toto, ale zabránil tomu právní konflikt mezi producenty filmu a právníky skupiny. Členové Toto napsali a chtěli nahrát skladbu „Only You“, kterou chtěli doplnit milostnou scénu ve filmu, ale vzhledem k trvajícímu právnímu sporu, byla zvolena skladba „Take My Breath Away“. \n\nByl osloven Bryan Adams s nabídkou, zda by do filmu uvolnil píseň „Only the Strong Survive“, ale protože tento film dle něj oslavuje válku, odmítl jakoukoliv účast na tomto filmu.\n\nRoková skupina REO Speedwagon byla také oslovena k nahrání písně „Danger Zone\", to ale skupina odmítla z důvodu, že nebyla vybrána žádná další píseň z jejich repertoáru.\n\nK nahrání písně „Danger Zone“ byl osloven také Corey Hart, ten odmítl, protože preferoval vlastní tvorbu, tedy psát a zpívat vlastní písně. Hart, později nahrál píseň, kterou nenapsal, šlo o „Hold On“, k soundtracku pro film \"Policajt v Beverly Hills II\".\n\nProducenti filmu souhlasili s tím, aby skladbu „Danger Zone“ nahrál Kenny Loggins. \n\nSkupina Judas Priest byla oslovena k nahrání písně „Reckless“, ta to odmítla, protože se domnívala, že film bude propadák, a protože by znamenalo změnit název jejich vlastní písně na albu \"Turbo\", z roku 1986, která se jmenovala také „Reckless“.\n\nČlenové ABC Martin Fry a Mark White byli pozvání k promítání předběžné verze filmu \"Top Gun\", ale nebyli tím filmem ohromeni a rozhodli se, že do filmu neposkytnou žádnou hudbu.\n\nSkupina The Motels byla favoritem pro nahrání skladby „Take My Breath Away“. Existuje demo snímek této nahrávky na hudební albu \"Anthologyland\".\n\nPíseň „Stranger Eyes“ od Cars (z jejich alba \"Heartbeat City\", 1984), která sice zazněla v upoutávce na film \"Top Gun\", ale ve konečné verzi filmu nezazněla.\n\nBobby Blotzer z Ratt navrhl producentům pro film píseň „Reach for the Sky”, z jejich alba \"Out of the Cellar\". Část skupiny pochybovala, že by se tato píseň líbila jejich fanouškům, a že by si fanoušci mohli myslet, že se skupina zaprodala. Přestože se skladba „Reach for the Sky” stala titulní písní na jejich albu z roku 1988, tak použití písně ve filmu nebylo nikdy oficiálně potvrzeno. Ratt později, jako soundtrack pro film \"Zlaté dítě\" s Eddie Murphym, nahráli píseň „Body Talk“, která byla na jejich albu \"Dancing Undercover.\"\n\n"}
{"id": "1489594", "url": "https://cs.wikipedia.org/wiki?curid=1489594", "title": "Sergio Mattey", "text": "Sergio Mattey\n\nSergio José Mattey Poll (* 20. června 1989) je venezuelský zápasník – judista.\n\nPřipravuje se v Ciudad Guayana (část Puerto Ordaz) v klubu průmyslového gigantu CVG Venalum povedením Kilmara Campose a Katiusky Santaellaové. Ve venezuelské mužské reprezentaci se pohybuje od roku 2007. Mezi lety 2010 až 2016 startoval v pololehké váze do 66 kg, ve které se na olympijské hry nekvalifikoval. Od roku 2017 přestoupil do vyšší lehké váhy do 73 kg.\n\n\n"}
{"id": "1489595", "url": "https://cs.wikipedia.org/wiki?curid=1489595", "title": "Getter", "text": "Getter\n\nGetter, rodným jménem Tanner Penulla, známý i pod pseudonymem Terror Reid (* 14. dubna 1993 San José, Kalifornie) je americký producent, DJ, rapper, herec a komik ze San José v Kalifornii.\n\nSpolupracoval s jmény jako například: Datsik, Skrillex, Oliver Tree, Borgore a Suicideboys. Založil vlastní nahrávací studio, obchod s oblečením a sbírku umělců známou jako Shred Collective. Jeho nejznámější píseň je \"Uppercuts\"\n\nTanner začal svojí hudbu produkovat už na střední škole, nahrával svoje vlastní mixy nebo remixy Far East Movementu a Timbalandu na jeho SoundCloud stránku. Dostal se do podvědomí když spolupracoval s labely jako Ultragore Recordings a Tuff Love Dubs. V interview řekl \" V podstatě jsem začal v 16. Předtím jsem byl v pár kapelách; Byl jsem bubeník a kytarista. Byl jsem 'metal head' ale miloval jsem rap, např. Mac Dre a Andre Nickatina. Můžeš si doma dělat elektronickou hudbu sám. Chtíč mě vedl ke tvoření mých vlastních vecí Vždycky jsem dělal umění, a nezaleží jestli je to hudba nebo malování, všechno to jde samo\"\n\nByl znám jako 'neznámý hrdina undergroundové bass kultury', Petulla DJ-oval napříč Amerikou už od 17 let. Dostal výpomoc od žánrových kolegů - DATSIK a Downlink. Byl znám pro svoje ignorování trendů a vyšlapávání vlastní cesty a vlastních melodií. Na scéně je od roku 2010. Petulla spolupracoval s některými z největších producentů a DJů na scéně, jako jsou třeba Skrillex, Datsik a Borgore. Často používá basy a různé syntetizátory. Jeho styl produkování, DJování se vyvinul z 'massive dubstepu' do jakési míchanice žánrů která v sobě má lehké ale i tvrdé dubstepové kořeny. Často experimentoval s novým stylem odzvučení a michání různých typů beatů.\n\nTanner jednou řekl že na jeho 19. narozeniny si našetřil peníze a přestěhoval se do Los Angeles ke kamarádovi. Zde expandoval a produkoval hudbu než si pronajmul svůj vlastní apartmán a studio. Tanner podepsal smlouvu s Firepower Recrods kterou vlastnil Datsik v roce 2012 než podepsal smlouvu s OWSLA, kterou vlastní celosvětově známy Skrillex. Získal popularitu a když začal dělat \"SUH Dude\" videa s Nickem Colettim a Dillonem Francisem. Také řekl že at skončí tour, tak plánuje založit \"něco jako TV show nebo film \" Petulla se poprvé připojil do OWSLA když poslal svoje demo Skrillexovi a tomu se to velmí líbilo. Poté mu Petulla posílal další dema a Skrillex řekl 'že to chce pro OWSLA'. Tanner řekl \"Od té doby jsme byli přátelé; seznámil mě s týmem. Teď pracujeme společně a jim si líbí co dělám já, a mně se líbi co dělají oni - navíc oni mají prostředky aby vše zrealizovali. Já a Skrillex máme hrozně podobnou chuť v hudbě, takže mu posilám nové písničky a umělce.\"\n\nPetulla vypustil svoje Trenchlords Vol. 1 EP: a bylo to první EP v jeho projektu Trench. Na čtyřech písničkách měl kolaboraci s Algem a Deemedem. Když se ho zeptali na názor na žánr tak řekl \"Myslím si že žánry jsou potřeba aby sis ujasnil co se ti vlastně líbí, to samé s sub-žánry. Nejsem jen fanda sub-žánrů které zní hloupě, ale mohou být dostazeny skoro do všeho\". Když jsme se Tannera zeptali jak prišel na název Trech tak řekl \"Přišlo mi že to zní hustě, je to krátky a výstižný. Trechlord je někdo o kom si myslím že dělá kvalitní hudbu a chci je pozvat do Trench projektu.\" 23. prosince 2015, vypustil 9 sekundovou ochutnávku nové spolupráce se Skrillexem. Take v roce 2015 vypustil EP s názvem Panet Neutral - která ukazovala jeho klidnější stranu.\n\n29. ledna 2016 vydala OWSLA kompilaci alb s názvem \"Wordwide Broadcast\" na kterém se objevilo Petullova kolaborace s Ghastlym s názvem \"666!\" 11. března 2016, vydal EP \"Radical Dude\" s težkymy bassovámí, grimovými pisničkami. V květnu 2016 se objevil v realitní show \"DJ world - about the worst DJ stereotypes\" 2. září 2016 vydal sedmi písničkové EP s názvem Wat the Frick skrz OWSLA. V interview řekl \"Mým hlavním cílem pro všechno je abych tam dal něco co se bude líbit všem\"\n\nBylo oznámeno že se Petulla objeví na Kanadském Snowbombingovém hudebním festivalu, s jinými známými umělci v roce 2017 . Petulla založil jeho vlastní label, značku oblečení a shluk umělců - Shred Collective. \"Inhalant Abuse\" byla první skladba vydaná 10. března 2017 na tomto labelu.\nPetulla oznámil jeho debutové album jako Getter - Visceral, 17. dubna 2018. První singl z jmenovaného alba vyšel 7. února 2018. V interview s Run The Trap, Petulla vysvětlil že by se album mohlo od taneční elektronické hudby:\n\"Nové album vyjde někdy v roce 2018, rozhodně je to moje nejoblíbenější, nejelpší práce. Pracoval jsem na tom dva roky - má to větší výpovědní hodnotu než Colorblind. Colorblind je zároveň jediná \"tvrdá\" věc v albu. Každá píseň obsahuje kousek mého života. Tenhle singl je očividně ta špatná strana toho všeho.\"\n\nPetullův kolaborační singl s názvem \"Stop calling us Horrorcore\" byl postaven okolo jednoho samplu který se objevuje v packu - '808 mood', který je od Trap Veterans na Producer Loops. Petulla řekl že o tom nic nevěděl, že mu byl poslán skoro hotový track.. 16. září 2016, použil svůj Twitter k vyjádření ostrých názorů - cena tour a že místní zákony kazí zážitek z celé tour[www.billboard.com/articles/news/dance/7511204/getter-openers-comments-twitter]. \"Můžu jeb.. zdejší otvíráky\" a vysvětloval dál proč zákony a ceny kazí zážitek. Potom co se kontroverze přenesla přes celou komunitu tak se Petulla omluvil.\n\nPetullova ex-přítelkyně byla také zapojená do jeho tvorby. Pracovala na značce oblečení \"Trippy Burger\", starala se o dámskou sekci.\nPetulla byl také znám na aplikaci Vine, na které měl přes 400 tisíc sledujících a jeho videa byla přehrána celkem 376 500 000x. Vine byl také platforma na které Petulla použil frázi \"Suh Dude\" poprvé, kterou on a jeho kamarád Nick Colletti prodávají jako část jejich značky oblečení.\n"}
{"id": "1489596", "url": "https://cs.wikipedia.org/wiki?curid=1489596", "title": "Volvo Car Open 2019 – ženská dvouhra", "text": "Volvo Car Open 2019 – ženská dvouhra\n\nŽenská dvouhra Volvo Car Open 2019 probíhala v první polovině dubna 2019. Do singlové soutěže charlestonského tenisového turnaje hraného na zelené antuce nastoupilo padesát šest hráček. Obhájkyní titulu byla nizozemská tenistka Kiki Bertensová, kterou ve třetím kole vyřadila Řekyně Maria Sakkariová. \n\nVítězkou se stala osmá nasazená Američanka Madison Keysová, jež ve finále zdolala dánskou, 28letou turnajovou pětku Caroline Wozniackou po dvousetovém průběhu 7–6 a 6–3. Pasivní vzájemnou bilanci zápasů snížila na 1–2. Již ve čtvrtfinále poprvé po třech prohrách porazila nejvýše nasazenou Sloane Stephensovou. 24letá Keysová si v probíhající sezóně připsala premiérové turnajové vítězství, které představovalo čtvrtý singlový titul na okruhu WTA Tour i z kategorie Premier, a první antukový. \n\nOsm nejvýše nasazených hráček obdrželo volný los do druhého kola.\n"}
{"id": "1489602", "url": "https://cs.wikipedia.org/wiki?curid=1489602", "title": "Copa Colsanitas 2019 – ženská dvouhra", "text": "Copa Colsanitas 2019 – ženská dvouhra\n\nŽenská dvouhra Copa Colsanitas 2019 probíhala v první polovině dubna 2019. Do singlové soutěže bogotského tenisového turnaje hraného na antuce nastoupilo třicet dva hráček. Obhájkyní titulu byla slovenská tenistka Anna Karolína Schmiedlová, kterou ve druhém kole vyřadila Brazilka Beatriz Haddad Maiová.\n\nNejvýše nasazená Lotyška Jeļena Ostapenková vypadla v úvodním kole s americkou kvalifikantkou Kristie Ahnovou, figurující na 205. příčce žebříčku, když ve třetí sadě neproměnila dva mečboly. V sezóně 2019 tak Lotyška z deseti odehraných turnajů pošesté nezvládla svůj první zápas. \n\nVítězkou se stala šestá nasazená Američanka Amanda Anisimovová, jež ve finále zdolala 23letou Australanku Astru Sharmovou po třísetovém průběhu 4–6, 6–4 a 6–1. Sedmnáctiletá šampionka, nejmladší členka první světové stovky, vyhrála premiérový titul na okruhu WTA Tour. V probíhající sezóně se stala osmnáctou vítězkou z osmnácti do té doby odehraných turnajů, což se na okruhu předtím nikdy nestalo. Do turnaje na cihlové antuce Anisimovová zasáhla poprvé po téměř dvou letech. Bodový zisk ji posunul na 54. místo žebříčku. Sharmová na túře WTA odehrála teprve třetí hlavní soutěž. \n"}
{"id": "1489610", "url": "https://cs.wikipedia.org/wiki?curid=1489610", "title": "Mervin Rodríguez", "text": "Mervin Rodríguez\n\nMervin Willians Rodríguez Caraballo (* 4. ledna 1986 Carora) je bývalý venezuelský zápasník – judista.\n\nS judem začínal v rodném městě Carora ve státě Lara pod vedením Santose Chirinose. Ve venezuelské mužské reprezentaci se pohyboval od roku 2009 v polostřední a střední váze do 90 kg. V roce 2012 se na olympijské hry v Londýně nekvalifikoval. Sportovní kariéru ukončil v roce 2015. Věnuje se trenérské práci.\n\n\n"}
{"id": "1489617", "url": "https://cs.wikipedia.org/wiki?curid=1489617", "title": "S’-ma Kuang", "text": "S’-ma Kuang\n\nS’-ma Kuang (; 17. listopadu 1019 – 11. října 1086, Kchaj-feng) byl čínský historik, politik a básník. Jeho vrcholným dílem byla historiografická kniha \"Č’-č’ tchung-ťien\" (\"Všeobsahující zrcadlo na pomoc vládě\"), které popisuje čínské dějiny od roku 403 př. n. l. až do roku 959. Dílo silně ovlivnilo filozofa Ču Siho, který z něj učinil základ své neokonfuciánské koncepce dějin. S’-ma Kuang byl též rádcem císaře, u dvora oponoval Wang An-Š’ovým reformám. V roce 1070 byl kvůli tomu zbaven úřadu a o rok později poslán do (dobrovolného) vyhnanství v Luo-jangu. Zde se mj. věnoval zahradničení a napsal esej a několik básní o Zahradě osamělých radostí (\"Tu le jüan\"). Nakonec se vrátil ke dvoru a těsně před koncem života konečně přetlačil Wangovu kliku a stanul v čele vlády, která chtěla většinu Wangových reforem zrušit, v čemž ovšem příliš neuspěl.\n"}
{"id": "1489620", "url": "https://cs.wikipedia.org/wiki?curid=1489620", "title": "Grabs", "text": "Grabs\n\nGrabs (česky dříve též \"Hrobce\") je politická obec ve volebním okrese Werdenberg švýcarského kantonu St. Gallen v blízkosti hranice s Lichtenštejnským knížectvím. \n\nObec je součástí krajinné oblasti Svatohavelské údolí Rýna (St. Galler Rheintal).\n\nNejvětší firmou v Hrobcích je firma Pago, výrobce etiket a strojů na jejich výrobu.\n\n"}
{"id": "1489623", "url": "https://cs.wikipedia.org/wiki?curid=1489623", "title": "Turistická značená trasa 4007", "text": "Turistická značená trasa 4007\n\nTuristická trasa má svůj počátek západně od Labské Stráně na rozcestí s červeně značenou trasou 0311 spojující Děčín a Hřensko a její stejně značenou odbočkou k vyhlídce Belvedér. S touto odbočkou vede trasa 4007 v krátkém souběhu na nedaleké parkoviště, poté se téměř vrací jižním směrem po lesní cestě na horní okraj schodiště prostupujícího skalními stěnami lemující kaňon Labe. Schodiště je součástí tzv. \"Mlýnské stezky\", která pod ním pokračuje jako lesní pěšina jihozápadním směrem nad dolnožlebský přívoz. Nad ním se trasa stáčí k severu a pokračuje opět jako lesní pěšina souběžně nad silnicí I/62 k soutoku Labe a Suché Kamenice, kde opět končí na rozcestí s červeně značenou trasou 0311.\n\n"}
{"id": "1489624", "url": "https://cs.wikipedia.org/wiki?curid=1489624", "title": "Top Gun Anthem", "text": "Top Gun Anthem\n\nTop Gun Anthem je instrumentální rocková kompozice pro film \"Top Gun\" z roku 1986. Hudbu napsal Harold Faltermeyer. Steve Stevens hrál v nahrávce na kytaru. Píseň ve filmu \"Top Gun\" zazněla jako závěrečná píseň.\n\nUpravená verze této písně, bez elektrické kytary, zazněla v úvodní scéně, když byl F-14 Tomcat připraven vzlétnout z letadlové lodi. V okamžiku, kdy jsou motory F-14 na plném výkonu a letadlo bylo vypuštěno z katapultu, píseň plynule přechází do skladby „Danger Zone\" od Kenny Logginse.\n\nSkladba \"Top Gun Anthem\" získala v roce 1987 cenu Grammy za nejlepší instrumentální popové dílo. Ve videoklipu, který režíroval Dominic Sena, hraje Harold Faltermeyer na klavír a Steve Stevens na elektrickou kytaru. Záběr je natáčen v leteckém hangáru s letadlem v pozadí. Tento videoklip byl součásti sběratelské speciální DVD edice k filmu \"Top Gun\".\n\nPíseň složil skladatel Harold Faltermeyer, který nahrával část alba \"Whiplash Smile\" pro Billy Idola. Faltermeyer požádal Stevense, dlouholetého kytaristu Billyho Idola, aby spolu s ním tuto skladbu nahrál. K nahrání své části skladby použil Stevens kytaru Hamer SS a 100wattový zesilovač Marshall. Také použil malý pedál pro kytary Boss, aby umocnil tóny kytary.\n\nPíseň byla jak na originálním albu Top Gun (soundtrack), tak i na dalších edicích (1999, 2006).\n\n\n\"Top Gun Anthem\" bylo nahráno na varhanách jako úvodní píseň pro „\"Don't Need a Gun\"\" během turné \"Whiplash Smile\".Billy Idola.\n\nPodobná melodie byla také součásti hry letového simulátoru F/A-18 Interceptor, na počítači Amiga 500, v roce 1988.\n\nRapper T.I. použil část kytarového riff pro svou píseň „\"Big Things Poppin\"'”.\n\nV roce 2008, 3. července, společnost Activision nabídla k bezplatnému stažení „\"Top Gun Anthem\"\", kterou Steve Ouimette navrhnul pro platformu PlayStation 3 a pro Xbox 360 pak verzi \"\".\n\n"}
{"id": "1489625", "url": "https://cs.wikipedia.org/wiki?curid=1489625", "title": "Dům čp. 88 (Štramberk)", "text": "Dům čp. 88 (Štramberk)\n\nDům čp. 88 stojí na ulici Zauličí ve Štramberku v okrese Nový Jičín a je propojen s domem čp. 111. Roubený dům byl postaven na konci 18. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo, a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nPůvodní roubený dům čp. 88 byl postaven na konci 18. století. Objekt je příkladem původní předměstské zástavby ve Štramberku. Dům je propojen s domem čp. 111 a je součástí penzionu U Čertova úlu.\n\nDům je přízemní roubená stavba na obdélném půdorysu, je přistavěna k městské hradební zdi. Dispozice je dvojdílná se síní a jizbou.\n\n\n"}
{"id": "1489634", "url": "https://cs.wikipedia.org/wiki?curid=1489634", "title": "František Slavíček", "text": "František Slavíček\n\nJméno František Slavíček má více osob.\n\n"}
{"id": "1489635", "url": "https://cs.wikipedia.org/wiki?curid=1489635", "title": "Antony Peña", "text": "Antony Peña\n\nAntony Matt Peña Ruiz (* 6. června 1990) je venezuelský zápasník – judista.\n\nS judem začínal v obci Miranda ve státě Carabobo pod vedením svého otce Noela Peñi. Ve venezuelské mužské reprezentaci se pohybuje od roku 2009 v polotěžké váze do 100 kg. V roce 2012 a 2016 se olympijské hry nekvalifikoval.\n\n\n"}
{"id": "1489637", "url": "https://cs.wikipedia.org/wiki?curid=1489637", "title": "Turistická značená trasa 0312", "text": "Turistická značená trasa 0312\n\nTuristická trasa má svůj počátek v Hřensku u soutoku Labe a Kamenice, kde přímo navazuje na stejně značenou trasu 0311 z Děčína, výchozí jsou zde též žlutě značená trasa 6920 do Srbské Kamenice a zeleně značená trasa 4016 do Janova. S ní vede trasa 0312 zpočátku v souběhu východním směrem zástavbou Hřenska proti proudu Kamenice. Na jejím soutoku se Suchou Bělou se nachází rozcestí se zde výchozí žlutě značenou trasou 7022 do soutěsek Kamenice. Trasa 0312 pokračuje dále po silnici proti proudu Suché Bělé a posléze Dlouhé Bělé k severovýchodu na rozcestí s výchozí žlutě značenou trasou 6917 do Mezné. Poté opouští silnici a stoupá do skalních roklí a na Pravčickou bránu. Ještě pod ní se nachází červeně značená odbočka k jeskyni Českých bratří. Od Pravčické brány se trasa za častého střídání směru vine pěšinou jižním úbočím hraničních skalních stěn, aby z něj v závěru sestoupila na Mezní Louku. Zde na ní přímo navazuje stejně značená trasa 0331 do Jetřichovic, průchozí je zde zeleně značená trasa 3950 z Mezné do Zadních Jetřichovic a výchozí modře značená trasa 1688 k Dolskému mlýnu a žlutě značená trasa 7005 do Vysoké Lípy.\n\nGabrielina stezka je oficiální název části trasy 0312 mezi Pravčickou bránou a Mezní Loukou. Používá shodný historický název stezky, který ale náleží i úseku mezi rozcestím \"Tři prameny\" a Pravčickou bránou.\n\n"}
{"id": "1489638", "url": "https://cs.wikipedia.org/wiki?curid=1489638", "title": "Německá fotbalová Bundesliga 1967/68", "text": "Německá fotbalová Bundesliga 1967/68\n\nNěmecká fotbalová Bundesliga 1967/68 probíhala podzimu 1967 do jara 1968. Zúčastnilo se jí 18 týmů a vítězem se stalo mužstvo 1. FC Norimberk.\n\nPoznámky:\n\n"}
{"id": "1489640", "url": "https://cs.wikipedia.org/wiki?curid=1489640", "title": "Hvězdotvorná galaxie", "text": "Hvězdotvorná galaxie\n\nHvězdotvorná galaxie nebo galaxie s překotnou tvorbou hvězd je taková galaxie, ve které vznikají hvězdy ve výjimečně velkém rozsahu, pokud se porovná s jejím dlouhodobým průměrem tvorby hvězd, případně s úrovní tvorby hvězd ve většině jiných galaxií. Například v Mléčné dráze hvězdy vznikají rychlostí přibližně 3 hmotnosti Slunce za rok, ale hvězdotvorné galaxie mohou hvězdy vytvářet řádově více než 100krát rychleji.\nRychlost tvorby hvězd je potom tak velká, že galaxie spotřebuje zásoby plynu, ze kterého hvězdy vznikají, za dobu mnohem kratší, než je stáří galaxie. Je to tedy pouze přechodné období, které během vývoje galaxie trvá pouze poměrně krátkou dobu. Většina hvězdotvorných galaxií se právě slučuje s jinou galaxií nebo s ní podstupuje blízké setkání. Příkladem hvězdotvorných galaxií jsou Messier 82, Tykadla (NGC 4038/NGC 4039) a IC 10.\n\nHvězdotvorné galaxie se dají popsat třemi navzájem souvisejícími okolnostmi:\nBěžně používané definice jsou tyto:\n\nVelký vliv na vznik hvězdotvorných galaxií má slapové působení mezi galaxiemi a jejich vzájemné spojování. Tyto galaxie také často mají slapové ohony, které poukazují na blízké setkání s jinou galaxií nebo pohlcení jiné galaxie. Vzájemné působení mezi galaxiemi, které se blízce setkaly, ale nesloučily se, může přivodit nerovnovážné stavy jejich otáčení, jako je nestabilita galaktické příčky, která způsobuje proudění plynu směrem k jádru galaxie a tam spouští prudkou tvorbu hvězd. Také mezi nesouměrností galaxie a množstvím mladých hvězd v ní obsažených je výrazná souvislost, výrazně nesouměrné galaxie se totiž vyznačují velkým množstvím mladých hvězd.\nProtože však nesouměrnost vzniká slapovým působením mezi galaxiemi a jejich vzájemným spojováním, je to dalším důkazem, že spojování a slapové působení mezi galaxiemi může navodit překotnou tvorbu hvězd v galaxii.\n\nTřídění hvězdotvorných galaxií je obtížné, protože nepředstavují samostatnou skupinu galaxií. Překotná tvorba hvězd často nastává u spirálních galaxií, ale i nepravidelné galaxie bývají často prostoupeny oblastmi překotné tvorby hvězd. Astronomové je tak běžně třídí podle jejich nejvýraznějších vzhledových vlastností. Takové skupiny ukazují například následující odstavce.\n\nTyto galaxie se anglicky nazývají „“ a často mají malou hmotnost, nízkou metalicitu a nedostatek prachu. Protože neobsahují prach a tvoří je velké množství mladých horkých hvězd, mají často na viditelných a ultrafialových snímcích modrý odstín. Původně byly považovány za velmi mladé galaxie, které teprve tvoří své první hvězdy, čímž by byla vysvětlena jejich nízká metalicita. Ovšem ve většině modrých hustých galaxií byly nalezeny i staré hvězdy a zdánlivý nedostatek prachu a nízkou metalicitu by tak mohlo vysvětlit účinné promíchávání těchto galaxií. Většina těchto galaxií také vykazuje známky nedávného pohlcení a nebo ovlivňování s jinou galaxií. Podrobně studovanými zástupci této skupiny jsou například I Zwicky 18 (UGCA 166), ESO338-IG04 a Haro 11.\n\nAnglicky se nazývají „“. Jsou to galaxie, jejichž záření je nejsilnější v infračervené oblasti, a jejichž zářivost přesahuje 10 zářivosti Slunce (formula_1). Podle zářivosti se dělí na další podskupiny.\nJsou to takové galaxie, ve kterých většina jasných hvězd patří mezi Wolfovy–Rayetovy hvězdy, což je poměrně krátké období během života velmi hmotných hvězd, které trvá přibližně 10 % celkové doby života těchto hvězd.\nKaždá galaxie může obsahovat určité množství těchto hvězd, a protože jsou tyto hvězdy velmi zářivé a mají příznačné spektrální vlastnosti, je možné tyto hvězdy odhalit v celkovém spektru galaxie. Tím je také možné odhadnout rozsah překotné tvorby hvězd v dané galaxii.\n\nAby se galaxie stala hvězdotvornou, musí mít pro vytvoření hvězd dostatečné zásoby plynu. Jejich překotná tvorba pak může být spuštěna buď blízkým setkáním s jinou galaxií, jako je tomu v případě galaxií M81 a M82, nebo spojením s jinou galaxií, jak je vidět u galaxie Tykadel, případně jiným dějem, který vhání hmotu do středu galaxie (například galaktická příčka).\nUvnitř hvězdotvorné oblasti panují mimořádné podmínky. Velké množství prachu způsobuje, že vznikají velmi hmotné hvězdy. Mladé horké hvězdy ionizují okolní plyn (převážně vodík) a vznikají tak HII oblasti. Skupiny velmi horkých hvězd se nazývají OB asociace. Tyto hvězdy září velmi jasně a velmi rychle spotřebovávají palivo, takže velmi brzy zaniknou, nejčastěji jako supernova. Po výbuchu supernovy se vyvržená hmota rozpíná a stane se tak pozůstatkem supernovy. Rozpínající se hmota a okolní mezihvězdné prostředí ve hvězdotvorné oblasti se navzájem ovlivňují a mohou v nich přirozeně vznikat masery.\n\nVýzkum blízkých hvězdotvorných galaxií může pomoci odhalit historii vzniku galaxií a jejich vývoje. Pří průzkumu velmi vzdálených galaxií, jako je například Hubbleovo hluboké pole, bylo objeveno velmi mnoho hvězdotvorných galaxií, ale nacházejí se příliš daleko na to, aby mohly být podrobněji zkoumány. Pozorováním blízkých příkladů a zkoumáním jejich vlastností je možné získat představu o tom, co se dělo v raném vesmíru, protože díky konečné rychlosti světla jsou vzdálené galaxie pozorovány ve stavu, kdy byl vesmír mnohem mladší (viz rudý posuv). V okolí Mléčné dráhy jsou hvězdotvorné galaxie poměrně vzácné, ale ve velkých vzdálenostech se vyskytují hojněji, což naznačuje, že před miliardami let jich bylo mnohem více. Tehdy byly galaxie mnohem blíže k sobě a pravděpodobnost jejich vzájemného gravitačního ovlivňování tak byla mnohem vyšší, takže díky častějším setkáním galaxií vznikalo více hvězdotvorných galaxií.\n\nVzorovým příkladem hvězdotvorné galaxie je Messier 82, jejíž překotná tvorba hvězd byla spuštěna blízkým setkáním s nedalekou spirální galaxií Messier 81. Rádiové snímky pořízené pomocí radioteleskopů ukazují mezi těmito dvěma galaxiemi rozsáhlé pásy neutrálního vodíku, které se mezi nimi natáhly právě v důsledku jejich setkání. Rádiové snímky středové oblasti M82 také ukazují mnoho mladých pozůstatků supernov, které zůstaly po nejhmotnějších hvězdách vytvořených během překotné tvorby hvězd. Dalším příkladem hvězdotvorné galaxie jsou Tykadla, jejichž podrobný snímek v roce 1997 pořídil Hubbleův vesmírný dalekohled.\n\n"}
{"id": "1489641", "url": "https://cs.wikipedia.org/wiki?curid=1489641", "title": "Chu Š’", "text": "Chu Š’\n\nChu Š’ (17. prosince 1891, Šanghaj — 24. února 1962, Nová Tchaj-pej) byl čínský politik, diplomat, filozof a spisovatel. Byl šiřitelem liberalismu a pragmatismu v Číně. Na začátku 20. let prosadil v Číně užívání hovorové čínštiny (paj-chua) v psaném projevu.\nJiž v mládí se naučil anglicky a roku 1910 odešel studovat do Spojených států. Vystudoval filozofii na Cornellově (1914) a Kolumbijské univerzitě (1917), kde byl žákem slavného pragmatika Johna Deweyho. Do Číny se vrátil roku 1917 a začal učit na Pekingské národní univerzitě. Roku 1919 vydal svou nejvýznamnější filozofickou práci \"Nástin dějin čínské filozofie\".\n\nOd roku 1917 plánoval též svou jazykovou reformu, veřejnosti jí představil v časopise \"La Jeunesse\", kde se prezentovali reformisté z Hnutí nové kultury. Podpořil reformu i literárními pokusy, v roce 1920 například vydal básnickou sbírku \"Kniha experimentů\", celou psanou v paj-chua. V roce 1922 nakonec vláda vyhlásila paj-chua za národní jazyk. Ta tak vytlačila klasickou čínštinu, zjednodušila výuku psaní, přiblížila se obyčejným lidem a jejich řeči a stala se hlavním nástrojem boje s negramotností v Číně.\n\nPo roce 1919 se začal více angažovat v politice, byl představitelem nacionalistického (protijaponského) Hnutí čtvrtého května, hlasitě brojil proti marxismu, ale po čase se dostal do sporů i s nacionalisty, jimž jeho pragmatismus a liberalismus také nevyhovoval.\n\nV letech 1938–1942 byl velvyslancem ve Washingtonu. Po roce 1945 byl rektorem Pekingské národní univerzity, avšak po uchopení moci komunisty musel odejít ze země. Žil nejprve v New Yorku, později na Tchaj-wanu, pro nějž začal znovu pracovat jako diplomat, roku 1957 byl jeho zástupcem v OSN. V roce 1958 se postavil do čela tchajwanské akademie věd (\"Academia Sinica\"), vedl ji až do své smrti v roce 1962.\n\n"}
{"id": "1489642", "url": "https://cs.wikipedia.org/wiki?curid=1489642", "title": "Top Gun: Guts a Glory", "text": "Top Gun: Guts a Glory\n\n\"Tento článek je o hře, která je inspirována americkým filmem. Další významy jsou uvedeny na stránce\" Top Gun (rozcestník)\".\"\n\nTop Gun: Guts a Glory je videohra hra – herní simulátor stíhacího letadla, která byla vytvořena pro herní platformu Nintendo Game Boy a vydána v roce 1993.\n\nTato videohra byla založená na filmu Top Gun s Tomem Cruisem, ale její vývojáři měli „volnou\" ruku. Základem hry bylo ovládání moderní proudové stíhačky US Air Force v deseti herních úrovní, hráči museli sestřelovat nepřátelské stíhačky, ale ne letadlové lodě. Výběr letadel byl: F-14 Tomcat, F-117A Nighthawk, F-16 Fighting Falcon a sovětský MiG-29 Fulcrum. Hráč si mohl vybrat z několika herních variant: postupová hra v deseti úrovních, rychlý letecký souboj, bombardovací mise.\n\nPůvodní hra pro Game Boy měla omezení, že hráč v jedu chvíli vidět a bojovat jen se dvěma nepřátelskými letadly.\n\nSpolečnost Power Unlimited dala této videohře 4 body z 10, zatímco společnost Joypad hru ocenila jen 25%.\n\n"}
{"id": "1489648", "url": "https://cs.wikipedia.org/wiki?curid=1489648", "title": "František Slavíček (odbojář)", "text": "František Slavíček (odbojář)\n\nFrantišek Slavíček (11. ledna 1890, Hosín u Českých Budějovic – 24. října 1942, KT Mauthausen) byl za protektorátu ředitelem Všeobecné nemocenské pojišťovny v Praze. Odbojovou činnost vyvíjel v rámci ilegální organizace „Jindra“, pro kterou pracoval také bývalý učitel speciálního účetnictví nemocenských pojišťoven Jan Sonnevend. Jan Sonnevend byl za protektorátu v Praze předsedou starších české pravoslavné církve, zapojil se do nekomunistického protiněmeckého odboje a sehrál významnou roli jako aktivní pomocník parašutistů tím, že byl jedním z iniciátorů jejich ukrytí v kryptě kostela v Resslově ulici.\n\nJUDr. František Slavíček poskytoval potřebné dokumenty příslušníkům odboje. Zajistil falešné doklady řadě odbojářů i některým parašutistům, kteří připravovali atentát na zastupujícího říšského protektora Reinharda Heydricha. Slavíček byl „dodavatelem“ nevyplněných pracovních knížek (tzv. „Arbeitsbuchy“) určených především pro osoby pohybující se v ilegalitě. Dále získával pro tyto odbojáře potravinové lístky a hlavně dodával i samotné potraviny: maso, kuřata, slepice i mouku získávané z venkova od mimopražských rolníků a řezníků.\n\nDne 3. července 1942 zatklo gestapo JUDr. Františka Slavíčka v jeho bytě (dnešní ulice Kováků 1811/12). Spolu s ním byla toho dne zatčena i jeho manželka Marie Slavíčková, jeho syn Otakar Slavíček (stáří 22 let) a jeho dcera Ludmila Slavíčková (stáří 17 let). Celá rodina Slavíčkových byla dne 24. října 1942 popravena v KT Mauthausen.\n\nNa domě číslo popisné 1811 ulice Kováků 12 Praha 5 - Smíchov je pamětní deska připomínající JUDr. Františka Slavíčka, Marii Slavíčkovou, Otakara Slavíčka a Ludmilu Slavíčkovou s následujícím textem:\n\n"}
{"id": "1489653", "url": "https://cs.wikipedia.org/wiki?curid=1489653", "title": "Louisa Glückseligová-Pávová", "text": "Louisa Glückseligová-Pávová\n\nLouisa Glückseligová-Pávová, křtěná Aloisie Jindřiška (1. ledna 1893 Smíchov – 23. května 1955 Klášterec nad Orlicí), byla česká operní pěvkyně, učitelka zpěvu, nakladatelka a sbormistryně.\n\nNarodila se na Smíchově v rodině poštovního oficiála Václava Páva. Od mládí ráda a dobře zpívala, zprvu pracovala jako úřednice a následně absolvovala Pražskou konzervatoř. Poté se věnovala zpěvu, zvláště pak české moderní písňové tvorbě a působila i jako učitelka zpěvu. Provdala se za ak. mal. Zdeňka Glückseliga. Ve 30. letech založila a vedla nakladatelství, kde se soustředila na knihy veršů. Celkem bylo vydáno 7 titulů v edici \"„Knihy Havrana“\", básnické skupiny Havran. Zpívala též dělníkům v Lidovém domě a vedla pěvecký kroužek dělnic z libeňské Feiglovky. Za okupace byla zatčena pro protiněmeckou učitelskou činnost a vězněna byla v koncentračním táboře v Ravensbrücku. Věznění přežila a vrátila se do Prahy, koncem roku 1945 ovdověla a po čase se odstěhovala do Klášterce nad Orlicí, kde se zapojila do kulturního života. Zemřela zde v květnu 1955 a pohřbena byla v Praze na Vršovickém hřbitově v hrobce vedle svého muže.\n\n"}
{"id": "1489658", "url": "https://cs.wikipedia.org/wiki?curid=1489658", "title": "Acylchloridy", "text": "Acylchloridy\n\nAcylchloridy jsou organické sloučeniny s molekulami obsahujícími skupinu -COCl; jedná se o reaktivní funkční deriváty karboxylových kyselin. Acylchloridy patří mezi acylhalogenidy.\n\nPokud je acyl hlavní skupinou, tak se acylchloridy pojmenovávají podle názvu tohoto acylu, ke kterému se přidá označení -chlorid, například:\n\n\nPokud acyl není hlavní skupinou, tak se používá předpona -chlorkarbonyl, například:\n\n\nJelikož u acylchloridů nedochází k tvorbě vodíkových vazeb, tak mají tyto látky nižší teploty varu a tání než odpovídající karboxylové kyseliny; teplota varu kyseliny octové je 118 °C, zatímco acetylchlorid vře již při 51 °C.\n\nPodobně jako většina karbonylových sloučenin mají acylchloridy v infračervených spektrech výrazný absorpční pás kolem hodnoty vlnočtu 1750 cm.\n\nNejjednodušším stabilním acylchloridem je acetylchlorid (systematickým názvem \"ethanoylchlorid\"); formylchlorid (methanoylchlorid) je za běžných podmínek nestabilní, lze jej však připravit za teplot pod -60 °C.\n\nPrůmyslově se acylchloridy vyrábějí reakcí acetanhydridu s chlorovodíkem. U benzoylchloridu se používá částečná hydrolýza benzotrichloridu:\n\nLaboratorně se acylchloridy, podobně jako chlorované uhlovodíky, získávají nahrazením hydroxylových skupin atomy chloru: karboxylová kyselina reaguje s chloridem thionylu (SOCl), chloridem fosforitým (PCl) nebo chloridem fosforečným (PCl):\n\nReakci s chloridem thionylu je možné katalyzovat dimethylformamidem. Při tomto postupu vznikají oxid siřičitý a chlorovodík, což jsou plyny, které se z reakční směsi odstraňují a tím dochází k posunu reakční rovnováhy ve prospěch produktů. Přebytek thionylchloridu, jehož teplota varu činí 74,6 °C, lze taktéž snadno odstranit. Mechanismy reakcí s thionylchloridem a chloridem fosforečným jsou podobné; níže je zobrazen mechanismus při použití thionylchloridu:\n\nPři jiné metodě se používá oxalylchlorid:\n\nKatalyzátorem je zde dimethylformamid, který na začátku reaguje s oxalylchloridem za vzniku iminiového meziproduktu,\n\nkterý poté reaguje s karboxylovou kyselinou, přičemž dochází k odštěpení oxidu a obnovení katalyzátoru.\n\nJsou známy i takové postupy přípravy acylchloridů, při kterých nevzniká HCl, jako jsou například Appelova reakce\n\na příprava za použití trichlortriazinu:\n\nAcylchloridy jsou mnohem reaktivnější než karboxylové kyseliny; chloridový aniont je velmi dobrou odcházející skupinou, zatímco hydroxid tuto vlastnost za obvyklých podmínek nemá, a tak mohou s karbonylovou skupinou reagovat i slabé nukleofily; příkladem může být reakce s vodou za vzniku příslušné karboxylové kyseliny:\n\nAcylchloridy lze použít na přípravu derivátů karboxylových kyselin jako jsou anhydridy, estery a amidy, reakcemi se solemi příslušných kyselin, alkoholy či aminy. Za přítomnosti zásady, například vodného roztoku hydroxidu sodného nebo pyridinu, případně přebytku aminu (při přípravě amidů), je potřeba odstraňovat vznikající chlorovodík a reakce musí být katalyzována. I když lze estery či amidy často získat reakcí karboxylové kyseliny s alkoholem nebo aminem, tak jsou tyto reakce vratné, což vede k nízké výtěžnosti; příprava těchto látek z acylchloridů je rychlá a nevratná a tak se často upřednostňuje před přímou reakcí s karboxylovou kyselinou.\n\nPři reakcích acylchloridů s Grignardovými činidly se obvykle nejprve tvoří ketony a následně terciární alkoholy; výjimku představují reakce s některými organickými sloučeninami kadmia, při nichž se proces zastaví u ketonu. Nukleofilní reakce s Gilmanovými činidly (organickými sloučeninami obsahujícími lithium a měď) také, díky nižší reaktivitě těchto látek, poskytují ketony. Chloridy aromatických kyselin jsou obecně méně reaktivní než chloridy alkylových kyselin a často jsou tak potřeba tvrdší podmínky.\n\nAcylchloridy je možné zredukovat silnými donory hydridů, jako je hydrid lithno-hlinitý, za tvorby primárních alkoholů. Tri-\"terc\"-butoxyhydrid lithnohlinitý přeměňuje acylchloridy na aldehydy.\n\nAcylchloridy se, společně s Lewisovými kyselinami, jako například chloridem železitým a chloridem hlinitým, účastní Friedelových–Craftsových acylací, při nichž vznikají arylketony.\n\nV prvním kroku proběhne disociace chloridu, kterou vyvolá Lewisova kyselina:\n\nPoté následuje nukleofilní atak arenu na acylovou skupinu:\n\nNakonec nastane spojení chloridového aniontu s uvolněným protonem za vzniku HCl a regenerace katalyzátoru (zde AlCl):\n\nVzhledem ke značné reaktivitě těchto látek je při skladování acylchloridů nutné opatrné zacházení. Mají dráždivé účinky na oči, jelikož reagují s vodou za vzniku chlorovodíku a organických kyselin.\n"}
{"id": "1489661", "url": "https://cs.wikipedia.org/wiki?curid=1489661", "title": "Antonio Rivas", "text": "Antonio Rivas\n\nAntonio José Rivas Marcano (* 30. května 1980) je bývalý venezuelský zápasník – judista.\n\nPřipravoval se v Ciudad Guayana (část Puerto Ordaz) v klubu průmyslového gigantu CVG Venalum povedením Kilmara Campose a Katiusky Santaellaové. Ve venezuelské mužské reprezentaci se pohyboval od roku 2000, ale prosadil se teprve v roce 2010 v lehké váze do 73 kg. Na úspešnou sezonu 2010 v dalších dvou letech nenavázal a v roce 2012 se na olympijské hry v Londýně nekvalifikoval. Sportovní kariéru ukončil v roce 2014.\n\n\n"}
{"id": "1489662", "url": "https://cs.wikipedia.org/wiki?curid=1489662", "title": "Montsoreau", "text": "Montsoreau\n\nMontsoreau je město na západě Francie v departmentu Maine-et-Loire a regionu Pays de la Loire. Je centrum aglomerace, která má 447 obyvatel. Město se nachází na břehu řeky Loira.\n\nMontsoreau byl oficiálně zapsán na seznam Nejkrásnějších vesnic Francie.\n\nMontsoreau a zámek Montsoreau jsou součástí údolí Loiry, který v roce 2000 prohlášen součástí světového dědictví UNESCO.\n\nCandes-Saint-Martin, Chouzé, Varennes-sur-Loire, Fontevraud l'Abbaye, Turquant.\n\nGraf vývoje obyvatelstva v Montsoreau<br></small>\n\n"}
{"id": "1489664", "url": "https://cs.wikipedia.org/wiki?curid=1489664", "title": "Gathorne Hardy", "text": "Gathorne Hardy\n\nGathorne Gathorne-Hardy, 1. hrabě z Cranbrooku (příjmení Gathorne-Hardy od roku 1878) (\"Gathorne Gathorne-Hardy, 1st Earl of Cranbrook, 1st Viscount Cranbrook, 1st Baron Medway\") (1. října 1814, Bradford, Anglie – 30. října 1906, Hemsted Park, Anglie) byl britský státník, významný představitel Konzervativní strany 19. století. Patřil k přátelům a dlouholetým spolupracovníkům Benjamina Disraeliho, v konzervativních vládách zastával funkce ministra vnitra (1867-1868), ministra války (1874-1878) a ministra pro Indii (1878-1880). Politickou kariéru završil jako prezident Tajné rady (1886-1892), mezitím s titulem vikomta vstoupil do Horní sněmovny (1878), nakonec byl povýšen na hraběte (1886).\n\nPocházel z bohaté podnikatelské rodiny, byl mladším synem Johna Hardyho (1773-1855), majitele železáren v Bradfordu. Vystudoval v Oxfordu a od mládí působil jako úspěšný právník. Do Dolní sněmovny kandidoval poprvé neúspěšně v roce 1847, poté byl poslancem v letech 1856-1878. Na půdě parlamentu brzy vynikl jako řečník Konzervativní strany a již v letech 1858-1859 zastával nižší funkce státního podsekretáře vnitra. V Derbyho vládě byl prezidentem chudinského úřadu (\"President of the Poor Law Board\") (1866-1867) a státním sekretářem vnitra (1867-1868), od roku 1866 byl též členem Tajné rady. Jako ministr vnitra předložil volební zákon z roku 1867, který významně rozšířil volební právo. V letech 1868-1874 byl v opozici a v případě Disraeliho nepřítomnosti byl vůdčí osobností konzervativců v parlamentu. Do vlády se znovu vrátil s Disraelim a v jeho kabinetu byl ministrem války (1874-1878). V této funkci se zasloužil o vypracování prvního mobilizačního plánu pro Spojené království.\n\nV roce 1878 získal titul vikomta a vstoupil do Sněmovny lordů, téhož roku přijal příjmení po matce a začal užívat jméno \"Gathorne-Hardy\". V rekonstruované Disraeliho vládě po odchodu 15. hraběte z Derby přešel do funkce ministra pro Indii (1878-1880), v níž musel řešit druhou britsko-afghánskou válku a obnovení britského vlivu v Afghánistánu. Poté byl šest let v opozici, do vlády se vrátil v Salisburyho kabinetu krátce znovu v úřadu ministra války (1886), poté byl v letech 1886-1892 lordem prezidentem Tajné rady (1886-1892). Kvůli neznalosti jazyků odmítl nabídku na post ministra zahraničí, nepřijal ani nabízenou funkci místokrále v Irsku. V roce 1892 byl povýšen na hraběte a o tři roky později odešel do soukromí.\n\nV roce 1857 koupil sídlo \"Hemsted Park\" (Kent), které nechal zbořit a následně vystavět nový zámek v novorenesančním stylu. Zámek dnes slouží jako internátní škola. Nachází se poblíž města Cranbrook, od jehož názvu byl odvozen peerský titul.\n\nS manželkou Jane Orr (†1897) měl pět dětí. Dědicem titulů byl nejstarší syn John Gathorne-Hardy, 2. hrabě z Cranbrooku (1839-1911), který byl před vstupem do Sněmovny lordů dvacet let poslancem Dolní sněmovny. Druhý syn Charles Gathorne-Hardy (1841-1919) sloužil v armádě a dosáhl hodnosti plukovníka, třetí syn Alfred Gathorne-Hardy (1845-1918) byl poslancem Dolní sněmovny. Dcera Margaret (1858-1943) byla manželkou 2. vikomta Goschena, guvernéra v Madrasu. Současným představitelem rodu je Gathorne Gathorne-Hardy, 5. hrabě z Cranbrooku (*1933), jeho syn John Jason Gathorne-Hardy jako dědic užívá titul lorda Medwaye.\n\nJeho starší bratr Sir John Hardy (1809-1888) byl též dlouholetým poslancem a v roce 1876 získal titul baroneta. Jeho sídlem byl zámek \"Dunstall Hall\" (Staffordshire).\n\n\n\n"}
{"id": "1489665", "url": "https://cs.wikipedia.org/wiki?curid=1489665", "title": "Richard Assheton Cross", "text": "Richard Assheton Cross\n\nRichard Assheton Cross, 1. vikomt Cross (\"Richard Assheton Cross, 1st Viscount Cross\") (30. května 1823, Preston, Anglie – 8. ledna 1914, Broughton in Furness, Anglie) byl britský státník, významný představitel Konzervativní strany v 19. století. Během své politické kariéry byl dvakrát ministrem vnitra (1874–1880, 1885–1886), poté ministrem pro Indii (1886–1892). Od roku 1886 byl s titulem vikomta členem Sněmovny lordů. Naposledy byl členem vlády jako lord strážce tajné pečeti (1895–1900).\n\nPocházel z rodiny připomínané od 17. století v hrabství Lancashire, byl synem Williama Crosse (1771–1827), smírčího soudce a zástupce místodržitele v Lancashire. Vystudoval v Cambridge a od mládí působil v Londýně jako advokát. V letech 1857–1862 a 1868–1885 byl členem Dolní sněmovny za Konzervativní stranu, ve volbách v roce 1868 proslul vítězstvím nad W. Gladstonem.\n\nPatřil k vlivným řečníkům konzervativců a v Disraeliho vládě byl ministrem vnitra (1874–1880), od roku 1874 byl zároveň členem Tajné rady. Funkci ministra vnitra zastával i v prvním Salisburyho kabinetu (1885–1886), poté byl ministrem pro Indii (1886–1892). Se svým třetím vstupem do vlády byl zároveň povýšen na vikomta a stal se členem Sněmovny lordů (1886). Ve třetí Salisburyho vládě zastával nejprve post lorda kancléře vévodství lancasterského (1895), nakonec byl lordem strážcem tajné pečeti (1895–1900). Ze zdravotních důvodů odstoupil v listopadu 1900 a odešel do soukromí.\n\nVe vládních úřadech i v parlamentu se zasloužil o reformy ve školství, zdravotnictví a státní správě. Jako ministr pro Indii získal Řád indické hvězdy, později obdržel Řád lázně. Mimo jiné byl členem Královské společnosti, smírčím soudcem a zástupcem místodržitele v hrabství Lancashire. Získal čestné doktoráty na čtyřech univerzitách (Oxford, Cambridge, Leeds, St Andrews).\n\nJeho nejstarší syn William Henry Cross (1856–1892), poslanec Dolní sněmovny, zemřel předčasně, dědicem titulu se stal vnuk Richard Assheton Cross, 2. vikomt Cross (1882–1932). V další generaci rod vymřel, posledním nositelem titulu byl Assheton Henry Cross, 3. vikomt Cross (1920–2004).\n\nJeho synovec Charles Henry Cross (1852–1915) byl admirálem a superintendantem námořní základny Devonportu.\n\n"}
{"id": "1489666", "url": "https://cs.wikipedia.org/wiki?curid=1489666", "title": "Lawrence Dundas, 2. markýz ze Zetlandu", "text": "Lawrence Dundas, 2. markýz ze Zetlandu\n\nLawrence John Lumley Dundas, 2. markýz ze Zetlandu (do roku 1929 známý pod jménem Lord Ronaldshay) (\"Lawrence John Lumley Dundas, 2nd Marquess of Zetland, 2nd Earl of Ronaldshay, 4th Earl of Zetland, 5th Baron Dundas\") (11. června 1876, Londýn, Anglie – 6. února 1961, Aske Hall, Anglie) byl britský státník ze starobylého skotského rodu Dundasů. Od mládí se jako politik a spisovatel věnoval problematice Indie, byl guvernérem v Bengálsku (1917-1922) a ministrem pro Indii (1935-1940). Zastával také řadu čestných funkcí a v roce 1942 získal Podvazkový řád. Jako markýz ze Zetlandu od roku 1929 zasedal ve Sněmovně lordů.\n\nNarodil se v Londýně jako druhorozený syn irského místokrále 1. markýze ze Zetlandu. Studoval v Harrow a Cambridge, poté pobýval několik let v Indii, kde byl v roce 1900 pobočníkem indického místokrále. Po návratu sepsal několik knih s východoasijskou tématikou a v letech 1907-1916 byl poslancem Dolní sněmovny za Konzervativní stranu. V parlamentu se věnoval především koloniální problematice a v letech 1912-1915 byl místopředsedou výboru pro veřejnou správu v Indii. V letech 1917-1922 byl guvernérem v Bengálsku, po návratu do Anglie byl jmenován členem Tajné rady (1922). Poté se znovu uplatnil jako spisovatel, napsal například životopis někdejšího indického místokrále lorda Curzona (1928) nebo egyptského guvernéra lorda Cromera (1932), v roce 1929 po otci zdědil rodové tituly a vstoupil do Sněmovny lordů (do té doby jako otcův dědic vystupoval pod jménem \"hrabě z Ronaldshay\").\n\nV letech 1935-1940 byl ministrem pro Indii, respektive od roku 1937 pro Indii a Barmu. V této funkci inicioval schválení zákona o Indii (\"Government India Act\", 1935), který měl uvolnit demokratizační proces a větší autonomii největší britské kolonie. Benevolentní přístup k Indii kritizovali jeho spolustraníci z Konzervativní strany v čele s Winstonem Churchillem. Když se v roce 1940 Churchill stal premiérem, Zetland byl ze své funkce odvolán.\n\nKromě politických aktivit zastával řadu čestných funkcí, byl prezidentem Královské zeměpisné společnosti (1922-1925), guvernérem Skotské národní banky (1926-1935 a 1940-1951), prvním předsedou organizace pro správu památek ve Skotsku National Trust of Scotland (1931-1945) a lordem místodržitelem v hrabství York (1945-1951), kde byl zároveň smírčím soudcem. Během svého působení na guvernérskem postu v Bengálsku získal Řád Indické říše (1917) a Řád hvězdy Indie (1922). V roce 1942 obdržel Podvazkový řád.\n\nV roce 1907 se oženil s Cicely Archdale (1886-1973), dcerou plukovníka Mervyna Archdale. Měli spolu pět dětí, ze synů starší Lawrence (1908-1989) zdědil rodové tituly, mladší syn lord Bruce Dundas (1920-1942) padl za druhé světové války jako letec.\n\nSynovec Lawrence Lumley, 11. hrabě ze Scarborough se vlivem markýze Zetlanda stal guvernérem v Bombaji (1937-1943) a později zastával vysoké funkce u dvora.\n\n"}
{"id": "1489667", "url": "https://cs.wikipedia.org/wiki?curid=1489667", "title": "Lawrence Dundas, 1. markýz ze Zetlandu", "text": "Lawrence Dundas, 1. markýz ze Zetlandu\n\nLawrence Dundas, 1. markýz ze Zetlandu (\"Lawrence Dundas, 1st Marquess of Zetland, 1st Earl of Ronaldshay, 3rd Earl of Zetland, 4th Baron Dundas\") (16. srpna 1844, Londýn, Anglie – 11. března 1929, Aske Hall, Anglie) byl britský státník ze skotského šlechtického rodu Dundasů. Od mládí zasedal ve Sněmovně lordů, původně patřil k liberálům, později přešel ke konzervativcům, v letech 1889-1892 byl místokrálem v Irsku. V roce 1892 získal titul markýze.\n\nPocházel z rodu Dundasů v linii hrabat ze Zetlandu, byl synem poslance Johna Charlese Dundase (1808-1846) a měl sedm sourozenců. Studoval v Harrow a Cambridge, poté krátce sloužil v armádě, do výslužby odešel v roce 1869 v hodnosti poručíka. V letech 1872-1873 byl krátce poslancem za Liberální stranu, v roce 1873 po strýci Thomasovi zdědil rodové tituly a vstoupil do Sněmovny lordů. V roce 1880 byl lordem komořím královny Viktorie, v politice od liberálů přešel ke konzervativcům a stal se vlivným členem Horní sněmovny. V Salisburyho vládě zastával úřad místokrále v Irsku (1889-1892), kde získal značnou popularitu, od roku 1889 byl též členem Tajné rady. Po návratu liberálů k moci musel funkci opustit a od té doby se věnoval spíše již jen regionální politice v hrabství Yorkshire, kde vlastnil statky. Po odchodu z vrcholné politiky byl na návrh premiéra Salisburyho povýšen na \"markýze ze Zetlandu\" (1892).\n\nZastával čestné hodnosti v hrabství Yorkshire a v letech 1895-1897 byl starostou v Richmondu, kromě toho byl smírčím soudcem a zástupcem místodržitele ve skotském hrabství Stirlingshire. Během úřadování v Irsku získal Řád sv. Patrika (1889), později obdržel skotský Řád bodláku (1900).\n\nJeho manželkou byla od roku 1871 Lilian Lumley (1851-1943), dcera 9. hraběte ze Scarborough. Měli spolu pět dětí, ze synů nejstarší lord Thomas Dundas (1874) zemřel krátce po narození. Druhorozený syn Lawrence (1876-1961) zdědil titul markýze a byl ministrem pro Indii. Dcery Hilda (1872-1957) a Maud (1877-1967) se provdaly do rodů Fitzroyů a Fitzwilliamů. Vdova po 1. markýzovi ze Zetlandu žila po roce 1929 na zámku \"Marske Hall\" (Yorkshire), který byl v majetku Dundasů od poloviny 18. století. V hrabství Yorkshire se nachází také hlavní rodové sídlo \"Aske Hall\", které je dodnes majetkem potomků.\n\nMladší bratr 1. markýze, John Charles Dundas (1845-1892), byl v letech 1873-1885 členem Dolní sněmovny za Liberální stranu a od roku 1872 lordem místodržitelem na Orknejích a Shetlandách. Jeho manželkou byla Alice Wood (1851-1834), dcera významného politika 1. vikomta Halifaxe.\n\n"}
{"id": "1489670", "url": "https://cs.wikipedia.org/wiki?curid=1489670", "title": "Malešický statek", "text": "Malešický statek\n\nMalešický statek, ve kterém je dnes Hotel Baroko, je soubor památkově chráněných budov v Praze 10 – Malešicích, na adrese Tomsova 11/13. Jde o barokní venkovskou usedlost z roku 1687, v 18. století rozšiřovanou. Poslední stavební úpravy jsou z roku 2003.\n\nUsedlost pochází z roku 1687 (dle štítku na vjezdové bráně z roku 1689). V roce 1716 byl statek rozšířen o špýchar, v roce 1761 došlo k částečné přestavbě, v roce 1844 byly postaveny další hospodářské budovy na severní straně dvora. V roce 1900 došlo k další přeměně statku, byla postavena nová budova vilového typu.\n\nV 70. letech 20. století se uvažovalo o demolici areálu, družstvo Pragostav usilovalo o vyjmutí usedlosti z památkové ochrany, k tomu ale nedošlo.\n\nSoučasná podoba vznikla někdy po roce 2003, kdy byl areál přestavěn na Hotel Baroko, změnila se především vnitřní dispozice objektu. Hotel poskytuje ubytovací služby, může také sloužit jako školicí středisko.\n\nMalešický statek stojí na nepravidelné parcele, jde o shluk obytných a (bývalých) hospodářských budov. Původní obytné stavení je vlevo od vjezdu, vpravo je vila z počátku 20. století, postavená v „alpínském stylu“. Na obytné stavení navazuje patrový špýchar s pavlačí. Ostatní budovy jsou upraveny v novodobém stylu.\n\n"}
{"id": "1489678", "url": "https://cs.wikipedia.org/wiki?curid=1489678", "title": "Jožka Stoklasa", "text": "Jožka Stoklasa\n\nJožka (Josef) Stoklasa (24. dubna 1911 Brno – 24. srpna 1988 Praha) byl český herec epizodních rolí a celoživotní milovník a znalec moravského folklóru.\n\nJosef Stoklasa absolvoval klasické gymnázium v Brně, nedokončil studia bohoslovectví a práv. Aktivně se věnoval veslování, atletice a jako vysokoškolský reprezentant v ragby se zúčastnil světových akademických her v Turíně v roce 1934. Ve 30. a 40. letech 20. století pracoval jako redaktor brněnského rozhlasu. Byl jedním ze zakládajících členů brněnského trampingu, konkrétně osady Osamělá hvězda (1929). Jeho první filmovou rolí byl \"Hřích mládí\" (1934), natočený brněnským divadelním režisérem Alešem Podhorským, v němž hrál spolu s Hanou Vítovou nebo Rudolfem Deylem mladším.\n\nPo přestěhování do Prahy v 50. letech byl sólistou Československého státního souboru písní a tanců. Vystřídal různá zaměstnání související s oblastmi kultury (cesta kulturních pracovníků do Číny v roce 1953, podniky Moser, Ministerstvo spotřebního průmyslu). V 70. letech byl vedoucím-sklepmistrem první pražské vinárny se stáčeným vínem U sudu v Havelské ulici 21, kde se scházeli herci, výtvarníci a architekti. Byl členem Slováckého krúžku v Praze a rád amatérsky zpíval trampské písně, např. v Kruhu trampů-londonovců. Od roku 1975 hrál drobné role starých mužů a dědků ve 13 českých filmech.\n\n"}
{"id": "1489679", "url": "https://cs.wikipedia.org/wiki?curid=1489679", "title": "Kří", "text": "Kří\n\nKří je zaniklá vesnice v lese u osady Kersko v okrese Nymburk. Patrné zbytky středověké vesnice Kří a dobře viditelné tvrze (sídla venkovské drobné šlechty) pochází ze 14. století. Je součástí obce Hradištko v okrese Nymburk ve Středočeském kraji. Název Kří je odvozen z křovin, které v době založení tvrze rostly v okolí.\n\nV lese ztracená vesnice Kří patří k zachovalým památkám své kategorie. Lze rozeznat obrysy osady včetně půdorysů jednotlivých domů, zajímavé je i spojení vesnice s tvrzí.\n\nZaniklá středověká osada Kří leží v lese zvaném Kersko na jih od obce Hradištko. V lese se dochovaly téměř nepatrné vyvýšeniny – pozůstatky středověkých domů postavených ve dvou dlouhých řadách táhnoucích se ve směru sever – jih. Při pečlivém pozorování je možno rozeznat i obrysy jednotlivých domů. Z tvrze je dodnes dochován tvrzištní pahorek, obehnaný vodním příkopem. V současné době je chráněna archeologická lokalita a pozemek, kde vesnice leží. Vesnice s tvrzí pravděpodobně zanikla v roce 1420 kdy okolí Poděbrad plenila uherská vojska císaře Zikmunda.\n\n\n"}
{"id": "1489680", "url": "https://cs.wikipedia.org/wiki?curid=1489680", "title": "Karel Suchý", "text": "Karel Suchý\n\nKarel Suchý (; 23. prosince 1796, Staré Město – 21. února 1866, Nové Město) byl český hodinář a obchodník. \n\nV roce 1822 otevřel v Praze v rodném domě v dolní části Koňského trhu (dnes Václavské náměstí), hodinářskou dílnu. Na dům instaloval velikánské pouliční hodiny, pod nimi byl firemní nápis Carl Suchy&Söhne, Uhrfabrikant a zde si Pražané domlouvali schůzky (sejdeme se u Suchého pod hodinami). V 19. století bylo v Praze jméno Suchý synonymem pro přesný čas.\n\nKarel Suchý se narodil o Vánocích roku 1796 za vlády císaře Františka I. do rodiny, která patřila mezi významné pražské patricijské rody.\n\nPo ukončení měšťanky odešel k chebskému hodináři Lehnerovi, aby se vyučil hodinářskému řemeslu. To se mu podařilo a v 16 letech u něj dostal výuční list. Poté sedm roků sbíral zkušenosti vandrováním po bavorských hodinářských manufakturách a vandr ukončil ziskem mistrovské zkoušky.\n\nPo návratu do Prahy si ve svém rodném domě v dolní části Koňského trhu (dnes Václavské náměstí) zřídil hodinářskou dílnu a oženil se s Josefinou Kroupovou. V podnikání se mu dařilo, již po několika letech se stal nejvýznamnější hodinářskou firmou Rakouska-Uherska. Koncem 30. let 19. století měl již téměř 40 zaměstnanců a jím vyráběné pendlovky byly velmi žádané. Zaměstnal i své 4 syny, kteří se postupně osamostatnili. Karlův nejstarší stejnojmenný syn založil továrnu na kapesní hodinky ve švýcarském La Chaux-de-Fonds, jeho mladší bratr Hans zase otevřel pobočku ve Vídni. Další dva synové zůstali v Praze, jeden vedl výrobu a druhý se zabýval obchodem. Hodinky byly velmi oblíbené, vlastnil je i císař František Josef I. a rakouská intelektuální elita. Rod Suchých vymřel po meči a firma postupně zanikla. V roce 2016 firma v La Chaux-de-Fonds začala vyrábět luxusní hodinky s názvem Carl Suchy&Söhne.\n\n"}
{"id": "1489691", "url": "https://cs.wikipedia.org/wiki?curid=1489691", "title": "František Stočes", "text": "František Stočes\n\nFrantišek Stočes (10. května 1895 Smíchov (dnes Praha) – 23. června 1942 Kobyliská střelnice, Praha ) byl český průkopník dopravního letectví. Od roku 1931 vykonával funkci technického ředitele a roku 1933 byl jmenován vrchním ředitelem Československých státních aerolinií. Významně se zasloužil o rozvoj ČSA, které v této době patřily k předním evropským leteckým společnostem. Za své zásluhy o mezinárodní letecký provoz byl v roce 1937 oceněn belgickým řádem krále Leopolda II a v následujícím roce obdobnými vysokými státními vyznamenáními v Jugoslávii a Rumunsku. Byl popraven nacisty v červnu 1942.\n\nFrantišek Stočes se narodil 10. května 1895 jako nejmladší ze tří dětí. Měl staršího bratra Jaroslava (26. května 1891 – 26. září 1968) a sestru Alžbětu (11. ledna 1893 – 9. ledna 1990). Pocházel z velmi skromných poměrů. Jeho otec František Stočes (17. května 1864 – 20. července 1938) byl pekař. Rodina žila na Smíchově v Jeronýmově ulici.\n\nFrantišek Stočes vystudoval Reálné gymnázium na Malé Straně. Začal studovat na Císařské a královské české vysoké škole technické, ale po vypuknutí 1. světové války musel studium přerušit a narukovat na východní frontu, kde padl do ruského zajetí, odkud se vrátil v únoru 1919.\n\nPo návratu do vlasti pokračoval ve studiu na vysoké škole, kterou absolvoval s vyznamenáním v roce 1922. Začal pracovat v Radiologickém ústavu jako asistent Václava Felixe, předního odborníka na aerodynamiku. Na jeho doporučení František Stočes získal stipendium na \"École supérière de l´Aéronautique\", kde studoval v letech 1923–1924. V roce 1923 při svém studiu v Paříži pracoval jako dobrovolník několik týdnů ve společnosti \"AVIONS Henri et Maurice Farman\", významné francouzské firmy vyrábějící letadla. Od ní zakoupilo československé ministerstvo veřejných prací na tehdejší dobu velkokapacitní letadlo (pro 12 cestujících) FARMAN F.62 Goliath. Stočes byl zmocněn tehdejším ředitelem ČSA, aby dohlédl na odeslání zakoupeného letounu.\n\nPři studiu v Paříži se Stočes seznámil se svojí pozdější ženou Marií-Luise Louvet (přezdívanou MaLu, *1902), se kterou se dne 12. listopadu 1925 oženil. Manželům se narodily 2 děti, Geneviève (*1926) a Boris (*1928). Rodina žila na letišti ve Kbelích, později na nově vybudovaném letišti Ruzyně a těsně před 2. světovou válkou ve vile v Bubenči v dnešní ulici Charlese de Gaulla.\n\nOd roku 1931 František Stočes zastával funkci technického ředitele ČSA a od roku 1933 funkci vrchního ředitele. Pro svoje hluboké teoretické znalosti, vytrvalost, pracovitost, preciznost a čestné jednání se těšil přirozené autoritě zaměstnanců „od hangáru po pilotní kabiny“. Pro svoji mohutnou postavu a houževnatou povahu byl přezdíván „Zubr“.\n\nNěkterá z jím zavedených moderních opatření jsou stále platná (termín \"zimní školení personálu\"). Usiloval o moderní řízení společnosti, ačkoli často narážel na byrokratické postupy ministerstva. Požadoval zřízení nezávislého orgánu pro vyšetřování leteckých nehod, usiloval o budování perspektivních strukturu leteckých tratí, zavedení radiostanic na palubě letadel, zaváděl nové postupy při náboru a výběru zaměstnanců (psychologicko-technické prověrky) atd.\n\nPo Mnichovské dohodě zavazující Československo k postoupení části svého území hitlerovskému Německu, organizoval Stočes evakuaci osob a pro republiku důležitého materiálu ze zabraného území. 4. června 1942 byl zatčen gestapem. Byl obviněn ze schvalování atentátu na zastupujícího protektora Reinharda Heydricha a odsouzen k trestu smrti. Rozsudek byl vykonán 23. června 1942.\n"}
{"id": "1489692", "url": "https://cs.wikipedia.org/wiki?curid=1489692", "title": "Dřevěná zvonice ve Rtyni v Podkrkonoší", "text": "Dřevěná zvonice ve Rtyni v Podkrkonoší\n\nDřevěná zvonice ve Rtyni v Podkrkonoší pochází z doby pozdní gotiky a patří tak k nejstarším a ojedinělým zvonicím tohoto typu v České republice. Nachází se na západní straně hřbitova vedle kostela sv. Jana Křtitele při výjezdu z města směrem na Červený Kostelec a Náchod. Byla vystavěna během let 1592 až 1594. Její autor není znám.\n\nSymbol této zvonice má Rtyně v Podkrkonoší i ve svém městském znaku. Přímo ve zvonici je veřejnosti přístupná expozice o této stavbě. Ze zvonice je výhled na město, do Rtyňské kotliny, na kopec Čerťák, Jestřebí hory i Krkonoše.\n\nKonstrukce zvonice štenýřového typu je vysoká téměř 30 m. Jedná se o komolý jehlan na zděné základně s osmibokou kamennou podezdívkou. Na jehlanu je postaveno přesahující zvonové patro s trojúhelníkovou zvonovou stolicí. Štíhlou a vysokou střechu pokrývají dřevěné šindele. Zvonice nemá žádný kovový spoj. Při její stavbě byly použity kluzné čepy.\n\nZvonice má 3 zvony. Nejmenší a nejstarší zvon, umíráček z roku 1471, váží 159 kg a nazývá se Mračník. Zvoněním totiž oznamoval blížící se bouřku. Říká se mu také Jiří z Poděbrad. Na zvonici byl v polovině 18. století přemístěn ze zbořeného pozdně gotického kostelíka, který se nacházel na návrší v centru obce.\n\nDruhý zvon se jmenuje Poledník. Váží 250 kg a zhotovil ho v roce 1545 zvonař Václav z Hradce Králové.\n\nNejvětší zvon váží 350 kg a byl odlit v roce 1644 zvonařem Martinem Schrötterem z Hostinného. Místní obyvatelé ho pojmenovali Slavnostní, protože se ozýval při mimořádných událostech a o svátcích.\n\n"}
{"id": "1489693", "url": "https://cs.wikipedia.org/wiki?curid=1489693", "title": "Pedro Pineda", "text": "Pedro Pineda\n\nPedro Andrés Pineda García (* 18. února 1993 Punto Fijo) je venezuelský zápasník – judista.\n\nS judem začínal v 11 letech v rodném Punto Fijo ve státě Falcón. Ve venezuelské mužské reprezentaci se pohybuje s přestávkami od roku 2010 v těžké váze nad 100 kg. V roce 2016 se na olympijských hrách v Riu nekvalifikoval.\n\n\n\n"}
{"id": "1489697", "url": "https://cs.wikipedia.org/wiki?curid=1489697", "title": "Bedřich Ehrmann", "text": "Bedřich Ehrmann\n\nBedřich (německy Friedrich) Ehrmann byl pražský, německy mluvící architekt, pravděpodobně bratranec architekta Leopolda Ehrmanna.\n\nZřejmě studoval na technice ve Vídni, jedním z jeho profesorů byl pravděpodobně také Adolf Loos. Svoji architektonickou praxi vykonával na přelomu 20. a 30. let 20. století. \n\nBedřich Erhrmann navrhoval stavby ve stylu funkcionalismu, konstruktivismu i art déco. Mezi jeho projekty jsou jak obytné domy, tak velké administrativní budovy. \n\nPražské realizace:\n\n\n"}
{"id": "1489710", "url": "https://cs.wikipedia.org/wiki?curid=1489710", "title": "Lidová strana pokroková na Moravě", "text": "Lidová strana pokroková na Moravě\n\nLidová strana pokroková na Moravě byla politická strana na Moravě činná v letech 1909 až 1919. \n\nStrana vznikla v lednu 1909 sloučením Moravské strany pokrokové a Lidové strany na Moravě. Jejími předsedy se stali Adolf Stránský a Jan Koloušek, přičemž Adolf Stránský postupně získával ve straně rozhodující vliv.\n\nK dalším významným členům patřili: Karel Balák, Karel Bubela mladší, Jaroslav Budínský, Karel Fajfrlík, Richard Fischer, Arnošt Heinrich, František Hess, Ludvík Chlum, Arnold Janda, Karel Novák, Václav Perek, Jan Vladimír Pokorný, Ondřej Přikryl, Josef Seifert, Rostislav František Reichstädter, František Šerý, Václav Šílený a Vilém Votruba.\n\nJednalo se o stranu nekonzervativní. Program byl založen na nacionalismu a antiklerikalismu, vymezovala se proti mladočeské politice. Strana se zaměřila na maloměšťanstvo, střední a malé podnikatele, rolníky, postupem času i velkopodnikatelské kruhy. Pojítkem k velkopodnikatelským kruhům se těsně před prvni světovou válkou stala významná skupina národohospodářů a podnikatelů jako byli např. Karel Engliš, František Hodáč, Antonín Smrček, František Kovářík\n\nPo volbách do Moravského zemského sněmu v roce 1913 se ziskem 21 mandátů stala nejsilnější politickou stranou na Moravě.\n\nV roce 1911 Lidová strana pokroková začala spolupracovat se sociálními demokraty a Českoslovanskou stranou agrární, s nimiž v roce 1911 vytvořili „blok progresivní strany“. Tato spolupráce však vedla k vnitroskupinovým bojům a vzdálenosti od mladočechů, což je důvod, proč se v roce 1913 od Lidové strany pokrokové odtrhla Lidová strana na Moravě (Bulín).\n\nV roce 1918 strana zanikla sloučením s Slezskou lidovou stranou do Moravsko-slezské lidové strany, která krátce po svém vzniku sama vplynula do České státoprávní demokracie, přičemž Moravsko-slezská lidová strana pokroková se stala její zemskou organizací.\n\n"}
{"id": "1489711", "url": "https://cs.wikipedia.org/wiki?curid=1489711", "title": "Grand Prix Německa 2014", "text": "Grand Prix Německa 2014\n\nGrand Prix Německa 2014 (oficiálně 2014 Formula 1 Grosser Preis Santander von Deutschland) se jela na okruhu Hockenheimring v Hockenheimu v Německu dne 20. července 2014. Závod byl desátým v pořadí v sezóně 2014 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1489712", "url": "https://cs.wikipedia.org/wiki?curid=1489712", "title": "Karel Alfréd z Lichtenštejna", "text": "Karel Alfréd z Lichtenštejna\n\nKarel Alfréd, kníže z Lichtenštejna (německy \"Karl Alfred, Fürst von und zu Liechtenstein\", 16. srpna 1910 Deutschlandsberg – 17. listopadu 1985, Most nad Litavou) byl lichtenštejnský kníže a bratr panujícího knížete Františka Josefa II. \n\nNarodil se jako třetí potomek a druhorozený syn knížete Aloise Adolfa z Lichtenštejna a jeho manželky, arcivévodkyně Alžběty Amálie Rakouské. Při křtu dostal jméno \"Karel Alfréd Maria Jan Baptista Jindřich Alois Jiří Hartman Ignác\".\n\n17. února 1949 se na dolnorakouském zámku Persenbeug oženil s arcivévodkyní Anežkou Kristýnou (14. prosince 1928 – 31. srpna 2007), druhým dítětem a nejstarší dcerou arcivévody Huberta Salvátora Rakouského a kněžnou Rosemary ze Salm-Salmu.\n\nZ manželství se narodilo sedm dětí:\n\nKníže Karel Alfréd zemřel 17. listopadu 1985 v Mostě nad Litavou.\n"}
{"id": "1489713", "url": "https://cs.wikipedia.org/wiki?curid=1489713", "title": "Milan Martić", "text": "Milan Martić\n\nMilan Martić (v srbské cyrilici Милан Мартић; 18. listopadu 1954, Žargović, Jugoslávie) je válečný zločinec, bývalý politik Republiky srbská krajina během Chorvatské války za nezávislost. V letech 1994 až 1995 zastával post prezidenta mezinárodně neuznané republiky. Byl odsouzen Mezinárodním tribunálem v Haagu v roce 2007 za válečné zločiny. \n\nMartić vystudoval vyšší policejní školu v Záhřebu a poté pracoval jako policista ve městě Šibenik (dnes Chorvatsko). Později byl policejním inspektorem v Kninu. Ještě před vypuknutím války se stal ředitelem policejní stanice v témže městě.\n\nV roce 1990 stanul v čele srbských ozbrojených sil na území Srby obývaných částí Chorvatska (tzv. Vojenské hranice). Tyto síly byly známy také pod názvem \"Martićeva policie\". \n\nV letech 1991 až do srpna 1995 zastával Martić několik různých postů ve vládě Republiky Srbská Krajina; byl ministrem obrany, zástupcem velitele teritoriální obrany, ministr vnitra a v roce 1994 se stal prezidentem RSK. \n\nV roce 2002 se vydal mezinárodnímu tribunálu v Haagu, který jej již dříve obžaloval z válečných zločinů. \n\nV roce 2007 byl odsouzen na 35 let vězení; v roce 2008 byl v odvolacím řízení tento rozsudek potvrzen. Výkon trestu si odpykává ve vězení v Estonsku. \n"}
{"id": "1489715", "url": "https://cs.wikipedia.org/wiki?curid=1489715", "title": "Kunit", "text": "Kunit\n\nKunit je způsob výroby plyšového propletu.\n\nTechnologie Kunit (spolu s variantou \"Multiknit\") byla vyvinuta v 90. letech 20. století u německé firmy \"Karl Mayer\". \n\nProplet se vyrábí z vláken vytažených z překládané \"pavučinky\" nebo rouna bez použití vazné niti.\n\nProplétací ústrojí je vybaveno \"oscilujícím kartáčkem\", který při vniku dvoudílné proplétací jehly (s kulatou špičkou) do pavučinky od mykacího stroje sbaluje vlákna do válcovitého útvaru. Proplétací jehla tvoří při každé otáčce stroje z části vláken smyčku a ze zbývající části vláken vzniká spojení na způsob řetízkové vazby obepínající dolní části smyček jako nosná plocha vlasové textilie.\nKunitový plyš se vyrábí z vláken s délkou 40-120 mm a jemností 1,7-3,3 dtex, smyčky mohou mít výšku 1- 5 mm. Na stroji s max. 8 jehel / cm s prac. šířkou do 2800 mm se dosahuje rychlost 1200 obr./min. \nK finální úpravě plyše patří: laminování podkladového propletu, počesávání, postřihování, hlazeni.\n\nPlyše s hmotností 90-700 g/m se dají používat na potahy sedadel a stěn v autech, filtry, podšívky, potahy hraček. \n\nTechnologií \"Multiknit\" se vyrábějí plyše se smyčkami na lícní i rubní straně propletu.\n\nVe 2. dakádě 21. století jsou veřejně známé jen ojedinělé případy praktického použití kunitu. Údaje o vyráběném množství nejsou publikovány. \n"}
{"id": "1489718", "url": "https://cs.wikipedia.org/wiki?curid=1489718", "title": "Grand Prix Maďarska 2014", "text": "Grand Prix Maďarska 2014\n\nGrand Prix Maďarska 2014 (oficiálně Formula 1 Pirelli Magyar Nagydíj 2014) se jela na okruhu Hungaroring v Budapešti v Maďarsku dne 27. července 2014. Závod byl jedenáctým v pořadí v sezóně 2014 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1489722", "url": "https://cs.wikipedia.org/wiki?curid=1489722", "title": "Duby v ulici Mezivrší", "text": "Duby v ulici Mezivrší\n\nDuby v ulici Mezivrší jsou tři duby letní (\"Quercus robur\") v Praze 4 - Braníku. Rostou nedaleko od sebe v parčíku kousek pod polovinou ulice Mezivrší, na rozhraní mezi vilkami a panelákovou zástavbou, při pohledu ze svahu na pravé straně ulice. V digitálním registru ÚSOP je sice dvojice mohutnějších dubů zapsána jako skupina (číslo 105312) a třetí dub, pravděpodobně o něco mladší, je veden samostatně (číslo 105314), ale všechny tři duby byly památnými stromy vyhlášeny současně a jejich koruny spolu splývají.\n\n\nStatnější dvojice byla podle hodnocení AOPK při vyhlášení v roce 2008 ve velmi dobrém stavu, třetí dub ve stavu dobrém. Od té doby je jim věnována větší pozornost, takže tento stav trvá.\n\nLokalita Mezivrší v Braníku byla kdysi sadem, později tu vznikla vilová čtvrť. Na místě některých vilek a zahrad byly kolem roku 1975 postaveny panelové domy pro pracovníky tehdejší České státní pojišťovny. V roce 2007 chtěl soukromý investor na zbývající zelené ploše začít stavět obytný komplex s podzemními garážemi a řada stromů měla být proto pokácena. Díky protestním akcím místních obyvatel se podařilo duby zachránit a v roce 2008 byly vyhlášeny za památné. Nejmohutnější z nich se také v roce 2008 umístil na 3. místě v anketě „Strom roku“.\n\nZáměr bytové výstavby v těsném sousedství dubů ale stále trvá.\n\nDoprava: asi 500 m odtud u horního konce ulice Mezivrší je autobusová zastávka MHD \"Zemanka\", kdežto u dolního konce ulice je zhruba stejně daleko autobusová zastávka \"U Staré pošty\".\n\n"}
{"id": "1489730", "url": "https://cs.wikipedia.org/wiki?curid=1489730", "title": "Avante 2200", "text": "Avante 2200\n\nAvante 2200 je třída korvet objednaných saúdským královským námořnictvem. Korvety patří do typové řady AVANTE španělské loděnice Navantia. Jejich příbuznými jsou venezuelské hlídkové lodě třídy Guaiquerí. Celkem bylo objednáno pět jednotek této třídy. Jejich hlavním úkolem jsou bojové operace, průzkum, ochrana výlučné ekonomické zóny, nebo mise SAR.\n\nKontrakt na stavbu korvet byl projednáván od roku 2015. Stavbu pěti jednotek saúdská vláda objednala v červenci 2018 u španělské loděnice Navantia. Cena kontraktu dosahuje výše 1,8 miliardy euro. Zahájení stavby je plánováno na konec roku 2018 a jejich dodání do roku 2022. Plavidla postaví loděnice společnosti Navantia ve Ferrolu a Cádizu. V souvislosti se saúdskou intervencí v Jemenu prodej korvet kritizovaly organizace Amnesty International, Peace Foundation (FundiPau), Greenpeace a Oxfam. Slavnostní první řezání oceli na prototypovou jednotku proběhlo v San Fernandu 15. ledna 2019. Její kýl byl založen v říjnu 2019.\n\nJednotky třídy \"Avante 2200\":\nKorveta bude vybavena integrovaným můstkem MINERVA, ponese bojový řídící systém CATIZ, střelecký systém DORNA, komunikační systém HERMESYS, 3D vyhledávací radar, navigační radar, sonar a systém elektronického boje. Ponese kajuty pro až 111 osob. Na zveřejněných vizualizacích plavidlo nese 76mm kanón Leonardo Super Rapid ve dělové věži na přídi, 35mm kanón Oerlikon Millennium, dvě menší dálkově ovládané zbraňové stanice, 16násobné vertikální vypouštěcí silo pro střely ESSM, osm pprotilodních střel Harpoon a dva trojhlavňové 324mm protiponorkové torpédomety. Je vybaveno 5,5metrovým rychlým člunem RHIB. Na zádi se nachází přistávací plocha s hangárem pro vrtulník do hmotnosti 10 t. Pohonný systém je koncepce CODAD. Tvoří jej čtyři diesely o výkonu 5920 kW, pohánějící dva lodní šrouby. Nejvyšší rychlost dosahuje 25 uzlů. Dosah je 5000 námořních mil a vytrvalost 21 dnů.\n"}
{"id": "1489731", "url": "https://cs.wikipedia.org/wiki?curid=1489731", "title": "Dar al Beida (804)", "text": "Dar al Beida (804)\n\nDar al Beida (804) je hydrografická výzkumná loď marockého námořnictva. Její označení je \"Bâtiment Hydro-Océanographique Multi-Missions\" (BHO2M). Sekundárně se může zapojit do průzkumu, speciálních operací, humanitárních misí či ochrany životního prostředí. Od jejího dokončení může Maroko samo mapovat své vody, což pro něj dříve prováděla Francie.\n\nKontrakt na stavbu plavidla získala v červnu 2016 francouzská společnost Kership. Vývoj a stavbu plavidla zajistila loděnice Piriou v Concarneau. Plavidlo bylo do služby přijato 26. října 2018.\n\nKonstrukce plavidla vychází z francouzské třídy \"D'Entrecasteaux\". Posádku tvoří 30 námořníků a 20 vědeckých pracovníků. Plavidlo je vybaveno specializovanými výzkumnými systémy. Speciální vybavení nesou rovněž dva osmimetrové čluny, které doplňuje jeden člun typu RHIB. Pohonný systém tvoří čtyři dieselgenerátory, každý o výkonu 1200 kW. Nejvyšší rychlost dosahuje 14 uzlů.\n"}
{"id": "1489733", "url": "https://cs.wikipedia.org/wiki?curid=1489733", "title": "Grand Prix Belgie 2014", "text": "Grand Prix Belgie 2014\n\nGrand Prix Belgie 2014 (oficiálně 2014 Formula 1 Shell Belgian Grand Prix) se jela na okruhu Circuit de Spa-Francorchamps ve Spa v Belgii dne 24. srpna 2014. Závod byl dvanáctým v pořadí v sezóně 2014 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1489736", "url": "https://cs.wikipedia.org/wiki?curid=1489736", "title": "Inna Modja", "text": "Inna Modja\n\nInna Modja, vlastním jménem Inna Bocoum (* 19. května 1984 Bamako), je malijská zpěvačka, hudební skladatelka a textařka.\n\nJejí pseudonym \"modja\" znamená ve fulbštině \"zlobivá\". Pochází z hudební rodiny, od dětství zpívala ve sboru a v patnácti letech začala spolupracovat se skupinou Salifa Keity. Studovala v Paříži cizí jazyky, literaturu a mezinárodní obchod, svůj první singl vydala ve Francii v roce 2009. Její autorská tvorba přináší spojení rhythm and blues, hip hopu a západoafrické lidové hudby. Zpívala s Jasonem Mrazem píseň „Lucky“ v televizním pořadu Fête de la Musique, v roce 2011 byla nominována na NRJ Music Award v kategorii Objev roku a její píseň „French Cancan (Monsieur Sainte Nitouche)“ se dostala na čtvrté místo hitparády Syndicat National de l'Édition Phonographique. \n\nKromě hudby se věnuje i modelingu, výtvarnému umění a herectví (televizní show \"Le Grand Journal\", film Daoudy Coulibalyho \"Wùlu\"). Veřejně se angažuje v environmentálních a sociálních záležitostech, ve svých textech se zabývá problémy terorismu, masové migrace či nedostatku pitné vody v afrických zemích. Je vegetariánkou. Popsala svoji osobní zkušenost se ženskou obřízkou a bojuje za vymýcení tohoto zvyku, také propaguje azylové domy pro oběti domácího násilí.\n\n\n"}
{"id": "1489743", "url": "https://cs.wikipedia.org/wiki?curid=1489743", "title": "Seznam pobočných táborů KZ Neuengamme", "text": "Seznam pobočných táborů KZ Neuengamme\n\nNeúplný seznam pobočných táborů koncentračního tábora Neuengamme, které byly v provozu v průběhu let 1938 až 1945. Počet vězňů se tábor od tábora lišil a to od několika tisíc po pouhých několik jedinců. Na konci války bylo v pobočných táborech tři krát více vězňů než v hlavním táboře. Vězni byli nuceni pracovat ve vysilujících podmínkách na různých místech v severním Německu. Často byli transportování mezi pobočnými tábory a speciálními pracovišti. V Neuengamme na přelomu let 1944/1945 umíralo 1700 lidí měsíčně a celkový počet obětí za dobu fungování táborové sítě přesáhl 50000.\n\n"}
{"id": "1489747", "url": "https://cs.wikipedia.org/wiki?curid=1489747", "title": "Grand Prix Itálie 2014", "text": "Grand Prix Itálie 2014\n\nGrand Prix Itálie 2014 (oficiálně Formula 1 Gran Premio d'Italia 2014) se jela na okruhu Autodromo Nazionale Monza v Monze v Itálii dne 7. září 2014. Závod byl třináctým v pořadí v sezóně 2014 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1489753", "url": "https://cs.wikipedia.org/wiki?curid=1489753", "title": "Mór Kóczán", "text": "Mór Kóczán\n\nMór Kóczán (8. ledna 1885 Kocs – 30. července 1972 Göd) byl maďarský a československý atlet.\n\nByl členem klubů Budapesti TC a Ferencvárosi TC, v letech 1911, 1912, 1913, 1914 a 1918 se stal mistrem Uher v hodu oštěpem. Na Letních olympijských hrách 1908 soutěžil ve vrhu koulí, hodu diskem a hodu oštěpem, v žádné disciplíně nepostoupil do finále. Na Letních olympijských hrách 1912 získal bronzovou medaili v hodu oštěpem a skončil dvanáctý v hodu oštěpem obouruč. V roce 1914 vyhrál British Athletics Championships. Také vytvořil neoficiální světový rekord v hodu oštěpem výkonem 60,64 m.\n\nVystudoval teologii v Pápě (kvůli nesouhlasu církevních hodnostářů soutěžil také pod jménem Miklós Kovács), od roku 1907 byl pastorem Reformované církve ve Zlatné na Ostrove a od roku 1914 v Čiližské Radvani. V důsledku Trianonské smlouvy se jeho působiště stalo součástí Československa, Kóczán pak závodil za PTE Bratislava a Spartu Praha, reprezentoval ČSR ve dvou mezistátních utkáních a na Letních olympijských hrách 1924, kde obsadil v hodu oštěpem 23. místo.\n\nV roce 1926 ukončil sportovní kariéru, u atletiky zůstal jako trenér a rozhodčí, pokračoval také v kněžské činnosti. V roce 1948 byl v důsledku výměny obyvatelstva mezi Československem a Maďarskem vystěhován do vesnice Göd v Pešťské župě, v roce 1952 odešel na odpočinek.\n"}
{"id": "1489756", "url": "https://cs.wikipedia.org/wiki?curid=1489756", "title": "Jean-Baptiste Prosper Jollois", "text": "Jean-Baptiste Prosper Jollois\n\nJean-Baptiste Prosper Jollois (4. ledna 1776, Brienon-sur-Armançon − 24. června 1842, Paříž) byl francouzský egyptolog. Roku 1798 se účastnil Napoleonovy výpravy do Egypta, kde se podílel na objevení hrobky WV23 v Údolí králů. Je jedním z autorů Description de l'Égypte.\n"}
{"id": "1489757", "url": "https://cs.wikipedia.org/wiki?curid=1489757", "title": "Mistrovství Evropy v zápasu ve volném stylu 2019", "text": "Mistrovství Evropy v zápasu ve volném stylu 2019\n\nMistrovství Evropy v zápasu ve volném stylu za rok 2019 proběhlo v hale Polivalentă v Bukurešti, Rumunsko ve dnech 8.-12. dubna 2019.\n\n\n\n\n\n"}
{"id": "1489772", "url": "https://cs.wikipedia.org/wiki?curid=1489772", "title": "Koule (rozhlasová hra)", "text": "Koule (rozhlasová hra)\n\nKoule je rozhlasová hra Davida Drábka z roku 2011 na téma doping ve sportu. V roce 2012 byla zpracována jako divadelní hra pro Klicperovo divadlo v Hradci Králové.\n\nHra Koule se odehrává ve studiu stanice ČRo Vltava, kde se snaží moderátor vést rozhovor s koulařkou Milenou o jejím dětství, sportovní kariéře a dopingu. Hlas koulařce propůjčila Pavla Tomicová. Výběr jazykových prostředků a rozšafná dikce Tomicové charakterizují Milenu jako silnou českou ženu z lidu, s kterou se život nemazlil.Jako dítě neměla kamarády. Děti na ni pořvávaly: Milena, Milena, přefikla i jelena, otec jí říkal bečko a sama o sobě hovoří formou patetických frází, jak pro vlast cedila při trénincích krev a stala se symbolem poctivé lopaty, cíle a světovosti. Díky tvrdému tréninku si „sáhla na tep doby.“ Má pocit, že je matka českého národa a musí ho chránit a dovést až na vrchol Sněžky. Je jako Věstonická Venuše a Švejk v jedné osobě.Už během prvních deseti minut se dozvíme, že je Milena členkou Rady, má dlouhé drápy, ráda nosí náramky, vlastní pekárnu, byla královnou, vrhala koulí, což jsou atributy, které si spojíme s Helenou Fibingerovou. To bylo nejčastěji Davidu Drábkovi vyčítáno, tato přímá a návodná spojitost s naší nejlepší koulařkou. I když život Mileny a Heleny je v mnoha ohledech jiný, stěžejní charakteristické rysy se shodují. Což byl pro mnohé problém. Mileně se o dopingu mluvit nechce, ale nakonec se rozpovídá. Byla to těžká doba a kdo ji nezažil, nepochopí. Svaz a stát tlačil na sportovce, aby přiváželi medaile. Nejvíce to odnesla Radmila, která je nejsmutnější člověk na světě. Obě sportovkyně nemohly mít děti. Ve hře je odhaleno téma státem řízeného dopingu a obě ženy jsou považovány za oběť a posluchačům je jich líto.\n\nV únoru 2011 oznámil David Skopal z Advokátní kancelář Pokorný, Wagner & spol., že zastupuje Helenu Fibingerovou a Jarmilu Kratochvílovou a bude jejich jménem požadovat po Českém rozhlasu finanční kompenzaci kvůli tomu, že na stanici Vltava odvysílal hru \"Koule\", jejíž hlavní postava, bývalá koulařka Milena, vykazuje společné znaky s Helenou Fibingerovou, a postava Radmila s Jarmilou Kratochvílovou, a obě postavy jsou ve hře obviňovány z dopingu, což právní zástupce sportovkyň považuje za porušení jejich práva na ochranu osobnosti.\n\nPodle Lidovek.cz chce v téže věci podat na Český rozhlas žalobu i Český atletický svaz. Žaloba byla zamítnuta, protože hra Koule je umělecké dílo, které nijak nikoho neuráží. \n\nPavla Tomicová (Milena, atletická královna)\nZora Valchařová-Poulová (Reportérka Lubica, Radmila, atletická královna)\nIsabela Smečková Bencová (Maskérka Miluška, Maminka, Potkanka Vendulka, Moderátorka Ája)\nKamila Sedlárová (asistentka, Sára Tlachecí)\nJiří Zapletal (Karel Hála, Moderátor Klubu seniorů, doktor Cvach, Král Václav Klaun I.)\nTomáš Lněnička (Režisér, Tatínek, Trenér Hácha, Moderátor Pája)\nZdeněk Petrák (Ivo Vozemba, vzpěrač)\n\n"}
{"id": "1489773", "url": "https://cs.wikipedia.org/wiki?curid=1489773", "title": "Bohumil Štěrba", "text": "Bohumil Štěrba\n\nBohumil Štěrba (11. února 1854 – 18. prosince 1910) byl český architekt.\n\nBohumil Štěrba vystudoval stavitelství na pražské technice. Po studiu získával praxi u stavitele Josefa Blechy a poté se jako samostatný architekt usadil v pražském Karlíně, kde také pracoval v obecním zastupitelstvu.\n\n"}
{"id": "1489777", "url": "https://cs.wikipedia.org/wiki?curid=1489777", "title": "Mečiar (film)", "text": "Mečiar (film)\n\nMečiar (anglicky: \"The Lust for Power\") je slovenský dokumentární film z roku 2017, který režírovala Tereza Nvotová. Dokument sleduje bývalého slovenského politika Vladimíra Mečiara a to, jak ovlivnil společenskou a politickou situaci na Slovensku.\n\nNa Slovensku do kin film vstoupil 12. října 2017 a v České republice 3. srpna 2018. V roce 2017 zahájil Mezinárodní festival dokumentárních filmů Ji.hlava.\n\nVladimír Mečiar je bývalý slovenský ministr zahraničních věcí a trojnásobný premiér. Stál v čele vlády v okamžiku nabytí slovenské nezávislosti, a tak byl velkou částí veřejnosti vnímán jako „otec-zakladatel“.\n\nDokumentární snímek sleduje začátek a průběh Mečiarovy politické kariéry, od vzestupu řadového právníka až po předsedu vlády, a dění na Slovensku v 90. letech 20. století. Prostřednictvím řady archivních i aktuálních záběrů a rozhovorů režisérka zkoumá Mečiarovo původ, kořeny či politické vystupování.\n\nDle režisérky je film hledáním odpovědi na otázku „kdo Mečiar byl a co udělal se Slovenskem“.\nRežisérkou filmu je Tereza Nvotová. Narodila se v Trnavě v roce 1988 a vystudovala katedru dokumentární tvorby na FAMU. Mimo Mečiara režírovala i celovečerní film Špína.\n\nNvotová nejprve natočila středometrážní bakalářský film na FAMU Mečiar (film, 2013) a téhož roku jej s velkým ohlasem uvedla na Mezinárodním festivalu dokumentárních filmů v Jihlavě. Po rozruchu, který Mečiar (film, 2013) na jihlavském festivale způsobil, se rozhodla dokument rozšířit, a tak vznikl celovečerní formát filmu Mečiar (film, 2017).\n\nRežisérka natáčela a vyzpovídala Vladimíra Mečiara. Vedle toho je snímek prolínán televizními záběry o důležitých politických událostech, výpovědmi politiků či novinářů a v neposlední řadě i záběry z někdejších mohutných promečiarovských mítinků. Natáčení probíhalo na Slovensku.\n\nProducenty jsou Zuzana Mistríková, Ľubica Orechovská, produkčními společnostmi HBO Europe, PubRes s.r.o. a Negativ s.r.o.\n\n\n\n"}
{"id": "1489780", "url": "https://cs.wikipedia.org/wiki?curid=1489780", "title": "Třída Omiš", "text": "Třída Omiš\n\nTřída Omiš je lodní třída pobřežních hlídkových lodí chorvatského námořnictva. Plánována je stavba 5 člunů této třídy. Mezi jejich hlavní úkoly patří ochrana výlučné ekonomické zóny a mise SAR. Dodání všech pěti jednotek je plánováno na rok 2020.\n\nProgram stavby nových pobřežních hlídkových lodí byl zahájen roku 2013. Z několika návrhů byl vybrán projekt chorvatské loděnice Brodosplit ve Splitu. Ta v prosinci 2014 získala zakázku v hodnotě 58,5 milionů dolarů na stavbu pěti plavidel. Zkoušky prorotypu nabraly roční zpoždění. Prototypová jednotka \"Omiš\" byla do služby přijata 7. prosince 2018 na základně Barba ve Splitu.\n\nJednotky třídy \"Omiš\":\nVýzbroj tvoří jeden 30mm kanón ve zbraňové stanici Aselsan SMASH, dva 12,7mm kulomety ve zbraňových stanicích Hitrole a ručně odpalované protiletadlové řízené střely 9K32 Strela-2. Plavidlo je na zádi vybaveno rychlým člunem RHIB. Pohonný systém tvoří dva diesely Caterpillar 3516C, každý o výkonu 2525 kW, pohánějící dva lodní šrouby. Nejvyšší rychlost dosahuje 28 uzlů. Dosah je 1000 námořních mil při rychlosti 15 uzlů. Autonomie dosahuje 10 dnů.\n"}
{"id": "1489781", "url": "https://cs.wikipedia.org/wiki?curid=1489781", "title": "Třída Littorio", "text": "Třída Littorio\n\nTřída Vittorio Veneto byla třída bitevních lodí italského královského námořnictva z doby druhé světové války. Byla to elegantní, dobře pancéřovaná a silně vyzbrojená plavidla. Celkem byly rozestavěny čtyři jednotky této třídy, přičemž dokončit se podařilo tři. Ve službě byly v letech 1940–1943. Třída byla nasazena ve druhé světové válce. Po italské kapitulaci byla jedna potopena Němci a zbývající dvě byly po válce sešrotovány.\n\nVývoj nových italských bitevních lodí probíhal od počátku 30. let. Silně vyzbrojená a dobře pancéřovaná plavidla svým výtlakem výrazně (o cca 5000 t) překonávala limit dohodnutý na Washingtonské konferenci. Na stavbě se podílely loděnice Cantieri Riuniti dell'Adriatico (CRDA) v Terstu a Ansaldo v Janově. V letech 1940–1942 byly do služby přijaty první tři jednotky. \"Impero\" byla během stavby přesunuta z Janova do Benátek, po italské kapitulaci nedokončené plavidlo ukořistili Němci a 20. února 1945 ji nakonec potopil spojenecký nálet.\n\nJednotky třídy \"Vittorio Veneto\":\nHlavní výzbroj tvořite devět 381mm kanónů umístěných ve třech třídělových věžích. Zadní dělová věž byla vysoko zvednutá, aby při střelbě neohrožovala vlastní katapult pro hydroplány. Sekundární výzbroj tvořilo dvanáct 152mm kanónů ve třídělových věžích. Lehkou výzbrojí bylo dvanáct 90mm kanónů, dvacet 37mm kanónů a šestnáct 20mm kanónů. Plavidlo neslo až tři hydroplány (IMAM Ro.43, IMAM Ro.44). Pohonný systém tvořilo osm kotlů a čtyři turbínová soustrojí o výkonu 139 561 hp, pohánějící čtyři lodní šrouby. Nejvyšší rychlost dosahovala 30 uzlů.\n\n"}
{"id": "1489782", "url": "https://cs.wikipedia.org/wiki?curid=1489782", "title": "Vladimír Kremlík", "text": "Vladimír Kremlík\n\nVladimír Kremlík (* 9. prosince 1972 Čáslav) je český právník, od dubna 2019 do ledna 2020 ministr dopravy ČR ve druhé Babišově vládě, v letech 2015 až 2019 náměstek na Úřadu pro zastupování státu ve věcech majetkových, bývalý člen ČSSD, poté nestraník za hnutí ANO 2011.\n\nVystudoval bakalářský obor sociální práce na tehdejší Vysoké škole pedagogické v Hradci Králové (nyní Univerzita Hradec Králové), v roce 1999 absolvoval Právnickou fakultu UK v Praze, kde také získal titul JUDr. a stal se právníkem. Po ukončení školy pracoval v období 1999 až 2002 ve Fondu národního majetku jako vedoucí sekce strategických privatizací. V roce 2002 krátce působil na úřadu vlády, byl ekonomickým poradcem premiéra Vladimíra Špidly. Mezi lety 2002 do 2006 byl ředitelem sekce Úřadu pro zastupování státu ve věcech majetkových. Poté v letech 2006 a 2007 krátce působil na ministerstvu dopravy (během působení Aleše Řebíčka z ODS) a následně jako manažer na Letišti Praha. V letech 2005 až 2015 byl členem ČSSD.\n\nOd roku 2008 až do 2011 pracoval jako koncipient v advokátních kancelářích, nejdříve v Rowan Legal a později Volopich, Tomšíček & spol. Tři roky pracoval také jako samostatný advokát poté, co složil advokátní zkoušky. V letech 2015 až 2019 působil jako náměstek pro právní služby a hospodaření s majetkem na Úřadu pro zastupování státu ve věcech majetkových (ÚZSVM).\n\nDne 10. dubna 2019 oznámil premiér ČR Andrej Babiš, že jej navrhne na funkci ministra dopravy ČR. Prezident Miloš Zeman jej následně dne 30. dubna 2019 do této funkce skutečně jmenoval, v úřadu tak vystřídal Dana Ťoka.\n\nDne 20. ledna 2020 doručil premiér ČR Andrej Babiš prezidentovi ČR Miloši Zemanovi návrh na odvolání Kremlíka z funkce ministra dopravy ČR, prezident návrh přijal. Důvodem byla zakázka na elektronický prodej dálničních známek za 401 milionů korun. Kritizovali ji odborníci, opozice a nakonec i premiér Babiš. Naopak Kremlík pochybení odmítal. Jeho nástupcem se stal vicepremiér a ministr průmyslu a obchodu ČR Karel Havlíček, který by měl být výkonem funkce ministra dopravy ČR trvale pověřen. K jeho jmenování došlo 22. ledna s účinností od 24. ledna 2020. Kremlík přesto podle názoru ministerstva zůstal ve dvouměsíční výpovědní lhůtě, neboť mu byla „zaslána výpověď“ z pracovního poměru. Médii oslovení právníci takovou možnost u člena vlády komentovali jako nesmyslnou. Na základě toho ministerstvo svůj názor nakonec přehodnotilo a Kremlík skončil bez výpovědní lhůty.\n\nNa začátku února 2020 pak oznámil, že mu byl před Vánoci 2019 nabídnut úplatek od právníka Martina Janouška kvůli zakázce na auditora mýtného sytému. Mělo jít o částku 1,5 mil. Kč. Advokát Janoušek údajně po Kremlíkovi chtěl, aby dohled nad výběrem mýtného zůstal společnosti CGI a nebyl svěřen státní firmě Cendis. Kremlík coby ještě ministr o tom v polovině ledna 2020 informoval podle svých slov BIS.\n"}
{"id": "1489783", "url": "https://cs.wikipedia.org/wiki?curid=1489783", "title": "Susak", "text": "Susak\n\nNachází se v Kvarnerském zálivu a jihovýchodně od Istrijského poloostrova. Chorvatský ostrov Susak je 7,4 km jihozápadně od ostrova Lošinj, 10 km jižně od ostrova z Unije a 120 km východně od italského pobřeží. Susak je asi 3 km dlouhý a 1,5 km široký a pokrývá oblast přibližně 3,8 čtverečních kilometrů. Nejvyšší bod na Susaku je Garba. Její výška je 85 metrů nad hladinou moře.\n\nOstrov je geologicky odlišný od ostatních jadranských ostrovů v tom, že je většinou tvořen jemným pískem položeným na vápencovém skalním podloží. Způsob, jakým se objevil písek na ostrově nebyl zcela vyřešen. Zatímco, někteří vědci spekulují, že Susak vznikl v důsledku usazenin sedimentu z řeky Pád , během poslední doby ledové, které vzrostla nad povrchem tektonickou aktivitou. Jiní věří, že Susakův písek je eolitického původu. Vzhledem k porézní půdě nejsou na ostrově žádné stálé vodní toky ani jiné vodní útvary.\n\nHistorie Susaku je bohatým a komplexním příběhem. Bohužel málo z toho před 20. stoletím je známo. Je to důsledek především tří faktorů. Za prvé, jen málo obyvatel Susaku před 20. stoletím mělo formální vzdělání. Před masivním exodem mimo ostrov po druhé světové válce bylo vzácné najít obyvatele, který dokončil ekvivalent třídy školy. Další většina z historie ostrova nebyla zaznamenána – byla předávána ústně. Konečně a pravděpodobně nejvíce převládající historie ostrova byla důsledně manipulována, potlačena a ovlivňována těmi, kdo byli jeho současní vládci. Jméno ostrova se měnilo přinejmenším třikrát (Sansagus, Sansego a Susak).\n\nKuchyně Susaku kombinuje jedinečnou směs italské, chorvatské, rakouské a středomořské kuchyně. Mořské plody – zejména ryby, jako jsou sardinky, makrely a groupery. Jehněčí a vepřové maso vařené na otevřeném ohni je také populární, ale jsou obecné vyhrazeny pro zvláštní příležitosti.\nJako dezert si obyvatelé Susaku užívají palačinky plněné marmeládou nebo ovocem, štrůdl nebo losi, smažené pečivo s moukou a sypané práškovým cukrem.\n"}
{"id": "1489786", "url": "https://cs.wikipedia.org/wiki?curid=1489786", "title": "Cosseria", "text": "Cosseria\n\nCosseria je italská obec v provincii Savona v oblasti Ligurie. Nachází se přibližně 60 kilometrů západně od Janova a asi 20 kilometrů severozápadně od Savony.\n\nÚzemí Cosserie sousedí s následujícími obcemi: Cairo Montenotte, Carcare, Cengio, Millesimo a Plodio.\n"}
{"id": "1489789", "url": "https://cs.wikipedia.org/wiki?curid=1489789", "title": "Dům čp. 413 (Štramberk)", "text": "Dům čp. 413 (Štramberk)\n\nDům čp. 413 stojí na ulici Plaňava ve Štramberku v okrese Nový Jičín. Roubený dům byl postaven v třicátých letech 19. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo, a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nPůvodní roubený dům čp. 413 byl postaven v třicátých letech 19. století. Později byla přistavěna zděná část. Dům prošel celkovou rekonstrukcí na začátku 21. století. Objekt je součástí původní předměstské zástavby ve Štramberku.\n\nDům je přízemní roubená a částečně zděná stavba na obdélném půdorysu, orientovaná štítovou zděnou stranou do ulice a svahu. Dispozice je dvojdílná se síní a jizbou. Stavba je postavena na vysoké kamenné omítané podezdívce, která vyrovnává vysokou svahovou nerovnost. V podezdívce je sklepní prostor, který sloužil jako chlév, přístupný ze severní strany podezdívky. Zadní část domu je zděná. V západní straně je hlavní vchod ve zděné části, v roubené je jedno kaslíkové okno. Štítové roubené průčelí je dvouosé s okny v dřevěných rámech orientované do údolí (na sever). Štít je trojúhelníkový, svisle bedněný s laťováním, dvěma okny s polovalbou nahoře a s podlomenicí v patě štítu. Pod polovalbou je malý výzorník. Jižní strana je zděná včetně štítu, ve kterém je jedno okno a polovalba ve vrcholu. Střecha je sedlová s polovalbami, krytá šindelem, na západní straně je vikýř s pultovou střechou.\n\n\n"}
{"id": "1489791", "url": "https://cs.wikipedia.org/wiki?curid=1489791", "title": "Pallare", "text": "Pallare\n\nPallare je italská obec v provincii Savona v oblasti Ligurie. Nachází se přibližně 50 kilometrů západně od Janova a asi 15 kilometrů severozápadně od Savony.\n\nPallare sousedí s následujícími obcemi: Bormida, Carcare, Mallare, Millesimo, Osiglia a Plodio.\n\n"}
{"id": "1489796", "url": "https://cs.wikipedia.org/wiki?curid=1489796", "title": "Národní sportovní centrum Prostějov", "text": "Národní sportovní centrum Prostějov\n\nNárodní sportovní centrum Prostějov je sportovní komplex na severozápadním okraji města Prostějov v Olomouckém kraji. Objekt obsahuje především multifunkční sportovní halu s jedním velkým hřištěm s velodromem, ale i rozdělení na 2 poloviny pro 2 menší hřiště s určenými rozměry pro volejbal, basketbal a další sporty, s kapacitou 336 sedících diváků. Má certifikaci pro extraligové zápasy v basketbalu a volejbalu. Dále je zde konferenční sál, odpočinková zóna a bufet, venku před budovou je rozlehlé náměstí. Konají se zde i různé konferenční akce, jednání a jednou z hlavních akcí která se zde nově každý rok začala konat, je udělování cen za sportovce roku. Provozovatelem je spolek Prostějov olympijský z.s., zastoupený hejtmanem kraje a primátorem města. \n\nBudova byla postavena mezi roky 2016 až 2018, zastavěna plocha je 2474 m² a za návrhem stojí architekt Miroslav Pospíšil z ateliéru Ateliér-r. Výstavba stála 140 milionů korun, z čehož činila státní dotace 110 milionů korun. Na místě současného centra stál dříve areál koupaliště, který byl dlouho nepoužívaný a rozpadající se.\n\n"}
{"id": "1489797", "url": "https://cs.wikipedia.org/wiki?curid=1489797", "title": "Altare", "text": "Altare\n\nAltare je italská obec v provincii Savona v oblasti Ligurie. Nachází se přibližně 45 kilometrů západně od Janova a asi 11 kilometrů severozápadně od Savony.\n\nÚzemí Altare sousedí s následujícími obcemi: Cairo Montenotte, Carcare, Mallare, Quiliano a Savona.\n"}
{"id": "1489798", "url": "https://cs.wikipedia.org/wiki?curid=1489798", "title": "Cairo Montenotte", "text": "Cairo Montenotte\n\nCairo Montenotte je italská obec v provincii Savona v oblasti Ligurie. Nachází se přibližně 50 kilometrů západně od Janova a asi 20 kilometrů severozápadně od Savony.\n\nÚzemí Caira Montenotte sousedí s následujícími obcemi: Albisola Superiore, Altare, Carcare, Dego, Giusvalla, Gottasecca, Pontinvrea, Saliceto a Savona.\n"}
{"id": "1489799", "url": "https://cs.wikipedia.org/wiki?curid=1489799", "title": "Asa Butterfield", "text": "Asa Butterfield\n\nAsa Maxwell Thornton Farr Butterfield (* 1. dubna 1997 Londýn) je britský herec.\nSvou hereckou kariéru začal ve věku devíti let v televizním dramatu \"Po Tomášovi\" (2006) a komediálním filmu \"Malý Rambo\" (2007). Proslavil se ztvárněním hlavní postavy Bruna ve filmu \"Chlapec v pruhovaném pyžamu\" (2008), za kterou byl nominován na cenu British Independent Film Award. Ve věku 11 let hrál také mladého Mordreda v televizním seriálu BBC \"Merlin\" (2008–2009) a Normana ve fantasy filmu \"Kouzelná chůva a Velký třesk\" (2010).\"\n\nZa svou roli Huga Cabreta v dramatu Martina Scorseseho \"Hugo a jeho velký objev\" (2011) sklidil Butterfield velkou chválu od kritiků a cenu \"Young Hollywood Award\" za průlomový výkon. Za tutéž roli byl nominován i cenu Empire Award v kategorii nejlepší mužský nový herec. Byl nominován na britskou nezávislou filmovou cenu za nejlepšího herce za ztvárnění Nathana Ellise ve filmu \"X+Y\" (2014). Hrál chlapce jménem Jake Portman ve snímku \"Sirotčinec slečny Peregrinové pro podivné děti\" (2016) a Gardnera Elliota ve \"Vesmíru mezi námi\" (2017). V roce 2019, začal hrát Otise Milburna v seriálu \"Sexuální výchova\" od Netflixu.\n\nButterfield se narodil v Islingtonu, v Londýně a je synem Jacqueline Farrové a Sama Butterfielda. Byl pojmenován „Asa Maxwell Thornton Farr Butterfield“, ale nyní používá jméno „Asa Bopp Farr Butterfield“. „Bopp” jako střední jméno po kometě Hale-Bopp, která prošla periheliem v den jeho narození.\n\n"}
{"id": "1489800", "url": "https://cs.wikipedia.org/wiki?curid=1489800", "title": "Mallare", "text": "Mallare\n\nMallare je italská obec v provincii Savona v oblasti Ligurie. Nachází se přibližně 50 kilometrů západně od Janova a asi 15 kilometrů severozápadně od Savony.\n\nMallare sousedí s následujícími obcemi: Altare, Bormida, Calice Ligure, Carcare, Orco Feglino, Pallare a Quiliano.\n\n"}
{"id": "1489802", "url": "https://cs.wikipedia.org/wiki?curid=1489802", "title": "Kribi", "text": "Kribi\n\nKribi je město v kamerunském Jižním regionu, v němž žije okolo 70 000 obyvatel. Nachází se 160 km jižně od Doualy při ústí řeky Lobé do Guinejského zálivu. Kribi je významným turistickým letoviskem díky svým písečným plážím a rybolovu. Za ekonomickým rozvojem města stojí hlubokomořský přístav, z něhož se vyváží ropa, zemní plyn a železná ruda z ložisek ve vnitrozemí. K památkám patří maják postavený Němci v roce 1906. Proslulými atrakcemi v blízkosti města jsou vodopády na řece Lobé a národní park Campo Ma'an s gorilami. V okolních pralesích žijí Pygmejové. Podnebí je horké a vlhké. Město je sídlem římskokatolické diecéze. Hraje zde fotbalový klub Océan Kribi.\n\n"}
{"id": "1489803", "url": "https://cs.wikipedia.org/wiki?curid=1489803", "title": "Vrhnika", "text": "Vrhnika\n\nVrhnika (německy \"Oberlaibach\") je město ve Slovinsku. Je sídlem stejnojmenné občiny Vrhnika. Nachází se na řece Ljubljanica, 21  km od Lublaně nedaleko dálnice A1. Žije zde přibližně 8700 obyvatel.\n\nVrhnika leží na jihozápadním konci Lublaňských močálů blízko pramenů řeky Lublaňky, kde se Lublaňská kotlina otvírá mezi úpatím Lublaňského vrcholu (slovinský \"Ljubljanski vrh\", 819 m) a kopce Ulovka (801 m). Území města se rozkládá na jih až k plošině Logatec (slovinsky \"Logaška planota\"), kde se nacházejí závrty Velká a Malá Drnovica (slovinsky \"Velika Drnovica, Mala Drnovica\"). Bohatá síť pramenů a potoků vzniká a spojuje se nedaleko města, aby vytvořila pramen Lublaňky. \n\nV římských dobách byl Nauportus důležitým komunikačním bodem. Vrhnika, v podobě jak existuje dnes, se začala rozvíjet ve vrcholném středověku. \n\nVrhnika se stala tržním městem a patřila mezi nejbohatší města v Kraňsku až do počátku 18. století, kdy začala ztrácet na významu. Přesto zůstala jedním z hlavních dopravních uzlů ve Vnitřních Rakousích díky své strategické poloze na křižovatce mezi obchodními cestami z Terstu do Vídně a z Rijeky do Klagenfurtu. Vývoj města byl silně narušen stavbou rakouské jižní železnice ve 40. tých letech 19. století, který která ho obešla. Od té doby začalo ztrácet na významu a stalo se satelitním městem Lublaně, kterým dodnes zůstalo. \n\nNa území Vrhnika se nachází masový hrob z období bezprostředně po druhé světové válce. Masový hrob v Pikčevském údolí (slovinsky \"Grobišče pri Pikčevi dolini\") se nachází na dně závrtu jihozápadně od města, na Svečském kopci nedaleko Vojcova domu. Obsahuje pozůstatky šesti německých válečných zajatců, kteří byli zavražděni v květnu 1945. \n\n"}
{"id": "1489808", "url": "https://cs.wikipedia.org/wiki?curid=1489808", "title": "Tomáš Šupák", "text": "Tomáš Šupák\n\nTomáš Šupák (* 31. července 1985 Krnov) je český fotbalový útočník.\n\nSvou kariéru začal v Branticích u Krnova, poté ve 12 letech zamířil do klubu SFC Opava, kde působil do svých 22 let, okusil zde i druhou nejvyšší soutěž. Dále zamířil na hostování do Hradce Králové, tam se ale zranil a poté byl poslán do Týniště nad Orlicí. Po roce se vrátil do Krnova, kde odehrál jen jeden rok, a zamířil do Jakartovic, kde strávil další 4 roky. Následně se přesunul na jednu sezonu do Mikulovic, a poté už zamířil do svého životního působení v Rýmařově. Zde tomuto klubu pomohl z Moravskoslezského přeboru až do MSFL (3. liga). Jeho nejslavnějším zápasem v tomto klubu je utkání 2. kola Českého poháru s Baníkem Ostrava, kde pomohl dvěma góly k vítězství 4:3, Šupák dával vítěznou branku asi ze 40 metrů. Rýmařov poté ve 3. kole podlehl Karviné 0:3. Šupák zatím za místní Jiskru odehrál ve všech soutěžích 157 zápasů a v těch vstřelil 120 branek, což z něj dělá jednu z největších legend Jiskry. Stal se zde také nejlepším střelcem v krajském přeboru Moravskoslezského kraje se 33 brankami. Za Rýmařov také vstřelil 7 branek v Českém poháru, čímž se stal jeho nejlepším střelcem v historii.\n"}
{"id": "1489809", "url": "https://cs.wikipedia.org/wiki?curid=1489809", "title": "Clarence (americký seriál)", "text": "Clarence (americký seriál)\n\nClarence je americký animovaný seriál pro děti, vysílaný v letech 2014–2018 na stanici Cartoon Network. V Česku jej od 2. listopadu 2017 uváděl kanál .\n\nSeriál je zaměřen na každodenní život Clarence Wendleho, zábavného, milujícího, neohroženého a temperamentního chlapce a jeho nejlepších přátel: Jeffa, který je o to víc intelektuální typ a Suma, který při řešení problémů často používá drastická opatření.\n\nClarence žije se svou rozvedenou matkou Mary a jejím přítelem Chadem ve fiktivním městě Aberdale v Arizoně poblíž Phoenixu. Jednotlivé epizody se zaměřuje na každodenní životní situace a problémy, se kterými se Clarence a jeho přátelé setkávají, na jejich každodenní dobrodružství a dětské životní zkušenosti.\n\nDalšími postavami jsou studenti Clarenceovi školy. Některé epizody se zaměřují na život dalších obyvatel z Aberdale.\n\n\n\n\n\n"}
{"id": "1489810", "url": "https://cs.wikipedia.org/wiki?curid=1489810", "title": "Event Horizon Telescope", "text": "Event Horizon Telescope\n\nEvent Horizon Telescope je projekt, který vytvořil pole radioteleskopů z různých astronomických observatoří umístěných na různých místech na Zemi. Jeho prvním cílem bylo zobrazit horizont událostí černé díry.\n\nTouto soustavou byla v roce 2017 pozorována supermasivní černá díra Sagittarius A* v centru naší galaxie a černá díra v centru obří eliptické galaxie M87. Při této akci bylo zapojeno osm radioteleskopů nebo jejich soustav, např. soustavy ALMA a radioteleskopu APEX v Chile, radioteleskopu South Pole Telescope umístěného na jižním pólu apod. \nJako první byl v dubnu 2019 zveřejněn snímek horizontu událostí černé díry v galaxii M87. \n\n"}
{"id": "1489811", "url": "https://cs.wikipedia.org/wiki?curid=1489811", "title": "Luchovicy", "text": "Luchovicy\n\nLuchovicy () jsou město v Moskevské oblasti v Ruské federaci. Při sčítání lidu v roce 2010 měly bezmála třicet tisíc obyvatel.\n\nLuchovicy leží na jihovýchodě Moskevské oblasti ve vzdálenosti 135 kilometrů od Moskvy. K nim nejbližší větší město je Kolomna ležící přibližně dvaadvacet kilometrů severozápadně.\n\nPřes Luchovicy prochází dálnice M-5 „Ural“ vedoucí z Moskvy do Čeljabinsku. Také přes ně prochází trať z moskevského Kazaňského nádraží do Rjazaně a Kazaně, na které je zde nádraží. Z něj vede i trať do dvacet kilometrů vzdáleného Zarajsku, která je ale dlouhodobě mimo provoz. Nedaleko města je letiště Treťjakovo.\n\nPrvní zmínka o Luchovicích je z roku 1595, kdy patřily do Rjazaňské eparchie. Většího rozvoje se dočkaly až od šedesátých let devatenáctého století, kdy přes ně byla postavena trať z Moskvy do Rjazaně.\n\nV roce 1948 se Luchovice staly sídlem městského typu a v roce 1957 městem.\n\nVe městě je strojírenský průmysl, například zde v sedmdesátých letech dvacátého století probíhala sériová výroba letadel Iljušin Il-22.\n\nV letech 1968–2015 ve městě působil fotbalový klub FK Luchovicy.\n"}
{"id": "1489815", "url": "https://cs.wikipedia.org/wiki?curid=1489815", "title": "František Lysý", "text": "František Lysý\n\nFrantišek Lysý (7. ledna 1899 – 1994) byl český lesnický odborník, pedagog a publicista. Angažoval se též v Sokole. Působil rovněž jako ředitel táborské lesnické školy. Je autorem učebnic z oblasti lesního hospodářství a zpracování dřeva, ale sepsal též publicistická díla věnující se Šumavě.\n\nPříklady Lysého díla:\n"}
{"id": "1489816", "url": "https://cs.wikipedia.org/wiki?curid=1489816", "title": "David Valdez (fotograf)", "text": "David Valdez (fotograf)\n\nDavid Valdez (* 1. června 1949) je americký fotograf a bývalý hlavní oficiální fotograf Bílého domu a prezidenta George H. W. Bushe v období 1989 - 1993.\n\nValdez se narodil 1. června 1949 jako syn Israele Valdeze seniora (který dříve sloužil u amerického armádního leteckého sboru) a matky Alicie Saldañi Valdezové ve městě Alice v Texasu. Jeho rodina emigrovala z Mexika, když ranč King Ranch začal stěhovat dobytek dál na sever od hranic.\n\nPo absolvování střední školy v roce 1967, Valdez nastoupil do letectva Spojených států amerických, kde vykonával práci terénního fotografa. Byl umístěn na MacDillově letecké základně v Tampě na Floridě. Pracoval pro noviny a často fotografoval generály během vietnamské války na velitelství Strike Command. Měl také na starosti vedení dalších vojáků, díky čemuž měl ve svém životopisu napsáno 'supervizor' a doufal, že mu to v dlouhodobém horizontu pomůže.\n\nValdez opustil službu v roce 1971 a pokračoval ve studiu Marylandské univerzity, kde se věnoval žurnalistice a rozhlasové a televizní produkci.\n\nPo ukončení studia na Marylandské univerzitě pracoval jako fotograf pro ministerstvo zemědělství a ministerstvo rozvoje Spojených států amerických a ještě jako hlavní fotograf pro interní časopis Obchodní komory USA \"Nation's Business\". Brzy poté co vzal práci v \"Nation’s Business\", spatřil Valdez vhodnou příležitost v kanceláři viceprezidenta. Poslal zdrženlivý dopis tajemníkovi viceprezidenta Bushe. Pak byl pozván na pracovní pohovor s náčelníkem štábu Danielem Murphym a následně pak jednal s Bushem. Bush vyprávěl Valdezovi o vztahu mezi viceprezidentem a fotografem a vzájemné důvěře mezi nimi. Když se pak Valdez zeptal na plat, Bush jeho výši nevěděl, a tak zavolal Murphyho, který pracoval v nedaleké místnosti. Murphy zareagoval: \"Cože? On se vás ptá na plat?!\" Valdez byl nakonec jako Bushův osobní fotograf přijat.\n\nValdezova nejslavnější fotografie Bushe vznikla v létě 1987. Magazín \"Life\" požádal Valdeze, aby vyfotografoval přirozený obraz viceprezidenta na dovolené. Bush byl zpočátku proti té myšlence, ale když se dozvěděl, že bude fotografovat Valdez, znovu se nechal přemluvit. Doposud si byl Valdez s Bushovou rodinou mimořádně blízký a Barbara Bushová jej pozvala na jejich sídlo Walker's Point v Kennebunkportu v Maine. Fotografie pořízená v šest hodin ráno ukazuje Buschovi v posteli obklopené šesti vnoučaty spolu s Marvinovou manželkou Margaretou. Byl to velmi dobrý tah, z fotografie se okamžitě stal hit. Časopis \"Life\" publikoval fotografii na svých stránkách a později ji přetiskoval do speciálních edic časopisu. Intimní rodinná scéna se stala Valdezovou nejpublikovanější fotografií jeho kariéry. O nějaký čas později v rozhovoru pro NBC News uvedl, že cítil jak to rezonovalo s širokou veřejností v souladu s tím co Bush říkal, že nejdůležitější věci v životě jsou rodina, víra a přátelé.\n\nV roce 1989 po Bushově inauguraci na prezidenta, byl Valdez jmenován prezidentovým fotografem a hlavním oficiálním fotografem Bílého domu. Valdez později komentoval, že v rámci Reaganovy administrativy vydávala Fotografická kancelář Bílého domu dvě nebo tři fotografie denně ve srovnání s administrativou George H. W. Bushe, která odstranila kontrolní charakter předchozího režimu, což umožnilo fotografům ze zpravodajských organizací pořizovat vlastní fotografie z akcí Bílého domu spolu s oficiálními fotografy Bílého domu. Valdez během své práce pro Bílý dům údajně pořídil 65.000 ruliček filmu. \n\nOd roku 1993 do roku 2001 vedl Valdez oddělení fotografie pro společnost Walta Disneyho na Floridě, což mimo jiné znamenalo přechod z filmové techniky na digitální. Také sestavil fotografickou knihu \"George Herbert Walker Bush: A Photographic Profile\", která vyšla v roce 1997. V roce 2002 byl viceprezidentem pro rozvoj obchodu v Blue Pixel Digital Experts. Později se vrátil do Washingtonu ve dvou rolích: první, jako zvláštní asistent zástupce tajemníka pro veřejné záležitosti během prezidentství George W. Bushe a za druhé znovu pracoval pro ministerstvo pro bydlení a rozvoj.\n\nValdez oficiálně odešel do důchodu v roce 2010, ale na volné noze stále pracoval pro Muzeum a knihovnu LBJ, National Park Service a LBJ Ranch, kromě toho přednášel a poskytoval odborné poradenství. V roce 2014 jej oslovila Bushova rodina, aby fotografoval George P. Bushe při jeho úspěšné kampani pro funkci komisaře Texas Land Commissioner. Po fotografování tří generací Bushovy rodiny řekl Valdez \"Georgetownu,\" že to bylo \"velmi elegantní\".\n\nValdezova práce je archivována v prezidentské knihovně George Bushe George Bush Presidential Library v College Station v Texasu a v americkém státním archivu na College Park v Marylandu, a jeho osobní sbírka je uchovávána v centru Briscoe v Austinu v Texasu.\n\nStovky jeho snímků spadají do kategorie public domain a jsou k dispozici na úložišti obrázků Wikimedia Commons.\n\nValdez je ženatý se Sarah Jane a nemají spolu žádné děti. Bydlí v Georgetownu v Texasu.\n\n"}
{"id": "1489830", "url": "https://cs.wikipedia.org/wiki?curid=1489830", "title": "Plodio", "text": "Plodio\n\nPlodio je italská obec v provincii Savona v oblasti Ligurie. Nachází se přibližně 50 kilometrů západně od Janova a asi 20 kilometrů severozápadně od Savony.\n\nPlodio sousedí s následujícími obcemi: Carcare, Cosseria, Millesimo a Pallare.\n"}
{"id": "1489836", "url": "https://cs.wikipedia.org/wiki?curid=1489836", "title": "Liou Cung-jüan", "text": "Liou Cung-jüan\n\nLiou Cung-jüan (; 773 – 28. listopadu 819) byl čínský spisovatel, psal básně i prózu. Jeho hlavním dílem byla sbírka lyrických esejů \"Osm záznamů z Jung-čou\" (\"Jung-čou pa-ťi\"). Snažil se, spolu se svým přítelem Chan Jüem, psát prózu novým stylem, mnohem méně sešněrovaným formálními pravidly, jež měla čínská próza klasická zvaná \"pchien-wen\", jejíž formální pravidla byla podobná klasické poezii. Byl zároveň vysokým vládním úředníkem, byť u dvora císaře Šun-cunga, zejména po pádu svého ochránce, ministra Wang Šu-wena, nebyl příliš populární a byl často posílán do vzdálených zaostalých krajů, které ho nicméně svou drsnou krajinou i životem inspirovaly k literární tvorbě, ať už satirické próze, či melancholické přírodní poezii. V jeho filozofických esejích lze nalézt stopy ateismu. Vzorem mu byl především taoista Čuang-c'.\n"}
{"id": "1489841", "url": "https://cs.wikipedia.org/wiki?curid=1489841", "title": "Homo luzonensis", "text": "Homo luzonensis\n\nHomo luzonensis je druh rodu \"Homo\". Jediné doposud nalezené pozůstatky byly nalezeny na filipínském ostrově Luzon, kde žil tento člověk ještě před 50 až 67 tisíci lety. Druh byl vysoký asi 120 cm a měl některé znaky podobné spíše opicím. Má jisté znaky jako Homo floresiensis.\n\nJediné doposud nalezené pozůstatky byly nalezeny v letech 2007 až 2011 na filipínském ostrově Luzon. První články prstů z nohou objevil tým archeologa Armand Salvador Mijares z Filipínské univerzity. Protože jedna z kostí se odlišovala od známých lidských tvarů, na místo se tým v průběhu 4 let vracel a v roce 2011 se mu podařilo nalézt další kosti a zuby. Dalších 8 let je potom analyzovali a v roce 2019 zveřejnili svůj objev nového člověka.\n\nČlověk Homo luzonensis žil na Filipínách prokazatelně někde v době mezi 50 a 67 tisíci lety nazpět. To je zhruba doba, kdy se homo sapiens začal šířit z Afriky.\n"}
{"id": "1489845", "url": "https://cs.wikipedia.org/wiki?curid=1489845", "title": "Vado Ligure", "text": "Vado Ligure\n\nVado Ligure je italské přímořské město v provincii Savona v oblasti Ligurie. Nachází se přibližně 45 kilometrů západně od Janova a asi 5 kilometrů západně od Savony, se kterou je propojeno městskou zástavbou.\n\nÚzemí obce Vado Ligure sousedí s následujícími obcemi: Bergeggi, Quiliano, Savona, Spotorno a Vezzi Portio.\n\nVe starověku bylo město známé pod názvem \"Vada Sabatia\". Významnými památkami jsou pevnost \"Forte San Giacomo\", farní kostel svatého Jana Křtitele a středověký most přes řeku Quiliano. \n\nVado Ligure je průmyslovým městem s významným nákladním přístavem. V roce 1905 zde byla založena továrna na lokomotivy Westinghouse, která od roku 2001 patří společnosti Bombardier TRAXX. Nachází se zde také tepelná elektrárna s komíny vysokými 200 metrů, která patří k největším lokálním znečišťovatelům a v roce 2014 jí bylo soudně nařízeno odstavení dvou bloků. Městem prochází státní silnice SS1 a železniční trať z Janova do Ventimiglie.\n\nMístní fotbalový klub FC Vado vyhrál v roce 1922 premiérový ročník Coppa Italia. Narodil se zde reprezentační brankář Valerio Bacigalupo, který zahynul při leteckém neštěstí na kopci Superga.\n\n"}
{"id": "1489853", "url": "https://cs.wikipedia.org/wiki?curid=1489853", "title": "Wood Street (Londýn)", "text": "Wood Street (Londýn)\n\nWood Street je jedna z ulic v londýnské City (anglicky \"City of London\"), historickém centru a finanční čtvrti Londýna. Vede z jihu od křižovatky s Cheapside, míří na sever a při tom protíná Gresham Street a London Wall, silnici na místě, kde ve starověku postavili Římané hradby na obranu Londinia. Nejsevernější konec ulice vede podél \"Postern\", části sídliště Barbican, a končí u domu Andrewes House.\nUlice bývala hlavní trasou procházející severojižním směrem přes římskou pevnost, která byla objevena po bombardování Londýna za druhé světové války. Ze severní brány pevnosti se stala Cripplegate, jižní brána pevnosti stála hned u křižovatky s ulicí Love Lane, a fakt, že se tam silnice mírně stáčí k východu, nasvědčuje tomu, že bylo třeba římské opevnění prorazit, aby Wood Street mohla pokračovat.\n\nTato cesta je pravděpodobně velmi stará, vznikla po obnově města kolem roku 886 za vlády Alfréda Velikého. Vedla z hlavního přístavu v Queenhithe (Bread Street) přes tržiště v ulici Cheapside dál na sever a za Cripplegate opouštěla Londýn.\n\nUprostřed ulice na ostrůvku mezi vozovkami stojí věž, jediná část kostela sv. Albana, která po náletu za druhé světové války zůstala stát.\n\nSvatý Alban byl první křesťanský mučedník v Británii. Kostel ve Wood Street pocházel ze středověku, stál na místě, kde měl palác s kaplí Offa z Mercie, panovník jednoho z anglosaských království z 8. století; připisuje se mu také založení opatství St Alban’s Abbey.\n\nZa vlády krále Jana Bezzemka (1166-1216) se kostel jmenoval St Alban Wuderstrate. Záznamy ze 16. století uvádějí, že středověký kostel měl pět zvonů.\n\nBudova se časem dostala do špatného stavu, takže byl kostel ve 30. letech 17. století zbořen a postaven znovu. Ale už za 32 let byl zcela zničen znovu, tentokrát při Velkém požáru Londýna v roce 1666. Novou podobu mu dal sir Christopher Wren (dokončeno v polovině 80. let 17. století).\nRekonstrukcí prošel znovu po polovině 19. století (viktoriánský architekt sir George Gilbert Scott) a čtyři věžičky na věži na severní straně kostela byly později v tomto století vyměněny.\n\nZa druhé světové války jedné noci za náletu (Blitz) v prosinci 1940 kostel vyhořel a byl částečně zničen. Zbytek byl zbořen v 50. letech 20. století, zůstala stát jen Wrenova věž. V 80. letech 20. století byla přestavěna v značně neobvyklý soukromý byt.\n\nV ulici Wood Street bývala instituce zvaná Wood Street Compter, malé vězení pro dlužníky, kam se dostávali také lidé obvinění z takových přestupků, jako byla opilství na veřejnosti. Věznice byla postavena a otevřena v roce 1555.\nK dalším pozoruhodným stavbám patří na adrese Wood Street č. 88 mrakodrap z přelomu 20. a 21. století, zmíněný například v knize \"Skyscrapers: Structure and Design\" (autor Matthew Wells). Jde o komerční mrakodrap vyprojektovaný firmou Rogers Stirk Harbour + Partners, postavený mezi léty 1993 a 2001. V osmnáctipodlažní budově vznikl kancelářský prostor o ploše 33 000 m.\n\nNa rohu Cheapside a Wood Street stojí vysoký a rozložitý platan javorolistý (Platanus Acerifolia), který se stal symbolem City, protože byl svědkem mnoha dramatických změn v tomto městě. Patří ke chráněným platanům, které se nesmějí pokácet. Kolem kmene je kovové zábradlí se sv. Petrem s klíči; na tomto místě totiž býval hřbitov u kostela sv. Petra Cheap, jednoho z 87 kostelů, které v roce 1666 zničil velký požár Londýna. Slavný anglický architekt 17. století Christopher Wren tohoto sv. Petra na rozdíl od desítek jiných ale nepostavil znovu.\n\nO úctyhodném stáří stromu svědčí fakt, že se o něm zmiňuje anglický romantický básník William Wordsworth v lyrické básni \"Poor Susan\" napsané roku 1797 (vyšla o rok později ve sbírce \"Lyrické balady\").\n\nVe Wood Street je stanice City of London Police (CLP, Policie londýnské City), a to v budově na rohu s Love Lane. CLP má v City celkem tři stanice, kromě Wood Street také Bishopsgate a Snow Hill.\n\n\n"}
{"id": "1489860", "url": "https://cs.wikipedia.org/wiki?curid=1489860", "title": "Breda Ba.15", "text": "Breda Ba.15\n\nBreda Ba.15 byl dvoumístný lehký vzpěrový hornoplošník vyráběný v Itálii od roku 1928. Vznikl na výzvu italského ministerstva letectví ke stavbě lehkého letadla, které bude sloužit jako základní letoun pro letecké školy, jako spojovací a turistické letadlo.\nJednalo se o vzpěrový monoplán konvenčního designu, ve kterém seděl pilot a spolucestující v tandemovém uspořádání v plně uzavřené, prosklené kabině. Ba.15s byly vybaveny širokou paletou motorů. Nejvíce populární byl sedmiválcový motor Walter Venus, ale byly také použity motory Cirrus III, de Havilland Gipsy I, Colombo S.63, Walter Mars, Isotta-Fraschini Asso 80T/Ri, Argus A.S.8 a Walter Junior 4 o výkonech v rozpětí (62,5-103 kW/85-140 HP).\n\nBreda Ba.15 byl hornokřídlý jednoplošník typu parasol.\n\nTrup obdélníkového průřezu byl vyroben ze svařovaných ocelových trubek a potažen plátnem. Křídla byla vetknuta do hřbetu trupu a byla vyztužena šikmými vzpěrami. Půdorys křídel byl obdélníkový (Ba.15), resp. lichoběžníkový (Ba.15S). Křídla Ba.15S měla eliptický půdorys, kde se výška profilu postupně snižovala směrem ke konci křídla úměrně s hloubkou. Dřevěná konstrukce tvořená dvěma podélníky byla včetně křidélek potažena plátnem (Ba.15) nebo dýhou (Ba.15S). Podvozek měl dělenou osu a byl odpérován stlačováním pryžových tlumičů. Kola podvozku byla vybavena brzdami. Kola mohla být nahrazena plováky, čímž vznikla varianta hydroplánu (Ba.15H).\n\nMotor Walter Venus byl opatřen speciálním prstencovým krytem, z něhož vyčnívaly pouze hlavy válců.\nLetouny Breda Ba.15s se zúčastnily několika sportovních soutěží. Italský pilot plukovník Paride Sacchi ve dnech 20.-31. srpna 1930 na soutěži sportovních letadel Il I. Giro Aereo d´Italia (1. Okolo Itálie letecky) na letounu Breda Ba.15S mezi 70 účastníky z 5 zemí zvítězil. Na letounu byl namontován motor o výkonu 120 HP (88 kW), nejspíše sedmiválcový Walter NZ-120. Později, hlavně využívaný nástupce tohoto motoru Walter Venus totiž tohoto výkonu nedosahoval (jen 82 kW/110 HP). Továrna Walter získala s motorem 120 HP první cenu pro nejlepší motor závodu, pohár \"Coppa Citta di Milano\" (Pohár města Milána), který osobně převzal generální ředitel ing. Antonín Kumpera. Úspěch značky Walter byl podtržen 6. a 16. místem, které na stejném stroji obsadili italští piloti Roccato a Martelli. Soutěže se zúčastnilo celkem 10 letounů Breda Ba.15 a Ba.15S, avšak s různými motory.\n\nV roce 1932 se šéfpilot vojenské továrny na letadla Letov Jan Anderle zúčastnil mezinárodního závodu turistických letadel Challenge na letounu Breda Ba.15S (OK-WAL) s motorem Walter Junior 4 a soutěž dokončil bez trestných bodů. V celkovém hodnocení obsadil 19. místo. Továrna Walter získala I. cenu ministerstva veřejných prací (100 000 Kč) za nejúspěšnější československý motor, který se v této soutěži nejlépe osvědčil.\n\nKromě civilního letectví, pro které byly tyto turistické letouny určeny, byly některé letouny Ba.15 (a další verze) také provozovány italským královským letectvem (Regia Aeronautica) jako letoun pro základní výcvik. Italský rejstřík těchto letadel s imatrikulací začínající MM (označení vojenských letadel) uvádí 77.\n\nItalský rezident v Paraguayi Nicola Bo zakoupil v roce 1929 letoun Ba.15. Letadlo mělo italskou civilní registraci I-AAUG. Toto letadlo bylo později prodáno letectvu Paraguaye (\"Fuerza Aérea Paraguaya)\" a použito ve válce o Gran Chaco jako lehké dopravní letadlo. Letoun byl zničen při nehodě v roce 1933.\n\nJeden letoun s motorem de Havilland Gipsy I je součástí expozice v Národním muzeu vědy a technologie Leonardo da Vinci (Museo nazionale della scienza e della tecnologia Leonardo da Vinci) v Miláně.\n\n\n\n\n"}
{"id": "1489866", "url": "https://cs.wikipedia.org/wiki?curid=1489866", "title": "Eugen Krajčovič", "text": "Eugen Krajčovič\n\nEugen Krajčovič (12. listopadu 1959 – červenec 2015) byl slovenský hokejista, útočník. \n\nV československé lize hrál za Slovan Bratislava CHZJD. V roce 1979 získal mistrovský titul. V roce 1978 reprezentoval Československo na mistrovství světa juniorů do 20 let. \n\n"}
{"id": "1489875", "url": "https://cs.wikipedia.org/wiki?curid=1489875", "title": "Kembo Uba Kembo", "text": "Kembo Uba Kembo\n\nKembo Uba Kembo (27. prosince 1947, Matete – 26. března 2007, Kinshasa) byl konžský fotbalový záložník.\n\nByl členem reprezentace Zairu na Mistrovství světa ve fotbale 1974, nastoupil ve všech 3 utkáních. Za reprezentaci DR Kongo/Zairu hrál v letech 1967–1976. Na klubové úrovni hrál za AS Vita Club, se kterým získal 7 mistrovských titulů.\n\n"}
{"id": "1489889", "url": "https://cs.wikipedia.org/wiki?curid=1489889", "title": "Andrew Jao", "text": "Andrew Jao\n\nAndrew Čch'-Čch' Jao (* 24. prosince 1946, Šanghaj) je čínský informatik. Je znám rozvinutím algoritmu minimax do tzv. Jaova principu. Roku 2000 obdržel Turingovu cenu, nejprestižnější ocenění v oblasti počítačových věd, a to za „teorii počítání včetně generování pseudonáhodných čísel, kryptografii a výpočetní složitost“.\n\nVystudoval fyziku na Národní tchajwanské univerzitě (bakalářská úroveň), na Harvardově univerzitě (magisterská úroveň) a na Univerzitě Illinois v Urbana Champaign (PhD). Dlouho pracoval ve Spojených státech (MIT, Stanfordova univerzita, Kalifornská univerzita v Berkeley, Princetonská univerzita) a získal i americké občanství, ovšem roku 2015 se ho vzdal a obnovil si občanství čínské. Od roku 2004 je profesorem Univerzity Čching-chua v Pekingu.\n"}
{"id": "1489891", "url": "https://cs.wikipedia.org/wiki?curid=1489891", "title": "Alberto Zorrilla", "text": "Alberto Zorrilla\n\nVictoriano Alberto Zorrilla (6. dubna 1906 Buenos Aires – 23. dubna 1986 Miami) byl argentinský plavec.\n\nPocházel ze zámožné rančerské rodiny, začínal s plaváním v Club de Gimnasia y Esgrima Buenos Aires, kromě toho se věnoval také atletice, veslování, boxu, aviatice a tanečnímu sportu. Startoval na Letních olympijských hrách 1924, kde byl semifinalistou závodu na 100 m volným způsobem. V závodě na 400 m a ve štafetě skončil v rozplavbách. Stal se mistrem Jižní Ameriky a od roku 1926 žil v USA, kde závodil za New York Athletic Club. Na Letních olympijských hrách 1928 se stal na trati 400 m volný způsob prvním plaveckým olympijským vítězem z Jižní Ameriky, na 1500 m skončil pátý a na 100 m sedmý. Byl vlajkonošem Argentiny na Letních olympijských hrách 1932, kde ale kvůli nemoci nezávodil.\n\nV roce 1954 získal americké občanství. V roce 1976 byl uveden do Mezinárodní plavecké síně slávy.\n"}
{"id": "1489893", "url": "https://cs.wikipedia.org/wiki?curid=1489893", "title": "Žofie Frederika Habsbursko-Lotrinská", "text": "Žofie Frederika Habsbursko-Lotrinská\n\nŽofie Frederika Habsbursko-Lotrinská (též \"Žofie Frederika Rakouská\", \"Sophie Friederike von Österreich\", 5. března 1855, Vídeň - 29. května 1857, Budín) byla rakouská arcivévodkyně z rodu habsbursko-lotrinského. Zemřela v dětském věku na tyfoidní onemocnění.\nŽofie se narodila jako první potomek císaře Františka Josefa a jeho manželky Alžběty Bavorské (Sissi). Malá Žofie dostala jméno po své babičce, matce císaře, arcivévodkyni Žofii Frederice, celým jménem pak \"Žofie Frederika Dorotea Marie Josefa Rakouská, německy\" \"Sophie Friederike Dorothea Maria Josepha von Österreich\".\n\nPři jedné z cest císařovny Alžběty do Uher, kam vzala také obě své dcerky Žofii a Giselu, začal obě děti sužovat průjem. Zatímco se mladší desetiměsíční Gisela rychle zotavila, byla malá Žofie stále slabší, až nakonec 29. května 1857 nakažení podlehla. Bylo jí něco málo přes dva roky. Jak se později ukázalo, nejednalo se pouze o průjem a horečku, nýbrž zřejmě o tyfus.\n\nMalá Žofie Frederika byla pochována v císařské hrobce Kapucínského kláštera ve Vídni.\n\n31. května 1894, při svém pobytu u Plitvických jezer v Chorvatsku, schválil císař František Josef I. svým podpisem žádost, aby cesta podél jezera byla nazvána po jeho první dceři. Cesta skutečně dodnes nese jméno \"Doroteina cesta\" (chorvatsky \"Dorotejin put\").\n"}
{"id": "1489895", "url": "https://cs.wikipedia.org/wiki?curid=1489895", "title": "Shroud", "text": "Shroud\n\nMichael Grzesiek (* 2. června 1994), známý jako shroud, je kanadský Mixer streamer a bývalý profesionální Counter-Strike: Global Offensive (CS: GO) hráč. Hrál hry jako PlayerUnknown's Battlegrounds, Counter-Strike: Global Offensive, Call of Duty Black Ops 4: Blackout, Rainbow Six Siege a nedávno také Apex Legends.\n\nShroud začal svou kariéru hraním CS: GO v několika týmech, které hrály ESEA ligu. Nejdéle hrál v týmech Exertus a Manajuma. Brzy se přidal do týmu CompLexity Gaming, tento tým podepsal smlouvu s Cloud9 v srpnu 2014, čímž se z týmu CompLexity Gaming stal tým Cloud9. Shroud pomohl Cloud9 k zisku 2. místa v ESL One Cologne 2017 a prvního místa ve 4 sezóně ESL turnaje. Shroud 16. srpna 2017 oznámil, že bude sestupovat z hlavního týmu Cloud9, ale že on i jeho spoluhráč n0thing zůstanou v týmu Cloud9 jako náhradníci. Shroud 18. dubna 2018 oznámil, že opustil Cloud9 a profesionální CS: GO úplně. Shroud i nadále hraje CS: GO s týmem Old Guys Club, ale bohužel už ne na profesionální úrovni. Účastnil se mnoha turnajů v jiných hrách, jako třeba v PlayerUnknown's Battlegrounds v turnaji nazvyným “Twitch Rivals” , kde se s jeho týmem umístil druhý a vyhrával $ 5450. Nyní je Shroud jedním z bývalých nejsledovnějších streamerů na platformě Twitch a to nejen díky jeho neobyčejným schopnostem, ale i díky jeho povaze. Shroud přešel z platformy Twitch na Mixer dne 24. Října 2019 a to přibližně za 20 000 000$\n"}
{"id": "1489896", "url": "https://cs.wikipedia.org/wiki?curid=1489896", "title": "Top Gun: Fire At Will", "text": "Top Gun: Fire At Will\n\nTop Gun: Fire At Will byla počítačová hra od společnosti Spectrum HoloByte pro platformu MS-DOS.\n\n\"Top Gun: Fire At Will\" byla vydána společností Spectrum HoloByte v roce 1996 pro hardwarovou platformu PC/AT s operačními systémy MS-DOS a MS-Windows, později pro PlayStation a Mac OS. Byla to první hra na téma \"Top Gun\", která byla vydána od uvedení hry \"Top Gun:\" \"Second Mission\" od Konami Industry Co., Ltd.. Byl to také jediný herní titul, který obsahoval charakteristiky nějakého herce z filmu \"Top Gun\", v tomto případě šlo o Jamese Tolkana, v roli velícího důstojníka, který měl ve filmu \"Top Gun\" volací jméno „Stinger”, v této hře má volací jméno „Hondo”.\n\nHra se zaměřuje na postavu z filmu, Mavericka, který bojuje na Kubě, v Severní Koreji a Libyi proti tajné skupině žoldnéřských pilotů zvané „Kádr\".\n\nVerze pro PlayStation (PS1) se od verze pro PC/AT značně liší. U PS1 byl dán důraz na detailní simulaci při vzletu a přistání. Hráč byl nepřítelem vždy napaden, než aby jej sám musel hledat.\n\nU verze PC/AT, herní magazín \"Next Generation\", kritizoval že: jde o slabý letecký simulátor. Kladně však hodnotil rozsah misí, možnost hrát hru po síti v režimu multiplayer a kvalitu grafiky.\n\nVerze pro PS1, získala hodnocení 50%. Kritici poznamenali, že hra byla těžkopádná, arkádový styl střílení šel sice nahoru, než by se od letového simulátoru očekávalo, kritiky rozdělil výběr stylu hry. Někteří kritici chválili kombinaci arkádového stylu a herního stylu simulace, jiní zase kritizovali nedostatek realistického vzhledu při vzletu a přistání. V závěru pak kritici souhlasili, že hra je po grafické stránce velmi dobrá, ale nepřátelští piloti byli snadno porazitelní.\n\n\n"}
{"id": "1489900", "url": "https://cs.wikipedia.org/wiki?curid=1489900", "title": "Tyler1", "text": "Tyler1\n\nTyler Steinkamp (* 7. března 1995), známý jako Tyler1, je americký streamer na platformě Twitch. Je to jeden z osobností hry League of Legends s více než dvěma milióny následovníků na Twitchi. Tylerovi byl odebrán přístup k hraní League of Legends od dubna 2016 do ledna 2018 za nesportovní chování vůči ostatním hráčům, což mu přineslo přezdívku \"Nejtoxičtější hráč v Severní Americe\". Jeho první League of legends stream poté co jíž mohl zase hrát pokořil rekord, protože dosáhl hranice 400 000 diváků, kteří v jednu určitou chvíli sledovali jeho stream. Tyler už ale nemůže být tak vulgární během svého hraní, jelikož mu hrozí opětovné odebrání práva ke hraní League of Legends a to je nejspíš důvod proč Tylerova popularita na Twitchi klesá.\n"}
{"id": "1489904", "url": "https://cs.wikipedia.org/wiki?curid=1489904", "title": "Bafing (řeka)", "text": "Bafing (řeka)\n\nBafing je řeka v západní Africe, která protéká na území Guineje a Mali a v krátkém úseku tvoří i přirozenou hranici mezi oběma státy. Název řeky v jazyce Mandinků znamená \"černá řeka\". U  města Bafoulabé se Bafing spojuje s řekou Bakoye a vytváří veletok Senegal. Délka toku činí 760 km. Povodí řeky má rozlohu 38 400 km².\n\nŘeka pramení v pohoří Futa Džalon, severozápadně od města Mamou, v centrální části Guineje. Na horním a středním toku proudí převážně na severovýchod. Na dolním toku směřuje na sever. Na řece se nachází velké množství peřejí a vodopádů. Zhruba 90  km nad soutokem s řekou Bakoye byla v letech 1982 až 1988 postavena přehrada Manantali.\n\nPrůměrný průtok řeky u ústí činí 430 m³/s. Přirozený průtok Bafingu je jako u ostatních řek v povodí Senegalu velmi rozkolísaný. Nejnižší množství vody má v květnu, kdy může v některých úsecích i zcela vyschnout. Nejvyšších vodních stavů dosahuje v srpnu a v září. V tomto období na dolním toku protéká řekou až 2529 m³/s. Vodní režim dolního toku v současné době ovlivňuje přehrada Manantali, která svým zásobním objemem (11 km³) sloužícím k výrobě elektřiny nadlepšuje průtok řeky v období sucha.\n\nPrůměrné měsíční průtoky řeky ve stanici Dibia v letech 1951 až 1990:\n\nPrůměrný průtok řeky ve stanici Dibia během let 1951 až 1990 činil 332 m³/s.\n\nŘeka je využívána k zavlažování a k výrobě elektrické energie.\n"}
{"id": "1489906", "url": "https://cs.wikipedia.org/wiki?curid=1489906", "title": "Seznam videoher Top Gun", "text": "Seznam videoher Top Gun\n\n\"Tento článek je o hrách na téma amerického filmu. Další významy jsou uvedeny na stránce\" Top Gun (rozcestník)\".\"\n\nPopularita filmu \"Top Gun\" se přenesla také do herního průmyslu. Bylo vydáno několik licencovaných videoher.\n\nVerze hry na téma filmu \"Top Gun\" od Ocean Software Ltd. byla vydána v roce 1986 pro několik herních platforem: PC/AT, Amiga, Atari ST, Commodore 64, Sinclair ZX Spectrum, Thomson computers a CPC Amstrad. Jednalo se o simulátor leteckých soubojů s 3D grafikou, oproti tehdy více používané grafice typu Sprite a jednoduchou hratelností her od např. Konami. Hra byla pro jednoho, nebo dva hráče. Pokud hrál jeden hráč. pak nepřátelské letadlo ovládal počítač.\n\nVerze hry \"Top Gun\" od Konami Industry Co., Ltd byla určena pro platformu Nintendo Entertainment System (NES). Její vydání bylo naplánováno na listopadu 1987 v Severní Americe, na 11. prosinec 1987 v Japonsku a 30. listopad 1988 v Evropě a Austrálii. Byl také distribuován gameport pro Nintendo Vs. System pod názvem \"Vs. Top Gun\". Podle časopisu Game Over, reportéra Davida Sheffa se prodalo přes 2 miliony kopií pro NES.\n\nPilotováním F-14 Tomcat, musí hráč, jako představitel Mavericka, dokončit čtyři mise. Po úvodním výběru zbraní a výcvikové misi, byl hráč poslán na k ničení nepřátelských letadlových lodí, nepřátelských základen a nakonec nepřátelského raketoplánu. Hra měla dva konce. Pokud hráč prohrál, ale dosáhl minimálního skóre 50 000 bodů, byl ukázán snímek hráče na plaketě Topgun, která byla vidět ve filmu Top Gun, kdy byla udělena Icemanovi. Pokud hráč dokončil všechny čtyři mise a úspěšně přistál na letadlové lodi, zobrazila se scéna, kdy letadlo F-14 pojíždí po palubě lodi a palubní personál mu salutuje.\n\nHra se odehrávala z pohledu pilota a skládala se ze dvou hlavních témat: boje a přistání letadla. Pro souboj měl hráč možnost výběru třemi typy raket. Přistání letadla pak bylo dosti obtížné, protože to vyžadovalo, aby hráč ovládal jak rychlost, tak úhel přistání letadla. Pohled na poslední část přistávacích sekvencí byl z letadlové lodi, kdy se F-14 přibližovala z pravé strany obrazovky.\n\nHra \"Top Gun: The Second Mission\", byla vydaná v Japonsku, pod názvem \"Top Gun: Dual Fighters\", a šlo o druhou hru od společnosti Konami Industry Co., Ltd pro NES. Hra byla vydána v Japonsku 15. prosince 1989, v lednu 1990 v Severní Americe a 24. října 1991 v Evropě a v Austrálii.\n\nHráč v roli Maverick, byl se svou F-14 Tomcat, povolán na novou misi, která měla tři mise. Nepřítel ve hře byl představován Sovětským svazem. V první misi bylo cílem zničit Tupolev Tu-160 Blackjack. V druhé, která zahrnovala průlet lesem, kdy se hráč musel vyhýbat padajícím stromům, byl cíl zničení pokročilé verze vrtulníku Mil Mi-24 Hind. V třetí, poslední misi, se musel pilot vyhýbat bleskovým výbojům a laserovým paprskům, cílem mise bylo zničit „raketoplán z hvězdných válek\".\n\nKromě režimu misí, si mohl hráč navolit režim souboje jednoho proti sedmi „esům\", nebo souboj jeden na jednoho. „Nepřátelské esa' měly klasická ruská jména jako např. „Gorkij”, „Dmitri” a nebo „Stalin\", kdy bylo zřejmém, že se jedná o piloty sovětského letectva.\n\nV této hře byly primární zbrani F-14 auto-kanón s neomezenou municí, tří typy raket, které byly označeny dle skutečných raket (AIM-9 Sidewinder, AIM-7 Sparrow a AIM-54 Phoenix). V první hře byly všechny rakety, které nesla F-14 smyšlenými modely. V této hře šlo o to, že F-14 měla lepší rakety, jako např. AIM-54. Ve srovnání s předchozím titulem, se tato hra vyznačovala výrazně lepší grafikou, herní hudbou, kterou první hra neměla, a snadnějším přistáním, než v první hře.\n\n\"Hlavní článek: \"\"Top Gun: Fire At Will\" byla vydána společností Spectrum HoloByte v roce 1996 pro platformy: MS-DOS, MS-Windows, PlayStation a Mac OS. Byla to první hra na téma \"Top Gun\", která byla vydána od uvedení hry \"Second Mission\". Byl to také jediný herní titul, který obsahoval charakteristiky nějakého herce z filmu \"Top Gun\", v tomto případě šlo o Jamese Tolkana, v roli velícího důstojníka, který měl ve filmu \"Top Gun\" volací jméno „Stinger”, v této hře má volací jméno „Hondo”\n\nHra \"Top Gun: Hornet's Nest\" bylo vydána v roce 1998 společnostmi Spectrum HoloByte a Zipper Interactive pro PC/AT. Místo F-14 Tomcat, měli hráči možnost pilotovat F/A-18C Hornet. Změna letadla způsobila špatné reference a odliv zájmu herní veřejnosti o tuto hru.\n\nHra \"Top Gun: Firestorm\" byla vyvinut společností Fluid Studios a vydána společnosti Titus Interactive SA v roce 2001 pro Game Boy Color, a v roce 2002 pro Game Boy Advance. Jednalo se o akční hru s misemi.\n\n\"Top Gun: Combat Zone\" byla vydána v roce 2001 pro PlayStation 2. Hra byla vyvinuta anglickou vývojářskou společností Digital Integration, vydána francouzskou společností Titus Interactive SA, distribuci zajišťovala společnost Virgin Interactive Entertainment (UK) Limited. V roce 2002 byla hra přenesena na Nintendo GameCube, v roce 2003 na PC/AT. V červenci 2003 byla distribuce převedena na společnost Avalon Interactive, dnes opět součásti Virgin Interactive Entertainment (UK) Limited. V roce 2004, byla hra vydána na Game Boy Advance, kterou vydala společnost Mastiff Inc. exkluzivně pro trh v Severní Americe. Mastiff Inc. vydal v témže roce verzi pro PS2 a GameCube, se stejnou exkluzivitou. Plánovaná verze pro Xbox byla zrušena.\n\nHra se skládá z 36 misí, které jsou rozloženy do tří historických období, které měly ilustrovat historii bojové školy Topgun a nastínit její blízkou budoucnost. V každé době byly mise vedeny pod hlavičkou akademie Topgun v Miramaru, tak i v reálných bojových zónách. Hra obsahovala různá stíhací letadla námořnictva a také bonusové stíhací letadlo. První éra byla umístěna do jihovýchodní Asii, ke konci vietnamské války, zde byla do bojů mylně nasazena F-14. Druhá éra byla z války v Perském zálivu, Třetí, poslední éra, se odehrávala v Severním polárním kruhu a zobrazovala možný budoucí konflikt založený na sporných hranicích a boj o nerostné zdroje.\n\nHra \"Top Gun: Combat Zone\" získala „smíšené\" recenze, zvláště na platformách PlayStation 2 a GameCube, podle hodnocení GameRankings a Metacritic.\nHra \"Top Gun\" pro Nintendo DS byla uvedena 23. února 2006 v Japonsku a 3. května 2006 v Severní Americe. Hra byla vyvinuta společností Interactive Vision, vydána společností Mastiff Inc. v Severní Americe, a společností Taito Corporation Co., Ltd. v Japonsku. Hra měla dobrý příběh, který byla inspirována postavami z filmu \"Top Gun.\", řadu sólových misí a multiplayerový režim až pro 4 hráče. Do spodní části herní obrazovky byla přidána další obrazovka, kde byla umístěna mapa a přehled o zbraních. Byly nabízeny dva letecké módy, ale nebyl mezi nimi větší rozdíl. Hra byla herní veřejnosti přijata špatně.\n\nSpolečnost Atomic Planet Entertainment a vydavatel Blast! Entertainment Ltd. uvedli 5. října 2007 na trh hru pod názvem \"Top Gun\". Hra byla pro platformu PlayStation 2, byla prodávána pouze v Evropě.\n\n\"Hlavní článek: \"Tato videohra byla založená na filmu Top Gun s Tomem Cruisem. Základem hry bylo ovládání moderní proudové stíhačky US Air Force v deseti herních úrovní, hráči museli sestřelovat nepřátelské stíhačky, ale ne letadlové lodě. Výběr letadel byl: F-14 Tomcat, F-117A Nighthawk, F-16 Fighting Falcon a sovětský MiG-29 Fulcrum. Hráč si mohl vybrat z několika herních variant: postupová hra v deseti úrovních, rychlý letecký souboj, bombardovací mise.\n\nHra \"Top Gun: Hard Lock\" byla vydána v březnu 2012 pro Xbox 360, Microsoft Windows a PlayStation 3. Tvůrcem hry byly společnosti 505 Games S.r.l. a Paramount Interactive. Hráč je v roli pilota Lance „Spider\" Webba, který absolvoval Topgun pod vedením Peta „Maverick\" Mitchella. Jako Spider jste se musel věnovat misím k zastavení nově-vzniklého teroristického režimu, který byl založen bývalým americkým spojencem, po převratu v jedené ze zemí v Perském zálivu. Na misi startujete z USS Mount McKinley, která byla v té době v Perském zálivu. Mise pak zahrnovala sestřelování nepřátelských letadel a zničení raketových lodí. V závěru hry jste jako pilot musel bombardovat nepřátelské tábory a bunkry. V poslední misi jste pak podporoval pozemní síly NATO, jejich letecké a zvláštní pozemské jednotky, při útoku na nepřátelské síly.\n\nHru \"Top Gun\", pro mobilní telefony s operačním systémem iOS, vydala společnost Freeverse Inc. Jednalo se o třetí hru z kategorie leteckých simulátorů, která využívala akcelerometr k pilotování letadel a dotykové ovládání pro palbu. Děj se odehrává v Miramaru, kde členy elitní školy Topgun představují kreslené postavy filmových postav – Mavericka, Icemana a Vipera.\n\nSpolečnost Hands-On Mobile vydala již tři hry pro mobilní telefony, které jsou založeny na filmu \"Top Gun\". První dvě byly arkádové hry, třetí byla zcela odlišná, protože se jednalo o herní mód, který je podobný hře od společnosti Sega, \"After Burner.\" Tuto hru bylo možné hrát na každém produktu společnosti Apple s iOS 4.0 a vyšší.\n\nV roce 1995 byla vyhlášena hra \"Top Gun\" od Spectrum HoloByte, která byla vyvinutá výhradně pro Nintendo 64. S blížícím termínem uvedení herní konzoly Nintendo 64, nebyla společnost Spectrum HoloByte spokojena s úrovni spolupráce. Ředitel Spectrum HoloByte, pan Steve Race prohlásil: „Stále ještě nejsou plány výrobce pro držitele licencí třetích stran a herní zařízení má být uvedeno na trh za pět měsíců. Jsme znepokojeni dlouhými dodacími lhůtami a vysokými náklady. Otázka je, zda si Nintendo skutečně myslí, že nepotřebuje licence? Zdá se, že Nintendo chce lví podíl na prodeji software, možná až dvě třetiny.\" V roce 1996 připravovala společnost Spectrum HoloByte hru \"Top Gun\" pro Panasonic M2, ale tato hra nebyla nikdy uvedena na trh díky zrušení systému.\n\n\n\n"}
{"id": "1489907", "url": "https://cs.wikipedia.org/wiki?curid=1489907", "title": "Jan Nepomuk Štikar", "text": "Jan Nepomuk Štikar\n\nJan Nepomuk František Štikar (12. listopadu 1891 Újezd, okres Žďár nad Sázavou – 6. dubna 1960 Chomutov) byl český římskokatolický kněz, františkánský intelektuál a vězeň komunistického režimu.\n\nOd svých jedenácti let byl v péči svého strýce v Plzni, kde chodil do gymnázia a později jako františkán studoval teologii. Řeholní slib složil v roce 1913, na kněze byl vysvěcen roku 1914. Nějaký čas působil v klášteře v Turnově, odkud vyjížděl do okolí na misie. Jedním z dokladů, jak taková misie vypadala je záznam z farní kroniky: \"„V římsko-katolické farnosti Újezd pod Troskami (kostel Sv. Jana Křtitele) proběhla 15. - 22. března 1925 sv. misie, kterou vedl P. Jan Štikar (řád sv. Františka, Turnov). Zpověď přijalo 273 kajícníků. Proběhla kázání, duchovní cvičení pro různé stavy. Celé působení misionáře je barvitě popsáno a některé prvky vystupují do popředí. Je to význam misijního kříže a široká zbožnost. I když na ukončení misie padal sníh, bylo zde mnoho lidí“\".\n\nV letech 1929-1950 působil jako farář u Panny Marie Sněžné v Praze a angažoval se i v organizování duchovní hudby. V té době byl redaktorem časopisu \"Cyril\" a předsedou Obecné Jednoty Cyrilské, která sdružovala chrámové sbory a zájemce o duchovní hudbu z celé republiky. Mezi jeho blízké přátele patřil i Josef Bohuslav Foerster a řada dalších významných hudebníků. Byl velmi dobrým varhaníkem a pracoval také na harmonizaci liturgických zpěvů a úzce spolupracoval na zkouškách s Cyrilskou Jednotou františkánského chrámu Panny Marie Sněžné. Na počátku 30. let 20. století zpřístupnil veřejnosti jakožto kvardián, knihovník a znalec hudby i historie místní františkánskou knihovnu pražských novoměstských františkánů.\n\nPo záboru klášterů v dubnu 1950 strávil několik měsíců v tzv. centralizovaných klášterech v Oseku a v Bohosudově. Po propuštění musel opustit Prahu a byl ustanoven administrátorem v Kadani, kde působil v letech 1950–1960. Kromě kadaňské farnosti spravoval excurrendo i okolní farnosti: 1. 6. 1950 – 1. 8. 1960 Prunéřov, 15. 9. 1953 – 1. 8. 1960 Radnice a 30. 1. 1956 – 1. 8. 1960 Tušimice. V roce 1952 byl v tajném kontaktu s českobudějovickým biskupem Josefem Hlouchem, který zde byl internován v bývalém františkánském klášteře.\n\nJeho život zachytil ve svých vzpomínkách \"Kadaňské nocturno\" profesor Milan Slavický (editorem je historik Petr Hlaváček), který jej chápe jako významnou osobnost českého duchovního a kulturního života v Turnově, Praze i Kadani. O jeho významu svědčila i hojná účast lidí na jeho pohřbu 9. dubna 1960. Pohřben je v Praze na Vinohradech.\n\n24. června 2013 byla Štikarovi na portálu děkanského kostela Povýšení svatého Kříže v Kadani odhalena pamětní deska. Za přítomnosti zástupců města a Konfederace politických vězňů ji požehnal P. Josef Čermák.\n\n"}
{"id": "1489911", "url": "https://cs.wikipedia.org/wiki?curid=1489911", "title": "Nájin", "text": "Nájin\n\nNájin (*11. červenec 1989, Dvůr Králové nad Labem, Československo) je jedna z posledních dvou samic severního bílého nosorožce na světě. Zároveň je to matka posledního mláděte tohoto druhu, samice Fatu.\n\nNarodila se v ZOO Dvůr Králové jako třetí nosorožec tuponosý severní v zajetí. Jejím otcem byl Sudán a matkou Nasima. Na přelomu let 1997 a 1998 byla pářena se svým bratrem Sunim i se svým otcem Sudánem. Zvrat v pokusu o rozmnožení však přinesl až návrat samce Saúta z USA v roce 1998, bylo páření 5. března 1999 úspěšné a 29. června 2000 se jí narodila dcera Fatu. V roce 2009 odletěla do Afriky spolu se samci Sudánem a Sunim, kde po jejim smrti žije v rezervaci Ol Pejeta Conservancy v Keni spolu se svou dcerou Fatu.\n\n15. března 2018 byla v New Yorku odhalena socha Poslední tři posledních tří žijících bílých severních nosorožců, která zobrazuje Sudána, Nájin a Fatu.\n"}
{"id": "1489913", "url": "https://cs.wikipedia.org/wiki?curid=1489913", "title": "Li Čching-čao", "text": "Li Čching-čao\n\nLi Čching-čao (;19. března 1084, Ťi-nan – 19. května 1155, Šao-sing) byla čínská spisovatelka. \n\nNapsala sedm svazků esejů a šest sbírek poezie, z jejího díla se však dochovaly jen fragmenty. Její poezie byla písňová a o dost osobnější, než bylo v její době obvyklé. Rané básně byly rozmarné a bezstarostné, pozdní jsou pochmurné a melancholické, což souviselo s peripetiemi jejího života – zlomem se stal rok 1127 a útok džürčenské říše Ťin na čínskou říší Sung. Na útěku před nájezdníky zemřel její manžel, básník a vysoký úředník Čao Ming-čcheng, a byla ztracena sbírka starožitností, kterou s manželem léta shromažďovali. Tragédii svého života vylíčila v doslovu ke katalogu svých uměleckých sbírek (\"Ťin š’ lu\"), který se rovněž dochoval.\n"}
{"id": "1489914", "url": "https://cs.wikipedia.org/wiki?curid=1489914", "title": "Rudní revír Starohoří", "text": "Rudní revír Starohoří\n\nRudní revír Starohoří (také Altenberg) je montanistická technická památka na vrcholové partii Příčného vrchu asi 4,5 km jihozápadně od Zlatých Hor v okrese Jeseník. Zahrnuje ústí štol, propadliny, pinky a haldy na povrchu; chodby, dobývky v podzemí středověkých rudných dolů a technické zařízení. V dané lokalitě byla prováděna především těžba zlata. Ministerstvem kultury České republiky byl revír v roce 1994 prohlášen kulturní památkou ČR a je součástí Zlatohorské naučné stezky. \n\nPředpokládá se, že počátky kutání v této lokalitě byly už ve 13. století. První písemné zmínky pocházejí z první poloviny 14. století. Jsou uváděny čtyři doly: Golldsmid, Kámen, Svobodný Kámen a Starý Kámen, které byly hluboké až šedesát metrů. Tyto doly byly odvodňovány dědičnou štolou, která vedla v hloubce až 60 m. Zavalené ústí štoly se nachází asi 275–280 m jihozápadně od Velkých pinek. Na ploše 350 × 400 m vzniklo po středověkém kutání několik propadlin, které jsou souhrnně označovány jako Velké pinky. Mezi ně patří (od severozápadu, název (délka×šířka×hloubka v metrech)) Lange Pinge (100 × 30 ×10), Schöfer pinge (50 × 50 × 30), Mittel pinge I. (60 × 40 × 25), Mittel pinge II. (40 × 40 × 20) a Tiefe pinge (20 × 20 × 20). Na přelomu 15. a 16. století byla vyražena dědičná štola nazývaná Stará Hackelsberská (Althackelsberg), která měla délku jeden kilometr a odvodňovala všechny doly na Starohoří. Byla ručně sekaná, nepřímého průběhu, o rozměrech 120 × 90 cm. Do štoly ústí několik světlíků, které sloužily k větrání. Pod pinkami se nacházel světlík Bergmaister hluboký 96 m a od ústí štoly vzdálen asi 570 m. Světlík Kunst Schacht, který byl o 150 m výše, měl hloubku 200 m. Štola byla v padesátých letech 20. století znovu vyzmáhána při průzkumu zlatohorského rudního revíru. V podzemí se nachází komlexh komor, chodeb, dobývek, nadlomů, komínů atd., labyrint chodeb s různou velikostí a profilem dokládá různé stáří dolování v období 16. až 19. století. V komorách vysokých až 50 m jsou zachovány dřevěné povaly, žebříky, korýtka a jiné památky. Dobývky, které se nacházely pod úrovni dědičné štoly byly odvodňovány pomocí vodotěžných strojů. V 17. století byl sestrojen unikátní vodotěžný stroj k jehož pohonu byla přivedena voda kanálem z prostoru Rejvízu a další kanály byly vybudovány na svahu Příčné hory k zachycení povrchové a srážkové vody. Z roku 1656 se dochoval popis vodotěžního stroje. V té době v podzemí pracovalo asi 65 havířů a za rok vytěžili 5–10 kg zlata. Vodní kolo mělo průměr 19 m, jeho síla se přenášela mihadlovým zařízením na vzdálenost 1054 m k dolu Schindler a odtud jámou až do hloubky 196 m. Důlní vody byly čerpány úklonnou chodbou se systémem dřevěného potrubí s táhly a propouštěcími žlaby na úroveň dědičné chodby a odtud volně vytékaly na povrch. Zbytky vodotěžného stroje jsou zachovány v podzemí.\n\n\n"}
{"id": "1489915", "url": "https://cs.wikipedia.org/wiki?curid=1489915", "title": "Liga I 1967/68", "text": "Liga I 1967/68\n\nLiga I 1967/68 byla nejvyšší rumunskou fotbalovou soutěží v sezoně 1967/68. Vítězem se stal a do Poháru mistrů evropských zemí 1968/69 se kvalifikoval tým Steaua București, Veletržní pohár 1968/69 hrály týmy FC Argeș Pitești a FC Rapid București. Účast v Poháru vítězů pohárů 1968/69 si zajistil vítěz poháru Dinamo București.\n\nLigy se zúčastnilo celkem 14 celků, soutěž se hrála způsobem každý s každým doma-venku (celkem tedy 26 kol) systémem podzim-jaro. Poslední dva celky hráli baráž o udržení v soutěži.\n\n"}
{"id": "1489923", "url": "https://cs.wikipedia.org/wiki?curid=1489923", "title": "Lope de Aguirre", "text": "Lope de Aguirre\n\nLope de Aguirre (8. listopadu 1510 Oñati – 27. října 1561 Barquisimeto) byl španělský conquistador, známý také jako \"Lope el Loco\" (\"Šílený Lope\"), \"El Tirano\" (\"Tyran\") nebo \"Ira de Dios\" (\"Hněv Boží\").\n\nPocházel z rodiny drobné baskické šlechty. V mládí odešel do Ameriky, kde se živil jako žoldnéř, mj. pomáhal potlačit povstání encomenderů pod vedením Gonzala Pizarra. Drsný vojácký život ho poznamenal jak fyzicky (podle dobových svědectví měl znetvořenou nohu), tak především psychicky. V září 1560 se přidal k hledačům legendárního Eldoráda, které vedl Pedro de Ursúa. Jeho výprava, kterou tvořilo přes tisíc lidí, vyrazila z Chachapoyas, po řekách Huallaga a Marañón se dostala na Amazonku a plula na brigantinách po jejím proudu. Bezvýsledná a stále namáhavější cesta vedla k nespokojenosti s vedením výpravy, které Aguirre chytře využil, na Nový rok 1561 zabil Ursúu a formálně ho nahradil „generálem“ Fernandem de Guzmánem, veškerá rozhodnutí však vydával sám. \n\nV dubnu 1561 se zastavil na místě nazvaném \"Pueblo de Matanza\" (Osada vraždění) nedaleko pozdějšího města Manaus, kde zabil Guzmána i Ursúovu milenku Inés de Atienza. Svoji výpravu pak dovedl k ústí Amazonky a odsud po moři na ostrov Isla de Margarita, kde zabil místního guvernéra a nastolil se svou soldateskou vládu teroru. Z ostrova poslal španělskému králi Filipovi II. dopis, v němž mu vypověděl poslušnost a prohlásil se za vládce Peru, Chile a Tierra Firme (tehdejší označení jihoamerické pevniny). Bylo to poprvé v historii, kdy Evropané v Novém světě vyhlásili odtržení od mateřské země. Aguirre se pak vylodil na pevnině a chtěl se dostat přes venezuelské vnitrozemí zpět na Amazonku a odtud do Peru, aby se ujal vlády. Během pochodu však většina jeho ozbrojenců dezertovala a ve městě Barquisimeto Aguirreho 27. října 1561 dostihla trestná výprava královských vojáků. V obklíčení probodl dýkou svoji šestnáctiletou dceru, aby nepadla do rukou nepřátel, pak byl zastřelen, jeho tělo bylo rozčtvrceno a hlava vystavena ve městě El Tocuyo. Francisco Vasquez, jeden z přeživších členů výpravy, ve svých pamětech uvádí, že Aguirre během svého řádění zabil nebo nechal zabít nejméně šedesát Španělů a podstatně více domorodců. \n\nAguirreho osudy umělecky ztvárnili Werner Herzog ve filmu \"Aguirre, hněv Boží\" (1972, v hlavní roli Klaus Kinski) a Carlos Saura ve filmu \"El Dorado\" (1988, v hlavní roli Omero Antonutti).\n\n"}
{"id": "1489925", "url": "https://cs.wikipedia.org/wiki?curid=1489925", "title": "Moravská strana pokroková", "text": "Moravská strana pokroková\n\nMoravská strana pokroková byla politická strana na Moravě činná v letech 1906 až 1909.\n\nStrana vznikla v roce 1906, 8. dubna byl v Přerově zvolen tzv. výkonný volební výbor pokrokových organizací moravských, 13. října byl zvolen v Přerově dvanáctičlenný výkonný výbor pokrokových organizací. \n\nStrana se zaměřila na střední vrstvy obyvatel měst, živnostníky, dělníky, obchodníky, úředníky a inteligenci, ale i na malorolníky. Její program byl založen na nacionalismu a antiklerikalismu. Strana se vyhraňovala proti sociální demokracii. Předsedou strany byl Jan Koloušek.\n\nDalšími významnými členy byli: Richard Fischer, Josef Seifert, Josef Svozil, František Šerý. \n\nTiskovým orgánem strany byl Moravský kraj.\n\nPřes četné kontakty některých svých představitelů Moravská pokroková strana formálně ani organizačně nesouvisela s Českou stranou pokrokovou ani Radikálně pokrokovou stranou v Čechách.\n\nStrana zanikla v roce 1909 sloučením s Lidovou stranou na Moravě do Lidové strany pokrokové na Moravě.\n\n"}
{"id": "1489927", "url": "https://cs.wikipedia.org/wiki?curid=1489927", "title": "Fatu", "text": "Fatu\n\nFatu (*29. červen 2000, Dvůr Králové nad Labem, Česko) je jedna z posledních dvou samic severního bílého nosorožce na světě. Zároveň je to poslední narozené mládě tohoto druhu.\n\nNarodila se v ZOO Dvůr Králové jako čtvrtý nosorožec tuponosý severní v zajetí a první ve druhé generaci. Jejím otcem byl Saút a matkou Nájin. Při narození byla menší ale zato o to čilejší. První týdny jejího života bylo díky kamerám Českého rozhlasu možné sledovat v přímém přenosu. V roce 2009 odletěla do Afriky spolu se samci Sudánem a Sunim, kde po jejich smrti žije v rezervaci Ol Pejeta Conservancy v Keni spolu se svou matkou Nájin.\n\n15. března 2018 byla v New Yorku odhalena socha Poslední tři posledních tří žijících bílých severních nosorožců, která zobrazuje Sudána, Nájin a Fatu.\n"}
{"id": "1489929", "url": "https://cs.wikipedia.org/wiki?curid=1489929", "title": "Anna Koutná-Tesařová", "text": "Anna Koutná-Tesařová\n\nAnna Koutná-Tesařová, rozená Boháčová (* 24. března 1933 Trhová Kamenice) je představitelka československého disentu, signatářka Charty 77, politická vězeňkyně. V 70. letech přepisovala samizdat. V letech 1972 a 1973 byla za přepisování vězněna v opavském vězení. Její první muž Karel Koutný byl činný v armádě, dvakrát pobýval v Sovětském svazu a stal se „nositelem vojenského a státního tajemství“. V březnu 1973 zemřel za dosud nevyjasněných okolností. Druhým mužem se stal historik a disident Jan Tesař, s kterým Anna Koutná Tesařová odešla do Francie. po revoluci se vrátila zpět do České republiky.\n\nAnna Koutná-Tesařová se narodila v Trhové Kamenici v Železných horách jako nemanželské dítě vdově z první světové války. Po matce se jmenovala Boháčová. Matka ji vychovávala s dalšími čtyřmi sourozenci sama. V devíti letech osiřela, na výchovu si ji vzala starší sestra Lída. Ta se brzy vdala a tak Anna putovala do dětského domova. Ve třinácti letech si ji vzala domů paní, která měla úmysl si ji adoptovat. Mezi Annou a potenciální adoptivní matkou však nevznikl žádný bližší vztah a Annu poslala na venkov ke své sestřenici. V roce 1947, kdy ukončila základní školu, šla pracovat do Chirany, kde letovala injekční stříkačky. V té době začala docházet do svazáckého souboru Československého svazu mládeže. Na kádrovém oddělení si všimli, že Anna dobře recituje a tak ji poslali do kurzu pro sekretářky na Valašsko do vesnice Zděchov. Tam se učila český jazyk, těsnopis, marxismus, psaní na stroji.\n\nNa svazácké zábavě se seznámila se svým budoucím manželem Karlem Koutným, který právě ukončil Vojenskou akademii Antonína Zápotockého. Předtím vystudoval průmyslovku školu a ČVUT v Brně. Přestěhovali se do Brna. Narodila se jim dcera Marcela. Karel Koutný vyučoval na vojenské škole, brzy ho poslali do Sovětského svazu. Po třech měsících se ze zdravotních důvodů vrátil. Narodila se jim druhá dcera Bronislava.\n\nAnna Koutná pracovala jako úřednice na oddělení kultury a školství Krajského výboru KSČ. Po několika letech byl Karel Koutný poslán opět do Sovětského svazu do hlavního města Burjatské republiky Ulan-Ude. Byl vázán přísným vojenským tajemstvím.\n\nPo návratu žili spokojený rodinný život. K Sovětskému svazu měli již jisté výhrady, ale stále v nich panovala důvěra a naděje na sociální spravedlnost. Po vpádu vojsk Varšavské smlouvy do Československa v srpnu 1968 však její vztah k SSSR změnil. S okupací nesouhlasila, což vyústilo ve ztrátu zaměstnání a vyloučení z Komunistické strany Československa v roce 1969.\n\nNa počátku roku 1970 Anně nabídl brněnský protirežimní aktivista Alfréd Černý přepisování krátkých textů. V prosinci 1971 začala brněnská Státní bezpečnost zatýkat v souvislosti s tzv. letákovou akcí, která občany Československa upozorňovala na právo nevolit. 17. prosince zatkli muže Karla, 20. prosince i Annu. Státní bezpečnost na ni vyvíjela nátlak přes dcery, které zůstaly doma s babičkou. Bylo jim 13 a 15 let Anna Koutná kvůli obavě o děti podlehla a k přepisování se přiznala. Vzala na sebe přepis textů jiných žen, čímž je ochránila před zatčením.\n\nV roce 1972 byli oba manželé v procesu s početnou brněnskou skupinou disidentů (Annou Šabatovou, Ivankou Šabatovou, dnes Lefeuvre, Vlastou Tesařovou, Zdeňkem Vašíčkem ad.) odsouzeni za podvracení republiky. Anna Koutná dostala dvanáct měsíců, Karel Koutný dva roky.\n\nKarla Koutného nakonec z vězení pustili předčasně v lednu 1973. V březnu 1973 bylo jeho tělo nalezeno v přehradě. Veřejná bezpečnost oznámila, že se jednalo o sebevraždu. Anně Koutné byla odepřena identifikace těla. Z vězení ji pustili pouze na pohřeb. Karel Koutný byl po pobytu na Sibiři nositelem vojenského i státního tajemství, zřejmě toho věděl příliš mnoho a proto se stal nepohodlným.\n\nDruhý muž Anny Koutné, Jan Tesař je historik, disident a politický vězeň. Pod nátlakem režimu odešel do exilu. V 80. letech za ním Anna Koutná-Tesařová odjela. V zahraničí se také vzali.\n"}
{"id": "1489934", "url": "https://cs.wikipedia.org/wiki?curid=1489934", "title": "Turistická značená trasa 0331", "text": "Turistická značená trasa 0331\n\nTuristická trasa má svůj počátek na Mezní Louce, kde přímo navazuje na stejně značenou trasu 0312 z Hřenska. Dále jsou zde výchozí modře značená trasa 1688 k Dolskému mlýnu a žlutě značená trasa 7005 do Vysoké Lípy. Průchozí je zde zeleně značená trasa 3950 z Mezné do Zadních Jetřichovic, se kterou vede trasa 0331 z počátku v souběhu. Trasy společně procházejí po asfaltové komunikaci kempem do lesa, kde se dělí. Trasa 0331 stoupá po pěšině na zalesněný skalnatý hřeben a ten sleduje východním směrem, míjí vrchol Větrovce a nakonec klesá na křižovatku asfaltových lesních cest. Po jedné z nich pokračuje k východu k Malé Pravčické bráně, kde jí opouští a klesá do úbočí, kterým vede po pěšině přibližně k jihu pod hrádek Šaunštejn. Za ním sestupuje na lesní cestu a rozcestí opět se žlutě značenou trasou 7005, se kterou pokračuje v krátkém souběhu k tzv. \"Vysokolipské silnici\". Zde souběh končí a trasa 0331 sleduje silnici skalami k opět k východu. Na rozcestí \"Česká silnice\" jí opouští a po lesní pěšině vede skalnatým svahem nejprve k jihu a poté k východu. Mezi skalními věžemi Kostelík a Golem se nachází rozcestí se zde výchozí modře značenou trasou 1640 do České Kamenice. Trasa 0331 opět stoupá do skal, mění několikrát směr a poté vede jižním svahem Koliště. V sedle východně od něj se nachází rozcestí se zde výchozí zeleně značenou trasou 3942 rovněž vedoucí do České Kamenice. Trasa 0331 stoupá nejprve \"Purkartickou silnicí\" a poté lesní pěšinou na Rudolfův kámen. Po sestupu z něj opět kříží \"Purkartickou silnici\", kde se zároveň nachází rozcestí se zde výchozí žlutě značenou trasou 6924 do Chřibské. Trasa 0331 mění směr na jižní a stoupá do Jetřichovických stěn, kterým tvoří hřebenovou cestu. Rovněž červeně značené odbočky obsluhují Vilemíninu stěnu a Mariinu skálu. Nakonec sestupuje do Jetřichovic, v úplném závěru v souběhu opět se zeleně značenou trasou 3942 a žlutě značenou trasou 6952 z pod Suchého vrchu na vrch Růžovský. V centru Jetřichovic trasa 0331 končí přičemž zde na ní přímo navazuje stejně značená trasa 0317 do Jedlové a potkává se zde opět s modře značenou trasou 1640.\n\n"}
{"id": "1489935", "url": "https://cs.wikipedia.org/wiki?curid=1489935", "title": "Bărbat", "text": "Bărbat\n\nBărbat byl valašský kníže, bratr a nástupce vládce jménem Litovoi, který vládl na území severní Olténie.\n\nV roce 1277 (nebo mezi lety 1277 a 1280), Litovoi odřekl věrnost králi Ladislavu IV. Kumánovi (1272–1290), kdy král žádal území pro svoji korunu, ale Litovoi mu odmítl platit tribut. Král Ladislav IV vyslal trestnou výpravu a Litovoi byl v bitvě proti uherské armádě zabit. Bărbat byl zajat a poslán ke královskému dvoru, kde byl donucen nejen zaplatit výkupné, ale také uznat uherskou vládu. Poté, co Bărbat pod tlakem okolností uznal uherskou suzerenitu, vrátil se do své země. \n\nVšechny tyto události jsou vylíčeny v královském dopise o udělení grantu ze dne 8. ledna 1285, ve kterém král Ladislav IV. daroval vesnice v Šarišské župě (dnes na Slovensku) panu Jiřímu, synovi Šimona, který byl poslán proti Litovoiovi.\n"}
{"id": "1489938", "url": "https://cs.wikipedia.org/wiki?curid=1489938", "title": "Elisabeth Beckerová", "text": "Elisabeth Beckerová\n\nElisabeth Beckerová (20. července 1923 – 4. července 1946 Gdaňsk) byla během druhé světové války dozorkyní v koncentračním táboře Stutthof.\n\nPo absolvování základní školy pracovala v letech 1938 až 1940 v Gdaňsku jako řidička tramvaje. Následně byla zaměstnána v místě bydliště Neuteich, Svobodné město Gdaňsk (dnes Nowy Staw, Polsko) ve společnosti Dokendorf a od roku 1941 pracovala v obci jako zemědělský asistent. Beckerová nebyla vdaná. 5. září 1944 začala službu v koncentračním táboře Stutthof, kde bylo jejím úkolem vodit vězně do plynové komory. V táboře zůstala až do jeho osvobození Rudou armádou.\n\nPo válce se vrátila do rodného města. Dostala tyfovou horečkou, a byla hospitalizována v Gdańsku, kde byla 13. dubna 1945 zatčena. V prvním procesu Stutthof 31. května 1946, byla odsouzena k trestu smrti oběšením. Navzdory petici za milost polskému prezidentovi Bolesławu Bierutovi a pozitivnímu soudnímu hlášení byla Elisabeth Beckerová veřejně oběšena na kopci Biskupia Górka společně s deseti dalšími odsouzenými. Mezi popravenými byly také dozorkyně koncentračního tábora Gerda Steinhoffová, Wanda Klaffová, Jenny-Wanda Barkmannová a Ewa Paradiesová. Jejími katy byli bývalí vězni koncentračního tábora Stutthof.\n"}
{"id": "1489946", "url": "https://cs.wikipedia.org/wiki?curid=1489946", "title": "Laura Martinelová", "text": "Laura Martinelová\n\nLaura Alejandra Martinelová Acuñaová (* 20. prosince 1963) je bývalá argentinská zápasnice – judistka.\n\nPřipravovala se v univerzitním sportovním klubu CUBA v hlavním městě Buenos Aires. V argentinské ženské reprezentaci se pohybovala od počátku osmdesátých let dvacátého století ve váze do 72 kg. Od roku 1989 přestoupila do nižší střední váhy do 66 kg. V roce 1992 se kvalifikovala na olympijské hry v Barceloně, kde nestačila v úvodním kole v boji na zemi na Němku Alexandru Schreiberovou. Přes opravy obsadila konečné 7. místo. Sportovní kariéru ukončila v roce 1996. Věnuje se trenérské a funcionářské práci. Jako osobní trenérka byla v roce 2003 u první argentinského titulu mistra světa Danieli Krukowerové a v roce 2016 přivedla k zisku zlaté olympijské medaile Paulu Paretovou.\n\n\n"}
{"id": "1489948", "url": "https://cs.wikipedia.org/wiki?curid=1489948", "title": "Železniční trať Jelenia Góra – Kořenov", "text": "Železniční trať Jelenia Góra – Kořenov\n\nJizerská železnice (polsky: \"Kolej Izerska\", německy: \"Zackenbahn\") je železniční trať spojující polské město Jelenia Góra (Hirschberg) a Szklarska Poręba (Schreiberhau). Je součástí bývalé pruské trati Zackenbahn, která spojovala Prusko a Rakousko-Uhersko přes Novosvětský průsmyk. Linka je v současné době provozována společností PKP.\n\nNázev pochází z Jizerských hor. První úsek na úpatí Krkonoš byl dokončen v roce 1891. Dokončení horského úseku trvalo několik let. Nejvýše položenou železniční stanicí v Prusku se stala stanice Jakobsthal (Jakuszyce) v blízkosti Novosvětského průsmyku. Terminálem byl Polaun/Grünthal (Kořenov). Celá trať byla otevřena v roce 1902 spolu s tratí Tanvald - Harrachov. Linka byla elektrifikována v roce 1923.\n\nV dubnu 1945 byla většina lokomotiv odstavena. Některé byly přivlastněny v pohraniční stanici Polaun postupující červenou armádou. Po válce bylo elektrické zařízení demontováno a spolu se zbývajícími lokomotivami dopraveno do Sovětského svazu jako válečná reparace. Slezsko bylo připojeno k Polsku a přeshraniční provoz byl zrušen. Po výměně pohraničních území mezi Československem a Polskem byla česká část rozšířena do Harrachova a stala se novou terminálovou stanicí.\n\nPolské státní dráhy (PKP) provozovaly osobní vlaky až do Szklarska Poręba Huta (Josephinenhütte) a nákladní vlaky až do Jakuszyce. Trať až po Szklarska Poręba Górna byla opět elektrifikována v roce 1987. S výjimkou jednodenní oslavy 100. výročí v roce 2002 nebyl nikdy obnoven přeshraniční provoz. Vzhledem k rozhodnutí společného monitorovacího výboru operačního programu Evropská přeshraniční spolupráce ČR - Polsko 2007-2013 byl realizován projekt \"Revitalizace železniční trati Szklarska Poreba - Harrachov\". Tento projekt byl doporučen k poskytnutí dotace. Rekonstrukce začala v červnu 2009 na polské straně, v říjnu 2009 i na české straně. Pravidelná veřejná železniční doprava přes hranice začala 28. srpna 2010. Do 12. prosince 2015 provozovaly vlaky jak polská společnost Przewozy Regionalne, tak česká společnost Viamont A.S. (později GW Train Regio), nyní je provozuje jak polská společnost Koleje Dolnośląskie, tak České dráhy.\n"}
{"id": "1489952", "url": "https://cs.wikipedia.org/wiki?curid=1489952", "title": "Mazda CX-30", "text": "Mazda CX-30\n\nMazda CX-30 je připravovaný SUV crossover japonské automobilky Mazda, který byl představen v roce 2019 na autosalonu v Ženevě. Velikostně CX-30 zapadá mezi již prodávané modely Mazda CX-3 a Mazda CX-5 a je stejně jako čtvrtá generace vozu Mazda3 postavena na platformě Skyactiv-Vehicle Architecture. Vůz by kromě naftové osmnáctistovky a benzínového dvoulitru měl mít v nabídce také motor SkyactivX, který dle automobilky bude kombinovat výhody vznětového a zážehového motoru. K dispozici by kromě verze s náhonem na přední kola měla být též čtyřkolka.\n\n"}
{"id": "1489953", "url": "https://cs.wikipedia.org/wiki?curid=1489953", "title": "Li Jü (spisovatel)", "text": "Li Jü (spisovatel)\n\nLi Jü (; 1610–1680) byl čínský dramatik a prozaik proslulý svým humorem a erotickými tématy.\n\nJako státní úředník se neprosadil, a tak vytvořil vlastní divadelní soubor. S ním pak cestoval po Číně a psal pro něj hry. \"Feng-čeng wu\" (\"Drakovy chyby\") je klasikou čínské opery. \"Žou pchu-tchuan\" (\"Rohož smyslných tužeb\") je slavný erotický román, někdy označovaný i za pornografii. Napsal též knihu povídek \"Dvanáct věží\", v níž se nevyhýbal ani tématu homosexuální lásky, stejně jako ve hře \"Voňavý společník\". Psal též eseje, kuchařky a navrhoval zahrady.\n"}
{"id": "1489958", "url": "https://cs.wikipedia.org/wiki?curid=1489958", "title": "Znak města Frýdku-Místku", "text": "Znak města Frýdku-Místku\n\nZnak Frýdku-Místku je heraldický znak používaný statutárním městem Frýdek-Místek.\n\nSoučasná verze městského znaku byla vytvořena roku 1990 malířem Vilémem Kocychem na základě městem vyhlášené soutěže na ztvárnění symbolů města. Udělení znaku městu proběhlo usnesením předsednictva České národní rady č. 737 dne 12. února 1992.\n\nZnak vychází ze znaků dříve samostatných měst Frýdku a Místku, jejichž spojením Frýdek-Místek vznikl – v 1. a 4. poli znak Frýdku, v 2. a 3. verze znaku Místku.\n\nFrýdecký znak obsahuje polovinu těšínské orlice, která vyjadřuje příslušnost Frýdku k Těšínskému knížectví, přilehlou k velkému písmenu F, iniciále názvu města.\n\nMístecký znak je tvořen zkříženými ostrvemi a třemi červenými růžemi. Význam ostrví (hrubě osekaných větví či kmenů) není jasný. Ostrve byly používány jako improvizovaný žebřík při ztékání hradeb – Místek však nikdy hradby neměl. Mohou být také odvozeny z erbu rodu Ronovců, kterým tehdejší městečko během svých raných časů ve 14. století krátce patřilo. V neposlední řadě může jít o vyjádření zemědělského rázu města, protože o sebe opřené či do země zaražené ostrve slouží jako konstrukce na sušení sena. Růže byly dříve někdy nahrazovány hvězdami.\n\nVerze znaku platná do roku 1992, vzniklá v 50. letech, byla tvořena štítem s vydutým hrotem, v pravé části pravá půlka těšínské orlice, v levé zkřížené ostrve a tři osmicípé hvězy, ve spodní části hrotu uhelná halda, na špici hrotu pěticípá hvězda.\n"}
{"id": "1489970", "url": "https://cs.wikipedia.org/wiki?curid=1489970", "title": "Perkmistr viničních hor", "text": "Perkmistr viničních hor\n\nPerkmistr viničních hor byl původně královský, později městský úředník, který měl na starosti označování pozemků vhodných k zakládání vinohradů, vykonával jurisdikci nad trestnými činy v prostoru vinohradů, dohlížel na majetkové transakce spojené s vinicemi a řešil spory týkající se hranic zemědělských pozemků, nejen vinic. Na Moravě je funkce písemně doložena už ve 13. století, v Čechách o století později.\n\nV roce 1266 ustanovil olomoucký biskup Bruno ze Schauenburku perkmistrem vinic v Kroměříži tamního měšťana Konráda z Landsperku. To je první zmínka u tomto úřadu na území Čech a Moravy. Název úřadu je odvozený z německého \"Bergmeister\". V německé jazykové oblasti se s perkmistrem setkáváme rovněž, lze uvést např. Vídeň nebo Bavorsko.\nVe středověku zavedly pěstování vinné révy v Čechách kláštery a další církevní instituce. Dělo se tak od 10. století. Od 13. století se ojediněle zakládaly vinohrady i v okolí nově zakládaných královských měst. Až teprve Karel IV. dvěma listinami z roku 1358 zavedl do vinohradnictví řád. První z nich z 16. února bylo určené pro Staré Město pražské. Panovník v něm nařizoval všem, kdo vlastnili pozemky vhodné k vysazení vinic, aby začali do 14 dnů. Nad těmito pracemi měl dohlížet perkmistr. Ve druhé listině z 12. května téhož roku rozšířil král nařízení o vysazování vinic na celé království. Staroměstský perkmistr měl dohlížet na viniční hospodaření v celé zemi. Protože však s pěstováním vína neměli měšťané zkušenosti, začalo se s ním většinou mnohem později. V Žatci např. jsou vinice písemně doložené až roku 1380, ve stejném roce i v Lounech.\n\nPůsobnost pražského perkmistra však zřejmě zůstala omezena převážně na hlavní město. Až na jednu výjimku není známý doklad o jeho aktivitě vůči ostatním královským městům. Tou je povolení dvěma žateckým měšťanům založit vinici u Staňkovic. Listina je obsažena v žatecké formulářové sbírce, není datovaná a jméno pražského perkmistra je nahrazeno iniciálou „N“. V českých královských městech postupně vznikly samostatné perkmistrovské úřady. Písemně je to doloženo v Litoměřicích, ve Slaném, v Žatci, ve Stříbře a v Kadani. Podrobně jsou dějiny perkmistrovského úřadu zpracovány jen pro dvě města: Prahu a Louny. \n\nZatímco v Praze je funkce perkmistra ustanovena už v králově privilegiu z roku 1358, doba vzniku tohoto úřadu v jiných českých městech známa není. Jedinou výjimku tvoří Žatec. V roce 1399 udělil Václav IV. městu viniční právo, v němž měšťanům povolil každoročně či podle potřeby jmenovat vlastního perkmistra. V pojetí Karla IV. měl perkmistrovský úřad zeměpanský charakter, ještě ve 14. století ale zřejmě přešel do městské kompetence.\n\nNejstarší doklad o perkmistrech v Lounech pochází z roku 1545, kdy byli do funkce jmenováni městskou radou. Po potlačení stavovského odboje vydal roku 1547 Ferdinand I. Habsburský pro Prahu, Žatec a Louny listinu, ve které si ponechal jmenování perkmistra ve své kompetenci. S rozvojem vinařství ve 2. polovině 16. století si však právo jmenovat perkmistra převzala opět královská města.\n\nV Praze jmenovali perkmistra staroměstští konšelé. Býval to zpravidla člen městské rady a jeho funkční období trvalo dva až tři roky. Perkmistr měl od roku 1404 k ruce čtyři konšely, po roce 1547 byl jejich počet zvýšen na osm. Perkmistr měl k dispozici písaře a měřiče, kteří také museli mít městské právo. Měřič je doložený už v 15. století, kdy se v městských knihách označuje jako „\"mensurator vinearum\"“. Do perkmistrovského úřadu zde patřili rovněž přísežní vinaři, kteří měli postavení cechmistrů. Do roku 1753 vzniklo v Praze 214 svazků perkmistrovských register. Až do konce existence úřadu v 18. století úřadovali perkmistři ve svých domech, úřední dny nebyly vymezeny. \n\nKompetence perkmistrů v Praze a Lounech byly značně odlišné a samozřejmě časem procházely proměnou. Pražští perkmistři vedli tzv. \"viniční knihy\", kam se zapisovaly majetkové transakce s vinohrady, a vybírali z nich daně. Tyto dva atributy úřadu v Lounech absentují. Zde měli perkmistři na starosti organizaci práce ve vinohradech, stanovovali odměny dělníkům na vinicích, ve spolupráci s městským rychtářem trestali drobnou hospodářskou kriminalitu (nejčastěji pych) v areálu viničních hor. Největší část agendy lounských perkmistrů tvořily spory o hranice zemědělských pozemků, a to nikoliv jen vinic. Tuto agendu perkmistrům uložila instrukce z roku 1589, vydaná městskou radou, která upravovala viniční hospodaření na pozemcích patřících městu a jeho obyvatelům. S postupným zánikem pěstování vinné révy perkmistrovský úřad v poslední čtvrtině 18. století zanikl. \n\n\n\n"}
{"id": "1489977", "url": "https://cs.wikipedia.org/wiki?curid=1489977", "title": "Claude Sicard", "text": "Claude Sicard\n\nClaude Sicard (1677 − 12. dubna 1726) byl francouzský jezuitský kněz a egyptolog. Mezi lety 1708 a 1712 stál za vznikem nejstarší známé mapy Egypta. Byl vedoucím jezuitských misionářů v Káhiře.\n"}
{"id": "1489980", "url": "https://cs.wikipedia.org/wiki?curid=1489980", "title": "MaYaN", "text": "MaYaN\n\nMaYaN je nizozemská symphonic-death metalová superskupina založená v roce 2010 zpěvákem Markem Jansenem, kytaristou Frankem Schiphorstem a klávesistou Jackem Driessenem. Ve skupině zpívá současně různými styly vokálu několik zpěváků a v hudbě spojuje death metalové, symfonické a power metalové prvky. V roce 2018 skupina vydala svoje nejnovější album Dhyana.\n\nSkupina vznikla původně jako projekt Marka Jansena a jeho bývalého spoluhráče z After Forever Jacka Driessena, přičemž Mark přizval ještě kytaristu Franka Schiphorsta. Ke skupině se později připojili Markovi spoluhráči z Epicy bubeník Ariën van Weesenbeek a kytarista Isaac Delahaye, bývalý baskytarista skupiny Delain Rob van der Loo, hostující zpěvačky Simone Simons, Floor Jansen, Laura Macrì a německý zpěvák Henning Basse. V této sestavě vydala skupina v roce 2011 svoje debutové album Quarterpast. \n\nV roce 2013 se Laura Macrì a Henning Basse připojili ke skupině nastálo a Isaac Delahaye byl po svém odchodu nahrazen nizozemskou kytaristkou Merel Bechtold. V roce 2014 vydala skupina album Antagonise, které se zabývá tématem současného stavu světa ve kterém jsme všichni sledováni. Na albu se jako hosté objevili mexická zpěvačka Marcela Bovio a řecký houslista Dimitris Katsoulis.\n\nV roce 2015 Rob van der Loo opustil skupinu, aby se mohl soustředit na Epicu a další projekty a na jeho místo přišel Roel Käller.\n\nNa nahrávání jejich nejnovějšího alba Dhyana (2018) skupina spolupracovala s českým orchestrem Filharmonici města Prahy. Na albu se také objevili nový zpěvák George Oosthoek.\n\n\n\n\n"}
{"id": "1489991", "url": "https://cs.wikipedia.org/wiki?curid=1489991", "title": "Mahénka ostrovní", "text": "Mahénka ostrovní\n\nMahénka ostrovní (\"Sechellophryne gardineri\") je druh žáby, který je endemitem seychelských ostrovů Mahé a Silhouette. Obývá tropické vlhké lesy v nadmořské výšce od 150 do 991 metrů. Je znám pouze z pěti stanovišť na světě, proto je řazen mezi ohrožené taxony. Žije na zemi ve spadaném listí, vede noční způsob života a živí se larvami hmyzu, roztoči a korýši.\nNeprochází stadiem pulce, z vajíček se líhnou malé žabky o délce okolo 3 mm. Dospělí jedinci měří maximálně 10,1 mm (samci) a 11,5 mm (samice) a patří tak k nejmenším obratlovcům na světě. Mahénka ostrovní má hnědé zbarvení s černými skvrnami. Není vybavena středním uchem a zvuky vnímá díky tomu, že rezonují v ústní dutině a přes tenkou blánu se přenášejí přímo do vnitřního ucha. Tento typ sluchového ústrojí mahénka zdědila po primitivních obyvatelích prakontinentu Gondwana, od něhož se Seychely oddělily minimálně přes 47 miliony let.\n\nDruh popsal v roce 1911 George Albert Boulenger a dal mu druhové jméno na počest profesora zoologie v Cambridgi Johna Stanleyho Gardinera. Původně byl řazen do rodu \"Sooglossus\".\n\n"}
{"id": "1490002", "url": "https://cs.wikipedia.org/wiki?curid=1490002", "title": "Seznam ruských a sovětských bitevních lodí", "text": "Seznam ruských a sovětských bitevních lodí\n\nSeznam ruských a sovětských bitevních lodí je seznam predreadnoughtů a dreadnoughtů ruského carského a sovětského námořnictva.\n\n\n\n\n\n\n\n\n\n\n\n\n\n\n\n\n\n"}
{"id": "1490003", "url": "https://cs.wikipedia.org/wiki?curid=1490003", "title": "Třída Jevstafij", "text": "Třída Jevstafij\n\nTřída Jevstafij byla třída predreadnoughtů ruského carského námořnictva. Celkem byly postaveny dvě jednotky této třídy. Ve službě byly v letech 1911–1919. Bitevní lodě byly nasazeny v první světové válce.\n\nRuské loděnice v Nikolajevu a v Sevastopolu v letech 1904–1911 postavily dvě bitevních lodě této třídy.\n\nJednotky třídy \"Jevstafij\":\nHlavní výzbroj tvořily čtyři 305mm kanóny ve dvoudělových věžích, které doplňovaly čtyři 203mm kanóny, dvanáct 152mm kanónů, čtrnáct 75mm kanónů a dva 450mm torpédomety. Pohonný systém měl výkon 10 800 hp. Skládal se z trojčinných parních strojů a 22 kotlů Belleville, pohánějících dva lodní šrouby. Nejvyšší rychlost dosahovala 16,5 uzlu. Dosah byl 2100 námořních mil při rychlosti 10 uzlů.\n\nObě bitevní lodě se účastnily první světové války v řadách Černomořského loďstva. Dne 2. května 1918 byly ukořistěny německými vojsky a 25. listopadu 1918 britskými vojsky, která intervenovala do ruské občanské války. V dubnu 1919 byly ukořistěny bolševiky, předtím je ale ustupující vojska poškodila. V červnu 1919 je získali bělogvardějci a v listopadu 1920 definitivně bolševici. \"Jevstafij\" a \"Ioann Zlatoust\" už nebyly opraveny a na počátku 20. let byly sešrotovány.\n"}
{"id": "1490011", "url": "https://cs.wikipedia.org/wiki?curid=1490011", "title": "Atelopus amazonský", "text": "Atelopus amazonský\n\nAtelopus amazonský (\"Atelopus spumarius\") je obojživelník z řádu žáby a čeledi ropuchovití. Jeho potravou jsou nejrůznější bezobratlí živočichové. Dožívají se okolo 3–4 let.\n\nVyskytuje se na severu Jižní Ameriky v oblasti Ekvádoru, Peru a Brazílie v oblastech u vody. Žijí v opadance a ukrývají se pod kládami.\n\nSamice dosahují délky okolo 2,5–4 cm, samci jsou menší, měří necelé 3 cm. Zbarvení na hřbetě a na bocích je jedinečné pro každou žábu, takže je možné podle ní určovat jedince. Spodní strana je bělavá. Běžné zbarvení této žáby slouží jako maskování. Kromě toho však atelopové dovedou zastrašit predátora tak, že nahrbí hřbet ve výhružném postoji a ukážou zářivé oranžové skvrny na spodní straně nohou. Má krátké prsty se zakulacenými konci.\n\nSamci používají silné přední nohy k uchopení samice, které se drží i několik dní, než začne klást vajíčka. Tyto malé žáby žijí v teplých a vlhkých oblastech, a proto se rozmnožují kdykoliv během roku. Pulci atelopů se vyvíjejí v poměrně rychle proudící vodě, a proto mají vedle ústního otvoru velkou přísavka, která brání tomu, aby je nestrhl proud.\n\n\n"}
{"id": "1490015", "url": "https://cs.wikipedia.org/wiki?curid=1490015", "title": "Peter Wright (šipkař)", "text": "Peter Wright (šipkař)\n\nPeter Wright (* 10. března 1970 Livingston) je skotský reprezentant v šipkách. Mezi jeho největší úspěchy patří vítězství ve finále PDC World Darts Championship 2020, kdy porazil v poměru 7:3 světovou jedničku Michaela van Gerwena, účast ve finále PDC World Darts Championship 2014 a vítězství v UK OPEN v roce 2017, kde porazil Gervina Price. Peter Wright žije v Mendham, Suffolk v Anglii. Je pravák a je znám díky jeho speciálnímu účesu a jeho přezdívka je Snakebite, podle jeho oblíbeného alkoholického nápoje.\n\nPeter Wright žije už od dětství v Anglii, ale pro reprezentaci si vybral Skotsko, kde se narodil. Žije s manželkou Johannou. Peter Wright byl 10krát ve finále turnajů od PDC (Proffesional Darts Corporation), ale zvítězil pouze ve dvou, jinak vždy odcházel jako poražený. Peter Wright se účastní soutěže Premier League Darts od PDC. \n\nWright je také znám svoji častou změnou šipek.\n\nPeter Wright je znám svým extravagantním stylem oblečení, protože jeho kalhoty mají na sobě vždy stejný vzor, jako jeho účes. Tyto styly mění úplně při každém turnaji. Jeho účes mu vždy upravuje jeho manželka, která je kadeřnice. Na jedné straně hlavy má Peter Wright úplně vždy zobrazeného hada a na druhé straně jsou to stejné obrazce, které má v momentálním zápase na kalhotech. Průměrná doba přípravy účesu jsou 2 hodiny.\n\n"}
{"id": "1490016", "url": "https://cs.wikipedia.org/wiki?curid=1490016", "title": "Žiguljovská vodní elektrárna", "text": "Žiguljovská vodní elektrárna\n\nŽiguljovská vodní elektrárna (rusky \"Жигулёвская ГЭС, Kуйбышевская ГЭС, Волжская ГЭС имени Ленина\" ) je vodní dílo na řece Volha. Starší a stále rozšířený název je Kujbyševská vodní elektrárna. V době uvedení do provozu v roce 1958 byla druhou nejvýkonnější vodní elektrárnou na světě a je druhou nejvýkonnější vodní elektrárnou v Evropě..\n\nVodní dílo bylo postaveno v letech 1949 - 1958. Betonová část se skládá z 52 m vysoké a 980 m dlouhé přehrady. Součástí celkového přehrazení je sypaná hráz o délce 2 800 m. Součástí systému je rybí přechod a zdymadlový systém. V elektrárně pracuje na spádu 21 - 22 m (stejný spád jako u Volžské elektrárny) 20 Kaplanových turbín s hltnostmi do 695 m / s. Agregáty mají výkony 1 x 115 MW, 4 x 120 MW a 15 x 125,5 MW. Celkový instalovaný výkon je 2 477 MW a celková propustnost přes přelivy i turbíny je 75 574 m / s. Průměrná roční výroba činí 10,370 miliard kWh.\n\nPřehrada slouží jako silniční i železniční přemostění Volhy. Přehrazením řeky vznikla Kujbyševská přehradní nádrž.\n\nBudování díla probíhalo ve stejné době spolu se sesterskou elektrárnou Stalingradskou, která nese v současnosti název Volžská vodní elektrárna. Ve stejné podobnosti, v jaké se vyskytují údaje historické, se nachází i údaje technické. Přehradní jezera obou elektráren pokrývají většinu toku Volhy i část jejího největšího přítoku Kamy. Obě elektrárny jsou součástí Volžsko-kamské kaskády, která je významnou součástí 500 kV sítě s účinným dosahem až k Moskevské oblasti a ke střednímu Uralu.\n\nZdymadlový systém se skládá ze dvou jednokomorových dvouřadých plavebních prostor umístěných na levém břehu. V levobřežní části je navíc umístěna výpust bahna o kapacitě 315 m³ / s.\nTabulka pro porovnání základních dat výstavby:\n\nPro přehrazení veletoku bylo do koryta vhozeno 750 betonových kostek o hmotnosti 2,5 tun, dále 1 765 čtyřhranných betonových jehlanů o hmotnosti 10 tun a 24 000 m lámaného kamene. Přehrazení Volhy trvalo 19 hodin a 35 minut. K historickému přehrazení Volhy došlo při běžném podzimním průtoku 3 800 m / s.\n\nV místech elektrárny již korytem protékají všechny vodné přítoky Volhy. Řeka zde prudce mění dosavadní směr k jihu, stáčí se k východu, vytváří obrovský meandr, téměř se vrací k původnímu místu a dále pak teče opět ve svém původním směru na jih. Toto místo bylo vyhledávanou oblastí milovníků řeky, u místních prahů vznikla i idea slavného obrazu Burlaci na Volze. Údolí zde patří mezi nejužší na celé délce Volhy. Průměrný průtok v době prvních úvah o energetickém využití se zde odhadoval přes 9 000 m / s. To představuje na každý využitý metr spádu teoretický výkon přes 900 MW. Takové místo nemohlo pozornosti prvních projektantů uniknout. Ze tří možností byla nakonec jako nejideálnější místo pro přehrazení pro spád 20 - 25 m vybráno město Stavropol na Volze.\n\nVelké vodní stavby svou objemností a hospodářským významem přitahovaly a přitahují dobovou propagandu na celém světě. Mimořádná velkolepost výzdoby technických zařízení pak právě v Sovětském svazu dosáhla svého maxima. Množství mramoru a prostoru společného díla měly vytvářet protiklad proti jednoduchosti soukromého bydlení.\n\nS návrhem výstavby vodní elektrárny na Volze u města Žiguljovsk seznámil již v roce 1910 carskou vládou inženýr Gleb Maxmilianovič Křižanovský, který později stanul v čele Státní komise pro elektrifikaci Ruska (GOELRO). Na březích řeky byl v roce 1937 založen pracovní tábor Samarlag, který disponoval s 3% lidských zdrojů celého systému GULAG, což v roce 1939 představovalo více jak 36 000 vězňů. Přes dostatečnou pracovní sílu nedošlo k datu začátku Velké vlastenecké války k praktickému stavebnímu rozvoji, a to především k neustálým změnám v projektu, vyvolanými tlaky z centrálních složek na monumentalitu vodního díla. V roce 1941 byli vězni převedeni na práce při výstavbě Volžsko-baltského průplavu.\n\nPo válce byl Stavební projekt vodní elektrárny Kujbyšev s výkonem 2 100 MW schválen 21. srpna 1950. O rok později začaly stavební práce na místě budoucí vodní elektrárny.\n\n18. února 1951 začaly práce na zakládání suchých jam pro budoucí elektrárnu, v červenci začaly výkopové práce na základech pilířů zdymadel.\n\nNa jaře 1952 začalo budování přepadové části přehrady.\n\nV létě 1953 byly položeny první kubíky betonu do základů elektrárny. Byl dokončen vývoj jámy hlavních konstrukcí (kromě horních stavidel).\n\n30. července 1955 proplula první loď prvním zdymadlem\n\n24. října 1955 byla zaplavena jáma elektrárny a k průchodu vody propustmi elektrárny začalo 28. října. 23. dubna 1956 se řeka Volha přelila přes přepadovou přehradu\n\n31. října 1955 byla Volha během 19,5 hodiny v celém profilu přehrazena.\n\n29. prosince 1955 dodal první generátor během 18,18 minut první proud do sítě\n\n12. května 1956 schválilo Ministerstvo výstavby elektráren konečnou koncepci elektrárny Kujbyšev: výkon 2 100 MW s roční produkcí 11 miliard kWh.  \n\n6. října 1956 elektrárna vyrobila první miliardu kWh elektřiny\n\n14. října 1957 elektrárna dosáhla plného výkonu. Do provozu byla uvedena poslední, 20. hydraulická jednotka.\n\n10. srpna 1958 bylo rozhodnuto Vyhláškou předsednictva Nejvyššího sovětu SSSR o přidělení názvu Volžská vodní elektrárna Vladimíra Iljiče Lenina.\n\nV říjnu 1958 bylo vodní dílo slavnostně přijato do plného provozu\n\nV letech 1962-1964 byly provedeny rozsáhlé práce na rekonstrukci systému z napětí 400 kV na napětí 500 kV, což umožnilo zvýšit přenosovou kapacitu o 40 % do Moskvy a dokončit integraci energetických systémů elektrárny v oblasti Uralu.\n\nTechnické parametry i způsoby výstavby Žiguljovské a Volžské elektrárny se nelišily. Výraznou rozdílnost lze však vysledovat v rychlosti budování díla, která má původ v odlišném zajištění lidských zdrojů. Po schválení projektu každé velké stavby Radou ministrů SSSR následoval požadavek na Ministerstvo vnitra na zřízení pracovního tábora nucených prací. V případě výstavby Kujbyševské elektrárny byl ve městě Stavropol na Volze vybudován tábor, který byl po sousední vesnici Kunějevka pojmenován Kunějevlag. Zatímco ve skladbě trestných činů vězňů Achtublagu, který zajišťoval práce na elektrárně Stalingrad, bylo 30% vězňů odsouzeno za kontrarevoluční přečiny a více jak polovina trestních sazeb spadala do kategorie odnětí svobody od 3 let do 5 let, v Kunějevlagu bylo v polovině roku 1951 odsouzeno pouze 7,8% vězňů za politické zločiny, zatímco v táborech GULAG byl podíl těchto vězňů odhadován na 23%. Po rozsáhlé amnestii po Stalinově smrti v roce 1953 zůstalo v Achtublagu 8 vězňů, zatímco Kunějevlag ke zbytkovému stavu přes 10 000 vězňů přijímal další vězně problémových kategorií. Výsledkem bylo, že elektrárna Stalingrad byla dostavěna civilními pracovníky a brigádami Komsomolu o tři roky později, než elektrárna využívající po celou dobu výstavby práci vězňů.\n\nKunějevským táborem prošlo během stavby přes 200 000 vězňů. Mezi vězni byl například pozdější národní umělec Sovětského svazu Oleg Nikolajevič Chromušin (1927 - 2003), který byl odsouzen za vydání učebnice jazzové hudby. Mezi odsouzenými z Kunějevlagu byli i dva generálové a tři hrdinové Sovětského svazu.\n\nPočet vězňů v táboře se lišil v závislosti na rozsahu stavebních prací v rozmezí od 1 253 do 46 507 lidí, což z něj učinilo jeden z největších nápravných pracovních táborů v SSSR. Veškerá činnost Kunějevlagu byla spojena s výstavbou vodní elektrárny Kujbyšev, zajatci tábora zajistili přípravu na výstavbu, vytvoření infrastruktury staveniště, včetně propojení železničních tratí a elektrických vedení, jakož i výstavbu a údržbu řady pomocných výrobních zařízení. Vězni v táboře byli aktivně využíváni při bytové výstavbě, stavěli celé čtvrti nového města Togliatti. Vězni také představovali hlavní pracovní sílu při budování základové jámy vodní elektrárny, hlavně díky jejich úsilí byla vybudována sypaná hráz a samotná budova vodní elektrárny.\n\nČastá změna vězňů i ostrahy tábora byly příčinou porušování režimu pracovního tábora i komplikací na pracovištích. Svět civilních pracovníků a vězňů s lehčím režimem se prolínal specifickým způsobem, který doprovázel i budování dalších, zejména sibiřských, velkých děl i v dalších desetiletích. V samotném táboře docházelo k projevům organizovaného zločinu, k prolínání struktur vedení tábora s organizovanými složkami, svět za ostnatými dráty byl v prudkém rozporu s ideály nadšených komsomolců. Kromě nucené fluktuace vězeňské provázala stavbu i fluktuace civilní. Podle \"Togliatti Memorial\" došlo v roce 1952 k 18 projevům banditismu, v roce 1953 ke 4 vraždám a 53 násilným zraněním, v roce 1955 byla zaznamenána odmítnutí práce ve vyjádření 37 524 člověkohodin. K výraznému snížení počtu porušení táborového režimu přispěl až výnos Prezidia nejvyššího Sovětu ze dne 13. ledna 1953 o zavedení trestu smrti „pro členy gangů v táborech“.\n\nKunějevský nápravný tábor byl zrušen v souladu s nařízením Ministerstva vnitra SSSR ze dne 12. března 1958 a 9. srpna 1958 se uskutečnilo slavnostní otevření vodní elektrárny Kujbyšev. Usnesením Rady ministrů SSSR získala velká skupina stavebníků z řad vězňů z Kunějevlagu Státní vyznamenání za výstavbu. Kujbyševská vodní elektrárna se stala jedním z posledních velkých projektů v SSSR, při jejichž realizaci byla použita nucená práce vězňů\n\nVýznam velikých hydroenergetických děl byl častým námětem na poštovních známkách SSSR. Charakteristickým výtvarným schematem byla řada vysokých přelivových polí mizících v nekonečné dáli. Ve skutečnosti ani při vysokém počtu sovětských vodních elektráren nelze k takovému obrazu žádné konkrétní dílo přiřadit.\n\nNedaleko zatopeného Stavropolu na Volze vyrostlo na břehu přehradní nádrže moderní město, které dostalo jméno po tajemníkovi Italské komunistické strany Palmiru Togliattim (1893 -1964). Město Toljatti později proslulo automobilovými závody, jejichž výrobky značky Žiguli byly rozšířeny v mnoha zemích včetně Československa.\n\nSpolu se sesterskou elektrárnou Stalingrad představovala Volžská elektrárna V.I.Lenina pro sovětskou ekonomiku 5 000 MW pohotové elektrické energie za doprovodu roční úspory 20 000 000 t uhlí. Veškeré technické vybavení pocházelo z vlastních továren a konstrukčních kanceláří. Energetické využití Volhy, nazývané matkou Rusů, mělo mimořádný politický význam. Během prvního spouštění energobloků na Volze došlo k sovětskému vítězství v boji o vesmír a přeměna středoasijských pouští na bavlníkové plantáže se zdála být otázkou krátkého času. Málokdo si dokázal představit, že o třicet let později se o Volžské kaskádě bude mluvit nejen jako o triumfu, ale i jako o tragédii Ruska.\n\nZtráta orné půdy zatopením rozsáhlých oblastí, ztráty ve výrobě kaviáru a zvyšující se slanost Kaspického jezera však budou i nadále snadno vyrovnány řešením rostoucí energetické spotřeby.  \n\n\n"}
{"id": "1490017", "url": "https://cs.wikipedia.org/wiki?curid=1490017", "title": "Klášter kapucínů (Vídeň)", "text": "Klášter kapucínů (Vídeň)\n\nKapucínský klášter ve Vídni ( \"Kapuzinerkloster Wien\") je konvent řeholního řádu kapucínů ve Vídni. Společně s kapucínským kostelem se nachází na náměstí Neuer Markt ve čtvrti Vnitřní Město. Pod budovou kláštera se nachází slavná kapucínská hrobka císařů, rodová hrobka panovnického rodu Habsburků a habsbursko-lotrinské dynastie.\n\nKlášter řádu kapucínů ve Vídni, včetně klášterního kostela a císařské hrobky, byl založen roku 1618 dle jejího přání v závěti císařovny Anny (1585–1618), manželky císaře Matyáše (1557–1619). Za panování Ferdinanda II. (1578–1637) byl 8. září 1622 položen základní kámen tehdejšího \"Mehlmarkt\" resp. U \"Mehlgrube\". Výstavba byla zahájena v roce 1622. Z důvodu vypuknutí třicetileté války se práce zdržely a kostel byl dokončen teprove roku 1632.\n\nV 17. století žil v kapucínském klášteře kazatel Marek z Aviana, později prohlášený za blahoslaveného, který je pochován v klášterním kostele. Na vnější zdi kapucínského kláštera ho připomíná socha v nadživotní velikosti. 7. června 1766 zde zemřel kapucínský generálministr Paul von Colindres, který byl ve zdejším kostele rovněž pochován.\n\nKostel i klášter byly několikrát přestavovány. Průčelí kostela bylo v letech 1934 až 1936 rekonstruován podle historických předloh.\n\nOd svého založení na základě závěti císařovny Anny Tyrolské zažil vídeňský kapucínský klášter mnoho změn, které zdejším mnichům přinesla jak honosné doby slávy, tak doby obtížné. Na počátku 19. století se například dokonce hrozilo vymření kapucínského společenství, proto se uvažovalo o přenesení pohřebiště Habsburků do nedalekého augustiniánského kostela, k čemuž však nakone nedošlo. V letech 1840–1842 byl zchátralý klášter na příkaz císaře Ferdinanda I. stržen a znovu vystavěn ve své dnešní podobě.\n\nVídeňský kapucínský klášter spadá pod právu Rakouské provincie kapucínů se sídlem v Innsbrucku.\n\nNa rozdíl od kapucínské hrobky a kapucínského kostela s příliežitosnými výstavami nejsou prostory kláštera veřejně přístupné.\n\nKostel vídeňského kapucínský kláštera je zasvěcen \"Panně Marii Andělské\" (\"Heilige Maria von den Engeln\"). Stavba je provedena v typicky prostém kapucínském stylu jako jednolodní budova s malým předsálím a dvěma postranními kaplemi. Oproti zcela prostému vybavení většiny interiéru kostela, jsou bohatě zdobené císařská kaple a pietní kaple (Pietàkapelle), kde se nachází hrob blahoslaveného Marka z Aviana.\n\nPod budovami kláštera se nachází kapucínská hrobka, nejvýznamnější pohřební místnost panovnického rodu Habsburků a habsbursko-lotrinské dynastie. Hrobka a její zařízení byly v průběhu staletí celkem osmkrát rozšiřovány a upravovány. Nejstarší část, tzv. hrobka zakladateů (\"Gründergruft\"), leží přibližně pod císařskou kaplí.\n\nPřed smrtí císaře Karla VI. v roce 1740 byla hrobka rozšířena do té míry, že se rozkládaala pod úrovní celého klášterního kostela. Jeho nástupkyně Marie Terezie brzy po svém nástupu na trůn nechala provést novou výstavbu, pro umožnění výstavby podzemní a nazdemní stavby za oltářním prostorem klášterního kostela byla přiměřeně tomu zmenšena klášterní zahrada. Pro pozdější rozšiřování hrobky byla upravována většina někdejších sklepních místností kláštera.\n\n"}
{"id": "1490022", "url": "https://cs.wikipedia.org/wiki?curid=1490022", "title": "Duch pramenů", "text": "Duch pramenů\n\nDuch pramenů je monumentální skalní reliéf představující tvář Ducha karlovarských minerálních pramenů. Vytvořen byl ve skále na Zámecké kolonádě v samém centru lázeňské části Karlových Varů.\nPodle staré legendy odpradávna vládl karlovarským léčebným pramenům tajemný duch, který je chránil před vyčerpáním jejich zdrojů i před všemi negativními zásahy přírodních živlů. V těchto místech docházelo nejen k požárům a rozvodnění řeky Teplé, ale též zde hrozilo nebezpečí výbuchu Vřídla. To vše ohrožovalo existenci pramenů, a tím i samotných lázní, a proto se Duch pramenů rozhodl pro čin, kterým karlovarské prameny navždy ochrání. Zaklel všechny nebezpečné živly do skály, ve které pobýval, a sám se odebral do podzemí, aby byl pramenům nablízku.\n\nVýbuchy Vřídla byly v minulosti velkou hrozbou pro místní obyvatele i samotné město. Kronikáři zaznamenali bezpočet těchto výbuchů. Časem začaly být prameny odborně zkoumány a bylo zjištěno, že výtrysky a pulzování Vřídla způsobuje přetlak kysličníku uhličitého, který se hromadí v dutinách vřídelní desky. Karlovarští konšelé a správci pramenů o desku začali pečovat. Přestože realita doby již nedala věřit na Ducha pramenů, úcta k legendě přetrvala. Konšelé zachovávali tvrzení, že ten, kdo ovládá Ducha pramenů, ovládá celé lázně. Proto konšelé, radní i purkmistři dbali na to, aby posvátné místo s Duchem pramenů vždy patřilo městu. Místní zvyklostí bývalo sáhnout si na vousy Ducha pramenů a vyslovit přání, které se splnilo.\n\nReliéf ze železitého pískovce na památné skále vytvořil v roce 1913 vídeňský sochař Wenzel Hejda.\nPočátkem 21. století došlo k přestavbě secesní Zámecké kolonády, která se dotkla i reliéfu Ducha pramenů. Byl zde vybudován lázeňský komplex \"Zámecké lázně\", do kterého byl reliéf zakomponován. Tím byl Duch pramenů poprvé ve své historii znepřístupněn veřejnosti a k vidění je pouze v hale s bazénem s termominerální vodou a brouzdalištěm pro klienty \"Zámeckých lázní\".\n\n\n"}
{"id": "1490023", "url": "https://cs.wikipedia.org/wiki?curid=1490023", "title": "Julián Medicejský, vévoda z Nemours", "text": "Julián Medicejský, vévoda z Nemours\n\nJulián Medicejský ( \"Giuliano di Lorenzo de' Medici\"; 12. března 1479 Florencie – 17. března 1516 Florencie) byl vládce Florentské republiky v letech 1512 až 1516. Narodil se jako třetí syn Lorenza I. Nádherného. Jeho nejstarší bratr Petr Nešťastný nastoupil po otcově smrti, ale Medicejové byli brzy lidovou vzpourou vyhnáni a Julián se uchýlil do Benátek. Zpět se rod vrátil až po vyhnání Francouzů z Toskánska Španěly během italských válek a Julián vládl od roku 1512 do své smrti. Dne 22. února 1515 si vzal za manželku Filibertu (1498–1524), dceru Filipa II. Savojského, a Filibertin synovec, francouzský král František I., ho při té příležitosti jmenoval vévodou z Nemours. Sňatek pomohl dohodnout prostřední z medicejských bratří, papež Lev X. Manželství zůstalo bezdětné a Julián zanechal jen nelegitimního syna Hypolita Medicejského (Ippolito de' Medici), který se stal kardinálem.\n\nPo předčasné smrti Juliána v čele Florencie následoval jeho synovec Lorenzo II. Medicejský. Julián je pohřben v Nové sakristii florentské baziliky sv. Vavřince, jeho náhrobek vytvořil Michelangelo.\n"}
{"id": "1490036", "url": "https://cs.wikipedia.org/wiki?curid=1490036", "title": "7.65 mm Longue", "text": "7.65 mm Longue\n\n7.65 mm Longue nebo také 7.65mm MAS, 7.65×20mm, 7.65L a .30-18 Auto je bezokrajový pistolový náboj se středovým zápalem.\n\nNáboj byl tajně vyvinut společností Remington Arms v roce 1917 pro americkou armádu a vyráběn v obrovských množstvích od roku 1918 do roku 1920. Náboj byl původně zkonstruován pro Pedersen device (adaptér na pušku Springfield M1903). První světová válka skončila dříve než, se pedersenův adaptér dostal na frontu. Po skončení války bylo zástupcům francouzské armády zařízení představeno společně s nábojem pro něj a později znovu Johnem Browningem v roce 1920 když zde představil svou karabinu pro stejný náboj. Francouzská armáda náboj přejala roku 1925 a vyráběla jej od roku 1935 až do roku 1960. Po druhé světové válce byl náboj nahrazen nábojem 9 mm Luger, ale nadále se využíval u policie a v koloniích.\n\n\n"}
{"id": "1490037", "url": "https://cs.wikipedia.org/wiki?curid=1490037", "title": "Spotorno", "text": "Spotorno\n\nSpotorno je italská obec a přímořské letovisko v provincii Savona v oblasti Ligurie. Žije zde 3685 obyvatel a rozloha obce činí přibližně 8 km².\n\nSpotorno leží na břehu Ligurského moře, přesněji v jeho části zvané \"Riviera delle Palme\". Nachází se přibližně 45 kilometrů západně od hlavního města Ligurie Janova a asi 9 kilometrů severozápadně od Savony.\n\nÚzemí Spotorna sousedí s následujícími obcemi: Bergeggi, Noli, Vado Ligure a Vezzi Portio.\n\n\n"}
{"id": "1490039", "url": "https://cs.wikipedia.org/wiki?curid=1490039", "title": "Tisovec (okres Plzeň-jih)", "text": "Tisovec (okres Plzeň-jih)\n\nTisovec (\"v historických záznamech také jako\" Tustov, Tissowecz) je zaniklá ves, která se nacházela zhruba 1 km jihozápadně od města Spálené Poříčí. Jméno Tisovec mohlo vzniknout dvěma způsoby: buď od hojného porostu tisů v této oblasti, nebo od vlastního jména Tisa.\n\nPrvní zmínka o obci Tisovec je z roku 1377, kdy je zmiňován klerik Oldřich z Tisovce, který právě v této obci věnoval pozemek kostelu ve Starém Plzenci. V roce 1379 došlo k rozdělení této obce mezi dvě části – větší část patřila již zmiňovanému Oldřichu z Tisovce, menší část staroplzeneckému faráři. Roku 1391 došlo k převodu, kdy se část obce stala součástí poříčského panství. V tu dobu zde sídlil Jindřich z Kolešova s manželkou Markétou. Onen Jindřich je připomínán ještě v roce 1418, kdy je však psán už jako Jindřich z Tisovce. Během husitských válek obec zpustla a v roce 1584 je připomínána jako pustá ves náležící k Poříčí. Po třicetileté válce zde vznikl dvůr, ke kterému byly připojeny pozemky bývalé obce. Tento dvůr byl však pravděpodobně pouze dřevěný.\n\nV první polovině 18. století však došlo k jeho zrušení a vrchnost jako náhradu nechala vystavět statek Karlov. Podle štítovských pamětníků byly na místech, kde stála obec Tisovec, vyorávány střepy a zbytky spáleniště. Místní pojmenování Pod Tisovcem však přežilo až do dnešních dní.\n"}
{"id": "1490040", "url": "https://cs.wikipedia.org/wiki?curid=1490040", "title": "Diego Torres", "text": "Diego Torres\n\nDiego Torres (* 9. března 1971 Buenos Aires, Argentina), rodným jménem Diego Antonio Caccia, je argentinský zpěvák, skladatel a herec. Je synem zpěvačky Lolity Torres.\n\nSvoji hudební i hereckou kariéru zahájil na konci 80. let 20. století. Roku 1989 založil skupinu La Marca, která fungovala dva roky, ve stejné době se objevil v prvních filmech a seriálech, začal hrát také v divadle. V letech 1991–1993 působil v hlavní roli v seriálu \"La banda del Golden Rocket\". V roce 1992 vydal eponymní debutové album, jeho další desky vycházely ve dvou- až tříletých intervalech. Dvě jeho alba byla v letech 2003 a 2005 nominována na cenu Grammy. Ústřední roli hrál ve filmech \"La venganza\" (1999) a \"Extraños en la noche\" (2012), další významné role ztvárnil například ve snímcích \"Papeles en el viento\" (2015) a \"Re loca\" (2018). V letech 2013–2014 hrál v seriálu \"Los vecinos en guerra\".\n\n"}
{"id": "1490043", "url": "https://cs.wikipedia.org/wiki?curid=1490043", "title": "China Wharf", "text": "China Wharf\n\nChina Wharf je budova na Zákonném seznamu budov zvláštního architektonického nebo historického významu (Grade II). Nachází se v Londýně, místní části Bermondsey, na adrese \"Mill Street 29\". Postmoderní stavba vznikla v letech 1982 až 1983 podle návrhu architekta Pierse Gougha ze studia CZWG. Vznikla v rámci rozsáhlého projektu přestavby a modernizace doků v Bermondsey.\n\nŠestipatrová budova je nápadná především díky sytě červenému průčelí, které mělo evokovat čínskou pagodu. Slouží především jako byty. Zapsána byla z důvodu použití postmoderních principů v unikátní oblasti břehu řeky Temže. \n"}
{"id": "1490044", "url": "https://cs.wikipedia.org/wiki?curid=1490044", "title": "Prostorová dezorientace", "text": "Prostorová dezorientace\n\nProstorová dezorientace (angl. \"spatial disorientation\") je neschopnost přesně určit vlastní polohu a pohyb vzhledem k prostředí.\n\nV letectví jde o termín, kterým se označuje neschopnost správně interpretovat polohu letadla, nadmořskou výšku nebo rychlost letu ve vztahu k Zemi nebo referenčnímu bodu. Jde o stav, kdy vnímání směru pilota letadla nesouhlasí se skutečností. I když tento stav může být způsoben poruchou vestibulárního aparátu, nejčastěji jde o přechodný stav vyplývající ze špatného počasí při letu s nízkou nebo žádnou viditelností.\n\nTermín se užívá i v obecném smyslu nebo v hloubkovém potápění.\n"}
{"id": "1490045", "url": "https://cs.wikipedia.org/wiki?curid=1490045", "title": "Biggles a Himalája", "text": "Biggles a Himalája\n\nBiggles a Himálaja (v originále \"Biggles Hits the Trail\") je dobrodružná kniha angl. autora W. E. Johnse vydaná v roce 1935, když předtím vycházela nejprve na pokračování v časopise The Modern Boy. Dějově se jedná o čtvrtou knihu z meziválečného období, celkově o 8. vydanou knihu. V Česku byla vydána v roce 1940 nakladatelstvím Toužimský & Moravec. Z anglického originálu ji přeložil J. J. Svoboda a ilustroval Jiří Wowk. Podruhé vyšla v roce 1993 v nakladatelství Riopress.\n\nV knize se mísí dobrodružné prvky s prvky sci-fi.\n\nBiggles, Algy a Ginger dostali zprávu, že Bigglesův strýc Dick je nemocen a jeho dům je obléhán podivnými neviditelnými postavami. Když se k němu dostanou, Dick jim poví o podivných událostech, které zažil se svým přítelem v Tibetu a po cestě zpět. Po návratu se i kolem jeho domu objevovaly podivné úkazy a modré světlo. Společně se vydají letecky do Tibetu k Horám světla, aby celé té záhadě přišli na kloub. Tam se setkávají s podivným zářením a elektricky ovládanými housenkami a najdou starého muže volajícího o pomoc, kterého zachrání před neviditelnými postavami. Ten muž se jmenoval Angus McAllister a pověděl jim spoustu informací o této oblasti: lidé, kteří je pronásledují, jsou Chungové, kteří za pomocí radia vymysleli úplně neznámé paprskové zbraně, které způsobují vysazování různých mechanismů, používají obranná zařízení ve formě lidožravých stonožek, které sami vyvinuli a že tyto stonožky se mohou pohybovat pouze při funkci elektrického proudu, jinak se vůbec nehýbají. Náčelník Chungů se jmenuje Ho Ling Feng, který nechal Anguse jako jediného z posádky lodi naživu, protože se vyznal v mechanice a nařídili mu proto vyrábět a udržovat stroje, kterými chtěl ovládnout svět. Angus však uprchl a měl s sebou i tekutinu, která způsobovala neúčinnost paprsků. Díky tomu se přátelům podařilo později odstartovat s letadlem. Po dalších peripetiích, kdy mimo jiné zajmou syna náčelníka Ho Ling Fenga jménem Sing Hi, se jim podaří zničit elektrárnu, která zásobuje celou lokalitu proudem a na poslední chvíli všichni uprchnou. S sebou mají i vzorek místního radia, které poté různě využili.\n\n\n\n\n"}
{"id": "1490048", "url": "https://cs.wikipedia.org/wiki?curid=1490048", "title": "Olga Kotková", "text": "Olga Kotková\n\nOlga Kotková (* 20. ledna 1967, Praha) je historička umění zaměřená na nizozemské a německé malířství a sochařství 15.–16. stol., kurátorka Národní galerie v Praze.\n\nPo absolvování čtyřletého gymnázia v Praze 3 (1985) Olga Kotková studovala dějiny umění a estetiku na Filozofické fakultě Univerzity Karlovy (prof. Jaromír Homolka). Magisterskou diplomovou práci \"Ukřižovaný v českém pozdně gotickém sochařství\" (1989) obhájila roku 1990 jako doktorskou dizertaci (PhDr.). Absolvovala postgraduální studium na Pedagogické fakultě Univerzity Karlovy v Praze, které zakončila roku 2013 obhajobou titulu Ph.D. \n\nV letech 1989–1990 absolvovala odbornou stáž na Ústavu teorie a dějin umění ČSAV v Praze. Od roku 1990 pracuje jako kurátorka Sbírky starého umění Národní galerie v Praze. Absolvovala studijní pobyty v Amsterdamu (Amsterdam Summer University: Current Trends in the Study of 17th-Century Dutch Art, 1995), Bloomingtonu, USA (Indiana Summer University: Using Infrared Reflectography in Detroit Institute of Arts, 1996) a v Královských sbírkách ve Windsoru (Royal Collection, GB , 2002). V letech 1997–1998 pobývala ve Wassenaaru (Nizozemsko) jako Mellon Research Fellow v Netherlands Institute for Advanced Study in the Humanities and Social Sciences (NIAS). Od roku 1998 je členkou mezinárodního sdružení kurátorů holandského a vlámského umění CODART.\nJako historička umění se zaměřila na německé, rakouské a nizozemské malířství a sochařství 15.–16. století, rudolfínské malířství, vlámské malířství 17. století. Je řešitelkou či spoluřešitelkou grantových a výzkumných projektů: \"Umělecká výměna v regionu Krušnohoří mezi gotikou a renesancí – program aplikovaného výzkumu a vývoje národní a kulturní identity\" (NAKI), \"Západoevropské a středoevropské sochařství 13.–16. století ve sbírkách Národní galerie v Praze a ve veřejných sbírkách České republiky\" (GA ČR), \"German and Austrian Painting of the 14th–16th Centuries from the Collections of the National Gallery in Prague\" (GA ČR); \"Nizozemské malířství ze sbírek Národní galerie v Praze 1480–1600\", \"Netherlandish Painting 1480–1600 from the Collections of the National Gallery in Prague\" (GA ČR) a zabývá se technologickým průzkumem malířských děl (grant MK ČR).\n\nJe autorkou hesel pro \"Novou encyklopedii českého výtvarného umění\" (1995). Přispěla články do souborných publikací a sborníků sympozií \"Le dessin sous-jacent et la technologie dans la peinture 11\" (1997), \"Gotika v západních Čechách\" (sborník sympozia, 1998), \"Le dessin sous-jacent et la technologie dans la peinture. La Peinture dans les Pays-Bas au 16e siècle\" (Leuven 1999), \"Le dessin sous-jacent et la technologie dans la peinture. La Peinture et le laboratoire\" (Leuven 2001), \"Bouts Studies\". Proceeding of the International Colloquium (2001), \"100 děl z Národní galerie v Praze\" (2006), \"Artemis a Dr. Faust: Ženy v českých a slovenských dějinách umění\" (2008), \"Láska, touha, vášeň. Milostné náměty v umění 15.–19. století\" (2008), \"Tance a slavnosti 16.–8. století\" (2008), \"Sochařství za vlády Jagellonců\" (2012), \"Obrazy krásy a spásy: Gotika v jihozápadních Čechách\" (2013), \"Ad gloriam Dei: 130 let Diecézního muzea v Litoměřicích a 20 let jeho obnovené existence\" (2015), \"Vincenz Pilz\" (2017). \n\nPublikuje v odborných časopisech Umění / Art, Bulletin of the National Gallery in Prague, Dějiny a současnost, Ateliér, The Burlington Magazine, Studia Rudolphina.\n\n\n\n\n"}
{"id": "1490050", "url": "https://cs.wikipedia.org/wiki?curid=1490050", "title": "Žljeb", "text": "Žljeb\n\nŽljeb (v srbské cyrilici Жљеб, albánsky Zhleb/Mali i Zhlebit) je pohoří na hranici mezi Černou Horou a Kosovem, na území opštiny Rožaje v Černé Hoře, součást pohoří Prokletije. Nedaleko od ní se nacházejí pohoří Mokra Gora a Hajla. V pohoří pramení řeka Bílý Drin a nachází se zde také Radovacká jeskyně.\n\nPohoří tvoří ze své východní strany část Rugovské soutěsky. Severní okraj pohoří/horského masivu pak představuje silnice z Rožajů směrem do města Peć. Z kosovské strany je pohoří součástí Národního parku Prokletije (Bjeshkët e Nemuna).\n\nŽljeb má dva vrcholy: Rusulija (alb. Rusulisë) s nadmořskou výškou 2383 m n. m. a Žljebit (alb. Zhlebit) o výšce 2365 m n. m. Nejvyšší části pohoří jsou holé, pokryté loukami. Nižší svahy pokrývají lesy. \n\nV letech 1915 až 1916 se části srbské armády při bojích v první světové válce stahovaly přes toto pohoří nejprve na území dnešní Černé Hory a později dále na jih do Albánie a do Řecka.\n"}
{"id": "1490054", "url": "https://cs.wikipedia.org/wiki?curid=1490054", "title": "Apátvarasd", "text": "Apátvarasd\n\nApátvarasd (vyslovováno [apátvarašd], , ) je malá vesnička v Maďarsku v župě Baranya, spadající pod okres Pécsvárad. Nachází se asi 6 km severovýchodně od Pécsváradu. V roce 2015 zde žilo 129 obyvatel, z nichž jsou (dle údajů z roku 2011) 80,6 % Maďaři, 4 % Němci a 0,8 % Romové.\n\nSousedními vesnicemi jsou Erdősmecske, Feked, Görcsönydoboka, Mecseknádasd, Palotabozsok, Somberek, Szebény, Véménd a Zengővárkony, sousedním městem Pécsvárad.\n\n"}
{"id": "1490056", "url": "https://cs.wikipedia.org/wiki?curid=1490056", "title": "Rekreační areál Pilák", "text": "Rekreační areál Pilák\n\nRekreační areál Pilák je volnočasový areál, který byl oficiálně otevřen 5. července 2014 u Pilské nádrže (Piláku) ve Žďáru nad Sázavou, v blízkosti autokempu. Provozovatelem je Sportis, příspěvková organizace města Žďár nad Sázavou. \n\nPilská nádrž byla v minulosti masově oblíbenou rekreační zónou. Kvůli zanedbání a zhoršení kvality vody však místo získalo špatnou pověst. Kvalitu vody zhoršovaly zemědělské aktivity i skutečnost, že řada domů v Polničce nebyla napojena na čističku a splašky tekly do Piláku. Napojení domů v Polničce na kanalizaci a čističku probíhá postupně. V roce 2013 město investovalo do generální opravy hráze. Dlouhodobě město jedná s Povodím Vltavy o odbahnění nádrže, podle prohlášení z roku 2014 chce Povodí Vltavy s. p. do roku 2020 zpracovat studii na zaměření a odtěžení sedimentů. V rámci obnovy město nechalo v posledních letech před rokem 2015 vybudovat vstupy do vody a nasypat na první metry dna písek, a byl bójkami vyhrazen prostor, do kterého nemohou rybáři. V roce 2015 byl Pilák podle hygieniků nejčistší z pěti sledovaných koupacích vodních ploch na Žďársku. \n\nVybudování rekreačního centra Pilák na ploše zhruba 5 hektarů v letech 2013–2014 stálo 32 milionů korun, z toho 85 % (necelých 23 milionu Kč) bylo dotováno z Regionálního operačního programu Jihovýchod. Centrum je součástí Santiniho okruhu za poznáním a aktivním vyžitím.\n\nAreál byl slavnostně otevřen 5. července 2014. Podle předběžných odhadů provozovatele z roku 2017 má areál ročně kolem 70 tisíc návštěvníků.\n\nAreál je vybaven toaletami, sprchami, převlékacími koutky, přebalovacím pultem a šatnami. \n\nObčerstvení, kde se podávají i teplá jídla a denní menu, i půjčovna sportovních potřeb jsou otevřeny pouze během letní sezóny, která začíná v polovině dubna. V půjčovně je možné si pronajmout víceúčelové hřiště a půjčit paddleboard, loďky, vodní šlapadla, diskgolfové talíře, příslušenství pro stolní tenis, badminton a tenis, míče na volejbal, kopanou a basket, síť na volejbal, tenis a nohejbal, jízdní kola, koloběžky, inline brusle a Nordic walking hole.\n\nV areálu je amfiteátr pro koncerty a divadelní představení.\n\nNachází se zde workoutová hřiště s pohyblivými a statickými stroji k posilování svalstva vlastní vahou. V areálu jsou tři dětská hřiště pro děti různého věku, minigolfové hřiště s 18 drahami různé obtížnosti. Pro hraní DiscGolfu je po celém areálu rozmístěno 9 košů. Dále jsou v areálu travnaté a písečné hřiště pro sportovní aktivity. \n\nV zadní části areálu, poblíž Hraničního kamene, se nachází lanová dráha s délkou 21 m a s nástupní rampou.\n\nSestavy dřevěných kůlů poskládaných do určitých tvarů (Balanční mikádo, Les na honěnou, Balanční dráha) jsou určeny k rozvíjení balančních dovedností.\n\nŠeptanda je dvojice naslouchadel, které jsou spojeny podzemním zvukovodem.\n\nV areálu se nacházi sousoší lva a orlice od místního sochaře Michala Olšiaka. Znázorňuje historickou hranici mezi Čechy a Moravou, od niž je však sousoší vzdáleno přibližně 80 m.\n\nVedle areálu je neplacené parkoviště pro vozidla do 3,5 t s kapacitou 92 parkovacích míst, z toho 5 míst je vyhrazených pro vozidla převážející osoby se zdravotním postižením. K areálu zajišťuje dopravu osob pravidelná linka MHD. Dále areálem je vedena cyklotrasa č. 5061 spojující město Žďár nad Sázavou a obec Polnička.\n\n"}
{"id": "1490063", "url": "https://cs.wikipedia.org/wiki?curid=1490063", "title": "Lublaňské bažiny", "text": "Lublaňské bažiny\n\nLublaňské bažiny (slovinsky \"Ljubljansko barje\") se nacházejí jižně od Lublaně, hlavního města Slovinska, a jsou největším močálem v zemi. Zaujímají plochu 163 km neboli 0,8 % území Slovinska. Oblast je spravována občinami Borovnica, Brezovica, Lublaň, Ig, Log-Dragomer, Škofljica a Vrhnika.\n\nLublaňské bažiny jsou místem velké biologické rozmanitosti. Od roku 2008 je hlavní část Lublaňských bažin o rozloze 135 km² chráněna jako chráněná krajinná oblast (\"Krajinski park\"). Nejzachovalejší části byly již dříve chráněny jako přírodní rezervace a přírodní památky. \n\n Lublaňské bažiny byly obývány již v prehistorických dobách, kdy se jednalo o mělké jezero. K nejvýznamnějším archeologickým nálezům z bažin patří prehistorická kůlová obydlí a nejstarší dřevěné kolo na světě . Od roku 2011 je areál kůlových obydlí poblíž Ig chráněn jako památka UNESCO.\n\nPráce na první cestě přes bažinu, spojující Lublaň a Studenec (nyní Ig) byly zahájeny v 1825 a dokončeny v 1827. Práce probíhala za primátora Johanna Nepomuka Hradzkého (1775–1846) a zemského hejtmana Barona Josefa Camillo von Schmidburg (1779–1846). Císař František I. Rakouský a císařovna Karolína Augusta Bavorská provedli v roce 1830 inspekci silnice a v roce 1833 byl postaven pomník.\n\nBažiny zahrnují množství vesnic, které patří do města Lublaň: Ilovica, Volar, Pri Strahu, Pri Maranzu, Kožuh a Havptmance (ze severu na jih). Ilovica byla osídlena poměrně pozdě, počínaje rokem 1838, a do roku 1860 měla pouze šest farem. Volar leží mezi Iščica a Ljubljanice řek a byl osídlen po roce 1830, kdy byl také oficiálně označen \"Karolinska Zemlja\" (německy \"Karolinengrund\"), doslova „Karolínina země“, na počest Karolíny Augusty Bavorské. Kožuh leží dále na jih a Havptmance východně od Kožuhu. Havptmance byl již zmíněn jako místo v 18. století a byl osídlen v 70. letech 19. století, kdy těžba rašeliny byla hlavní ekonomickou aktivitou. Jméno \"Havptmance\" pravděpodobně se odkazuje na skutečnost, že provinční guvernér (\"německy Landeshauptmann\") měl v této oblasti své lovecké revíry. \n\nLublaňské bažiny jsou velmi populární mezi balonisty.\n"}
{"id": "1490064", "url": "https://cs.wikipedia.org/wiki?curid=1490064", "title": "Výslech", "text": "Výslech\n\nVýslechem se v kriminalistice rozumí kriminalistická metoda, kterou se na základě zákona získávají formou výpovědi kriminalisticky a právně významné informace z paměťových stop obsažených ve vědomí vyslýchaných osob, za přísného dodržení zákonem daných práv a povinností vyslýchaného i vyslýchajícího. Výslech je specifickou metodou kriminalistické praktické činnosti a je-li prováděn orgány činnými v trestním řízení je trestně procesním úkonem. Je jedním z nejvýznamnějších důkazních prostředků.\n\nO výslechu jako důkazním prostředku lze najít zmínky již v právních pramenech z dob římského impéria, např. stanovení kategorií svědků či otázky a problémy výslechové praxe. Z období feudální společnosti jsou z výslechové praxe nejdůležitější dochované zmínky o ordálech, tzn. božích soudech, které v této době převládaly jako prostředek získání praktické výpovědi. Významné pro středověké právo bylo i stanovení zvláštních kategorií svědků, tzv. očistníků. Tito svědci pod přísahou tlumočili své přesvědčení o obžalovaném a jeho protivníkovi. Toto období nazýváme také obdobím inkvizičního procesu. Pro tuto etapu historie je charakteristické, že za základní důkazy byly považovány výpovědi svědků a přiznání obviněného a za základní prostředky získání důkazu přísaha a tortura. Na přelomu 18. a 19. století dochází k podstatnějším zásahům do metod trestního řízení, a to díky společenskopolitickým změnám a rozvíjení věd, mezi nimi i obecné a soudní psychologie. Do trestního řízení se zavádí rovnost stran, strany vystupují před soudem ústně a v procesně stanovených formách a předkládají v důkazním řízení důkazy, o něž se opírá ve svém rozhodování soud. Velký význam se začíná připisovat svědeckým výpovědím, ovšem od druhé poloviny 19. století v důsledku rozvoje ostatních metod jejich význam upadá a začínají se nahrazovat věcnými důkazy. Pro období 20. století je charakteristické opětovné navrácení k výpovědi a jejímu významu, především pak k výpovědi obviněného. To mělo širokosáhlý dopad na výslechovou praxi, zejména se začaly rozpracovávat různé postupy a doporučení pro provádění různých kriminalistických úkonů. V současnosti je výslech obecně chápán jako vyšetřovací úkon, jehož základní zásady jsou upraveny v hlavě V. trestního řádu. Zákon upravuje vedení výslechu rámcově a jeho taktickou stránku ponechává doporučením kriminalistické vědy.\n\nPodle procesního postavení vyslýchaných osob rozlišujeme některé základní druhy výslechu. Obecně výslech dělíme na:\n\nZa zvláštní druhy výslechu pak považujeme:\n\n\nŘadu zvláštností je třeba respektovat také při výslechu nedospělců, mladistvých i osob přestárlých, tělesně i mentálně postižených.\n\nTrestní řád přesně definuje pojem podezřelý a obviněný:\n\na) Podezřelým se rozumí osoba, která byla zadržena dle § 71 odst. 1 TŘ, proti které doposud nebylo zahájeno trestní stíhání nebo osoba, která bylo ve zkráceném přípravném řízení sděleno podezření dle § 179b odst. 3 TŘ a to až do doby, než byl návrh na potrestání dle § 314b odst. 1 TŘ doručen soudu\n\nb) Obviněným se rozumí osoba, proti které bylo zahájeno dle § 160 odst. 1 TŘ trestní stíhání, podle § 12 odst. 7 TŘ se rozumí obviněným též obžalovaný a odsouzen, nevyplývá-li z povahy věci něco jiného.\n\nRozlišování výše uvedených kategorií osob má zejména význam z hlediska opatření, jichž je vůči takové osobě možno použít. Osobou podezřelou ze spáchání trestného činu lze zadržet za podmínek § 76 odst. 1. Při jejím výslechu se přiměřeně užije ustanovení upravujících práva obviněného a jeho výslech. Osoba podezřelá ze spáchání trestného činu (podezřelý) se stane obviněným v okamžiku, kdy fakticky obdrží usnesení o zahájení trestního stíhání, což se musí stát nejpozději na začátku prvního výslechu.\n\nZákladními předpoklady úspěšného vedení výslechu jsou:\n\nVýslech musí být veden s ohledem na určité okolnosti, kterými mohou být některé charakteristiky vyslýchaného, např. věk, pohlaví, povaha, závažnost a okolnosti trestného činu, vztah k pachateli aj. Je-li to možné, výslech zpravidla provádí osoba k tomu zvlášť vyškolená v prostorách pro tento účel upravených a přizpůsobených. Pokud je obětí dítě, provádí výslech vždy osoba k tomu vyškolená.Vodítkem k získání důvěry je schopnost pochopit vyslýchanou osobu, zejména při zjišťování motivu trestné činnosti. Kontaktem v psychologii rozumíme takovou fázi výslechu, kdy vyslýchající dosahuje určitého stupně souladu a porozumění s vyslýchaným. Psychologická podstata ve vytvoření kontaktu nespočívá jen v taktice kladení otázek, ale i v kladném a pozorném citovém zaměření vyslýchajícího vnímat odpovědi vyslýchaného v souladu s jeho celkovým chováním. Získání důvěry je jedním ze zásadních předpokladů při výslechu obviněného, ale také při výslechu svědka. Faktorů, které ovlivňují vytvoření důvěry je celá řada, zvláště důležité jsou ale následující:\n\nZ trestního řádu vyplývají celkem tři stádia výslechu v tomto pořadí:\n\n\n"}
{"id": "1490065", "url": "https://cs.wikipedia.org/wiki?curid=1490065", "title": "Masterpiece Cakeshop vs. Komise pro občanská práva Colorado", "text": "Masterpiece Cakeshop vs. Komise pro občanská práva Colorado\n\nMasterpiece Cakeshop vs. Komise pro občanská práva Colorado byl americký soudní spor z let 2012 až 2018. Jeho hlavním protagonistou byl Jack Phillips, majitel cukrářství \"Masterpiece Cakeshop\" (Lakewood, stát Colorado), který s odvoláním na své náboženské přesvědčení odmítl vyhotovit svatební dort pro homosexuální pár, Charlieho Craiga a Davida Mullinse. Craig a Mullins následně podali stížnost ke Komisi pro občanská práva v Coloradu, která jejich stížnosti vyhověla. V letech 2017-18 se odvoláním Phillipse zabýval i Nejvyšší soud Spojených států amerických. \n\nCharlie Craig a David Mullins se zasnoubili roku 2011. Protože stejnopohlavní manželství bylo v Coloradu legalizováno až roku 2014, uzavřeli manželství téhož roku ve státě Massachusetts a v Coloradu plánovali sňatek oslavit se svou rodinou a přáteli. V červnu 2012 proto v doprovodu Deborah Munnové, Craigovy matky, navštívili cukrářství \"Masterpiece Cakeshop\" a zadali objednávku na výrobu svatebního dortu. Majitel podniku Jack Phillips se zeptal, pro koho má dort být. Poté, co Mullins odpověděl, že pro ně dva, Phillips jejich žádost odmítl, protože podle vlastních slov nemohl jako křesťan takový dort vytvořit, aniž by se tím stavěl proti svému svědomí. Zároveň ale páru nabídl, že si u něj mohou na svou oslavu vybrat jakýkoliv jiný dort, což dvojice odmítla a dort si objednala u jiného cukráře.\n\nBěhem telefonického hovoru s Deborah Munnovou následujícího dne po události Phillips potvrdil, že svatební dort pro jejího syna a jeho snoubence odmítl vyhotovit, protože to odporuje jeho náboženskému vyznání a navíc k roku 2012 stát Colorado neumožňoval osobám stejného pohlaví vstoupit do manželství. \n\nCraig a Mullins podali roku 2012 stížnost ke Komisi pro občanská práva v Coloradu z důvodu porušení antidiskrimačního zákona státu Colorado, který zakazuje veřejně přístupným podnikům odmítnout zákazníky na základě jejich rasy, náboženského vyznání, genderu nebo sexuální orientace. Komise rozhodla ve prospěch páru a Jacku Phillipsovi kromě povinnosti péct dorty i na oslavu stejnopohlavních sňatků nařídila také změnu interní politiky podniku coby prevenci proti opětovné diskriminaci. Jack Phillips se proti rozhodnutí odvolal ke Státnímu soudu v Coloradu. \n\nStátní soud v Coloradu zamítl Phillipsovo odvolání s odůvodněním, že výroba dortů pro různé příležitosti je očekávaná součást jeho zaměstnání a nikoliv výraz svobody projevu nebo náboženského vyznání. Jack Phillips se proti rozhodnutí Státního soudu roku 2017 odvolal k Nejvyššímu soudu státu Colorado a ten jeho odvolání opět zamítl. Poté se Phillips obrátil na Nejvyšší soud Spojených států amerických a jeho žádosti o projednání případu bylo vyhověno se stanovením začátku ústního jednání na prosinec 2017.\n\nS podporou americké konzervativní neziskové organizace \"Alliance Defending Freedom\" se Phillips snažil u soudu prokázat, že jeho odmítání stejnopohlavního manželství je součástí jeho hlubokého a upřímného náboženského vyznání, tudíž i jeho práva na svobodu projevu a svobodného vyznávání náboženství. Upozorňoval také na fakt, že příliš násilný výklad antidiskriminačního zákona ve prospěch Craiga a Mullinse může být v důsledku diskriminační pro něj s poukazem na jiný případ, kde \"Komise pro občanská práva\" v Coloradu rozhodla, že cukrář smí odmítnout objednávku zákazníka, který si na dort přeje uvést nápis namířený proti gay komunitě. Uvedl také, že homosexuální pár má prokazatelně stejný přístup ke službám a zboží jako pár heterosexuální, jelikož Craig i Mullins si dort bez potíží objednali v jiném cukrářství. Protistrana jejich tvrzení vyvracela s odůvodněním, že výroba svatebního dortu nemůže být chápána jako výraz náboženského přesvědčení cukráře.\n\nV červnu 2018 soudní dvůr rozhodl, že předchozí rozhodnutí Komise pro občanská práva a Státního i Nejvyššího soudu v Coloradu zasahovala do práva Jacka Phillipse na svobodu projevu a zkritizovala je jako projevy zaujatosti proti náboženství.\n\nSpor vyvolal značnou kontroverzi a podnítil diskusi o střetu náboženské svobody a svobody projevu na jedné straně a uplatňování antidiskriminačního zákona na straně druhé. Příznivci Jacka Phillipse tvrdí, že odmítnutím objednávky na svatební dort pro gay pár uplatnil svoje právo na svobodu projevu a vyznání v souladu s klauzulemi o svobodě projevu a svobodném vyznávání náboženství z prvního dodatku Ústavy Spojených států amerických. Jeho odpůrci oponují, že odmítnutím zakázky na základě sexuální orientace zákazníků došlo k jednoznačnému porušení antidiskriminačního zákona a je tedy neakceptovatelné. \n\n\"Masterpiece Cakeshop\" v současné době veškeré objednávky na výrobu svatebních dortů odmítá.\n"}
{"id": "1490066", "url": "https://cs.wikipedia.org/wiki?curid=1490066", "title": "Želnavský smyk", "text": "Želnavský smyk\n\nŽelnavský smyk, někdy též Novopecký smyk podle osady Nová Pec, je vodní dílo zbudované na Šumavě v jihozápadní části České republiky. Stavba spojuje Schwarzenberský plavební kanál s řekou Vltavou. Dílo začíná na severním úbočí vrchu Smrčina (1338 m n. m.), kde se v místě zvaném Klápa odděluje od plavebního kanálu. V minulosti se zde nacházelo překladiště kanálem plaveného dřeva. Smyk z Klápy pokračuje severovýchodním směrem až po 3,5 kilometrech končí spojením s Vltavou. Na jeho trase se nachází pouze dlouhé přímé úseky a mírné zatáčky, takže kanálem mohly plout i kompletní kmeny stromů. Vltavou se pak následně transportovaly až do Prahy.\n\nK vybudování smyku vedla situace z roku 1891, kdy se přestalo Schwarzenberským plavebním kanále dopravovat dřevo do Vídně, protože o ně neměli tamní obyvatelé zájem. Dalším odbytištěm na Šumavě vytěženého dřeva se tedy mohla stát Praha, a proto se začalo se stavbou smyku, jež byla po pěti letech dokončena. Jeho význam se zvýšil na konci devatenáctého století, kdy byla Želnava napojena na železniční trať vedoucí sem z Kájova. Po ní bylo možné dřevo transportovat do Prahy. Po napuštění přehradní nádrže Lipno ale bylo překladiště doplaveného materiálu na železniční vozy zatopeno a muselo tak být postaveno nové nad obcí Nová Pec. To fungovalo do roku 1961, kdy se s plavením dřeva po Schwarzenberském kanálu skončilo.\n\nV roce 2018 rozhodly Vojenské lesy a statky ČR, jimž patří většina pozemků na trase smyku, o zahájení rekonstrukce vodního díla, které má probíhat do roku 2021. Opravy si vyžádají náklady ve výši 88 milionů korun, na nichž se podílí dotační prostředky z fondu INTERREG V-A. Nejdražší položkou jsou žulové desky, které tvoří obložení Želnavského smyku. Na některých místech již chybí a z rozhodnutí pracovníků památkové ochrany se musí nahradit původním místním kamenem vyznačujícím se charakteristickou barvou a hrubozrností.\n"}
{"id": "1490086", "url": "https://cs.wikipedia.org/wiki?curid=1490086", "title": "Balághát", "text": "Balághát\n\nBalághát () je město v Madhjapradéši, jednom ze svazových států Indie. K roku 2011 v něm žilo přes čtyřiaosmdesát tisíc obyvatel. Nachází se v jihovýchodě Madhjapradéše přibližně 150 kilometrů jižně od Džabalpuru.\n"}
{"id": "1490092", "url": "https://cs.wikipedia.org/wiki?curid=1490092", "title": "Bezlepková bábovka", "text": "Bezlepková bábovka\n\nBezlepková bábovka \"(německy Gugelhupf)\" je jeden z mnoha druhů klasického, tradičního pokrmu. Bábovka se řadí pod sladké pečivo. Připravuje se pečením ve formě kulatého tvaru, je to tradiční pokrm, podávány jako sladký dezert nejen v Čechách ale i v mnoha místech světa.\n\nBábovka, sladký pokrm, má několik druhů. Připravuje se jako bezlepková a různých druhů mouky. Do těsta se přidává nejrůznější ingredience. Například ovoce, jablka, hrušky, banány či zeleninu jako například mrkev. Pečou se i bábovky tvarohové, jogurtové, či v jiných mléčných alternativách. Pro vegany se připravuje i bábovka bez vajec. Dalším způsobem přípravy je bábovka s kakaem, a ořechy pro zvýraznění její chuti.\n\n\nPůvodně se pojmenování vyvinulo ze staročeského slova \"bába\". Bábovka také znamenala pekáč, tedy forma na bábu. Původ slova není však zcela jistý, snad pochází polského slova bába, v překladu dětské jídlo.\n\nLepek (gluten) je směs dvou bílkovin. Konkrétně gliadinu a gluteninu. Společně se škrobem jsou obsaženy ve vnitřním živném pletivu semen určitých obilovin - endosperma. Obvykle se nachází v pšenici, žitě a ječmeni. Mnoho lidí na lepek nemá alergii, přesto jeho požití špatně snášejí. To je zapříčiněno především pšenicí, která obsahuje až 80% bílkovin, ve kterých je lepek. Lepek zajišťuje hlavně požadovanou nadýchanost pečiva, například oproti pečivu ze špaldové mouky.\n\nForma na bábovku se vymaže tukem a vysype kukuřičnou strouhankou. Do mísy se nasype bezlepková mouka, prášek do pečiva, cukr, vanilkový cukr a přilije se mléko, olej, k tomu se přidá rozklepnutá vejce. Vše se vyšlehá do hladkého těsta. Dvě třetiny těsta se nalije do připravené bábovkové formy, do zbylého těsta se vmíchá kakao a trochu mléka, aby těsto zřídlo. Tmavé těsto se nalije na světlé těsto. Bezlepková bábovka se peče cca 45 minut na 180 °C. Vyzkouší se špejlí. Hrníčková bezlepková bábovka se po upečení vyklopí a podle chuti pocukruje.\nBábovka není pouze český pokrm. Je známá na mnoha místech světa a její pojmenování je se v různých jazycích liší.\n\n\n"}
{"id": "1490099", "url": "https://cs.wikipedia.org/wiki?curid=1490099", "title": "Plánování", "text": "Plánování\n\nPlánování může být:\n\n"}
{"id": "1490106", "url": "https://cs.wikipedia.org/wiki?curid=1490106", "title": "Tu Mu", "text": "Tu Mu\n\nTu Mu (; 803, Si-an – 852) byl čínský básník z období říše Tchang. Typická pro něj byla čtyřverší zvaná \"ťüe-ťü\" (často srovnávaná s japonským žánrem tanka). Psal též eseje, maloval (ilustroval zejména své básně), tvořil kaligrafii a byl státním úředníkem (úřednickou zkoušku složil roku 827), byť nikdy nedosáhl na vyšší posty, s čímž projevoval nespokojenost ve verších i v dopisech, které se dochovaly a jsou pro kritický tón, jímž je popisována tehdejší společnost, cenným zdrojem pro historiky. Jeho frustrace pramenila i z toho, že potřeboval vydělávat peníze na léčbu mladšího bratra, který trpěl očními chorobami. Hlásil se k odkazu Tu Fua a Chan Jüa, naopak odmítal styl zavedený Po Ťü-im. Za jeho nejvýznamnější prozaický text je považován komentář k Sun-c’uově knize \"Umění války\".\n"}
{"id": "1490121", "url": "https://cs.wikipedia.org/wiki?curid=1490121", "title": "Cedronela kanárská", "text": "Cedronela kanárská\n\nCedronela kanárská (\"Cedronella canariensis\") je vytrvalá aromatická rostlina z čeledi hluchavkovitých, jediný zástupce monotypického rodu cedronela.\n\nPochází z Kanárských ostrovů a Madeiry, kde vyrůstá na polostinných světlinách a v lemech místních vavřínových lesů. Preferuje vlhčí, ale dobře odvodněné propustné půdy. Rozšířena byla i do mnoha dalších částí světa, mj. na Azorské ostrovy, do Jižní Afriky, do Kalifornie nebo do Austrálie a na Nový Zéland.\n\nCedronela kanárská je stálezelená vytrvalá bylina nebo polokeř dorůstající výšky 1–2 metrů. Řapíkaté listy jsou složené ze tří lístků (poměrně neobvyklý rys v čeledi hluchavkovitých, které mají listy obvykle jednoduché) se zubatým okrajem. Oboupohlavné květy jsou nahloučeny na konci větviček v hustém a krátkém hroznovitém květenství a jejich pyskaté korunní trubky jsou růžové nebo bílé, až 2 cm dlouhé. Kvetou od dubna do července a opylovány jsou hmyzem. Květenství po odkvětu černá. Celá rostlina je výrazně aromatická, její vůně připomíná citrony, eukalyptus nebo též cedrové dřevo; po tomto stromu rostlina dostala i své jméno.\n\nPloidie druhu je 2n = 20.\n\nDíky vysokému obsahu vonných silic se rostlina využívá pro přípravu aromatických čajů („kanárský čaj“), nálev se inhaluje při ucpaných nosních dutinách, rýmě a nachlazení. Přidává se do osvěžujících koupelí, také do osvěžovačů vzduchu a potpourri. Šťáva z rozetřených listů působí jako repelent proti komárům. Sklízejí se listy, obvykle předtím, než rostlina nasadí na květ, užívají se sušené, nebo i čerstvé.\n\nV mírných a teplých oblastech je cedronela pěstována jako okrasná rostlina, ve středoevropských podmínkách ale není otužilá, a nemůže tedy přezimovat venku. Lze ji pěstovat jako kbelíkovou či hrnkovou rostlinu, na zimu umístěnou například ve světlém chladném skleníku. Množí se semeny nebo řízky z měkkých nezdřevnatělých výhonků.\n"}
{"id": "1490139", "url": "https://cs.wikipedia.org/wiki?curid=1490139", "title": "Vétála", "text": "Vétála\n\nVétálové jsou v hinduismu démoni kteří posedávají lidské mrtvoly. Obývají hřbitovy a šmašany - žároviště, živí se lidským masem a krví, jsou odporní na pohled a vydávají strašlivé kvílení. Podobají se jim bhútové – přízraky, pramathové – duchové spříznění se Šivou, démoničtí pišačové a prétové – duše nešťastných zemřelých.\n\nVétalové se často objevují ve staroindické „horrorové“ literatuře v kterých si jej člověk podrobí. Jedním ze způsobů získání tohoto démona do svých služeb mělo být navštěva hřbitova a půlnoci a vyvolání lidského masa na prodej. Poté co byl vétála takto přilákán měl mu člověk nabídnout maso uřezeváné po kouskách z vlastních těla, načež démon rány zacelil a stal se služebníkem dotyčného, ktrého může například nosit na svých zádech vzduchem. O ovládnutí vétály vypráví i jedna z povídek Sómadévova \"Oceánu příběhů\" a v díle o králi Vikramáditjovi \"Vétálových pětadvacet vyprávění\".\n"}
{"id": "1490151", "url": "https://cs.wikipedia.org/wiki?curid=1490151", "title": "Lidová strana na Moravě", "text": "Lidová strana na Moravě\n\nLIdová strana na Moravě byla politická strana na Moravě činná v letech 1891 až 1909.\n\nStrana vznikla na sjezdu v Olomouci dne 15. 2. 1891 jako moravská obdoba mladočeské Národní strany svobodomyslné v Čechách. Sjezd proklamoval „splynutí lidové strany moravské se stranou svobodomyslnou z království“. Lidová strana na Moravě byla mladočeským sjezdem v Nymburce r. 1894 uznána za zemskou organizaci Národní strany svobodomyslné. \n\nDlouholetým předsedou (od roku 1900) byl Adolf Stránský, jenž v letech 1892–1896 působil na postu místopředsedy.\n\nDalšími významnými členy byli: Karel Albrecht, Karel Balák, Hynek Florýk, František Hruban, Antonín Hulka, Ludvík Chlum, Bedřich Kancnýř, Anton Kuchyňka, Václav Lebloch, František Lízal, Konrád Martínek, Edvard Parma, Václav Perek, Josef Podbrdský, Josef Podbrdský, Jan Vladimír Pokorný, Jan Pospíšil, Jan Přikryl, Ondřej Přikryl, Rostislav František Reichstädter, Karel Richter, Ladislav Samohýl, Ignác Seichert, Josef Staroštík, Adolf Stránský, Josef Svozil, Václav Šílený, Josef Tuček, Josef Vychodil.\n\nTiskovým orgánem strany se staly v roce 1889 založené Moravské listy. Dalšími významnými listy byly například Selské listy v Olomouci, Velehrad v Kroměříži či Hlasy z Hané. Výkonný výbor strany sestával z vydavatelů a redaktorů těchto listů, jako byli např. Adolf Stránský, Emil Čermák, Josef Vychodil, J. J. Tvrdík, F. Barvič, A. Kusák.\nPozdějí se tiskovým orgánem staly Lidové noviny, které vznikly v roce 1893 sloučením Moravských listů a olomouckého listu Pozor.\n\nStrana měla v programu ochranu a podporu malovýroby, vyvlastnění velkých pozemkových majetků, reformu zemských volebních řádů, usilovala o dosažení rovnoprávnosti ve všech sférách života. Byla zaměřena antiklerikalisticky, proti zneužívání náboženství v politice a veřejném životě. Jedním z významných požadavků strany bylo zřízení české univerzity na Moravě, ve vztahu k Němcům se strana snažila o smír.\n\nStraně dominovalo liberální brněnské křídlo v čele s Adolfem Stránským. Kromě toho existovalo silné křídlo olomouckých rolníků, dále pak akademická mládež, která byla zaměřena pokrokářsky a realisticky. Ačkoliv se Lidová strana stylizovala jako národní strana Čechů, byla již od 90. let 19. století stranou střední třídy, pro podnikatele a rolníky. V devadesátých letech 19. století se strana pokusila získat i sociální demokraty. \n\nVzhledem k převaze německých stran v moravském zemském sněmu a pragmatické politice Moravské národní strany zůstaly úspěchy Lidové strany zpočátku skromné. Strana dostávala jen malou podporu od českých mladočechů a spolupracovala spíše s Moravskou národní stranou, s níž v roce 1896 uzavřela i dohodu. \n\nLidová strana se ve volbách do Moravského zemského sněmu v roce 1896 a do Říšské rady v roce 1897 stala nejsilnější stranou. V zemském sněmu pokračovala v umírněné politice Moravské národní strany, v Říšské radě působila v řadách radikální opozice. V roce 1907 strana ustoupila od mladočeských principů a její říšští poslanci opustili společný klub s mladočechy. \n\nV roce 1904 od strany oddělilo selské křídlo jako Agrární strana na Moravě. Progresivní křídlo se také osamostatnilo v roce 1906 jako Moravská strana pokroková. Lidová strana pak ztratila pozici nejsilnější české strany v moravských zemských volbách v roce 1906 a volbách do Říšské rady v roce 1907. \n\nV roce 1909 se strana sloučila s Moravskou stranou pokrokovou do Lidové strany pokrokové na Moravě.\n\nV roce 1892 ke straně konvertovali tři původně staročeští zemští poslanci Josef Tuček, František Lízal a Josef Vysloužil.\n\nV roce 1892 získal v doplňovacích volbách říšský mandát Josef Tuček po Aloisi Pražákovi.\n\nV roce 1894 získal Hynek Florýk mandát do zemského sněmu v doplňovacích volbách po staročeském poslanci Karlovi Zapletalovi. \n\nV roce 1895 získal v doplňovacích volbách říšský mandát Adolf Stránský a Josef Vychodil.\n\n"}
{"id": "1490158", "url": "https://cs.wikipedia.org/wiki?curid=1490158", "title": "Husička malá", "text": "Husička malá\n\nHusička malá (\"Dendrocygna javanica\") je pták z řádu vrubozobých.\n\nVyskytuje se od Indie k Pákistánu směrem na východ napříč pevninskou Asií až po Čínu. Hojný výskyt je také zaznamenán v celé jihovýchodní Asii, rovněž směrem na jih po Indonéské ostrovy včetně Jávy, Sumatry a ostrova Kalimantan. Husička malá patří mezi vodní ptactvo. Je ze všech husiček nejmenší. Raději nocuje na stromech než na vodě. Velmi neobvyklé je hnízdění, husičky dávají přednost místu na vhodném stromě před hnízděním na zemi. Husičky malé nejraději hnízdí v dutinách stromů nebo s velkou oblibou obsadí opuštěné ploché hnízdo z větví, které postavila volavka nebo dravec. Na zimu se stěhují na jih. Dříve se objevovaly v Japonsku, ale počátkem 20. století zde byly zcela vyhubeny.\n\nHusička malá dosahuje velikosti 40 cm, velmi jí vyhovuje mělká voda lemovaná stromy. Hnízdo staví na zemi nebo na stromě. Snáší 6–12 krémově bílých vajec, z kterých se vylíhnou malé husičky po 22–24 dnech. Mladí ptáci jsou někdy nošeni na hřbetech rodičů. Živí se rostlinami a vodními plži. Má hnědavé opeření s tmavým proužkem na temeni hlavy. Spodní část těla je jemně narůžovělá, oblast podbřišku bílá, hřbet tmavě hnědý; husička má křídla s proužkováním a šedý zobák.\n\nAreál rozšíření se rozkládá až na 10 milionech km² s populací okolo 20 milionů jedinců. Jejich populace není ohrožena lovem vzhledem k tomu, že jejich maso není považováno za chutné. Lovci je dříve chovali pro mláďata, která používali jako živou návnadu.\n"}
{"id": "1490167", "url": "https://cs.wikipedia.org/wiki?curid=1490167", "title": "Libanon na Letních olympijských hrách 2008", "text": "Libanon na Letních olympijských hrách 2008\n\nLibanon se účastnil Letních olympijských her 2008 a jednalo se o 15. start této země na letních olympijských hrách. Zastupovalo ho 6 sportovců ve 4 sportech (4 muži a 2 ženy). Vlajkonošem výpravy byl reprezentant ve střelbě Zaid Richa. Nejmladším z týmu byl Nibal Yamoul, kterému v době konání her bylo 15 let. Nejstarším z týmu byl Zaid Richa, kterému bylo v době konání her téměř 41 let. Nikomu z výpravy se během her nepodařilo získat medaili.\n\n"}
{"id": "1490173", "url": "https://cs.wikipedia.org/wiki?curid=1490173", "title": "Havel Žalanský-Phaëthon", "text": "Havel Žalanský-Phaëthon\n\nHavel Žalanský-Phaëthon (1567, Žalany – 10. března 1621, Praha) byl český protestantský duchovní a spisovatel.\n\nOrdinován ke kazatelské službě byl v Zerbstu. Působil jako farář v Ledči nad Sázavou, Kutné Hoře a od roku 1615 do své smrti v Praze u sv. Jiljí.\n\nTeologicky se klonil ke kalvinismu.\n\nSepsal přes dvacet českých spisů s teologickou, historickou a přírodovědnou tématikou.\n\n"}
{"id": "1490174", "url": "https://cs.wikipedia.org/wiki?curid=1490174", "title": "Culfa", "text": "Culfa\n\nCulfa (Ҹулфа), dříve Džulfa (Джульфа) je ázerbájdžánské město, které je administrativním centrem stejnojmenného rajónu v Nachičevanské autonomní republice. Nachází se 40 km jihovýchodně od Nachičevanu na břehu řeky Araks, která tvoří státní hranici s Íránem, jeho nadmořská výška činí 715 m. Ve městě žije obyvatel.\n\nPodle legendy město založil starověký arménský král Tigranés I. Ve středověku byla Culfa (arménsky Džugha, Ջուղա) významným regionálním centrem a zastávkou karavan s hedvábím, vznikla zde pevnost \"Alindžakala\" a množství chrámů. Počátkem 17. století se oblast stala bojištěm mezi Persií a Osmanskou říší, šáh Abbás I. Veliký proto nechal obyvatele násilím přesídlit do Isfahánu, kde dosud existuje čtvrť \"Nová Džulfa\". Původní Culfa se stala bezvýznamnou vesnicí, v roce 1828 byla navíc stanovena rusko-perská hranice na řece Araks a obec tak byla rozdělena na ruskou část (dnešní Culfa) a perskou část (město Džolfa v Íránu). Nový rozvoj přinesla až v roce 1908 transkavkazská železnice. Po roce 1917 se vesnice stala předmětem sporů mezi nezávislou Arménií a Ázerbájdžánem, v roce 1921 ji Karská smlouva přiřkla Ázerbájdžánské SSR jako součást nachičevanské exklávy. V roce 1948 byla Culfa povýšena na město. Na počátku sovětské éry ve městě početně převládali Arméni, ale v roce 1979 již tvořili Ázerbájdžánci 85 % obyvatel. Po vypuknutí války o Náhorní Karabach město přišlo o železniční spojení s Baku a Jerevanem a uprchli z něj zbývající Arméni. V roce 2006 oznámila nezisková organizace Institute for War and Peace Reporting, že ázerbájdžánská armáda zničila starý arménský hřbitov, kde se nacházely tisíce starobylých chačkarů. Evropský parlament vyzval ázerbájdžánské úřady, aby umožnily vyšetření případu mezinárodní komisí, Ázerbájdžánci to však odmítli s tím, že přijmou jen takovou inspekci, která se bude zabývat zločiny obou stran konfliktu. \n\n"}
{"id": "1490177", "url": "https://cs.wikipedia.org/wiki?curid=1490177", "title": "Lichtenštejnsko na Letních olympijských hrách 2008", "text": "Lichtenštejnsko na Letních olympijských hrách 2008\n\nLichtenštejnsko se účastnilo Letních olympijských her 2008 a zastupovali ho 2 sportovci ve 2 sportech (2 muži). Vlajkonošem výpravy byl maratonec Marcel Tschopp. Nejmladším z týmu byl Oliver Geissmann, kterému v době konání her bylo 29 let. Nejstarším z týmu byl Marcel Tschopp, kterému bylo v době konání her 34. Nikomu z výpravy se během her nepodařilo získat medaili.\n\nV atletice zemi reprezentoval maratonec Marcel Tschopp pro kterého byla účast v Pekingu v jeho 34 letech olympijským debutem. Mužský závod v maratonu se konal 24. srpna 2008. Tschopp zaběhl čas 2:35:06 a za vítězem Samuelem Wanjiru zaostal o 28:34. Celkově se umístil na 74. místě.\nPro 29letého Olivera Geissmanna byl start na olympiádě v Pekingu jeho třetí olympijskou účastí po startu na hrách v Sydney a Athénách. Nastoupil do kvalifikace závodu na 10 m vzduchovou puškou, která se konala 11. srpna 2008. Geissmann získal 588 bodů, které na postup do finále nestačily a celkově se umístil na 34. místě.\n\n"}
{"id": "1490184", "url": "https://cs.wikipedia.org/wiki?curid=1490184", "title": "Serie A 1942/43", "text": "Serie A 1942/43\n\nSoutěžní ročník Serie A 1942/43 byl 43. ročník nejvyšší italské fotbalové ligy a 14. ročník od založení Serie A. Soutěž začala ve válečných dobách 4. října 1942 a skončila 25. dubna 1943. Účastnilo se jí 16 týmů z toho 14 se kvalifikovalo z minulého ročníku. Poslední dva týmy předchozího ročníku, jimiž byli AC Neapol a Modena Calcio sestoupili do druhé ligy. Opačným směrem putovali dva týmy, jimiž byli US Bari (vítěz druhé ligy) a AFC Vicenza.\n\nTitul v soutěži obhajoval klub AS Řím, který v minulém ročníku získal své 1. prvenství v soutěži.\n\nPo sezoně mělo sestoupit týmy US Bari a AC Liguria. Jenže kvůli válce se liga už nehrála.\n\n\nUS Bari - AFC Venezia 1:1\nUS Triestina - AFC Venezia 2:0\nUS Triestina - US Bari 3:2\nAFC Venezia - US Bari 3:0\n\nNejlepším střelcem tohoto ročníku Serie A se stal italský útočník Silvio Piola. Hráč Lazia Řím vstřelil 21 branek.\n"}
{"id": "1490185", "url": "https://cs.wikipedia.org/wiki?curid=1490185", "title": "Top Gun (film, 1955)", "text": "Top Gun (film, 1955)\n\n\"Tento článek je o americkém filmu z žánru western. Další významy jsou uvedeny na stránce\" Top Gun (rozcestník)\".\"\nTop Gun je filmový western z roku 1955, režírovaný Rayem Nazarrem. Děj se týká bývalého pistolníka, kterého hraje Sterling Hayden, který varuje obyvatele malého městečka před svým bývalým gangem. Ve filmu hraje také Rod Taylor, jedná se o jednu z jeho prvních rolí.\nRick Martin se vrací domů, do města Casper ve Wyomingu, ale pro svou pověst pistolníka, zde není vítán. Přesto má ve městě několik přátel, včetně maršála Bat Davise a majitele hotelu Jim O'Hara.\n\nKdyž Rick navštíví hrob své matky, všimne si, že vedle jejího hrobu, je zcela nově vykopaný hrob, který označený jeho jménem. Zajde za maršálem a informuje jej, že je psanec. Jeho bývalý gang patnácti mužů, který vede Tom Quentin, je na cestě do města, aby si vzali to, co chtějí. Bat o tomto informuj městské zastupitelstvo. Navzdory tomu, že Rick chce ve městě zůstat a pomoct jeho obyvatelům, zastupitelstvo trvá na tom, aby do půlnoci opustil město. \n\nRick jede do ranče své bývalé milenky Laury Meadové, aby ji požádal o ruku a společně se přestěhovali se do Kalifornie. Také se dozví, že jeho matka byla podvedena, později zavražděna, aby její ranč získal jistý Judd. Po rvačce si Judd najme střelce Lema Suttera, který má přepadnout Ricka, ale to se nepovede a Lem je zabit. Judd vše svede na Ricka. Maršál Bat nemá jinou možnost, než Ricka zatknout a vsadit do vězení. Bat pokusí vystopovat Quentina, ale je zastřelen. Měšťané teď prosí Ricka o pomoc, protože jedině on je schopen zabít Quentina ve spravedlivém boji. Rickova milenka Laura zabije Judda, když se chystá Ricka střelit do zad. Rick a Laura se sbalí a odjedou spolu do Kalifornie.\n\nNatáčení bylo zahájeno v červnu 1955.\n\nHodnocení filmu dle Rotten Tomatoes bylo 6%.\n"}
{"id": "1490186", "url": "https://cs.wikipedia.org/wiki?curid=1490186", "title": "Pa Ťin", "text": "Pa Ťin\n\nPa Ťin (; 25. listopadu 1904, Čcheng-tu — 17. října 2005, Šanghaj) byl čínský spisovatel. Ve 30. a 40. letech 20. století se proslavil svými romány, jež popisovaly a vzývaly rozklad tradičního konfuciánského patriarchálního společenského systému (zejm. \"Rodina\").\n\nVyrostl v bohaté, tradiční čínské rodině, s velmi despotickými muži v čele. Unikl z ní odchodem do Francie v roce 1927. Již v Číně četl díla Pjotra Kropotkina a v Paříži se připojil k anarchistickému hnutí. V roce 1929 přijal jméno Pa Ťin, které odkazovalo jednak na Kropotkina a také na dalšího anarchistu Michaila Bakunina. Toho roku se také vrátil do Číny a zde vydal svou první knihu \"Zánik\". Průlomovým byl však až román \"Rodina\" z roku 1931. Román měl autobiografické rysy a byl inspirován autorových dětstvím v bohaté rodině v S'-čchuanu. Tradiční (velmi široká) čínská rodina je v románu líčena dosti neiluzivně a jako rozpadající se instituce. Kniha měla ještě dvě pokračování (\"Jaro\" a \"Podzim\") a trilogie byla nazvána \"Dravý proud\". I další trilogie \"Láska\" měla úspěch. Roku 1934 byl zakázán jeho román \"Výhonek\", načež musel načas odejít do exilu v Japonsku. Brzy se ale vrátil. Za války napsal další, burcující, trilogii \"Oheň\".\n\nPřed válkou s komunisty polemizoval z anarchistických pozic, po jejich vítězství v roce 1949 však základní pravidla nového režimu přijal a v roce 1958 byl dokonce zvolen předsedou oficiálního Svazu spisovatelů. Nevyzpytatelné represe Kulturní revoluce na konci 60. let si ho však nakonec našly: Bylo mu zakázáno psát a byl poslán čistit kanály. Jeho ženě byla z politických důvodů odepřena v roce 1973 lékařská péče, načež zemřela. Když se na konci 70. let uvolnily ledy v důsledku Tengových reforem, mohl se vrátit do literárního života, v roce 1985 i do čela Svazu spisovatelů. Stal se velkým kritikem Kulturní revoluce, přičemž však přiznal – zejména ve slavné knize \"Náhodné myšlenky\" – míru spoluviny na této mravní a myšlenkové tragédii, neboť sám se na konci 50. let částečně podílel na “kampani proti pravičákům”, a právě v takovýchto akcích se lynčovací duch Kulturní revoluce rodil. Neúspěšně též bojoval za vznik Muzea Kulturní revoluce, které by varovalo před opakováním podobného výronu násilí a fanatismu. Svůj aktivismus vystupňoval v roce 1989, kdy bylo vyhlášeno stanné právo a dogmatici přešli znovu do útoku. Protestoval také proti obnovenému kultu Maa na začátku 90. let. Zemřel ve sto letech.\n"}
{"id": "1490206", "url": "https://cs.wikipedia.org/wiki?curid=1490206", "title": "Čchiou Ťin", "text": "Čchiou Ťin\n\nČchiou Ťin (; 8. listopadu 1875, Šao-sing – 15. července 1907, Šao-sing) byla čínská feministická aktivistka a spisovatelka.\n\nNarodila se v bohaté a vlivné rodině, v dětství a mládí se nicméně musela podrobit zvyklostem, které ženy znevýhodňovaly: svazování chodidel a manželství sjednané rodiči. V devatenácti si vzala bohatého obchodníka z Chu-nanu. Přestěhovala se s ním do Pekingu, díky čemuž se osvobodila z vlivu rodiny. V Pekingu si přestala svazovat nohy, začala koketovat s feminismem a oblékat se jako muž. Roku 1904 svou vzpouru dovršila, když opustila manžela (a dvě děti) a odjela do Japonska. Zde začala spolupracovat s jinými čínskými emigranty, kteří snili o reformě (neřkuli revoluci) v rodné Číně, byl mezi nimi i Sunjatsen. V roce 1906 se vrátila do vlasti a založila radikální feministický časopis Čínský ženský žurnál. V té době byla tak zradikalizovaná a připravená bojovat proti konzervativní dynastii Čching, že koketovala i s terorismem a učila se v tajné organizaci vyrábět bomby. Když byl roku 1907 jeden z jejích spolupracovníků zatčen, dostala avízo, že jde policie i po ní. Odmítla však utéct a nechala se zatknout. Následně byla mučena a popravena. Po svržení monarchie a založení republiky roku 1911 nový vůdce země Sunjatsen prohlásil Čchiou Ťin národní hrdinkou.\n"}
{"id": "1490207", "url": "https://cs.wikipedia.org/wiki?curid=1490207", "title": "Ministr války a kolonií Spojeného království", "text": "Ministr války a kolonií Spojeného království\n\nMinistr války a kolonií, respektive státní sekretář války a kolonií (\"Secretary of State for War and the Colonies\") byla funkce ve vládě Spojeného království v letech 1794–1854. \n\nSpráva vojenských a koloniálních záležitostí probíhala v anglické a britské historii většinou odděleně, pouze v první polovině 19. století byla agenda sloučena pod společné ministerstvo války a kolonií. Od 17. století měl na starosti armádu \"Sekretář války\" (\"Secretary at War\"), který však nebyl členem vlády, do vojenské problematiky významně zasahovali \"Generální polní zbrojmistr\" (\"Master General of the Ordnance\") a \"Generální intendant armády\" (\"Paymaster of the Forces\"). Složitější vývoj měla správa zámořských držav, kterou po obnovení monarchie spravovala nejprve státní rada, později výbor Tajné rady pro obchod a kolonie a od roku 1695 úřad pro obchod a kolonie. Během sedmileté války Británie rozšířila svá zámořská území v severní Americe a jihovýchodní Asii a v roce 1768 bylo proto zřízeno samostatné ministerstvo kolonií. Krátce poté ale během americké války za nezávislost došlo ke ztrátě rozsáhlých území v severní Americe a v návaznosti na celkovou reorganizaci státní správy bylo ministerstvo kolonií v roce 1782 zrušeno. Správa kolonií dočasně přešla pod ministerstvo vnitra. Za válek s revoluční Francií bylo v roce 1794 zřízeno ministerstvo války, pod které od roku 1801 byla zařazena i správa kolonií. Ministr války a kolonií byl členem vlády a z titulu své funkce také automaticky členem Tajné rady. Souběžně ale nadále fungoval post sekretáře války, zástupcem ministra byl však státní podsekretář (\"Undersecretary of State for War and Colonies\"). Za napoleonských válek byli státní podsekretáři dva, jeden pro válku a druhý pro kolonie. Z kompetencí ministerstva byla vyňata největší kolonie Britská Indie, která tehdy formálně spadala pod správu Východoindické společnosti, fakticky její správu od konce 18. století zajišťoval kontrolní úřad Východoindické společnosti. Další reorganizaci státní správy si vynutila krymská válka. V roce 1854 bylo ministerstvo války a kolonií zrušeno a byly zřízeny dva samostatné úřady ministra války a ministra kolonií. Poslední ministr války a kolonií Henry Pelham-Clinton, 5. vévoda z Newcastle převzal post ministra války, prvním ministrem kolonií se stal George Grey. V návaznosti na vznik samostatného ministerstva války byl v roce 1855 zrušen úřad generálního polního zbrojmistra.\n\nNa postu ministra války a kolonií se vystřídalo mimo jiné pět pozdějších premiérů, nejdéle úřadujícím ministrem byl Henry Bathurst, 3. hrabě Bathurst, který byl ve funkci patnáct let. \n\n\n"}
{"id": "1490208", "url": "https://cs.wikipedia.org/wiki?curid=1490208", "title": "Thomas Spring Rice, 1. baron Monteagle", "text": "Thomas Spring Rice, 1. baron Monteagle\n\nThomas Spring Rice, 1. baron Monteagle (\"Thomas Spring Rice, 1st Baron Monteagle and Brandon\"; 8. února 1790, Limerick, Irsko – 7. února 1866, Limerick, Irsko) byl britský státník. Pocházel z Irska a irské problematice se dlouhodobě věnoval jako poslanec Dolní sněmovny. V letech 1835-1839 byl britským ministrem financí, v roce 1839 získal titul barona a přešel do Sněmovny lordů.\n\nPocházel z anglického rodu dlouhodobě usazeného v Irsku, byl synem bohatého velkostatkáře Stephena Rice, který vlastnil majetek v hrabství Munster. Studoval v Cambridge a poté působil jako právník, s podporou svého tchána hraběte z Limericku vstoupil do politiky, v letech 1820-1839 byl členem Dolní sněmovny za stranu whigů (za město Limerick neúspěšně kandidoval do parlamentu již v roce 1818). Brzy se zařadil k předním liberálním řečníkům a stal se uznávaným odborníkem na problematiku Irska a ekonomické záležitosti. Krátce byl státním podsekretářem vnitra (1827-1828), v Greyově vládě byl státním podtajemníkem na ministerstvu financí (1830-1834). Krátce před demisí Greyovy vlády byl v létě 1834 ministrem války a kolonií, od roku 1834 byl též členem britské a irské Tajné rady. V Melbournově vládě byl lordem kancléřem pokladu (ministr financí; 1835-1839), v této funkci se musel potýkat s řadou problémů a kritici mu vyčítali, že se příliš věnuje detailům, ale chybí mu schopnost širšího pohledu. Když v srpnu 1839 rezignoval, stal se terčem kritiků celé vlády. V letech 1835 a 1839 neúspěšně kandidoval na post předsedy Dolní sněmovny, nakonec byl v roce 1839 povýšen na barona a přešel do Sněmovny lordů. V Horní sněmovně se nadále zúčastňoval debat k finanční a irské politice. V době hladomoru v Irsku ve 40. letech 19. století investoval značné částky do rekultivace zemědělství, čímž se dostal do finančních problémů. Mimo politické funkce byl kurátorem Národní galerie (1835-1839), členem Královské společnosti (1841) a prezidentem Statistické společnosti (1845-1847). V rodném Limericku byl již za svého života velmi populární, byl mu zde postaven monumentální pomník.\n\nS manželkou Theodosií Pery (1791-1839), dcerou 1. hraběte z Limericku, měl osm dětí, synové zastávali nižší úřady ve státní správě. Vnuk Cecil Spring Rice (1859-1918) byl velvyslancem v USA. Hlavním rodovým sídlem byl zámek \"Mount Trenchard House\" (hrabství Limerick) postavený v 18. století. Současným představitelem rodu je Charles James Spring Rice, 7. baron Monteagle (*1953).\n\n"}
{"id": "1490209", "url": "https://cs.wikipedia.org/wiki?curid=1490209", "title": "Henry George Grey, 3. hrabě Grey", "text": "Henry George Grey, 3. hrabě Grey\n\nHenry George Grey, 3. hrabě Grey (do roku 1845 pod jménem vikomt Howick) (\"Henry Grey, 3rd Earl Grey, 3rd Viscount Howick, 3rd Baron Grey of Howick\") (28. prosince 1802, Howick Hall, Anglie – 9. října 1894, Howick Hall, Anglie) byl britský státník z rodu Greyů, byl synem premiéra 2. hraběte Greye. Od mládí se věnoval problematice kolonií, v letech 1846-1852 byl ministrem války a kolonií. Jako dědic titulu hraběte byl od roku 1845 členem Sněmovny lordů, v roce 1863 získal Podvazkový řád. Uplatnil se také jako spisovatel. Zemřel bez mužského potomstva, peerský titul zdědil synovec Albert Grey, 3. hrabě Grey.\n\nNarodil se na rodovém sídle \"Howick Hall\" v Northumberlandu jako nejstarší syn premiéra 2. hraběte Greye. Pocházel z početné rodiny, měl dvanáct mladších sourozenců, bratr Charles Grey (1804-1870) byl generálem a tajemníkem královny Viktorie, další bratři Frederick William Grey (1805-1878) a George Grey (1809-1891) dosáhli v námořnictvu hodnosti admirála, nejstarší sestra Louisa (1797-1841) byla manželkou kanadského generálního guvernéra hraběte z Durhamu, další sestra Mary (1807-1884) se provdala za významného státníka lorda Halifaxe. Studoval soukromě, poté na univerzitě v Cambridge, v letech 1826-1845 byl členem Dolní sněmovny za stranu whigů. V otcově vládě byl státním podsekretářem války a kolonií (1830-1833), vnitra (1834), v Melbournově vládě zastával funkci sekretáře války (1835-1839), zároveň byl komisařem výboru pro reorganizaci správy armády. V Russelově vládě byl ministrem války a kolonií (1846-1852). V této funkci prosazoval moderní přístup, že kolonie by měly být spravovány především k vlastnímu prospěchu a ne jen s ohledem na zisk Velké Británie. Po demisi Russellovy vlády v roce 1852 již žádný úřad nepřijal, i když podle veřejného mínění byl v době krymské války nejvhodnějším kandidátem na post ministra války. V pozdějších letech napsal několik spisů, v nichž prezentoval své názory na správu kolonií. V letech 1847-1877 byl lordem místodržitelem v Northumberlandu a v roce 1863 získal Podvazkový řád, v roce 1869 obdržel Řád sv. Michala a sv. Jiří.\n\nJeho manželství s Mary Copley (1803-1879) zůstalo bez potomstva, hraběcí titul zdědil synovec Albert (1851-1917), pozdější generální guvernér v Kanadě.\n\nJeho jméno nese předměstí Howick v Aucklandu na Novém Zélandu.\n\n\n\n"}
{"id": "1490210", "url": "https://cs.wikipedia.org/wiki?curid=1490210", "title": "Henry Bathurst, 3. hrabě Bathurst", "text": "Henry Bathurst, 3. hrabě Bathurst\n\nHenry Bathurst, 3. hrabě Bathurst (\"Henry Bathurst, 3rd Earl Bathurst, 3rd Baron Bathurst, 2nd Baron Apsley\"; 22. května 1762, Londýn, Anglie – 27. července 1834, Londýn, Anglie) byl britský státník ze šlechtického rodu Bathurstů. Patřil k toryům a přes půl století byl aktivním politikem, celkem 35 let zastával vysoké funkce ve vládě, nejdéle byl ministrem války a kolonií (1812-1827), v roce 1817 získal Podvazkový řád. Byl dlouholetým spolupracovníkem premiéra W. Pitta mladšího a přítelem maršála Wellingtona. Vzhledem k jeho dlouholetému působení ve funkci ministra kolonií po něm byla pojmenována řada lokalit v Kanadě, Austrálii a Africe.\n\nPocházel ze starobylého rodu připomínaného od 15. století v hrabství Sussex, byl synem dlouholetého lorda kancléře 2. hraběte Bathursta, matkou byla Tryphena Scawen (1730-1807) z rodiny zbohatlé na obchodu s Holandskem. Studoval v Etonu a Oxfordu, již ve dvaceti letech ještě před vstupem do parlamentu dostal od lorda Northa nabídku na funkci lorda admirality, fakticky ji ale vykonával až v Pittově vládě (1783-1789). V letech 1783-1794 byl členem Dolní sněmovny, v roce 1794 po otci zdědil titul hraběte a vstoupil do Sněmovny lordů a brzy se zařadil k prominentním členům strany toryů (do otcovy smrti byl jako jeho dědic znám pod jménem \"Lord Apsley\". V Pittově vládě zastával dále funkce lorda pokladu (1789-1791) a komisaře kontrolního úřadu Východoindické společnosti (1793-1802), od roku 1793 byl též členem Tajné rady. V druhém Pittově kabinetu byl nejvyšším mincmistrem (\"Master of the Mint\") (1804-1806), tento post zastával i v letech 1807-1812, zároveň byl v letech 1807-1812 prezidentem úřadu pro obchod, mezitím na podzim 1809 krátce provizorně převzal i úřad ministra zahraničí. Poté byl dlouholetým ministrem války a kolonií (1812-1827), svou kariéru završil ve Wellingtonově vládě jako prezident Tajné rady (1828-1830).\n\nOd mládí patřil k vlivným toryům, nedostávalo se mu sice státnických schopností, které mu přisuzovali současníci, byl ale přirozeně inteligentní a proslulé byly jeho glosy, jimiž vtipně komentoval dění. Dlouhodobě patřil k odpůrcům napoleonské Francie a ve svých funkcích patřil k důležitým osobnostem napoleonských válek. Později podporoval zrušení otroctví a emancipaci katolíků, naposledy veřejně vystoupil ve Sněmovně lordů v roce 1832, kdy odmítl podpořit volební reformu. Mimo vládní úřady zastával řadu dalších čestných funkcí, v roce 1814 obdržel čestný doktorát v Oxfordu, v roce 1817 získal Podvazkový řád.\n\nJeho manželkou byla od roku 1789 Georgiana Lennox (1765-1841), sestra 4. vévody z Richmondu. Synové Henry George Bathurst (1790-1866) a William Lennox Bathurst (1791-1878) zdědili postupně hraběcí titul. Oba zemřeli bez potomstvo, titul později přešel na linii dalšího syna, podplukovníka Thomase Bathursta (1793-1834). Dcera Emily (1798-1877) byla manželkou generála Fredericka Ponsonbyho, guvernéra na Maltě.\n\nHenryho bratranec Charles Bragge Bathurst (1754-1831) zastával řadu funkcí ve vládě a byl švagrem premiéra Henryho Addingtona. Další bratranec Benjamin Bathurst (1784-1809) byl za napoleonských válek vyslán do Rakouska a za záhadných okolností zmizel v Německu.\n\nHlavním sídlem rodu byl zámek \"Cirencester Park\" (Gloucestershire), dalším majetkem byl zámek \"Richings Park\" (Buckinghamshire). V Londýně rodina sídlila v paláci \"Apsley House\", který od 3. hraběte Bathursta koupil v roce 1810 vévoda Wellington.\n\nVzhledem k dlouhodobému působení hraběte Bathursta ve funkci ministra kolonií nese jeho jméno řada destinací v bývalých britských dominiích. V Novém Jižním Walesu je po něm pojmenováno město Bathurst a správní region Bathurst County. V jižní Africe na jeho osobnost odkazuje název města Bathurst, jsou po něm pojmenovány také dva ostrovy, Bathurstův ostrov u břehů Kanady a Bathurstův ostrov na severu Austrálie. Hlavní město Gambie, Banjul, založené v roce 1816, mělo do roku 1973 název Bathurst. Po 3. hraběti Bathurstovi jsou pojmenovány i četné ulice, nejčastěji v Austrálii, důležitou třídou je Bathurst Street v centru Toronta.\n\n\n"}
{"id": "1490222", "url": "https://cs.wikipedia.org/wiki?curid=1490222", "title": "Apc", "text": "Apc\n\nApc (vyslovováno jako \"abc\" ve slově \"vrabci\") je velká vesnice v Maďarsku v župě Heves, spadající pod okres Hatvan. Nachází se asi 3 km severovýchodně od Lőrinci. V roce 2015 zde žilo 2 453 obyvatel, z nichž jsou (dle údajů z roku 2011) 90,9 % Maďaři, 5,2 % Romové, 0,8 % Němci, 0,2 % Rumuni a 0,2 % Slováci.\n\nV blízkosti prochází řeka Zagyva. Sousedními vesnicemi jsou Jobbágyi, Petőfibánya, Rózsaszentmárton, Szarvasgede a Zagyvaszántó. Kolem vesnice prochází dvouprofilová silnice 21, která bude po dokončení označována jako dálnice M21.\n"}
{"id": "1490227", "url": "https://cs.wikipedia.org/wiki?curid=1490227", "title": "Áporka", "text": "Áporka\n\nÁporka je velká vesnice v Maďarsku v župě Pest, spadající pod okres Ráckeve. Nachází se asi 9 km jižně od Szigetszentmiklósu. V roce 2015 zde žilo 1 067 obyvatel. Dle údajů z roku 2011 je tvoří 88,4 % Maďaři, 1,4 % Rumuni, 1,3 % Romové a 0,9 % Němci.\n\nSousedními vesnicemi jsou Apaj, Bugyi, Délegyháza, Kiskunlacháza, Kunpeszér, Majosháza a Taksony, sousedními městy Dunaharaszti a Dunavarsány.\n\n"}
{"id": "1490231", "url": "https://cs.wikipedia.org/wiki?curid=1490231", "title": "Habenula", "text": "Habenula\n\nHabenula (zdrobn. lat. \"habena\" uzdička) původně označoval stonek epifýzy (pineal habenula; pedunculus těla epifýzu), později se pojmem rozuměla skupina nervových buněk, se kterou sousedí epifýza, a která je na ni pravděpodobně napojena – tzv. habenulární jádro. Habenulární jádro je soubor dobře zachovaných struktur u všech obratlovců. \n\nV současné době jde výhradně o oddělenou buněčnou hmotu v kaudální a dorzální části dorzálního thalamu (epithalamus), uloženého v zadním konci medulárního stria, ze kterého přijímá většinu svých aferentních vláken. Prostřednictvím fasciculus retroflexus (habenulointerpedunkulární trakt) se promítá do mezipunkového jádra a dalších paramediánských buněčných skupin středního mozku. \n\nHabenula přijímá vstup přes stria medullaris thalami a vystupuje do mnoha oblastí středního mozku zapojených do uvolňování neurotransmiterů, jako je dopamin, norepinefrin a serotonin. \n\nHabenula byla tradičně rozdělena na laterální (limbické) a mediální (motorické) části. Podrobné vyšetření oblasti u kočky však naznačilo, že boční část by měla být dále rozdělena do deseti odlišných subnuklei a mediální do pěti odlišných subnuklei. \n\nRůzné druhy vykazují levostrannou asymetrickou diferenciaci habenulárních neuronů. U mnoha ryb a obojživelníků je habenula na jedné straně výrazně větší a lépe organizovaná do odlišných jader dorzálního diencephalonu než její menší pár. Oboustrannost takové diferenciace (zda je levá nebo pravá rozvinutější) se liší podle druhu. U lidí jsou však oba habenuly symetricky malé a špatně vyvinuté. \n\nPrimární vstupní do laterální habenula (LHb) jsou jednak postranní preoptická oblast (vstup z hippocampu a laterální septa), dále ventrální pallidaum (vstup od nucleus accumbens a mediodorsalní jádro thalamu, postranní hypothalamus, mediální habenula, a vnitřní segment globus pallidus (přináší vstup z jiných bazálních ganglií). \n\nNeurony v laterální habenuly jsou „reward-negativní“, protože jsou aktivovány stimuly spojenými s nepříjemnými událostmi, absencí odměny nebo trestu, zejména pokud je to nepředvídatelné. Informace o odměně laterální habenula pochází z vnitřní části globus pallidus. \n\nVýstupy z laterálního habenula cílí dopaminergní oblasti (substantia nigra pars compacta a ventrální tegmentální oblast), serotonergní oblasti (střední raphe a dorzální raphe jádra ) a cholinergní oblast (laterodorsální tegmentální jádro). Tento výstup inhibuje dopaminové neurony v substantia nigra pars compacta a ventrální tegmentální oblasti, s aktivací v laterálním habenula spojujícím se s deaktivací v nich, a naopak, deaktivací v laterálním habenula s jejich aktivací. Postranní habenula funguje tak, že brání působení laterodorálního tegmentálního jádra při získávání vyhýbavých reakcí, ale ne zpracování vyhýbání se později, když se jedná o paměť, motivaci nebo její provedení. Nový výzkum naznačuje, že při rozhodování může hrát klíčovou roli laterální habenula. \n\nVstup do mediální habenuly (MHb) pochází z různých oblastí a nese řadu různých chemikálií. Vstupní oblasti zahrnují septální jádra (nucleus fimbrialis septi a nucleus triangularis septi), dopaminergní vstupy z interfaskulárního jádra ventrální tegmentální oblasti, noradrenergní vstupy z locus ceruleus a GABAergické vstupy z diagonálního pásma Broca. Mediální habenula vysílá výstupy glutamátu, substance P a acetylcholinu do periakveduktální šedi přes meziobratlové jádro stejně jako epifýzu. \n\nU nižších obratlovců (lampreys a teleost ryby), axony mitralních buněk (hlavní čichové neurony) cílí výhradně k pravé hemisféře habenula asymetrickým způsobem. Uvádí se, že dorzální habenuly (DHb) jsou funkčně asymetrické s převážně zápachovými reakcemi na pravé hemisféře. Bylo také prokázáno, že neurony DHb jsou spontánně aktivní i v nepřítomnosti čichové stimulace. Tyto spontánně aktivní DHb neurony jsou organizovány do funkčních shluků, které byly navrženy pro řízení čichových odpovědí. (Jetti, SK. Et al 2014, Current Biology) \n\nHabenulární jádra se účastní zpracování bolesti, reprodukčního chování, výživy, cyklů spánku a bdění, reakcí na stres a učení. Nedávné demonstrace používající fMRI a elektrofyziologii jedné jednotky úzce spojily funkci laterálního habenula se zpracováním odměny, zejména s ohledem na kódování negativní zpětné vazby nebo negativních odměn. Matsumoto a Hikosaka navrhli v roce 2007, že tato odměna a odměna-negativní informace v mozku by mohly být „zpracovány prostřednictvím souhry laterálního habenula, bazálních ganglií a monoaminergních (dopaminergních a serotonergních) systémů“ a že laterální habenula může hrát v této „integrační funkci“. Nedávné důkazy naznačují, že neurony v laterálním habenula signalizují kromě pozitivních a negativních chyb predikce pozitivních i negativních informací i predikční chyby. \n\nMediální i laterální habenula vykazují snížený objem u pacientů s depresí. Počet buněk neuronů byl také snížen na pravé straně. Tyto změny nejsou pozorovány u pacientů se schizofrenií. Hluboká mozková stimulace hlavního aferentního svazku (tj. Stria medullaris thalami) laterálního habenula byla použita pro léčbu deprese, kde je těžká, protrahovaná a odolná vůči terapii. \n\nPálení plamenem závislým na methyl-D-aspartátovém receptoru (NMDA) v laterálním habenula bylo spojeno s depresí ve studiích na zvířatech a bylo prokázáno, že obecný anestetický ketamin blokuje toto vypalování působením jako antagonista receptoru. Ketamin byl předmětem četných studií po prokázání rychle působících antidepresivních účinků u lidí. \n"}
{"id": "1490232", "url": "https://cs.wikipedia.org/wiki?curid=1490232", "title": "Aranyosapáti", "text": "Aranyosapáti\n\nAranyosapáti (vyslovováno [araňošapáti]) je velká vesnice v Maďarsku v župě Szabolcs-Szatmár-Bereg, spadající pod okres Vásárosnamény. Vznikla v roce 1950 sloučením dvou obcí Révaranyos a Kopócsapáti. Nachází se asi 7 km severozápadně od Vásárosnamény. V roce 2015 zde žilo 2 047 obyvatel, jež dle údajů z roku 2001 tvořili 87 % Maďaři a 13 % Romové.\n\nVesnice leží u řeky Tiszy, přes kterou zde ale není most, což značně stěžuje komunikaci s obcí Tiszaadony na druhé straně řeky, nejbližší most je ve městě Vásárosnamény. Sousedními vesnicemi jsou Gyüre, Lövőpetri, Nyírlövő, Tiszaadony a Újkenéz.\n\n"}
{"id": "1490234", "url": "https://cs.wikipedia.org/wiki?curid=1490234", "title": "Tony Robbins", "text": "Tony Robbins\n\nAnthony Jay Robbins, znám jako Tony Robbins, rodným jménem Anthony J. Mahavoric (* 29. února 1960 Los Angeles) je americký autor, filantrop a životní kouč. Je známý pro své aktivity v teleshoppingu, vedení seminářů a knihy osobního rozvoje, jako např. \"Nekonečná síla\", \"Obří kroky\" nebo \"Probuďte svou spící sílu\". V roce 2015 a 2016 byl zapsán na seznam Worth Magazine Power 100. Jeho semináře jsou organizovány prostřednictvím společnosti Robbins Research International.\n\nRobbins se narodil jako Anthony J. Mahavoric v městské části Los Angeles North Hollywood, 29. února 1960. Byl nejstarší ze tří dětí, jeho rodiče se rozvedli, když mu bylo sedm let. Matka se pak znovu provdala, byla vdaná několikrát, včetně manželství s Jimem Robbinsem, bývalým poloprofesionálním hráčem baseballu, který legálně adoptoval Anthonyho, když mu bylo 12 let.\n\nTony Robbins byl později vychován v městě Glendora, v Kalifornii, kde navštěvoval místní školu. Ve svém ročníku byl zvolen prezidentem studentského výboru. Během dospívání pracoval jako údržbář, aby matce pomohl s živobytím.\n\nNa střední škole rychle vyrostl o 10 palců, asi 26,3 cm, tento rychlý růst byl způsoben hypofyzárním nádorem. Později přiznal, že jeho rodinný život byl „chaotický\" a „bez citů\". Když mu bylo 17 let, odešel z domova a již se nikdy nevrátil. Poději pracoval jako školník, řidič kamiónů. Vysokou školu nikdy neabsolvoval.\n\nRobbins začal svou kariéru jako pořadatel seminářů pro motivačního řečníka a autora knih, Jima Rohna, když mu bylo 17 let.\n\nPočátkem 80. let se seznámil s neurolingvistickým programováním (NLP), on a spolutvůrce této metody John Grinder, se stali v této oblasti obchodními partnery. V této době Robbins vyučoval mimo NLP také Ericksonovu hypnózu. V roce 1983 se Robbins naučil techniku firewalkingu a začlenil ji do svých seminářů.\n\nV roce 1988 vydal svůj první infomateriál pod názvem \"Personal Power\", který pro něj produkoval Guthy Renker, ten mu také pomáhal rozvíjet jeho služby jako špičkový výkonnostní coach. Infomateriály pomohly Robbins získat široký trh pro prodej audiokazet s názvem \"Personal Power\". Jeho první infomateriál odebíral např. člen Pro Football Hall of Fame quarterback Fran Tarkenton, a herec Martin Sheen. V roce 1991 získávalo infomateriály odhadem přes 100 milionů Američanů z více než 200 zdrojů.\n\nV roce 1997 začal pořádat semináře pod názvem Leadership Academy. Byl řečníkem na semináři, který byl sponzorován společností Learning Annex.. Byl také vystupujícím řečníkem na konferenci TED (Technology, Entertainment, Design). Jeho seminářů se zúčastnilo přibližné 4 miliony lidí.\n\nSpolečně s Cloé Madanes založil Robbins-Madanes Center for Intervention. Organizaci, která trénuje trenéry životních dovedností, kteří pak pomáhají rodinám a jednotlivcům, vypořádat se závislostí na alkoholu a drogách.\n\nV roce 2014, Robbins, spolu se skupinou investorů vč. Magica Johnsona, Miou Hamm a Peterem Guberem, získal frančízová práva na zahájení Major League Soccer v Los Angeles, Kalifornie a současně oznámili založení fotbalového klubu v Los Angeles. Fotbalový tým začal tuto soutěž v roce 2018.\n\nV roce 2016 Robins spolupracoval se spolumajitelem Golden State Warriors Peterem Guberem a spoluzakladatelem Washington Wizards Tedem Leonsisem, na koupi Team Liquid a herní organizace eSports. V roce 2017 Team Liquid vyhrál turnaj The International 2017 a turnaj Dota 2 s cenou ve výši přes 24 milionů USD.\n\nRobbins individuálně spolupracoval např. s Billem Clintonem, Justinem Tuckem, Waynem Gretzkym, Serenou Williams, Hughem Jackmanem a s raperem Pitbullem. Také byl poradcem amerických podnikatelů jako např. Petera Gubera, Stevena Wynna a Marce Benioffa. Společnost Accenture jej jmenovala jedním z „Top 50 Business Intelektuálů\". Časopis Harvard Business Press jej označil za „Top 200 Business Guru\". V roce 2007 byl zařazen seznam celebrit v žebříčku Forbes „Forbes 100\".\n\nRobbins byl kritizován za kritické komentáře k hnutí Me Too, které pronesl na semináři v San Jose, v Kalifornii, 15. března 2018. Videozáznam z události byl zveřejněn na sociální síti NowThisNews, kdy Robbins sdělili, že (citace originálu): „\"If you use the #MeToo movement to try to get significance and certainty by attacking and destroying someone else… all you've done is basically use a drug called significance to make yourself feel good.\" He went on to tell a story about a \"very powerful man\" who passed on hiring a female candidate even though she was the most qualified because she was too attractive and would be \"too big a risk\"”. Následovala vlna kritiky, na kterou Robins zareagoval omluvou na své facebookové stránce.\n\nDo roku 2017 Robbins napsal pět knih, z nichž čtyři byly nejprodávanější, včetně \"Unlimited Power\" (česky vyšlo jako \"Nekonečná síla\") a \"Awaken the Giant Within\". (česky vyšlo jako \"Probuďte svou spící sílu\").\n\nV roce 2014, inspirovaný finanční krizí, která připravila mnoho Američanů o jejich důchodové úspory, vydal knihu \"Money: Master the Game\", která se stala číslem #1 na seznamu bestsellerů New York Times v prosinci 2014.\n\n\n\nBěhem psaní knih, přednášení na seminářích a konferencích, Robbins zastával postoj, že všechny jeho názory, techniky a další praktiky, které učil, učil proto, aby pomohl svým lidem zlepšit jejich životy. Hovoří o různých „lidských potřebách, o vlivech, které formují lidi, a o síle rozhodování“ a o potřebě dosáhnout „mistrovství v emocionální oblasti“.\n\nRobbins pořádá každoročně několik seminářů, většinou na téma „osobního rozvoje“ a „pozitivního myšlení“, součásti semináře je také firewalking, masáže, hromadné cvičení. Tyto semináře jsou známy pod názvy (anglicky): \"Unleash the Power Within\", \"Date with Destiny\", \"Life and Wealth Mastery\", \"Business Mastery\" and \"Leadership Academy\". Cena za účast na těchto seminářích se pohybuje od 2 500 USD (3,5 denní seminář \"Unleash the Power Within\") po 5 000 USD (za \"Date with Destiny\"). Tyto akce se atmosférou často podobají rockovým festivalům, hraje hlasitá hudba, je zde velká angažovanost diváků, pokřiky, zpěv a např. i tanec Bhangra.\n\nKapitola „\"Energie: Palivo dokonalosti\"\", v knize \"Nekonečná síla\", byla věnována diskuzi o zdraví a energii. Robins podporoval program \"Fit for Life\" od Harveye a Marilyn Diamondových, kde se kombinuje jídlo a hluboké dýchání (viz Holotropní dýchání). Robbins o nich hovoří jako o svých bývalých obchodních partnerech.\n\nV roce 1991 Robbins založil nadaci s názvem Anthony Robbins Foundation. Jeho záměrem bylo pomáhat mladým lidem, bezdomovcům, hladovým, vězňům. Později byl název nadace změněn na The Tony Robbins Foundation.\n\nV roce 2016 se Robbins, pracovníci nadace spojili s Bobem Carrem a nadací Give Something Back Foundation k uspořádání akce \"ROC 'N Robbins Challenge\". Carr na této akci daroval nadaci šek v hodnotě 1 milión USD. Celkový výtěžek z akce byl rozdělen mezi 100 studentů lékařské školy, kteří pocházejí z nízkopříjmových rodin. V roce 2017, udělila nezávislá organizace Charity Navigator, nadaci hodnocení .\n\nV roce 2014 věnoval organizaci Feeding America zisk ze své knihy \"Money: Master the Game\", spolu s dalším osobním darem, aby mohlo být koupeno jídlo pro lidi v nouzi. Tento dar, spolu s dalšími dary od jiných dárců, pomohl více než 100 milionům potřebných lidí. Další podporu nadaci poskytl opět v roce 2015, kdy organizace sbírala peníze na nákup dalších 100 miliónů porcí jídla. Dne 2. února 2017, organizace Feeding America oznámila, že akce na získání 100 milionů porcí jídla, která byla pořádána v roce 2016, pomohla zajistit více než 101,6 milionu porcí jídla pro děti, rodiny a seniorům. Jídlo bylo k dipozici prostřednictvím sítě více než 200 potravinových bank organizace Feeding America. Robins této organizaci také daroval zisk z akce \"Unshakeable: Your Financial Freedom Playbook\".\n\nRobbins spolupracuje s vodárenskou společností Spring Health, která poskytuje pitnou vodu malým vesnicím ve venkovské oblasti východní Indie. Cílem je minimalizovat počet chorob, které jsou přenášeny závadnou vodou.\n\nRobbins pomohl získat peníze pro Underground Railroad, neziskovou organizaci, která bojuje proti obchodování s dětmi a proti otroctví. Na činnosti se podílejí bývalí agenti CIA, vojáci Navy SEALs a Special Ops.\n\nV květnu 1995 byla společnost Robbins Research International (R.R.I.) prošetřována Federální obchodní komisí (anglicky \"Federal Trade Commission\", také \"FTC\") na základě údajného porušení franchisových pravidel. Byla uzavřena dohoda, kdy R.R.I. nepřiznala žádné porušení zákona, ale souhlasila s tím, že zaplatí 221 260 dolarů jako odškodnění zákazníkům.\n\nAutor Wade Cook žaloval Robbinse za údajné používání knihy \"Wall Street Money Machine\" na jeho seminářích, bez jeho svolení a tím porušil autorská práva. V roce 2000 porota vyřkla rozsudek a přiznala Cookovi odškodnění ve výši 655 900 USD, který byl posléze stažen. Cook a Robbins se dohodli na vyrovnání, bez zveřejnění částky.\n\nV roce 2001, Nejvyšší soud Britské Kolumbie rozhodl, že Vancouver Sun poškodil Robbinsovo dobré jméno, když jej označoval jako „cizoložníka, pokrytce, zloděje manželek\". Soud přiřkl Robbinsovi odškodnění ve výši 20 000 dolarů, jako náhradu škody a náklady právního zastoupení.\n\nV červenci 2012, noviny San Jose Mercury News zveřejnily informaci, kde se uvádělo, že na semináři 19. července 2012 bylo při praktice firewalkingu popáleno několik lidí a následně museli být hospitalizováni. Tuto zprávu převzala další media, včetně Fox News, New York Times a CNN. Tyto zprávy byly později staženy s odůvodněním, že nejsou zcela potvrzeny. Omluvný článek byl publikován v The Huffington Post.\n\n24. června 2016, bylo oznámeno, že: „ ... na semináři Tonyho Robinse v Dallasu, byly tucty lidí popáleny a vyžadovaly lékařskou péči poté, co se pokoušeli chodit na žhavých uhlících (firewalking)”. Několik účastníků bylo transportováno do zdravotnických zařízení k ošetření a léčbě popálenin. Přistavený autobus byl použit jako ošetřovna pro 30 až 40 lidí, kteří měli méně závažná popálení. Mluvčí organizace Robbins Research International uvedl, že: „Někdo, kdo nebyl obeznámen s procesem firewalkingu, zavolal na linku 911, a požádal o pomoc záchrannou službu […], a přítomnost jednotek pro havarijní situace […] pouze 5 ze 7 000 účastníků skutečně požádalo o ošetření, které bylo nad možnosti na místě přítomné lékařské pomoci.“\n\nRobbins byl také obsazen do několika menších filmových rolí, např. ve filmech Bolestná realita (anglicky \"Reality Bites, 1994\"), Cable Guy (anglicky \"The Cable Guy, 1996\") a Těžce zamilován (anglicky \"Shallow Hal, 2001\"). Kritici jeho výkon hodnotili vždy jako velice špatný. Objevil se také v sitcomu Roseanne (anglicky \"The Roseanne Show, 1998-2000\") a v televizním seriálu Rodina Sopránů (anglicky \"The Sopranos, 1999\"). V roce 2010 vystupoval v dokumentárním filmu \"The Singularity Is Near: A True Story about The Future\".\n\nJeho osoba byla ztvárněna v kresleném seriálu Griffinovi, ve třetí řadě (2001–2003), v 50. díle Jak je nutné míti Weinsteina (\"When You Wish Upon a Weinstein\") jako Pal Stewie.\n\nV červenci 2010 společnost NBC uvedla reality show pod názvem \"Breakthrough with Tony Robbins\". Hlavním tématem byla pomoc účastníkům show, při tom jak čelit osobním výzvám. NBC, po odvysílání dvou ze šesti epizod, show pro nízkou sledovanost zrušila. První dvě epizody vidělo jen 2.8 miliónů diváků. V březnu 2012 show vysílala společnost OWN Network, která je vlastněna Oprah Winfreyovou. V dubnu 2012, byl Robbins pravidelným hostem Oprah's Lifeclass na OWN Network.\n\nV roce 2015 režisér Joe Berlinger režíroval a produkoval dokumentární film s názvem \"Tony Robbins: I Not Not Your Guru\", který se natáčel na semináři \"Date with Destiny\" a v Boca Raton, na Floridě. Tento dokument měl premiéru v březnu 2016 na filmovém festivalu South by Southwest. V únoru 2016 byl pak jako zahajovací film na American Documentary Film Festival (AmDocs) v Palm Springs. Dokument byl přeložen do 190 jazykových verzí a byl uveden v červenci 2016 na kanále Netflix.\n\nV roce 1984 se Robbins oženil s Rebeccou \"Becky\" Jenkinsovou, se kterou se seznámil na semináři. Ona tou dobou měla již tři děti, ze svých předchozích dvou manželství. Všechny tři děti Robbins adoptoval. Manželé se rozvedli v roce 1998.\n\nV roce 1984 se Robbinsovi narodilo dítě, které měl s bývalou přítelkyní Li Acostou. Syn, Jairek Robbins, je také coach.\n\nV říjnu 2001, se oženil s Bonnie “Sage” Humphrey). Tony Robbins a jeho žena žijí v Palm Beach na Floridě.\n\nTony Robins dlouhodobě spolupracuje s Cloé Madanes, která se zaměřuje na rodinnou terapii.\n\n\n"}
{"id": "1490236", "url": "https://cs.wikipedia.org/wiki?curid=1490236", "title": "Fritz Klein", "text": "Fritz Klein\n\nFritz Klein (24. listopadu 1888 – 13. prosince 1945 Hameln) byl během druhé světové války německý nacistický lékař odsouzený k smrti za válečné zločiny spáchané v koncentračním táboře Bergen-Belsen během holocaustu.\n\nKlein se narodil ve městě Feketehalom, Rakousko-Uhersko (dnes Codlea ve středním Rumunsku). Studoval medicínu na univerzitě v Budapešti a studium ukončil po první světové válce. Žil a pracoval jako lékař v Sedmihradsku. Klein byl považován za Volksdeutsche, tedy za Němce, který žil v Evropě mimo státy s německou majoritou. V roce 1939 byl jako rumunský občan naverbován do rumunské armády, kde v roce 1941 po vypuknutí války se Sovětským svazem sloužil jako záchranář na východní frontě. V květnu 1943 Ion Antonescu vyhověl žádosti Hitlera o vydání Němců. Němci v rumunské armádě byli přeřazeni do armády německé. Klein se stal vojákem ve Waffen-SS, byl zařazen do jednotek SS a byl vyslán do Jugoslávie.\n\nDne 15. prosince 1943 dorazil do koncentračního tábora Osvětim, kde nejprve sloužil jako táborový lékař v ženském táboře v Birkenau. Následně působil jako táborový lékař v cikánském táboře. Účastnil se také četných selekcí na rampě při příjezdu vlaků. V prosinci 1944 byl převelen do koncentračního tábora Neuengamme, odkud byl v lednu 1945 poslán do koncentračního tábora Bergen-Belsen pod velením Josefa Kramera.\n\nPo osvobození tábora Brity pomáhal při jeho předávání britským jednotkám. Klein byl uvězněn a nucen pomoci pohřbít všechny nepochované mrtvoly v masových hrobech.\n\nNa otázku jak by obhájil své činy před svými etickými povinnostmi lékaře Klein prohlásil: \"Moje Hippokratova přísaha mi říká, abych z lidského těla vyřízl infekci. Židé jsou infekcí lidstva. Proto jsem je vyřízl.\"\n\nKlein a dalších 44 osob z táborového personálu byli souzeni v procesu Bergen-Belsen britským vojenským soudem v Lüneburgu. Soud trval od září do listopadu 1945. Během soudního procesu Anita Laskerová dosvědčila, že se Klein zúčastnil selekcí osob do plynových komor. \n\nByl odsouzen k smrti a oběšen 13. prosince 1945 ve vezení v Hamelnu.\n"}
{"id": "1490238", "url": "https://cs.wikipedia.org/wiki?curid=1490238", "title": "Lulu Antariksa", "text": "Lulu Antariksa\n\nLauren „Lulu“ Antariksa (* 22. srpna 1995, Los Angeles, Kalifornie, USA) je americká herečka a zpěvačka. V současné době hraje v internetovém seriálu \"Ozn@čená\" a seriálu stanice The CW \"Odkaz\". \n\nAntariksa se narodila v Kalifornii, a to indonéskému otci a německé matce. O herectví se začala zajímat na střední škole v Kalifornii.\n\nZahrála si v seriálech \"American Family\", \"Svět podle Jima\", \"Pohotovost\", \"Head Cases\", \"Můj přítel Monk\", \"Zoey 101\", \"Jak být za hvězdu\" a \"Gemini Divison\". \n\nStředoškolačku Rowan hraje od roku 2016 v seriálu \"Ozn@čená\"\".\" Od roku 2018 hraje vedlejší roli čarodějnice Penelope Park v seriálu stanice The CW \"Odkaz\". V roce 2018 si zahrála hlavní roli v thrillerovém filmu \"What Still Remains\". \n\n"}
{"id": "1490240", "url": "https://cs.wikipedia.org/wiki?curid=1490240", "title": "Živé terče", "text": "Živé terče\n\nŽivé terče je česká kriminální televizní minisérie, v pořadí pátá a poslední z cyklu \"Detektivové od Nejsvětější Trojice\" spisovatele Michala Sýkory. Premiéra úvodního dílu proběhla na stanici ČT1 28. dubna 2019.\n\nPříběh \"Živé terče\" napsal Sýkora společně s Jarchovským, a to pouze pro televizi, takže nemá knižní ekvivalent.\n\n<onlyinclude></onlyinclude>\n\n"}
{"id": "1490245", "url": "https://cs.wikipedia.org/wiki?curid=1490245", "title": "Life is Strange: Before the Storm", "text": "Life is Strange: Before the Storm\n\nLife is Strange: Before the Storm je epizodická adventura, kterou vytvořilo studio Deck Nine a vydala společnost Square Enix. Hra obsahovala tři epizody, které vyšly nejprve pro Microsoft Windows, PlayStation 4 a Xbox One koncem roku 2017 a později také na Linux, macOS, Android a iOS. Life is Strange: Before the Storm je prequelem k předešlému titulu Life Is Strange a zaměřuje se na život šestnáctileté Chloe Priceové a její přátelství s Rachel Amberovou.\n\nLife is Strange: Before the Storm je third-person adventura, ve které se zhostíte role teenagerky Chloe Priceové. Schopnost cestování časem z původního titulu Life is Strange nahradilo takzvané „domlouvání\", což je v podstatě schopnost Chloe se „vykecat“ z většiny situací. Jako v předešlé hře je zde přítomen v určitých situací časový limit k odpovědím a hráčovo rozhodnutí bude mít (někdy větší, jindy zanedbatelný) dopad na průběh příběhu. Většina objektů v herním světě Life is Strange: Before the Storm lze prozkoumat podobně jako v Life is Strange a na některé lze namalovat grafity.\n\nChloe Priceová začíná své dobrodružství v městečku Arkadia Bay tím, že se tajně dostane na soukromý koncert, kde způsobí rozruch a uteče společně s Rachel Amberovou. Dvě dívky se dalšího dne rozhodnout jít za školu a společně nakonec skončí na vyhlídce v jednom parku, kde Rachel přes turistický dalekohled uvidí muže líbajícího ženu, což jí rozruší. Nakonec se ukáže, že šlo o Rachelina otce, který takhle podváděl svou ženu. Rachel nakonec zapálí rodinnou fotku, kterou nosí u sebe, odhodí ji do odpadkového koše a v návalu zuřivosti jej převrhne, čímž způsobí lesní požár.\n\nOd tohoto bodu se hráč (Chloe) bude dostávat do svízelných situacích, ve kterých hojně využije schopnosti „domlouvání“, potká známé postavy z minulého dílu (ředitel umělecké školy Wells, nebo drogový dealer Frank Bowers) a zahraje si ve školním představení. Chloe se s Rachel nakonec rozhodnou utéci z města, jenže při balení věcí v domě Rachel zasáhne její (Rachelin) otec odhalením, že žena, kterou líbal, byla jistá Sára, což je také biologická matka Rachel.\n\nChloe slíbí, že Sáru najde i přes nelibost Rachelina otce a později zjišťuje, že Sera je drogově závislá a že v pátrání by Chloe mohl pomoci její starý známý Frank. Nakonec vyjde najevo, že otec Rachel chtěl nechat Sáru zabít, aby už nemohla mít vliv na výchovu jeho dcery a Chloe se dostane do situace, kdy bude muset biologickou matku Rachel zachránit. To se po delším bádání a investigativní práci nakonec povede a Sára později Chloe poprosí, aby Rachel nic neřekla o tom, co se Sárou měl otec Rachel v úmyslu. Na hráči pak bude rozhodnutí, jestli si tajemství nechat pro sebe, nebo se o něj s Rachel podělit.\n\nNa rozdíl od předchozího dílu si vzali na starost Life is Strange: Before the Storm lidé z Deck Nine (původní Life is Strange je od francouzských Dontnod). Dabing Chloe nyní zajistila herečka Rhianna DeVriesová namísto původní Ashly Burchové a hudbu k titulu zprostředkovala britská indie-folková skupina Daughter. Veřejnost se o projektu dozvěděla díky uniklým screenshotům a 11. června 2017 během E3 téhož roku Square Enix potvrdilo, že titul bude prequel k původnímu Life is Strange. Existuje také Deluxe Edice, jež obsahuje bonusovou epizodu s názvem „Farewell“, ve které se hráči na chvíli podívají do minulosti na třináctiletou Max Caulfieldovou (protagonistka z původního Life is Strange) a Chloe Priceovou. Společnost Feral Interactive se zasloužila o konverze na systémy macOS a Linux, které vydaly 13. září 2018 a studio Deck Nine pak vytvořilo také verze pro Android a iOS, jež se dostaly do světa 19. září 2018.\n\nLife is Strange: Before the Storm si z recenzí odnášel poměrně přívětivá čísla. Na metacritic.com se verze na PC, PlayStation 4 a Xbox One pohybují kolem 78%. Games.cz zmiňuje, že by někomu mohl vadit až přílišná podobnost s původním dílem, ale celek nakonec „vyvažuje poutavé vyprávění a skvěle napsané postavy.“\n\nRecenze na Zing.cz poukazuje na to, že pokud jste si původní Life is Strange užili, bude vás bavit také Before the Storm, ale pokud jej přeskočíte, o nic zásadního nepřijdete.\n\nŠtěpán Lenk z Alza.cz napsal, že: „Life is Strange: Before The Storm je povedený díl série, který svému předchůdci ostudu nedělá, jeho kvalit ale tak úplně nedosahuje. Může za to především slabší třetí epizoda a zastaralá grafika“, ale nakonec dodává, že přátelství mezi Rachel a Chloe je pěkně vykreslené a emotivní.\n\nV zahraničí recenzent z Gamespot.com poukázal na to, že i když nakonec Rachel zmizí, tak na tom tolik nezáleží, jelikož čas strávený s Chloe stál z to. Pcgamer.com označil hru za „emocionálně výživnou, i když občas nemotornou“ a Eurogamer.net označil hru za „Obohacující a inteligentní zároveň. Rozhodně něco, co stojí za zahráni.“\n\n"}
{"id": "1490246", "url": "https://cs.wikipedia.org/wiki?curid=1490246", "title": "Kakofobie", "text": "Kakofobie\n\nKakofobie (z řeckého slova \"\"kakós\"\" a \"\"phóbos\"\") je iracionální strach z ošklivosti. Strach je doprovázen úzkostí, pokud se postižení cacofobií setkají s objektem, který považují za ošklivý. To, co člověk považuje za ošklivé či naopak atraktivní je velice subjektivní a jednotlivé příznaky se kvůli tomu liší. \n\nNa rozdíl od fobií jako je selachofobie, akrofobie nebo arachnofobie, kde se jedná o strach z konkrétní věci, nejde v cacofobii zásluhou subjektivního smýšlení určit shodnou fobickou situaci. Proto může například jeden člověk trpící cacofobií považovat nějaký objekt za zrůdný a nepříjemný, zatímco u druhého člověka se stejnou poruchou tento objekt žádnou úzkost nevyvolá. Pouhé pomyšlení na subjektivní fobickou situaci u nich však může zapříčinit okamžité znechucení a zpravidla zmíněnou úzkost. Při intenzivní úzkosti může dojít i k hospitalizaci postiženého.\n\nCharakteristickým znakem u takových lidí bývá hodnocení druhých a silná sebekritika, která při dlouhodobém trvání stojí za zrodem deprese.\n\nPesimistická nebo kritická osoba neznačí ihned postiženého cacofobií. Příčinou vzniku cacofobie, podobně jako u jiných úzkostných poruch, může být mimo jiné genetika a prostředí.\n\nPostižený si uvědomuje, že ošklivost je subjektivní. Přesto není schopen kontrolovat hlubokou úzkost a nechuť k věcem, které jsou “ošklivé” svou vůlí. Cacofobie je považována za záludnou duševní poruchu z důvodu snižování sebevědomí svého i druhých, což může mimo jiné vést i k narušení sociálních vztahů a nejistotě v sobě samých.\n\nPříznaky se začnou projevovat při kontaktu s faktorem vyvolávajícím úzkost, v pomyšlení na situaci či při pohledu na situaci nebo objekt. Příznaky lze rozdělit na psychické a fyzické.\n\n\n\nNejsou žádné známé přímé příčiny vzniku. Nicméně genetika a vnější prostředí mohou hrát významnou roli. Například pokud někdo z rodiny trpí mentální poruchou, existuje reálně větší šance zrodu nějaké fobie. Pokud by takové genetické predispozice osoba měla, stačilo by projít traumatickým zážitkem pro vznik právě kakofobie.\n\nSpecifický způsob léčby kakofobie neexistuje. Strach z ošklivosti může být léčen kteroukoli z obecných metod, které se používají pro specifické fobie jako např. expozice pod dohledem psychoterapeuta, kdy se pacient vystaví subjektivní fobické situaci, která v něm vyvolá intenzivní úzkost. Cílem je s pomocí této nepříjemné situace po čase zapříčinit pokles množství a intenzity úzkosti pacienta. \n\nSeznam fobií\n\n"}
{"id": "1490249", "url": "https://cs.wikipedia.org/wiki?curid=1490249", "title": "Svornost (pracovní tábor)", "text": "Svornost (pracovní tábor)\n\nTábor Svornost, pod krycím jménem K, byl jeden z osmnácti nápravně pracovních táborů za komunistického režimu na Jáchymovsku. Založen byl 4. prosince 1949 a zrušen 29. října 1954. Leží v oblasti u Jáchymova v Krušných horách, kde se nacházelo i dalších 17 pracovních táborů. Pracovní tábor byl významný svým přístupem k uranovému dolu Svornost, díky kterému získal i svůj název.\n\nSvornost byl tábor střední velikosti, který měl kapacitu 600 lidí. V extrémních případech tábor obývalo i 750 lidí. Přístup k táboru byl pouze po dlouhém schodišti, které bylo v zimě příčinou řady úrazů, tzv. Mauthausenské schodiště.  Do tábora se vstupovalo vstupní branou, na které příchozí mohli vidět nápis „Prací ke svobodě“. V obytných zařízeních se ve velkém množství vyskytovaly štěnice, avšak tábor měl poměrně dobré hygienické podmínky. V táboře se nacházely koupelny se sprchami, vedle kterých byla dokonce kotelna zásobující koupelny teplou vodou. Na rozdíl od jiných táborů se v táboře nacházela kulturní místnost s jevištěm.Celý areál byl obehnán koridorem s dvojitým plotem z ostnatého drátu místy doplněný o strážní věže, kterým se hovorově říkalo „špačkárny“.\n\nDůl Svornost je nejstarší hlubinný důl v Jáchymově. První těžba zde započala již v roce 1525. Tábor byl spojen s dolem takzvaným Mauthausenským schodištěm. V době fungování tábora se zde těžil uran a jako jediný důl nebyl pojmenován komunistickým režimem. Jeho název odkazuje na smír, který v 16. století ukončil na tomto místě spor o těžbu.\n\nBěhem II. světové války zde německá správa založila zajatecký tábor pro francouzské a ruské válečné zajatce, kteří byli využíváni k práci na dole Svornost.Po skončení války zde byli pro změnu internováni němečtí zajatci, kteří do 3. prosince 1949 těžili v dole Svornost uranovou rudu stejně, jako jejich předchůdci. Od roku 1949, kdy oficiálně vznikl pracovní tábor, se zde vystřídalo velké množství politických vězňů. Funkci velitele tábora zde zastupovali: strážmistr Zeman, strážmistr J. Slánský a strážmistr B. Verga.\n\nDnes již po pracovním táboře téměř nic nezbylo. Na dole Svornost zůstal ve stráni jen náznak terasy a zbytek základů. V okolí Jáchymova aktuálně funguje naučná stezka, která vznikla z iniciativy hornického spolku Barbora v Jáchymově za podpory Konfederace politických vězňů a Klubu českých turistů.Za podpory krajského muzea se v roce 2015 opravily objekty jako například strážní věže nebo nechvalně proslulé schody vedoucí z lágru k uranovým štolám.\n\n"}
{"id": "1490250", "url": "https://cs.wikipedia.org/wiki?curid=1490250", "title": "Letectvo Vietnamské lidové osvobozenecké armády", "text": "Letectvo Vietnamské lidové osvobozenecké armády\n\nLetectvo Vietnamské lidové osvobozenecké armády () jsou vzdušné síly Vietnamu a jedna ze tří hlavních složek jeho ozbrojených sil, podřízená ministertvu obrany. Původně vzniklo jako letectvo Vietnamské demokratické republiky a po sjednocení Vietnamu v roce 1975 absorbovalo část sil Letectva Vietnamské republiky. Jeho hlavní funkcí je obrana vietnamského vzdušného prostoru a zajištění vzdušného krytí operacím pozemních sil. \n\nTabulka obsahuje přehled letecké techniky letectva Vietnamské lidové armády v roce 2019 podle Flightglobal.com.\n"}
{"id": "1490253", "url": "https://cs.wikipedia.org/wiki?curid=1490253", "title": "Sollasina cthulhu", "text": "Sollasina cthulhu\n\nSollasina cthulhu je zvíře z vymřelé skupiny tvorů z kmene ostnokožců. Měřilo asi 3 cm a žilo v oceánech asi před 430 miliony lety.\n\nV oblasti britského Herefordshiru byla objevena velmi dobře zachovalá fosilie tohoto druhu, kterou oxfordští vědci v čele s Imranem Rahmanem vrstvu po vrstvě nafotili a zrekonstruovali virtuální počítačový model. Výzkum umožnil vědcům udělat si celkem přesnou představu o tom, jak se zvíře pohybovalo. Hodně se dozvěděli o raném vývoji kmene ostnokožců a o jejich vnitřní struktuře. Objev umožnil naznačit vývojovou strukturu ostnokožců a jakým způsobem jsou příbuzní například sumýši s ježovkami.\n\nZvíře měřilo asi 3 cm a vyznačovalo se větším počtem chapadel, která mu umožňovala lapat potravu a pohybovat se po mořském dně. Zvíře mělo orgán ve tvaru kruhu, který doposud nebyl u ostnokožců popsán. Sollasina cthulhu žila před asi 430 miliony let.\n\nTým vědců, který fosilií objevil a prostudoval, druh pojmenoval Sollasina cthulhu kvůli podobnosti se stejnojmenným fiktivním monstrem z hororů H. P. Lovecrafta.\n\n"}
{"id": "1490263", "url": "https://cs.wikipedia.org/wiki?curid=1490263", "title": "Claire Lee Chennault", "text": "Claire Lee Chennault\n\nClaire Lee Chennault (6. září 1890 – 27. července 1958) byl americký letec působící v jednotce Létající tygři u Letectva Čínské republiky během 2. světové války. Proslul i přelomovými myšlenkami v taktice leteckých bojů.\nNarodil se jako syn pěstitele bavlny ve Spojených státech, ve městě Commerse, státě Texas. V mládí studoval obor agrikultura na Louisiana State University. Později přestoupil na Louisiana State Normal School. Po jeho studiích pracoval jako sportovní kouč na základní škole a brzy na to se oženil se svou první ženou Nell Thompson, Američankou s Britskými předky, se kterou se seznámil na promoci.Narození jeho prvních dvou dětí jej přimělo dívat se po lepší práci. V roce 1914 obdržel diplom z obchodní akademie v New Orleans. V roce 1915 však dostal obdobnou práci asistenta sportovní výchovy v Louisville, Kentucky.\n\nV roce 1917 Claire Lee Chennault narukoval do armády. Po obdržení základního výcviku ve státě Indiana se stal leteckým signalistou. Po skončení první světové války bylo jeho místo v kanceláři a obdržel hodnost poručíka. Díky dobrým vztahům Instruktor Ernest M. Allison plní sen Claire L. Chennaulta a učí jej létat. V dubnu 1920 dochází k demobilizaci a Claire L. Chennault opouští na krátkou dobu armádu. V září téhož roku je povolán zpět do aktivní služby jako první poručík v americkém letectvu. Ovšem opět jej čeká zklamání, je převelen do Texasu, kde až do listopadu 1921 působí na postu finančního úředníka.\n\nK prvnímu odrazovému bodu jeho kariéry dochází v létě roku 1923, když je mu svěřeno velení 19. Stíhací skvadry na Havaji. Během tohoto působení se projevil jako schopný bojový pilot a objevují se jeho první ambice pro vývoj nových bojových formací leteckých soubojů.\n\nV dubnu 1929 je Claire L. Chennault přijat do letecké základny Brooks v Texasu a je jmenován kapitánem. Byl pověřen řízením letek dle svého výzkumu, tedy v dvojitých a trojitých formacích. Neměl možnost piloty ve formacích řídit prakticky i v boji, čímž se jeho teorie nerozvíjí. Neupoutal jimi širší zájem a byly navíc opovrhovány staršími letci. Rozvíjí je později se svými blízkými kolegy a poté o svých taktikách píše knihu. Následuje několikaletý odchod z armády.\n\nCelých 8 let se Claire Lee Chennault věnuje letecké akrobacii se svými dvěma společníky Lukem Williamsonem a Billy McDonaldem. Jedné z akrobatických představení navštíví i generál Letectva Čínské republiky Mao Bang. Na jaře 1937 dostává Chennault pevnou nabídku od vůdce Čínské republiky Čankajška, který potřebuje schopného a zkušeného letce pro vedení svého letectva. Chennault s tímto postem přijímá i hodnost plukovníka v Letectvu Čínské republiky. Zprvu odlétá roku 1938 do Kchun-mingu vycvičit čínské letce po americkém modelu. Avšak Letectvo Čínské republiky nemá dostatečné vybavení ani zkušené piloty pro svůj provoz.\n\nV této době prezident Spojených států T. Roosevelt již hledal způsob, jak působit v Číně na úkor Japonsku. V roce 1940 na základě tajné dohody o působení amerických letců na území Číny a za pomoci bratra Čankajškovy ženy, žijícího ve Washingtonu D. C., bylo Claire Lee Chennaultovi povoleno přemístění do Číny se 100 kusy bitevníků P-40B, původně určenými pro Velkou Británii. Chennaultem bylo následně vybráno 300 pilotů, kteří se svým působením stali symbolem americké síly v Asii.\n\nJsou 1. Americkou dobrovolnickou letkou známější pod názvem Létající tygři. Letecká jednotka, kterou Claire Lee Chennault zbudoval ještě před vstupem USA do války s Japonskem.Byla tvořena americkými letci, kteří dobrovolně vstoupili do Letectva Čínské republiky v období druhé čínsko-japonské války. Do svého prvního boje se jednotka dostává 20. prosince 1941 nad Kchun-mingem. Claire Lee Chennault aktivně využíval svých taktik dvojitých a trojitých formací letek, které úspěšně překvapily Japonské letectvo.\n\n\nZa svůj život se oženil dvakrát a měl celkem deset dětí. S první manželkou Nell Thompsonovou jich měl osm, a to pl. des. John Stephen Chennault, USAF Ret.(1913–1977), Max Thompson Chennault (1914–2001), Charles Lee Chennault (1918–1967), Peggy Sue Chennault Lee (1919–2004), Claire Patterson Chennault (24. listopad, 1920 – 3. říjen, 2011), David Wallace Chennault (1923–1980), Robert Kenneth Chennault (1925–2006), and Rosemary Louise Chennault Simrall (27. září, 1928 – 25. srpen, 2013).\n\nJeho dvě dcery z druhého manželství s Čchen Siang-mej jsou Claire Anna Chennault (narozena v únoru 1948) a Cynthia Louise Chennault (narozena 1950). V roce 1894 stát Louisiana schválil zákon o zákazu sňatků mezi různými rasami, Chennault tak byl svým právníkem informován o ilegálnosti jeho sňatku s Čchen Siang-mej.\n\nI přes vybudovaný silný vztah k Číně srdcem stále sloužil americké armádě. V roce 1949 sepsal článek o čínské občanské válce, kde urguje své nadřízené, aby aktivně pracovali na boji s komunismem v Asii. Upozorňuje i na problémy mocenských pohybů v Asii a působení Sovětského svazu.\n\nPozději kritizoval administrativu prezidenta Trumana pro zbrojní embargo jako klíčový faktor ztráty morálky Čankajškovy armády.\n\nV roce 1949 vydal své memoáry Cesta bojovníka, ve kterých popisuje svůj život.\n\nRoku 1957 mu byla diagnostikována rakovina plic, vydal se tak se svou manželkou naposledy do Evropy, 1958 se zúčastnili oslav na Taiwanu. Do Spojených států se vracel již velmi zesláblý. 18 července je slavnostně povýšen na generálporučíka a o 9 dní později, 27 července 1958 v New Orleans své nemoci podléhá.\n\n"}
{"id": "1490265", "url": "https://cs.wikipedia.org/wiki?curid=1490265", "title": "Ďábelské novely", "text": "Ďábelské novely\n\nĎábelské novely, přeloženy z francouzského originálu Les Diaboliques (v angličtině příhodně \"She-devils\"), jsou souborem šesti novel francouzského spisovatele Julese Barbeye d'Aurevillyho. Příběhy se vyznačují přítomností postav \"ďábelských žen\". Sám autor o nich v předmluvě k prvnímu vydání píše: \"\"Nevyskytuje se zde jediná, jež by byla čistá, ctnostná, bez úhony.\"\"\n\nVe své próze d'Aurevilly často čerpá náměty z rodné Normandie (kromě povídky \"Rub karet whistové partie\" je do oblasti Normadie zasazen např. jeden z d'Aurevillyho románů - \"Rytíř des Touches\") a v již zmiňované předmluvě tvrdí, že \"\"tyto příběhy jsou bohužel pravdivé. Nic v nich není vymyšleno. Jen jména jsou změněna: toť vše!\"\"\n\nSvým stylem se d'Aurevilly řadí mezi pozdní romantiky (navazuje na něho např. Villiers de l'Isle Adam). Ve vyjadřování je velkolepý - monumentalita je mu (jako většině romantiků) vlastní. Ve své době představoval jakýsi \"konzervativní\" (tím je myšleno \"obracející se k minulosti\", nikoliv konzervativní v prudérním slova smyslu - ačkoliv byl zastáncem klerikalismu, témata, která pro své povídky volil, byla neotřelá a na svou dobu velice nekonvenční) protipól k zastáncům francouzského realismu a jejich typickému pesimismu. Jak píše Václav Černý: \"Odečtěte z d'Aurevillyho jeho satanismus či diabolismus, který je jen fólií, ostatně nutnou, jeho prudké víry v absolutní dobro, a máte statečného kondotiéra na celoživotním tažení proti tíži realismu a pozitivismu, proti novému světu bez zázraků, tajemství, odstínů a kouzla.\"\n\nStarý šlechtic vypráví příteli o svém prvním sexuálním zážitku se ženou.\n\nVe společnosti bývalých milenek se zestárlý hrabě de Ravila (od slovesa ravilir, zhanobit, zneuctít, poskvrnit ) svěří s příběhem o nejkrásnější lásce, jakou kdy v životě vzbudil.\n\nPříběh vznešeného šlechtice a šermířky, kteří se pro lásku nezdráhají spáchat vraždu šlechticovy manželky.\n\nSnad nejtajemnější ze všech šesti povídek. Vypráví o podivném milostném vztahu postarší hraběnky a profesionálního hráče whistu, který vede ke dvěma neobjasněným vraždám.\n\nVysloužilý důstojník vypráví přátelům příběh vášnivé lásky, kterou choval k partnerce svého kolegy.\n\nVysoce postavená šlechtična uštědří manželovi tu nejkrutější ránu. Pochroumá jeho čest tím, že se stane prostitutkou a všem zákazníkům vypráví o své minulosti.\n\nNěkolika povídkám ze souboru \"Ďábelské novely\" se dostalo volného filmového zpracování:\n\n"}
{"id": "1490271", "url": "https://cs.wikipedia.org/wiki?curid=1490271", "title": "Grand Prix Singapuru 2014", "text": "Grand Prix Singapuru 2014\n\nGrand Prix Singapuru 2014 (oficiálně 2014 Formula 1 Singapore Airlines Singapore Grand Prix) se jela na trati Marina Bay Street Circuit v Singapuru dne 21. září 2014. Závod byl čtrnáctým v pořadí v sezóně 2014 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1490275", "url": "https://cs.wikipedia.org/wiki?curid=1490275", "title": "Francois Pienaar", "text": "Francois Pienaar\n\nJacobus Francois Pienaar (* 2. ledna 1967 Vereeniging) je bývalý jihoafrický ragbista, hrající na pozici rváčka. \n\nPochází z dělnické rodiny hugenotského původu. Je absolventem práv na Rand Afrikaans University. Od roku 1989 hrál za Golden Lions, výběr provincie Transvaal, s nímž vyhrál v letech 1993 a 1994 Currie Cup. V letech 1993 až 1996 odehrál 29 mezistátních zápasů za jihoafrickou reprezentaci. Na domácím mistrovství světa v ragby 1995, které bylo první velkou sportovní akci v JAR po zrušení apartheidu, zastával funkci kapitána a dovedl svůj tým k historickému zisku titulu. \n\nV roce 1997 odešel do Anglie, kde hrál za Saracens a Barbarians. Po ukončení hráčské kariéry v roce 2000 působil jako trenér, funkcionář a komentátor ragbyových přenosů pro ITV plc. Byl uveden do Síně slávy světového ragby a v anketě Největší Jihoafričané podle SABC3 se umístil na padesátém místě.\n\nZáběry, na nichž běloch Pienaar přebírá od černého prezidenta Nelsona Mandely oblečeného v reprezentačním dresu pohár pro mistra světa, se staly symbolem nové éry Jihoafrické republiky. O mistrech světa z roku 1995 napsal John Carlin knihu \"Playing the Enemy: Nelson Mandela and the Game that Made a Nation\", kterou v roce 2009 zfilmoval Clint Eastwood pod názvem \"Invictus: Neporažený\". Roli Francoise Pienaara ve filmu ztvárnil Matt Damon. \n\n"}
{"id": "1490284", "url": "https://cs.wikipedia.org/wiki?curid=1490284", "title": "Mezinárodní demokratická unie", "text": "Mezinárodní demokratická unie\n\nMezinárodní demokratická unie (IDU) je sdružením přes osmdesáti středových a pravicových stran z více než 60 zemí. Byla založena v osmdesátých letech významnými konzervativními a liberálními pravicovými politiky, jmenovitě např. Margaret Thatcherovou či Helmutem Kohlem.\nMezinárodní demokratická unie byla založena v roce 1983 v Londýně. U jejího vzniku stála britská premiérka Margaret Thatcherová, americký viceprezident George Bush st., tehdejší starosta Francie a pozdější francouzský prezident Jacques Chirac a německý kancléř Helmut Kohl.\n\n11. listopadu 2011 byl na setkání předsedů Mezinárodní demokratické unie zvolen místopředsedou tehdejší český premiér Petr Nečas (ODS). V tom samém roce obhájil předsednický post bývalý předseda vlády Austrálie John Howard.\nMístopředsedy Mezinárodní demokratické unie se v minulosti stali i Mirek Topolánek a Václav Klaus.\n\n22. února v Praze zasedl stálý výbor Mezinárodní demokratické unie pro zahraniční vztahy.\n\nV deklaraci principů z ustavující schůze v Londýně roku 1983 akcentuje Mezinárodní demokratická unie politickou svobodu, rovnost příležitostí a ekonomický rozvoj v souladu se zákonem. Zavazuje se k rozvíjení sociálních a politických hodnot, na nichž stojí liberální demokracie. Mezinárodní demokratická unie uznává základní lidská práva dle Listiny základních práv a svobod, především svobodu slova, volební právo, nezávislost médií a rovnost před zákonem.\nSmyslem Mezinárodní demokratické unie je sdružovat politické strany a hnutí se středopravým, pravicovým, konzervativním a liberálním směřováním.\n\nStanovy Mezinárodní demokratické unie definují následující instituce:\n\n\nSoučasným předsedou je od roku 2018 Stephen Harper, 22. kanadský předseda vlády. V minulosti v křesle předsedy zasedli Sir John Key (2014–1018), John Howard (2002–2014) a William Hague (1997–2002). ¨\n\n\nV současnosti má Mezinárodní demokratická unie 15 místopředsedů, volených stejně jako je volen předseda. Místopředsedy jsou mj. Erna Solberg, předsedkyně vlády Norska za Norskou konzervativní stranu a Jan Zahradil, europoslanec za ODS.\n\n\nSkládá se z předsedů a vůdců členských politických stran se dle stanov musí sejít minimálně jednou za tři roky. Konference určuje širokou škálu činnosti demokratické unie spojenou s jakoukoli formální činností. Na každou členskou stranu připadá jeden hlas. Procedurální rozhodnutí vyžadují nadpoloviční většinu hlasů, jiná než procedurální většinu dvoutřetinovou.\n\n\nSestavená z předsedy a místopředsedů (či jimi jmenovaných zastupitelů), pokladníkem a generálním tajemníkem se potkává každých šest měsíců a má na starost mj. přípravu Konferencí předsedů politických stran a může se jich sama účastnit. Řídí chod Mezinárodní demokratické unie mezi setkáními Konference.\n\n\nČlenem Mezinárodní demokratické unie se může stát jakákoli strana, která sdílí hodnoty sepsané v deklaraci principů z Londýna. IDU je členěna do tří hlavních částí, Mezinárodní demokratická unie mladých (IYDU), Ženská demokratická unie (IWDU) a Regionální unie.\n\n\n\n"}
{"id": "1490285", "url": "https://cs.wikipedia.org/wiki?curid=1490285", "title": "Paravany", "text": "Paravany\n\nParavany jsou singl české popové hudební skupiny Slza. Hudbu vytvořili Petr Lexa, Lukáš Bundil s Angličanem Oliverem Somem, text napsal Ondřej Ládek s Petrem Lexou a píseň nazpíval Petr Lexa. Píseň měla premiéru 11. dubna 2019 na YouTube a streamovacích službách (Spotify, Google Play...). O mix se postaral Edd Holloway a o mastering Vlado Meller. Na hudební produkci pracoval Brity Nick Atkinson a Edd Holloway v Londýně. Je to první singl z připravovaného třetího alba této hudební skupiny, které skupina plánuje vydat na podzim 2019. Skupina Slza řekla, že si chtějí představit, že jsou úplně nová kapela a nikdo je nezná, jediné co chtějí je skládat hudbu a bavit se tím.\n\nText písně je o problému dvou lidí, kteří spolu nemluví. Hlavní hrdinka o problému hovořit chce, avšak nemůže protože je svázaná. Na konec způsobí odkládání ještě větší problém, než kdyby se vyřešil včas.\n</onlyinclude>\n\nVideoklip režíroval Jakub Mahdal ze společnosti Jakoby Films na námět Petra Lexy. Byl nahrán na video server YouTube pomocí funkce premiéra 11. dubna 2019 v 18:00 SELČ. Dne 12. dubna 2019 video nebylo možné přehrát kvůli technické chybě. YouTube video označoval chybovou zprávou „Video není dostupné“, v seznamech video označoval za soukromé. Opravení trvalo přibližně jeden den.\n\n\n"}
{"id": "1490288", "url": "https://cs.wikipedia.org/wiki?curid=1490288", "title": "Grand Prix Japonska 2014", "text": "Grand Prix Japonska 2014\n\nGrand Prix Japonska 2014 (oficiálně 2014 Formula 1 Japanese Grand Prix) se jela na okruhu Suzuka Circuit nedaleko města Suzuka v Japonsku dne 5. října 2014. Závod byl patnáctým v pořadí v sezóně 2014 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1490289", "url": "https://cs.wikipedia.org/wiki?curid=1490289", "title": "3,7cm KPÚV vz. 34", "text": "3,7cm KPÚV vz. 34\n\n3,7cm KPÚV vz. 34 byl první československý protitankový kanón v dobové terminologii označovaný jako: \"kanón proti útočné vozbě\".\n\nZačátkem roku 1933 vydala výzbrojní komise požadavky na konstrukci nového kanónu, se kterými se obrátila na Škodovy závody. Hlavním požadavkem byla hmotnost děla do 250 Kg v palebném postavení a schopnost probít 30mm pancíř na vzdálenost 1 000 metrů. Zbraň dostala ve Škodovce typové označení A3. Kanón A3 byla sice moderní a podařená konstrukce s dobrými parametry, ale vlivem rychlého vývoje obrněné techniky začal být záhy nevyhovující. Proto Škoda nabídla hned další rok armádě vylepšenou verzi 3,7cm KPÚV vz. 37. Po Mnichovské dohodě byla zbraň navržena k odprodeji do zahraničí, prodej se ale nepodařilo uskutečnit a po okupaci zbytku Československa byly zbraně zabaveny německou armádou a využívány pod označením 3,7cm PaK 34(t).\n\nKanón má ocelovou hlaveň s úsťovou brzdou, závěr je vertikální klínový a je vybaven poloautomatikou. Lafeta je rozdělena na vrchní se štítem a spodní s rozvíratelnými rameny. Zbraň se vyráběla ve třech verzích: M, J a P\n\nVerze P (pěchotní) měla sklopná lafetová ramena a dřevěná loukoťová kola s ocelovými obručemi. Verze M (motorizované jednotky) a J (jezdectvo) byly vybaveny pryžovými obručemi, ale varianta J neměla sklopná lafetová ramena.\n\nKanón A3 (34 UV) byl použit u prvního Československého tanku LT vz. 34. Ačkoli nebyl kanón pro toto použití dostatečně uzpůsoben a měl příliš dlouhý zákluz a málo kryté brzdovratné ústrojí, jednalo se o poměrně moderní a výkonnou zbraň.\n\nByl použit v těchto tancích:\n"}
{"id": "1490292", "url": "https://cs.wikipedia.org/wiki?curid=1490292", "title": "Opatovická (Praha)", "text": "Opatovická (Praha)\n\nOpatovická ulice je ulice v Praze 1 na Novém Městě pražském. Začíná v ulici Ostrovní a končí v Pštrossově ulici.\n\nOpatovická ulice je situována na území () zaniklé vsi na území Prahy, která ležela mezi kostelem sv. Michala a kostelem sv. Petra na Zderaze. Podle V. Lorence však ležela mezi dnešní Pštrossovou a Spálenou a podle V. V. Tomka v okolí ulic Černé a právě ulice Opatovické. Při založení Nového Města se Opatovice staly jeho součástí. Jméno zaniklé vsi se zachovalo právě v názvu ulice Opatovické. Název se však vyvíjel. Nejprve se v době do 16. století lokalita kolem kostela sv. Michala nazývala V Opatovicích. Pravděpodobně v 16. století byla ulice rozdělena na tři části:\nOd 19. století se vrací pro celou ulici název Opatovická.\n\nOpatovická je kolmá na Ostrovní ulici v blízkosti kostela sv. Michala. Prochází v kolmém úhlu kolem domů čp. 160 a čp. 158, kde byla v 19. století vystavěna budova Nakladatelství a tiskárny Josefa R. Vilímka ,ze které je průchod do Spálené ulice. Opatovická pokračuje směrem k Vltavě, křižuje Křemencovu ulici a ústí do ulice Pštrossovy.\n\n\nOpatovická ulice byla místem natáčení některých dílů televizního seriálu Byl jednou jeden dům, kde byla označena jako fiktivní Bagounova ulice (1. Stěhovavá trafika, 5. Obvaziště Boccaccio)\n\n\n\n"}
{"id": "1490304", "url": "https://cs.wikipedia.org/wiki?curid=1490304", "title": "Grand Prix Ruska 2014", "text": "Grand Prix Ruska 2014\n\nGrand Prix Ruska 2014 (oficiálně 2014 Formula 1 Russian Grand Prix) se jela na okruhu Sochi Autodrom v Soči v Rusku dne 12. října 2014. Závod byl šestnáctým v pořadí v sezóně 2014 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1490307", "url": "https://cs.wikipedia.org/wiki?curid=1490307", "title": "Adrián Galád", "text": "Adrián Galád\n\nAdrián Galád (* 1970) je slovenský astronom a objevitel planetek, který pracuje v Astronomické observatoři Modra.\n\nByl po něm pojmenován binární asteroid 32008 Adriángalád, objevený programem LINEAR.\n\nOd roku 1994 působí na observatoři v Modré, kde využívá 60cm reflektor Zeiss. Svá pozorování vedl také na observatořích Las Campanas a Evropské jižní observatoři (obě se nacházejí v Chile). Svými pozorováními přispěl nejen k objevu nových planetek, ale i k určení jejich fyzikálních vlastností (např. velikost a perioda rotace).\n\nMezi léty 1995 a 2004 objevil či spoluobjevil 80 planetek ve spolupráci s Dušanem Kalmančokem, Alexandrem Pravdou, Jurajem Tóthem, Leonardem Kornošem, Peterem Kolénym a Štefanem Gajdošem.\n\nOd roku 2004 je jeho výzkum financován taktéž Akademií věd České republiky.\n"}
{"id": "1490312", "url": "https://cs.wikipedia.org/wiki?curid=1490312", "title": "Tushar Mountains", "text": "Tushar Mountains\n\nTushar Mountains je menší vulkanické pohoří na jihozápadě Utahu, na pomezí Velké pánve a Koloradské plošiny.\nTushar Mountains je třetím nejvyšším pohořím v Utahu, po Uinta Mountains a La Sal Mountains.\nNejvyšší horou je s nadmořskou výškou 3 709 m Delano Peak. \n"}
{"id": "1490319", "url": "https://cs.wikipedia.org/wiki?curid=1490319", "title": "Želvička trpasličí", "text": "Želvička trpasličí\n\nŽelvička trpasličí (též želva trpasličí, \"Chersobius signatus\") je druh suchozemské želvy z čeledi želvovitých. Spolu s želvičkou Boulengerovou a druhem \"Chersobius solus\" tvoří rod \"Chersobius\".\n\nŽelvička trpasličí je endemickým druhem v Jihoafrické republice, kde se vyskytuje především v regionu Namaqualand. Žije zde především na skalnatých výběžcích, blízko míst, kde rostou malé sukulentní rostliny, kterými se živí.\n\nPodle míst, kde žila, se dříve rozlišovaly dva poddruhy, \"Chersobius signatus signatus\" (severní) a \"Chersobius signatus cafer\" (jižní), ale pozdější studie prokázaly, že se od sebe nijak neliší, a tak byly zrušeny.\n\nSamec má délku karapaxu 6-8 cm, samice až 10 cm. Hmotnost je přibližně 95-165 g. Díky své velikosti je želvička trpasličí nejmenším žijícím druhem želvy. Její krunýř je zploštělý a má zoubkované okraje. Je oranžový až hnědý s mnoha černými skvrnami. U samců je zřetelný jejich prohloubený plastron.\n\nTato želva může být od jiných želv z rodu \"Chersobius\" odlišena především svými skvrnami a tím, že má na předních nohách pět prstů.\n\nŽelvičky jsou aktivní především brzy ráno (obzvláště na jaře a na podzim, když se starají o mláďata). Hledá malé sukulentní rostliny rostoucí mezi kameny a dostatečně malé na to, aby je mohla sníst. Před pářením se samec a samice namlouvají tak, že na sebe přikyvují hlavami. Po spáření samice vyhrabe jamku ve vlhké hlíně, do které naklade několik vajec. Mláďata váží méně než 7 g a jsou velká asi 30 mm, a dospějí po 100 až 120 dnech.\n\nŽelvička trpasličí je v současné době ohroženým druhem, a to především kvůli nadměrné dopravě, ničení životního prostředí a pytláctví. Obchodování s jakýmikoliv nalezenými želvami z rodu \"Chersobius\" je striktně považováno za nelegální a jakékoliv exempláře želviček trpasličích, chovaných v zajetí, jsou systematicky registrovány na úřadech Jihoafrické republiky a Namibie. Další hrozbu pro želvičky představují domácí psi a prasata.\n\nKaždým rokem se mnoho želviček trpasličích dostane do chovu, a důsledkem toho většinou zemřou, vzhledem k tomu, že se nedokážou dobře přizpůsobit stravě a změně klimatu a životního prostředí. Na rozdíl od jiných želv z rodu \"Chersobius\" není přesně stanoveno, jakou stravu by měla požívat, i když je velmi variabilní. Tento druh se však snadno může přizpůsobit podmínkám v zajetí, pokud je věnována dostatečná pozornost správné teplotě, vlhkosti a stravě, která by měla být dostatečně pestrá.\n"}
{"id": "1490320", "url": "https://cs.wikipedia.org/wiki?curid=1490320", "title": "Grand Prix Číny 2019", "text": "Grand Prix Číny 2019\n\nGrand Prix Číny 2019 (oficiálně Formula 1 2019 Heineken Chinese Grand Prix) se jela na okruhu Shanghai International Circuit v Šanghaji v Číně dne 14. dubna 2019. Závod byl třetím v pořadí v sezóně 2019 šampionátu Formule 1. Závod byl také 1000. závodem seriálu Formule 1 od 1. závodu Mistrovství, který se jel na okruhu Silverstone v roce 1950.\n\nNa čele průběžného pořadí šampionátu jezdců je Valtteri Bottas, který v obou dosavadních závodech nasbíral 44 bodů. O jediný bod zpět je druhý Lewis Hamilton a stupně vítězů uzavírá třetí Max Verstappen se ziskem 27 bodů. \nV Poháru konstruktérů má zatím navrch stáj Mercedes, která nasbírala 87 bodů. Druhé místo patří Ferrari, které má na svém kontě 48 bodů. Třetí pozici zaujímá Red Bull Racing-Honda, který se může pyšnit 31 body.\nV prvním tréninku zaznamenal nejrychlejší čas Sebastian Vettel z Ferrari (1:33.911). Druhý Lewis Hamilton, zaostal o 207 tisícin. Třetí místo obsadil Charles Leclerc, jenž na týmového kolegu Vettela ztratil 256 tisícin sekundy. S technickými problémy se potýkal Antonio Giovinazzi z týmu Alfa Romeo Racing, neboť zvládl jen dvě kola. Hodiny v poslední zatáčce dostal Lance Stroll. \n\nDruhý trénink opanoval Valtteri Bottas z Mercedesu, který zaknihoval čas 1:33.330. Sebastian Vettel, jenž proťal pomyslnou cílovou pásku na druhé pozici, byl pomalejší o 27 tisícin sekundy. Na třetí příčku se vyšvihl Max Verstappen z Red Bullu s mankem 221 tisícin sekundy. Hamilton s Bottasem se v úvodu prostředního tréninku roztočili. Výraznější problém musel řešit Romain Grosjean, jemuž se nalomil přední spoiler. \n\nTřetí trénink byl opět v režii Valtteriho Bottase, který časem 1:32.830 nechal za sebou druhého Sebastiana Vettela o 392 tisícin sekundy. Na třetím místě dojel Charles Leclerc se ztrátou 418 tisícin sekundy. Poslední tréninkovou jednotku předčasně ukončil Alexander Albon, který havaroval a kvalifikace se nezúčastnil.\n\nJak už bylo zmíněno, kvalifikace se nezúčastnil Alexander Albon, který rozbil svůj vůz na konci třetího tréninku a mechanici jej nestihli spravit. V první části skončili Lance Stroll, George Russell, Robert Kubica a Antonio Giovinazzi, který nedokázal zajet platné kvalifikační kolo. \n\nVe druhé fázi kvalifikace došlo k jednomu překvapení, neboť nepostoupil Kimi Räikkönen. Jak sám přiznal do týmového rádia, na vině byla porucha motoru. Spolu s ním dál neprošli ani Daniil Kvyat, Sergio Pérez, Carlos Sainz Jr. a Lando Norris. \n\nPole position získal v Šanghaji Valtteri Bottas časem 1:31.547, čímž porazil druhého Lewise Hamiltona o pouhých 23 tisícin sekundy. Druhou řadu na startovním roštu obsadí rudé monoposty Ferrari v pořadí Sebastian Vettel, Charles Leclerc.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n!colspan=4|Zdroj:\n"}
{"id": "1490321", "url": "https://cs.wikipedia.org/wiki?curid=1490321", "title": "Česká florbalová extraliga žen 2005/06", "text": "Česká florbalová extraliga žen 2005/06\n\n1. florbalová liga žen 2005/06 byla 12. ročníkem nejvyšší ženské florbalové soutěže v Česku.\n\nSoutěž odehrálo 12 týmů systémem 2× každý s každým. Prvních 8 týmů postoupilo do play-off. Zbylé 4 týmy hrály o sestup.\n\nVítězem ročníku se pošesté v řadě stal tým FBC Liberec Crazy Girls po porážce týmu EVVA FbŠ Bohemians ve finále. Pro Bohemians to byla první účast ve finále.\n\nNováčky v této sezoně byly týmy TJ JM Chodov, FBK Svitavy, SSK Future a FBK Jičín, které nahradily tři sestupující týmy a odhlášený tým USK Slávie Ústí n/L. Future se do 1. ligy vrátily po třech sezónách v nižší soutěži. Chodov, Svitavy a Jičín postoupily poprvé. Chodov a Svitavy hned ve své první sezóně postoupily do play-off, kde se střetly ve čtvrtfinále. Do semifinále postoupil Chodov.\n\nJičín svoji účast v nejvyšší soutěži neudržel a sestoupil. Dále po čtyřech a dvou sezónách sestoupily týmy EMCO Lhokamo Praha a VSK Medik Ovocné Báze. V následující sezóně byl počet týmu v 1. lize snížen na 10. Postoupil tak jen jeden tým, FbK OA Opava.\n\nČtvrtfinále se hrálo na dva vítězné zápasy, semifinále a finále na tři.\n\n\n"}
{"id": "1490323", "url": "https://cs.wikipedia.org/wiki?curid=1490323", "title": "Dětská psychiatrická nemocnice Opařany", "text": "Dětská psychiatrická nemocnice Opařany\n\nDětská psychiatrická nemocnice Opařany se nachází v obci Opařany v okrese Tábor. Je největší dětskou psychiatrickou nemocnicí v Česku. Zařízení je příspěvkovou organizací a jejím zřizovatelem je Ministerstvo zdravotnictví. Léčí se zde děti od 3 do 18 let.\n\nAreál nemocnice se rozkládá v barokním areálu bývalého opařanského zámku (původně jezuitského kláštera), jehož stavba byla započata pražskými jezuity v roce 1717 a dokončena v roce 1727. Po zrušení jezuitského řádu připadl majetek v roce 1773 studijnímu fondu. Po čtrnáctileté proluce byl majetek přesunut pod správu náboženského fondu. V roce 1825 panství v dražbě získala kněžna Quidobaldina Paarová.\nAž v roce 1889 byl majetek zakoupen zemským výborem a určen k psychiatrické péči o dospělé. Provoz léčebny pro dospělé byl zahájen 1.9.1887. Psychiatrická péče o dospělé byla roku 1924 nahrazena dětskou psychiatrií.\n\nV současném areálu čítajícím 27 staveb je ambulantní i lůžková část a četné komplementární služby. Dětským pacientům zařízení zajišťuje komplexní péči jak pro akutní stavy, tak i pro stavy vyžadující dlouhodobější hospitalizaci.\n\nOd roku 2005 působí v zařízení Řád svatého Lazara.\n\nPamátkově chráněné jako kulturní pámatky jsou následující části areálu:\n"}
{"id": "1490324", "url": "https://cs.wikipedia.org/wiki?curid=1490324", "title": "Delano Peak", "text": "Delano Peak\n\nDelano Peak je hora ve středním až jihozápadním Utahu, na hranicích Piute County a Beaver County. Má nadmořskou výšku 3 710 m.\nDelano Peak je nejvyšší horou pohoří Tushar Mountains a celé oblasti centrální utažské náhorní plošiny.\n"}
{"id": "1490325", "url": "https://cs.wikipedia.org/wiki?curid=1490325", "title": "Osvětimský proces", "text": "Osvětimský proces\n\nOsvětimský proces byl soudní proces s bachaři či úředníky z nacistického pracovního táboru Osvětim, který se konal ve Frankfurtu nad Mohanem, kde - na rozdíl od Norimberského procesu - nacistické zločince soudilo pouze Německo, nikoliv mezinárodní tribunál. Proces probíhal od prosince roku 1963 do srpna 1965. Obžalováno bylo celkem 22 osob a padlo 20 rozsudků, z toho 6 doživotí.\n\nMezi hlavní obžalované patřili SS-Hauptsturmfuhrer Robert Mulka, Wilhelm Friedrich Boger, Victor Capesius a Josef Klehr. Předsedou soudu byl Hans Hofmayer, hlavní prokurátorem byl Fritz Bauer, který byl sám obětí národního socialismu, chtěl aby pravdu o Osvětimi vynesl na povrch německý soud a aby si německý národ přiznal svoji vinu. Sám pronesl, že proces se nemá ohlížet do minulosti, nýbrž má naznačit linii budoucnosti. Tímto chtěl ukázat, že nová německá demokracie je připravena hájit lidskou důstojnost. Mezi další členy prokuratury patřili například Henry Ormond nebo Christian Raabe.\n\nV Německu nicméně, na rozdíl od celého světa, procesu zprvu zcela chyběla popularita obyvatelstva. Jen málo Němců vědělo, co se vlastně stalo v Osvětimi, všichni se snažili zapomenout na strasti druhé světové války a řešili rodinu, kariéru a úspory, což měl právě osvětimský proces změnit. Proces se dostal do hledáčku společnosti a tisku až poté, co byl zadržen a obviněn SS-Hauptsturmführer Robert Mulka, zástupce samotného Rudolfa Hösse. Tribunál se dokonce musel přesunout do větších prostor kvůli velkým návštěvám veřejnosti a častým školním zájezdům. Například BBC do Frankfurtu poslalo Arthura Millera, muže Marylin Monroe. \n\nV únoru 1964 začaly výpovědi svědků. Do Frankfurtu se jich dostavilo na 200 včetně Čechoslováků, ale přijeli i z Izraele, USA, Kanady nebo Sovětského svazu. Svědci byli ubytováni s většinou obžalovaných, v reakci na tuto skutečnost se soudu ozvalo mnoho dobrovolníků a ubytovali svědky u sebe. V prosinci roku 1964 nastalo něco, co během právě probíhající studené války nemělo obdoby. Frankfurtská soudní delegace se vydala na exkurzi do Osvětimi, členy delegace nebyli pouze soudci a prokuratura, ale i 11 obhájců. Cílem této exkurze bylo si udělat lepší a skutečnější obrázek o pracovním táboře v Osvětimi. Zároveň zde prokuratura chtěla vyvrátit výpovědi některých obžalovaných, kteří tvrdili, že určité události nemohli vidět a šly mimo je. To se podařilo díky pilné práci žalujících, Henrymu Ormondovi a Christianovi Raabemu. 19. srpna 1965 začal Fritz Bauer svou závěrečnou řeč. Předseda soudu Hans Hofmayer pak začal číst rozsudek, což trvalo další dva dny.\nRobert Mulka, pravá ruka Rudolfa Hösse, byl odsouzen na 14 let vězení, nicméně roku 1968 byl propuštěn, a to pro neschopnost výkonu trestu a o rok později zemřel. \n\nWilhelm Friedrich Boger, který měl v Osvětimi na starosti výslechy a přezdívalo se mu ďábel z Osvětimi, protože mezi vězni byl nechvalně znám pro své kruté praktiky, zejména pro jeho mučící „houpačku“, dostal doživotí. \n\nVictor Capesius, který byl před válkou lékárníkem a poté se stal lékárníkem v Osvětimi, kde se podílel s Josefem Mengelem na selekci a různých pokusech na lidech, byl odsouzen na devět let vězení. \n\nJosef Klehr, hlavní dozorce v osvětimském koncentračním táboře, byl odsouzen na doživotí, roku 1988 byl ale propuštěn. \n\n"}
{"id": "1490326", "url": "https://cs.wikipedia.org/wiki?curid=1490326", "title": "Milada Krausová-Lesná", "text": "Milada Krausová-Lesná\n\nMilada Krausová-Lesná, rozená Krausová (2. prosince 1888, Praha - 30. dubna 1961, tamtéž) byla česká překladatelka ze skandinávských jazyků a z angličtiny.\n\nNarodila se v rodině univerzitního profesora germanistiky Arnošta Viléma Krause. Od roku 1898 navštěvovala dívčí gymnázium Minerva a ve třetím ročníku přešla na Akademické gymnázium v Praze, kde roku 1906 maturovala. Poté začala studovat germanistiku na Filozofické fakultě Univerzity Karlovy. Roku 1910 se provdala za orientalistu Vincence Lesného a roku 1914 se jim narodil syn\nIvan, lékař a publicista.\n\nPo dokončení vysokoškolského studia pracovala do roku 1956 jako lektorka dánštiny a norštiny na Českém vysokém učení technickém v Praze. V letech 1919-1920 a 1921-1922 pobývala studijně v Dánsku, roku 1928 se účastnila ibsenovských oslav v Oslu.\n\nPřekladatelské činnosti se věnovala již od maturity a první překlad jí vyšel roku 1907. Překládala z dánštiny, norštiny, švédštiny a angličtiny. Kromě klasických literárních děl se věnovala i dobrodružné a detektivní literatuře, pohádkám pro děti, cestopisům, literatuře faktu i odborné literatuře a přeložila více než devadesát titulů. Velká část její překladatelské činnosti spadá do období před rokem 1945. Roku 1948 vydala společně s Bohumilem Trnkou \"Učebnici dánštiny se slovníkem\". \n\n\n\n\n\n\n"}
{"id": "1490328", "url": "https://cs.wikipedia.org/wiki?curid=1490328", "title": "Monika Gabriela Bartoszewiczová", "text": "Monika Gabriela Bartoszewiczová\n\nMonika Gabriela Bartoszewicz [výslovnost: bar.tɔˈʂɛ.vʲit͡ʂ, Bartoševič], rozená Dąbrowská [dɔmˈbrɔf.ska] (* 13. dubna 1980, Lodž, Polsko) je polská politoložka, výzkumníce v oboru mezinárodních vztahů a bezpečnosti. Je držitelkou doktorátu z politologie, působí jako vysokoškolská pedagožka a příležitostně jako publicistka.\n\nMonika Gabriela Bartoszewicz získala magisterský titul v oboru mezinárodní vztahy na univerzitě v Lodži (Polsko) a MLitt v mezinárodních bezpečnostních studiích na St Andrews University (Skotsko). V roce 2005 Dr. Bartoszewicz získala stipendium v Centre for Transatlantic Studies v Maastrichtu v Nizozemsku. V roce 2007 byla vědeckou stážistkou v Centru pro studium terorismu a politického násilí a v roce 2009 byla její práce oceněna Russell Trust Award. Dr. Bartoszewicz byla také výzkumnou asistentkou evropského průzkumu mobilizace mládeže, mezinárodního výzkumného projektu zaměřeného na radikalizaci mládeže v Evropě. V roce 2011 Dr. Bartoszewicz provedla nezávislý výzkum pro Skotskou vězeňskou službu (Scottish Prison Service) o radikalizaci evropských konvertitů na islám. Její disertační práce \"Controversies of Conversions: Exploring the Potential Terrorist Threat of European Converts to Islam\" (\"Kontroverze konverzí: zkoumání potenciální teroristické hrozby evropských konvertitů k islámu\") (2013) zkoumala otázky identity a příslušnosti, nahlížené z hlediska bezpečnosti, se zvláštním zaměřením na potenciální teroristickou hrozbu, kterou představují evropští konvertité k islámu. Její interdisciplinární terénní výzkum probíhal ve Skotsku, Anglii, Nizozemsku, Dánsku a Polsku.\n\nOd roku 2011 do roku 2013 byla jmenována E.MA Fellow se specializací na mezinárodní vztahy v European Inter-University Centre for Human Rights and Democratisation v Benátkách. Od roku 2015 do roku 2016 působila jako přednášející na Jagellonské univerzitě (Krakov, Polsko) a od roku 2015 do roku 2017 působila jako odborná asistentka na Vistula University ve Varšavě (Polsko). V současné době je odbornou asistentkou na Masarykově univerzitě v Brně.\n\nVe své akademické práci se soustředí na témata související s mezinárodní bezpečností, se zvláštním zaměřením na politické násilí v asymetrických konfliktech a zejména v současném islámském terorismu (džihádismu). Specializuje se na identifikaci a protiopatření proti radikalizaci a teroristické činnosti evropských konvertitů k islámu. Ve své disertační práci mimo jiné prezentuje originální koncepci hodnocení hrozeb tvořených konvertity k islámu založenou na nové typologii zohledňující strukturu motivací potenciálních teroristů.\n\nDalší důležitou oblastí jejího studia jsou pak nelineární a interdisciplinární bezpečnostní rizika v kontextu vznikajícího projektu Festung Europa („Pevnost Evropa“), zejména v kontextu sekuritizované migrace a teroristických hrozeb. Její práce navazují na současnou kodaňskou školu a zaměřují se na to, jak tyto hrozby ovlivňují společenskou bezpečnost, zejména v kontextu kulturní bezpečnosti.\n\nDr. Bartoszewicz je expertem Evropské komise (Research Executive Agency – REA), zpravodajem a hodnotitelem, odborníkem polského ministerstva kultury a národního dědictví, odborníkem na polskou vědu, recenzentem časopisu „Journal of Terrorism Research“, „International Journal of Education, Innovation and New Technologies“, „Securitologia“ a člen akademické rady „Oriental Law Review“.\n\nV roce 2017 byla pozvána do National Stakeholder Group projektu DARE Horizont 2020 (Dialogue About Radicalisation and Equality), což je mezinárodní výzkum zaměřený na dva současné a vzájemně provázané radikalizační procesy: krajně pravicový a islamistický.\n\nJe také členem Asociace britských mezinárodních studií (British International Studies Association – BISA) v Birmingham a přidruženou členkou Centra pro bezpečnostní výzkum (Centre for Security Research – CeSeR) v Edinburghu.\n\n\n\n\n\n\n\n"}
{"id": "1490332", "url": "https://cs.wikipedia.org/wiki?curid=1490332", "title": "Fritz Tugendhat", "text": "Fritz Tugendhat\n\nFritz Tugendhat (10. října 1895 Brno - 22. března 1958 St. Gallen) byl německý židovský průmyslník, obchodník a spolumajitel textilních továren působící v Brně. Se svou ženou nechal postavit podle návrhu německého architekta Ludwiga van der Roha Vilu Tugendhat, která je dnes památkou UNESCO.\n\nJeho rodiče Emil Tugendhat a Marie, rozená Fleischerová, nejenže byli spoluvlastníky vlnařských závodů \"Feldhendler et Co.\", kde se vyrábělo soukenné a vlněné zboží, a společnosti \"Max Kohn\", která byla přádelnou vlny, ale věnovali se i obchodu se suknem.\n\nFritz si v mládí přál studovat medicínu, protože textilní výroba ho moc nezajímala a nebyl ani nadaným obchodníkem, přesto se nakonec stal společníkem ve firmách jeho rodičů. V roce 1928 se v Berlíně oženil s Gretou Löw-Beerovou, která od svého otce textilního továrníka Alfreda Löw-Beera dostala pozemek na stavbu rodinné vily. Její otec kromě toho financoval i stavbu vily. Vypracováním návrhu vily pověřili brněnského architekta Ernsta Wiesnera, ale nakonec své rozhodnutí změnili a vybrali si německého architekta Ludwiga Mies van der Roha. Ten vypracoval návrh funkcionalistické Vily Tugendhat, který v letech 1929-1930 zrealizovala brněnská stavební firma \"Moritz a Artur Eislerovi\". Fritz měl zásluhou dobrých kontaktů v Německu dobré informace o politické situaci, která nastala po nástupu Adolfa Hitlera k moci. Před obsazením se s rodinou rozhodl opustit Československo. Byl si vědom toho, že zůstat v Brně by znamenalo rozsudek smrti pro celou jeho rodinu.\n\nV květnu 1938 poslal svou ženu s oběma syny do Švýcarska. Sám zůstal v Brně, kde s guvernantkou Irene Kalkofenovou balil osobní věci a drobnější nábytek. Brno opustil v létě 1938. Ve Švýcarsku se necítil bezpečně, a protože Spojené státy americké uprchlíky již nepřijímaly, v lednu 1941 se rozhodl s rodinou odejít do Venezuely, kde si v Caracasu založil textilní továrnu, která příliš neprosperovala. Po válce se rodina toužila vrátit do Evropy, a tak se v roce 1950 přestěhovali do Švýcarska, kde Fritz Tugendhat dne 22. března 1958 v St. Gallenu zemřel na rakovinu.\n"}
{"id": "1490337", "url": "https://cs.wikipedia.org/wiki?curid=1490337", "title": "Fujitova stupnice", "text": "Fujitova stupnice\n\nFujitova stupnice (\"Fujita scale\", \"F-Scale\"), někdy též Fujitova–Pearsonova stupnice (\"Fujita-Pearson scale\", \"FPP scale\"), je škála sloužící ke klasifikaci tornád. Stupnice byla představena v roce 1971 japonsko-americkým meteorologem Tedem Fujitou z Chicagské univerzity. Fujita na jejím vytvoření spolupracoval s Allenem Pearsonem, šéfem \"National Severe Storms Forecast Center/NSSFC\" (americké národní středisko pro předpovídání silných bouří). Škála byla upravena v roce 1973 tak, aby brala v úvahu i délku a šířku trasy tornáda.\n\nAčkoliv jednotlivé kategorie mají definovanou odpovídající rychlost větru, klasifikace tornáda je určována primárně na základě způsobených škod. Tornádo je klasifikováno meteorology a stavebními experty na základě analýzy škod podle dokumentace získané vzdušným či pozemním průzkumem či obojím. V úvahu jsou brána také data z meteorologických radarů, výpovědi svědků a jimi či automatikou pořízené fotografie či obrazové záznamy.\n\nV USA začala být Fujitova stupnice oficiálně používána od roku 1973, další státy se postupně přidaly. Národní úřad pro oceán a atmosféru podle stupnice oficiálně zpětně klasifikoval ve své databázi všechna americká tornáda z let 1950-1972. Sám Fujita se svými studenty vytvořil databázi amerických tornád z let 1916–1991. Další meteorolog Tom Grazulis pak vypracoval pro Projekt Tornádo (\"The Tornado Project\") klasifikaci všech významnějších tornád (F2–F5 nebo se smrtelnými následky) v USA od roku 1880.\n\nV USA a Kanadě byla Fujitova stupnice v oficiálním použití nahrazena tzv. rozšířenou Fujitovou stupnicí, která používá stejně dělení do šesti kategorií, ale má upřesněná klasifikační kritéria a rychlosti větrů v jednotlivých kategorií se od původní stupnice mírně liší. V USA se rozšířená Fujitova stupnice oficiálně používá od roku 2007, v Kanadě od roku 2013.\n\nFujita původně vytvořil stupnici jako třináctistupňovou (F0–F12) tak, aby plynule propojovala Beaufortovu stupnici a Machova čísla. F1 odpovídá stupni 12 Beaufortovy stupnice a F12 odpovídá Machu 1. F0 bylo definováno tak, že způsobené škody jsou minimální či nulové (zhruba stupeň 8 Beaufortovy stupnice), podobně jako stupeň 0 Beaufortovy stupnice znamená žádný nebo minimální vítr. Ke každému takto definovanému stupni (F0–F5) byl přiřazen odpovídající kvantitativní výčet poškození působených takto silným tornádem. Výsledná stupnice byla následně použita pro klasifikaci tornád v praxi. Vztahy mezi Beaufortovou stupnicí, Fujitovou stupnicí a Machovo čísly jsou znázorněny na diagramu vpravo.\n\nVzorec pro vztah mezi rychlostí větru v metrech za sekundu (V) a kategorií Fujitovy škály (F) je:\n\nNapříklad pro F4 tak vychází V = 92,6 m/s, tedy zhruba 333 km/h.\n\nV době, kdy Fujita tvořil svou stupnici, bylo známo pouze málo informací o škodách působených větrem, takže původní stupnice pracovala pouze s kvalifikovanými odhady, co se týče vztahů mezi specifickými škodami a silou větrů potřebnou ke způsobení těchto škod. Fujita počítal s praktickým využitím pouze pro stupně F0–F5, jelikož tyto pokrývaly veškerá poškození zděným budovám i předpokládanou horní hranici pro rychlost větrů v tornádu. Přidal však popis pro F6, které nazval \"nepředstavitelné tornádo\" (\"inconceivable tornado\"), pro případ rychlostí vyšších než u F5 a případné následky, které by ukázala související analýza škod.\n\nPostupem času se ukázalo, že původní Fujitovy odhady síly větru potřebné pro způsobení škod tak, jak je definovaly jednotlivé kategorie, byly nadsazené, což bylo zvláště patrné u vyšších kategorií (F3–F5). Proto byla počátkem 21. století vytvořena upravená škála, tzv. rozšířená Fujitova stupnice, která na základě nových poznatků zpřesnila vztahy mezi silou větru a způsobenými škodami. Upravená stupnice rovněž využívá řadu indikátorů, které pomáhají přesně kvantifikovat způsobené škody a díky tomu exaktně určit kategorii tornáda.\n\n"}
{"id": "1490339", "url": "https://cs.wikipedia.org/wiki?curid=1490339", "title": "David Hume Kennerly", "text": "David Hume Kennerly\n\nDavid Hume Kennerly (* 9. března 1947, Roseburg) je americký fotograf a fotožurnalista. V roce 1972 získal Pulitzerovu cenu za portfolio fotografií vietnamské války, Kambodže, uprchlíků z východního Pákistánu poblíž Kalkaty a boxerský zápas Ali vs Joe Frazier v Madison Square Garden 8. března 1971. Je bývalý hlavní oficiální fotograf Bílého domu během prezidentství Geralda Forda v období 1974–1977. \n\nKennerlyho fotografie prezidenta Geralda Forda, jak se mazlí se svým zlatým retrívrem Libertym, je pravděpodobně jeho nejznámější fotografií z té doby.\n\nDen před tím, než měli Fordovi předat klíče od Bílého domu nastupujícímu prezidentovi Jimmy Carterovi, Kennerly doprovázel Betty Fordovou kolem západního křídla při osobním loučení se zaměstnanci. Procházeli prázdnou kabinetní místností a na tváři se jí objevil šibalský pohled. „Vždycky jsem chtěla tančit na stole v Cabinet Room,“ řekla. Bývalá tanečnice školy Marthy Grahamové odhodila boty, vyskočila doprostřed stolu a zapózovala. Fotografie byla poprvé publikována o více než 15 let později v Kennerlyho knize \"Photo Op\".\n\nStovky jeho snímků spadají do kategorie public domain a jsou k dispozici na úložišti obrázků Wikimedia Commons.\n\n\n\n\nKennerly je autorm šesti knih:\n\n\n"}
{"id": "1490344", "url": "https://cs.wikipedia.org/wiki?curid=1490344", "title": "Národní park Oulanka", "text": "Národní park Oulanka\n\nNárodní park Oulanka ( \"Oulangan kansallispuisto\") je chráněné území ve Finsku ležící v regionu Koillismaa jižně od polárního kruhu. Patří k nejstarším národním parkům v zemi; byl založen v roce 1956 a jeho území bylo rozšířeno v letech 1982 a 1989, v roce 2002 ho Světový fond na ochranu přírody zařadil na seznam \"PAN Parks\". Rozkládá se na území provincií Severní Pohjanmaa a Laponsko nedaleko města Kuusamo a zaujímá rozlohu 270 km² (z toho jádrová zóna tvoří 129,24 km²). Zasahuje až ke státní hranici s Ruskem, kde na něj navazuje národní park Paanajärvi. Maximální nadmořská výška činí 380 m.\n\nNárodní park je porostlý převážně původními borovými a smrkovými lesy, v jeho severní části se nacházejí rašeliniště. Protéká jím řeka Oulankajoki s četnými zátočinami a peřejemi, z nichž nejproslulejší jsou Kiutaköngäs. Roste zde okolo pěti set rostlinných druhů, mezi nimi střevíčník pantoflíček. Představiteli místní fauny jsou medvěd hnědý, rosomák sibiřský, rys ostrovid, los evropský, lasice hranostaj, orel skalní, tetřev hlušec, sojka zlověstná, skorec vodní nebo losos obecný.\n\nPark patří k nejoblíbenějším turistickým cílům ve Finsku: je využíván k lyžování i raftingu, vede jím stezka \"Karhunkierros\" (\"Medvědí cesta\"), návštěvníkům jsou k dispozici četná tábořiště i dřevěné útulny. Sběr hub a lesních plodů je povolen, k rybolovu je třeba zvláštní licence. Park je ve správě státní organizace Metsähallitus a nachází se v něm výzkumné středisko, které provozuje Univerzita v Oulu.\n\n"}
{"id": "1490355", "url": "https://cs.wikipedia.org/wiki?curid=1490355", "title": "Česká florbalová extraliga žen 2004/05", "text": "Česká florbalová extraliga žen 2004/05\n\n1. florbalová liga žen 2004/05 byla 11. ročníkem nejvyšší ženské florbalové soutěže v Česku.\n\nSoutěž odehrálo 12 týmů systémem 2× každý s každým. Prvních 8 týmů postoupilo do play-off. Zbylé 4 týmy hrály o sestup.\n\nVítězem ročníku se popáté v řadě stal tým FBC Liberec Crazy Girls po porážce vicemistra předchozího ročníku, týmu Tatran Techtex Střešovice, ve finále.\n\nNováčky v této sezoně byly týmy VSK Medik - Ovocné Báze, TJ MEZ Vsetín a SK Jihlava. Vsetín a Jihlava se shodně vrátily do nejvyšší soutěže po jedné sezóně v 2. lize a opět svoji prvoligovou účast neudržely. Tým Ovocné Báze postoupil poprvé a v lize se udržel.\n\nDále po dvou sezónách sestoupil tým FBC Žďár n/S. V nejvyšší soutěži nepokračoval ani tým USK Slávie Ústí n/L. Sestupující týmy byly v následující sezóně nahrazeny týmy TJ JM Chodov, FBK Svitavy, SSK Future a FBK Jičín.\n\nČtvrtfinále se hrálo na dva vítězné zápasy, semifinále a finále na tři. O třetí místo se hrál jeden zápas.\n\n\n"}
{"id": "1490358", "url": "https://cs.wikipedia.org/wiki?curid=1490358", "title": "AGESA", "text": "AGESA\n\nAGESA (zkratka z anglického ) je v oboru osobních počítačů označení pro knihovnu sloužící na platformě x86-64 pro inicializaci základní desky, především jader centrální procesorové jednotky, řadiče operační paměti a řadiče HyperTransportu. Společnost Advanced Micro Devices (AMD) ji vyvíjí od roku 2003 a je využívána výrobci základních desek, respektive společnostmi, které pro ně vyvíjejí základní firmware: takzvaný BIOS, v novější době implementaci standardu UEFI.\n\nStarší verze, do roku 2006 a nejpozději pro procesory Opteron v generacích AMD K8 a AMD K9, byly implementovány v jazyce symbolických adres. Počínaje generací AMD 10h je AGESA implementována v C.\n\nVzhledem k tomu, že AGESA inicializuje procesory, může sloužit například k vypnutí PSP, tedy implementace TEE, nebo k vyladění výkonu procesoru.\n\n"}
{"id": "1490360", "url": "https://cs.wikipedia.org/wiki?curid=1490360", "title": "Bjarozaŭka", "text": "Bjarozaŭka\n\nBjarozaŭka (, – \"Berjozovka\", , ) je město v Hrodenské oblasti v Bělorusku. K roku 2017 měla přes deset tisíc obyvatel.\n\nLeží na levém břehu Němenu přibližně 110 kilometrů východně od Hrodny, správního střediska oblasti, a přibližně třicet kilometrů jihovýchodně od Lidy, správního střediska Lidského rajónu, jehož je součástí.\n\nBjarozaŭka byla založena v 18. století. V meziválečném období v letech 1921–1939 byla součástí druhé Polské republiky. Od roku 1990 je městem.\n"}
{"id": "1490368", "url": "https://cs.wikipedia.org/wiki?curid=1490368", "title": "Gimena Accardi", "text": "Gimena Accardi\n\nMaría Gimena de los Milagros Accardi (* 25. května 1985 Buenos Aires, Argentina) je argentinská herečka a modelka.\n\nHerectví se věnuje od dětství, vystupovala ve školních inscenacích. V televizi debutovala v roce 2000 v telenovele \"Los buscas de siempre\", v letech 2001 a 2002 ztvárnila hlavní role v seriálech \"PH\" a \"Kachorra\". Působila i v dalších seriálech, z nichž k nejvýznamnějším patří \"Casi ángeles\", kde hrála mezi lety 2007 a 2010. Roku 2007 se poprvé objevila na filmovém plátně v dramatu \"Dopisy pro Jenny\". I v dalších letech převažovala její práce pro televizi (např. \"Sos mi hombre\", \"Solamente vos\", \"Mi hermano es un clon\"), hrála však také v několika filmech (např. \"Re loca\", \"Anoche\").\n\nPůsobí též jako modelka.\n\nV roce 2016 se provdala za herce Nicoláse Vázqueze.\n\n"}
{"id": "1490382", "url": "https://cs.wikipedia.org/wiki?curid=1490382", "title": "Brzozówka", "text": "Brzozówka\n\nBrzozówka může být například:\n"}
{"id": "1490385", "url": "https://cs.wikipedia.org/wiki?curid=1490385", "title": "Dvoucestné vozidlo", "text": "Dvoucestné vozidlo\n\nPojmem dvoucestné vozidlo se označuje speciálně upravený automobil, který je schopen jízdy po silniční i železniční dopravní síti. Vozidlo má standardní silniční kola s pneumatikami i železniční dvojkolí. Dvoucestná vozidla slouží především ve stavebnictví, k údržbě železniční sítě a v integrovaném záchranném systému.\n\nDvoucestná vozidla se obvykle používají při stavbě železniční sítě a k její údržbě. Takové vozidlo může překonat větší část trasy k místu určení po silniční síti a v blízkosti zájmového místa nakolejit na železniční síť. Vzhledem ke zhoršené dostupnosti železničních cest ze silniční sítě, je tento způsob výstavby a údržby železniční infrastruktury efektivnější, než využívání standardních stavebních vozidel. Většinou se jedná o pracovní vozidla stavebních firem a technická vozidla správce železniční sítě.\n\nPři mimořádné události v blízkosti nebo přímo na železniční trati je dostupnost místa mimořádné události složkami integrovaného záchranného systému (IZS) značně ztížena. Za účelem snadnějšího a rychlejšího přístupu techniky složek IZS se využívají zásahová dvoucestná vozidla.\n\nDvoucestné záchranářské vozidlo UniRoller-V 4×4 je univerzální vozidlo konstruované jak na jízdu po silniční síti tak i po železniční infrastruktuře. Dále je vybaveno valníkovou nástavbou s plachtou a hydraulickým jeřábem. Nástavba je uvnitř vybavena sklápěcími lavicemi a výsuvným žebříkem pro nastoupení a vystoupení evakuovaných osob. Posuvná plachta nástavby je konstruována pro lehké naložení a složení požárního vybavení pomocí hydraulického jeřábu, který je umístěn za kabinou vozidla. Při jízdě po koleji je přenos výkonu zajištěn přes bubny pomocí pneumatik automobilu. Vozidlo je osazeno světly pro provoz na pozemních komunikacích i pro provoz na železnici.\n\nK nakolejení vozidla je zapotřebí železniční přejezd, vlečka, nebo jiné vhodné místo.\n\n"}
{"id": "1490386", "url": "https://cs.wikipedia.org/wiki?curid=1490386", "title": "Aranyosgadány", "text": "Aranyosgadány\n\nAranyosgadány (vyslovováno [araňošgadáň], ) je vesnice v Maďarsku v župě Baranya, spadající pod okres Pécs. Nachází se asi 8 km jihozápadně od Pécse. V roce 2015 zde žilo 369 obyvatel, z nichž jsou (dle údajů z roku 2011) 74,4 % Maďaři, 10,7 % Němci, 10,1 % Romové, 8,5 % Chorvati a 0,3 % Rumuni.\n\nSousedními vesnicemi jsou Pellérd a Zók.\n\n"}
{"id": "1490388", "url": "https://cs.wikipedia.org/wiki?curid=1490388", "title": "Abárim", "text": "Abárim\n\nAbárim () je pohoří v Jordánsku. Rozkládá se v severojižním směru východně od Mrtvého moře, od úrovně Jericha na severu až k Arabské poušti. Je sporné, zda k ní počítat i hornatou oblast jižně od Arnonu a jihovýchodně od Mrtvého moře. Jejím nejvyšším vrcholem je hora Nebó s výškou 817 metrů nad mořem, která je zároveň vrcholem nejsevernějším. \n\nPohoří je několikrát zmiňováno v Bibli, zejména v pěti knihách Mojžíšových, kde se jeho severní část nazývá také \"Pisgá\":\n\nPodle deuterokanonické 2. knihy Makabejské zde také prorok Jeremjáš skryl archu úmluvy, když byl Izrael ovládaný Babylónem.\n\nVe starověku zmiňují pohoří kromě bible i jiní autoři, mj. Flavius Iosephus, svatý Jeroným a Eusebios z Kaisareie.\n"}
{"id": "1490391", "url": "https://cs.wikipedia.org/wiki?curid=1490391", "title": "Sčítání lidu, domů a bytů 2021 v Česku", "text": "Sčítání lidu, domů a bytů 2021 v Česku\n\nSčítání lidu, domů a bytů 2021 v Česku navrhl Český statistický úřad vládě v roce 2018 formou věcného záměru zákona. Sčítání podle návrhu má vykonat Český statistický úřad. Sčítání má začít 27. března 2021, rozhodným okamžikem má být půlnoc z pátku 26. na sobotu 27. března 2021.\n\nOtázka ohledně víry ve sčítání v roce 2011 byla kritizována jako zásah do soukromí, na základě čehož ve sčítání roku 2021 podle návrhu ve formuláři nemá být kolonka o náboženském vyznání. Vypuštěny mají být otázky na rodinný stav, občanství, postavení v zaměstnání, vybavení bytu teplou vodou a koupelnou. Úplně má zmizet i domovní list, čímž z předchozích 47 otázek jich bude ve sčítání 2021 jenom 23. \n\nStejně jako v předchozím sčítání má být možné sčítat i elektronicky, nově se však s elektronickou formou počítá jako se základní. \n\nRozhodným okamžikem má být půlnoc z pátku 26. na sobotu 27. března 2021. Od 27. března do 9. dubna 2021 má být možné vyplnit elektronické formuláře, poté v rámci terénního došetření sčítací komisaři doručí do 26. dubna papírové tiskopisy do domácností, které se nesečetly přes počítač, zároveň budou formuláře k dispozici v určených kontaktních místech. Vyplněné listy mají být odevzdány nebo doručeny do 11. května. V červenci 2021 si pak ČSÚ převezme údaje z registrů.\n\nNáklady na sčítání byly odhadnuty na 2,23 miliardy Kč. Na sčítání má ČSÚ spolupracovat s Českou poštou, která za téměř 1,1 miliardy korun má zajistit komisaře i vytištění, doručení, vybírání, skenování a skartování papírových formulářů. Původní věcný návrh počítal s účastí soukromých firem, premiér Andrej Babiš však prosadil zadání zakázky České poště. \n\nV říjnu 2018 Český statistický úřad vyhlásil soutěž na hledání loga pro sčítání lidu v roce 2021. V roce 2019 vláda dostala od statistického úřadu návrh zákona o sčítání, který v současnosti připomínkuje.\n\nV roce 2020 se má uskutečnit zkušební sčítání, jímž se má testovat získávání dat z registrů, elektronické vyplňování formulářů i dodatečné sbírání papírových sčítacích listů komisaři. Zapojeno má být maximálně procento obyvatel ve vybraných místech v celé ČR, a to dobrovolně.\n\n"}
{"id": "1490392", "url": "https://cs.wikipedia.org/wiki?curid=1490392", "title": "Arka", "text": "Arka\n\nArka je malá vesnička v Maďarsku v župě Borsod-Abaúj-Zemplén, spadající pod okres Gönc. Nachází se blízko slovenských hranic, asi 40 km jižně od Košic. V roce 2015 zde žilo 54 obyvatel. Dle údajů z roku 2001 zde žilo 88 % Maďarů a 12 % Romů.\n\nJedinou sousední vesnicí je Boldogkőváralja.\n"}
{"id": "1490398", "url": "https://cs.wikipedia.org/wiki?curid=1490398", "title": "Arló", "text": "Arló\n\nArló je velká obec v Maďarsku v župě Borsod-Abaúj-Zemplén, spadající pod okres Ózd. Nachází se asi 1 km jihozápadně od Ózdu. V roce 2018 zde žilo 3 554 obyvatel. Dle údajů z roku 2001 zde byli 70 % Maďaři, 30 % Romové a žili zde i čtyři Slováci. Název je pravděpodobně odvozen od slovanského slova orel, popř. Orlov.\n\nSousedními vesnicemi jsou Borsodszentgyörgy a Járdánháza, sousedním městem Ózd.\n\n"}
{"id": "1490400", "url": "https://cs.wikipedia.org/wiki?curid=1490400", "title": "Šarišský Štiavnik", "text": "Šarišský Štiavnik\n\nŠarišský Štiavnik je obec na Slovensku v okrese Svidník. Leží asi 11 km jižně od Svídniku a 25 km jihovýchodně od Bardejova.\n\n\nV modrém štítě ze zeleného návrší mezi dvěma zlatými vyrůstajícími přirozenými stromy tryská stříbrný pramen. \n\nTento znak byl přijat usnesením zastupitelstva dne 29. října 2005 a je zapsán v heraldickém rejstříku Slovenské republiky pod signaturou S - 352/2005. Znak byl schválen podle otisku historické pečeti obce z 19. století. Nový znak s přírodním motivem vyjadřuje, že katastr obce je zalesněný a nacházejí se v něm minerální prameny. Autory znaku jsou Peter Kónya, Leon Sokolovský a Sergej pancake. \n\nVlajka obce se skládá ze čtyř podélných pruhů v barvách zelené (3/9), bílé (1,5/9), žluté (3/9) a modré (1,5/9). Vlajka má poměr stran 2:3 a je zakončena třemi cípy, tj dvěma sestřihy, sahajícími do třetiny jejího listu.\n\nV obci se nachází několik pramenů minerální vody. \n\nNa místním hřbitově bylo v 17 hrobech pohřbeno 19 vojáků, kteří od září 1914 do května 1915 zahynuli v bojích v šarišskoštiavnickém katastru. Mezi nimi bylo 10 ruských a 3 rakousko-uherští vojáci, ostatky 6 vojáků nebylo možné identifikovat. Toto konstatoval v roce 1929 při exhumaci velitel četnické stanice v Kurimke Š. Jungmann. Mezi pohřbenými vojáky jsou i ostatky ruského carského plukovníka V. Robakova, příslušníka 3. ruské armády. Dnes už toto pohřebiště neexistuje. \n\n\n"}
{"id": "1490402", "url": "https://cs.wikipedia.org/wiki?curid=1490402", "title": "Pakostov", "text": "Pakostov\n\nPakostov je obec na Slovensku, v severní části okresu Humenné, 26 km na severozápad od okresního města, asi 25 km jižně od Medzilaboriec. Leží v údolí řeky Olky v Ondavské vrchovině, obklopená lesy. \n\nObec spadá do mírného pásma s vnitrozemským klimatem. Naprší zde průměrně 7 mm za měsíc. Větry mají většinou západní až severní proudění.\n\nVesnicí protéká řeka Oľka. \n\nZ květin se zde vyskytuje plicník lékařský, sasanka hajní, hlaváček jarní, kostival srdcovitý, kyčelnice žláznatá, heřmánek, šafrán, mateřídouška, sedmikrásky, sněženky a jiné. \n\nV okolních lesích převládají bukové, habrové a březové porosty, dub, líska, olše, osika, smrk a borovice. \n\nV lesích se vyskytují skoro všechny druhy naší zvěře jako jelen, srna, divočák, vlk, liška, zajíc, kuna, ježek, rys, jezevec a z ptáků: puštík obecný, jestřáb, bažanti, koroptve, vrána černá, datel, krkavec černý, hrdlička, drozd, sýček, apod. Z plazů se zde vyskytuje užovka obojková, zmije obecná a více druhů ještěrek. V bažinách se vyskytuje ropucha zelená a rosnička zelená.\n\nPakostov vznikl v době 2. světové války sloučením dvou obcí: \nDo 50. let 20. století obyvatelé pracovali většinou v zemědělství a lesích, později i v průmyslových podnicích okolních měst. Nejtužší zima byla v roce 1929, kdy vymrzlo zaseté obilí. I to přispělo k velkému nedostatku potravin. \n\nLidový oděv se udržel velmi dlouho. Ženský oděv se skládal z dlouhé košile z domácího plátna, sahající po kolena. Na košili se oblékala sukně také z domácího plátna. Další sukně byla již z koupeného plátna. Vpředu se nosila zástěra tzv. \"fartuch\". Později se rozdělila na dvě součásti oděvu a to na spodní část, tzv. \"podolek\" a na horní část, která se nazývala \"oplečko\". Jiné spodní prádlo ženy ani dívky neznaly. Na oplečko si oblékaly lajblík a halenky. Vlasy si ženy upravovaly začesáním dozadu a zapletením do copu. Vdané ženy nosily na hlavě šátek a tzv. \"mičodu\", což byl kus tvrdšího papíru, připevněný ve vlasech a upevněný šátkem. \n\nZákladní součástí oděvu mužů byla košile, kterou šili z lněného plátna. Rukávy byly z jedné šířky plátna a to od ramene až po zápěstí. Límec byl úzký a svazoval se šňůrkou. V nezměněné formě se dlouho uchovaly kalhoty, spodky tzv. \"gače\".\n\nReformou Marie Terezie v oblasti školství byla zavedena povinná školní docházka pro děti od šesti do dvanácti let. Děti se učily ve škole číst, psát a počítat. Na tabulku o rozměrech 15x20 cm s dřevěným rámečkem se psalo tzv. \"grifíkom\" a otírala se hadříkem. Děti do školy nosily i polínka - dvě na topení. První záznam o existenci školy v Pakostově je z roku 1857. Po roce 1918 se na škole v Pakostově začalo vyučovat slovensky. Církevní škola byla změněna na státní.\n\nVelký požár v Pakostově zaznamenali 9. května 1935 . Druhý požár vznikl 11. května 1936. Viník obou velkých požárů se nikdy nenašel. \n\nNa pozemcích Pakostova se pěstuje žito, ječmen, oves, pšenice, brambory, fazole, řepa, konopí, len, bob, pohanka zelenina . \n"}
{"id": "1490406", "url": "https://cs.wikipedia.org/wiki?curid=1490406", "title": "Opuštěná společnost", "text": "Opuštěná společnost\n\nOpuštěná společnost: Česká cesta od Masaryka po Babiše je kniha Erika Taberyho z roku 2017.\n\nAutor zde popisuje svůj pohled na vývoj české společnosti z úhlu politického i historického a zasazuje aktuální společenské události do širšího kontextu. Jedná se o časový úsek od vzniku samostatné Republiky Československé v roce 1918 až po současnou Českou republiku v době vlády Miloše Zemana.\n\nV roce 2018 dílo také vyšlo v 10 hodin a 32 minut dlouhé audioverzi, vydané Audiotékou a Bookmediem. Svými hlasy ji interpretovali Jiří Dvořák a Ivan Trojan.\n\nJiž od roku 1997 svými články přispívá do týdeníku Respekt, kam píše především politické komentáře a analýzy, v roce 2009 začal v redakci působit jako šéfredaktor. Za svojí práci byl oceněn několika cenami, roku 2003 Novinářskou křepelkou pro žurnalisty do 33 let, v únoru 2009 Cenou Ferdinanda Peroutky a roku 2011 Novinářskou cenou.\n\nMezi jeho další díla patří knihy \"Vládneme, nerušit – Opoziční smlouva a její dědictví\" a \"Hledá se prezident – zákulisí voleb hlavy státu.\"\n\nDíky své publikaci \"Opuštěná společnost\" se Erik Tabery stal při vyhlašování výsledků 17. ročníku literární soutěže Magnesia Litera držitelem ocenění Kniha roku 2018.\n\nKřest audioknihy proběhl 27. března 2018 v kavárně Dejvického divadla. Večerem prováděla Aňa Geislerová a všechny osobnosti, které se na vzniku podílely.\n\n"}
{"id": "1490412", "url": "https://cs.wikipedia.org/wiki?curid=1490412", "title": "Ladies Open Lugano 2019 – ženská dvouhra", "text": "Ladies Open Lugano 2019 – ženská dvouhra\n\nŽenská dvouhra Ladies Open Lugano 2019 probíhala v první polovině dubna 2019. Do singlové soutěže luganského tenisového turnaje hraného na antuce nastoupilo třicet dva hráček. Obhájkyní titulu byla belgická tenistka Elise Mertensová, která do turnaje nezasáhla. \n\nVítězkou se stala nenasazená 28letá Slovinka Polona Hercogová, jež ve finále zdolala 17letou polskou hráčku Igu Świątekovou po třísetovém průběhu 6–3, 3–6 a 6–3. V probíhající sezóně si připsala premiérové turnajové vítězství, které představovalo třetí singlový titul na okruhu WTA Tour, jímž navázala na bastadské triumfy z let 2011 a 2012. \n"}
{"id": "1490415", "url": "https://cs.wikipedia.org/wiki?curid=1490415", "title": "Grand Prix Hassan II 2019 – mužská dvouhra", "text": "Grand Prix Hassan II 2019 – mužská dvouhra\n\nMužská dvouhra Grand Prix Hassan II 2019 probíhala v první polovině dubna 2019. Do singlové soutěže marrákešského tenisového turnaje nastoupilo třicet dva hráčů. Obhájcem titulu byl Pablo Andújar.\n\nVítězem se stal nenasazený Francouz Benoît Paire, jenž ve finále zdolal 33letého španělského hráče Pabla Andújara po dvousetovém průběhu 6–2 a 6–3. Španělovi tak vrátil dva týdny starou prohru z challengeru v Marbelle a přerušil jeho 13zápasovou neporazitelnost. V probíhající sezóně si Paire připsal premiérové turnajové vítězství, které představovalo druhý singlový titul na okruhu ATP Tour.\n"}
{"id": "1490416", "url": "https://cs.wikipedia.org/wiki?curid=1490416", "title": "Pribeta", "text": "Pribeta\n\nPribeta (historicky slovensky \"Perbeta\", maďarsky \"Perbete)\" je obec na Slovensku v okrese Komárno. Železniční stanice Pribeta je na železniční trati Bratislava – Štúrovo. \n\nStřed obce leží v nadmořské výšce 136 m n. m. v Podunajské nížině. Protéká tudy Pribetský potok. Jižní pahorkatinná část leží na jihozápadním výběžku Pohronské pahorkatiny. Klima je teplé (průměrné teploty v lednu nad 2 °C, roční srážky pod 600 mm). \n\nV obci je sídlo římskokatolické farnosti, která je spravovaná \"excurrendo\" z farnosti Hurbanovo. Je zde též kostel reformované křesťanské církve a kostel evangelické církve augsburského vyznání. \n\nPodle archeologických nálezů byla tato oblast osídlena již v období neolitu.\n\nPrvní dokladovaný archeologický nález v katastrálním území Pribeta se uskutečnil dne 10.8.1943, při opravě silnice Nové Zámky–Štúrovo. Objev byl prostřednictvím policie oznámen Maďarskému národnímu muzeu v Budapešti, které dne 12.9.1943 vyslalo do terénu Jánose Nemeskéryho, který na místě uskutečnil zjišťovací výzkum a konstatoval, že se jedná o staromaďarské pohřebiště. Mezi nálezy byly zlaté kroužky a skleněné korálky (zřejmě z dětského hrobu), souprava kování opasku se zbytky kůže, kapsové kování, kroužek a dva železné třmeny. Nález je o to důležitější, že byl podkladem pro rekonstrukci bojovnického opasku.\n\nV intravilánu obce bylo průzkumy Marie Hrmové (1956) a Antona Točíka (1986) zjištěno několik archeologicky zajímavých lokalit z období mladší doby kamenné (želiezovská skupina, lengyelská kultura), doby římské, raného a vrcholného středověku a novověku.\n\nV intravilánu obce byly nalezeny slovanské hroby z doby Velkomoravské a z 10.–12. století.\n\nJihovýchodně od železniční stanice v lokalitě Klastromhegy bylo archeologickým výzkumem zjištěno, že zde stál románský kostel a klášter z 11. - 12. století. Našel se zde i hřbitov. O klášteře s kostelem se nezachovaly žádné zprávy a ani jeho zánik není znám.\n\nV roce 1312 se zmiňuje osídlení obce přívrženci Matúše Čáka. Je to první písemná zmínka o obci .Obec se zde zmiňuje jako \"Perbethe.\"\n\nV 15. století zde byl hrádek Mihályvár (Michalův Hrad)\n\nV letech 1552 – 1599 za tureckých nájezdů obec s hrádkem zanikla. \n\nV roce 1552 měl obec 10 domů, v roce 1570 měla 40 domů, v roce 1594 zde byl jen jeden dům.\n\nV roce 1615 byla obec opuštěná.\n\nV roce 1683, po opětovném obsazení Nových Zámků Turky, byla obec znovu zničena a zůstala neobývána až do roku 1710, kdy byla znovu vybudována asi 3 km od svého původního umístění.\n\nV roce 1720 byly v obci zřízeny vinice. Obyvatelé se zabývali zemědělstvím, chovem dobytka a obchodovali s ním.\n\nv 18. stol. byla v obci zřízena poštovní stanice.\n\nV roce 1980 byly v obci 2 kostely (římsko-katolický a luteránský), V obci žilo 3392 obyvatel maďarské národnosti. V témže roce byly zdejší vinohrady zničeny révokazem.\n\nNa bojištích 1. světové války padlo 115 zdejších obyvatel.\n\nPo 1. světové válce obec dosídlili občané slovenské národnosti.\n\nV letech 1938-1945 byla obec přičleněna k Maďarsku a občané slovenské národnosti byli násilně vysídlení.\n\nV roce 1944 bylo z obce deportováno do koncentračních táborů 22 židovských rodin (106 osob).\n\nZa 2. světové války padlo 217 zdejších obyvatel.\n\nPo 2. světové válce bylo z obce v rámci výměny obyvatelstva mezi Československem a Maďarskem násilně vystěhováno 226 rodin (834 osob). Na jejich místo se sem přistěhovalo 150 slovenských rodín z Békéscsaby.\n\nPrvní škola v obci byla založena v 15. století . Podrobné údaje se nedochovaly. Ví se jen to, že římskokatolická církevní škola měla v roce 1775 jen jednu třídu, v roce 1848 dvě třídy a v roce 1878 tři třídy. Škola v roce 1912 shořela. Namísto ní byla v roce 1906 na jiném místě postavena jednopatrová školní budova. V roce 1927 skládala již z 6 učeben. \n\nReformovaná církevní škola se datuje od roku 1640. Byla umístěna v soukromém domě. V roce 1860 postavili samostatnou školu, později sloužila jako kantorský byt. \n\nZvyšování počtu tříd si vynutilo postavit novou školní budovu v roce 1923. Tato měla 3 učebny. V roce 1914 byla v obci postavena i mateřská škola a na téže stavební parcele při Hlavní ulici v roce 1960 i dnešní základní škola. Na Květné ulici dokončili stavbu v roce 1979. Dnes jsou v obci dvě školy. Jedna s vyučovacím jazykem slovenským a druhá s vyučovacím jazykem maďarským. Stejně pod správu obce spadají i dvě mateřské školky stejného členění.\n\nSeverní rovinná část katastru je na širokých terasách pokrytých navátými písky. Zde teče Pribetský potok. Jižní pahorkatinná část leží na jihozápadním výběžku Pohronské pahorkatiny. Tato část katastru je vhodná k pěstování vinné révy.\n\nHodnotným přírodním územím je Pribetský háj (Kaplnka) před intravilánem obce. Rostou zde chráněné duby letní, ale i ocún, hlaváček jarní a jiné chráněné rostliny.\n\n\n"}
{"id": "1490421", "url": "https://cs.wikipedia.org/wiki?curid=1490421", "title": "Zálesie (okres Kežmarok)", "text": "Zálesie (okres Kežmarok)\n\nZálesie je obec na Slovensku v okrese Kežmarok. \n\nZamagurská obec Zálesie (dříve Gibel) leží u potoka Zálesie. Založena byla v roce 1632 Štefanem Palocsayom a až do zrušení poddanství byla majetkem panství Niedzica. Obyvatelé se živili zemědělstvím a prací v lese. Proti křivdám způsobovaným ze strany zeměpánů se roku 1794 obrátili slovensky psanou stížností. V období let 1890 až 1910 se jich mnoho vystěhovalo do zámoří. Rozloha obce a stávající zástavba vytvářejí předpoklady pro rozvoj chalupářství a relaxačních pobytů v tichém prostředí.\n"}
{"id": "1490426", "url": "https://cs.wikipedia.org/wiki?curid=1490426", "title": "Rybníčky (rozcestník)", "text": "Rybníčky (rozcestník)\n\nRybníčky mohou označovat:\n\n\n\n\n"}
{"id": "1490443", "url": "https://cs.wikipedia.org/wiki?curid=1490443", "title": "Hronská Breznica", "text": "Hronská Breznica\n\nHronská Breznica je obec na Slovensku v okrese Zvolen. Leží asi 10 km západně od Zvolena, na železniční trati Nové Zámky – Zvolen a na rychlostních silnicích R1 a R2.\n\nObec leží na Středním Pohroní, na severním okraji Štiavnických vrchů a levém břehu řeky Hron. Na východním okraji obce ústí říčka Jasenica, jejímž údolím vede železniční trať Hronská Dúbrava – Banská Štiavnica a silnice I/51. Jižním okrajem obce vede hranice CHKO Štiavnické vrchy . \n\nI když první písemná zmínka o \"Brezenche\" je až z roku 1424, lze s určitostí předpokládat pohyb a pobyt lidí v katastru obce již ve starších dobách. Dokládá to nález bronzového oštěpu z období lužické kultury (1900 až 800 před n. l.), ale také poloha na křižovatce pohronské cesty a cesty do Banské Štiavnice. Do 16. století patřila dobronivskému panství, později Jiřímu Turzovi, Banskobystrické komoře a od 18. století částečně hradům Dobrá Niva a Šášov. Při sčítání v roce 1828 bylo v obci 30 domů a 226 obyvatel, kteří se živili zemědělstvím a prací v lesích. \n\nPo roce 1848 byla obec zařazena do okresu Zvolen ve Zvolenské župě. Od 12. srpna 1872 byla v provozu železniční trať Zvolen - Vrútky (propojení s Košicko-bohumínskou dráhou), od 10. srpna 1873 začala jezdit i úzkokolejná trať do Banské Štiavnice. Během výstavby Tratě mládeže byly u obce postaveny dva ubytovací tábory. Veřejné osvětlení bylo zavedeno v roce 1955, vodovod a vodojem byly dokončeny v roce 1968 a výstavba kulturního domu začala v roce 1976 .\n\n\n \n"}
{"id": "1490447", "url": "https://cs.wikipedia.org/wiki?curid=1490447", "title": "Andrea Bychlová", "text": "Andrea Bychlová\n\nAndrea Bychlová (* 23. října 1984 Praha) je česká právnička.\n\nNarodila se 23. října 1984 v Praze. Je právničkou specializující se na evropské, občanské a rodinné právo. Mezi její další oblasti zájmu patří mezinárodní vztahy a evropská studia. Je zakladatelkou a předsedkyní spolku Německý ovčák v nouzi a aktivistka usilující o silnější právní ochranu zvířat.\n\nMezi její další aktivity patří činnost v oblasti týkající se ochrany přírody a krajiny. Ve volbách do Evropského parlamentu v květnu 2019 byla z pozice nestraníka volební lídryní Demokratické strany zelených - ZA PRÁVA ZVÍŘAT, která se výrazně programově orientuje na problematiku ochrany zvířat. Nebyla však zvolena.\n"}
{"id": "1490450", "url": "https://cs.wikipedia.org/wiki?curid=1490450", "title": "Nejvyšší hory Washingtonu", "text": "Nejvyšší hory Washingtonu\n\nNejvyšší hory státu Washington. Hlavní horský systém Washingtonu tvoří Kaskádové pohoří. Rozkládá se ve středu státu, od severu k jihu.\nV jednotlivých masivech a horských pásmech Kaskádového pohoří leží všechny nejvyšší hory státu Washigton.\nNejvyšší horou Washigtonu a nejvyšší horou Kaskádového pohoří je s nadmořskou výškou 4 392 metrů stratovulkán Mount Rainier.\nHorský masiv Mount Rainier výrazněji převyšuje okolní horské vrcholy ve Washingtonu. Jedině zde dosahují hory nadmořskou výšku přes 4 000 metrů. Společně s nejvyšší horou ji dosahuje ještě Liberty Cap (4 301 m) s prominencí 144 m. Mimo Kaskádové pohoří tvoří druhou hlavní dominantu Washingtonu Olympijské pohoří. Leží na severozápadě, při pobřeží Tichého oceánu, nad členitým zálivem Puget Sound. Nejvyšší horou je Mount Olympus (2 429 m). Třetím výraznějším pohořím jsou na severovýchodě Kolumbijské hory. Většina tohoto horského pásma leží v Britské Kolumbii, na území Kanady. Ve Washingtonu horské vrcholy přesahují 2 000 metrů.\n\nVe výčtu hor jsou zastoupeny pouze vrcholy s prominencí vyšší než 500 metrů.\n\nVe výčtu hor jsou zastoupeny pouze vrcholy s prominencí vyšší než 100 metrů.\n\n"}
{"id": "1490452", "url": "https://cs.wikipedia.org/wiki?curid=1490452", "title": "U.S. Men's Clay Court Championships 2019 – mužská dvouhra", "text": "U.S. Men's Clay Court Championships 2019 – mužská dvouhra\n\nMužská dvouhra U.S. Men's Clay Court Championships 2019 probíhala v první polovině dubna 2019. Do singlové soutěže houstonského tenisového turnaje nastoupilo dvacet osm hráčů. Dvojnásobným obhájcem titulu byl nejvýše nasazený Američan Steve Johnson, kterého ve druhém kole vyřadil kolumbijský kvalifikant Danielem Elahim Galánem.\n\nVítězem se stal 22letý nenasazený Chilan Cristian Garín, jenž ve finále zdolal 20letého Nora Caspera Ruuda po třísetovém průběhu 7–6, 4–6 a 6–3. Oba se střetli již v semifinále březnového Brasil Open 2019, z něhož vyšel vítězně také Garín. Na okruhu ATP Tour si připsal premiérové turnajové vítězství a stal se prvním chilským šamionem singlové události ATP Tour od triumfu Fernanda Gonzáleze na Chile Open 2009. Ruud dosáhl finále turnaje ATP jako druhý Nor, když navázal na výkon svého otce Christiana Ruuda z Båstadu 1995.\n\nČtyři nejvýše nasazení hráči obdrželi volný los do druhého kola.\n"}
{"id": "1490457", "url": "https://cs.wikipedia.org/wiki?curid=1490457", "title": "Zollamt", "text": "Zollamt\n\nNěmecké Celní úřady (německy \"Zollamt\"; ZA) jsou s odbavovacími místy (\"Abfertigungsstelle\"; AbfSt) a místy celních služeb (\"Zollservicepunkt\"; ZSP) součástí (služebnami) hlavních celních úřadů, místních spolkových finančních úřadů spadajících do působnosti Spolkové celní správy SRN. V čele celního úřadu stojí vedoucí, který je podřízen řediteli příslušného Hlavního celního úřadu. Hlavní celní úřad je pak podřízen Generálnímu ředitelství cel.\n\nU celních úřadů se realizují příslušné dovozní, vývozní nebo tranzitní operace. V této souvislosti jsou celním orgánům předkládány potřebné dokumenty, případně je fyzicky předkládáno i samotné zboží, a jsou prováděny kontroly těchto dokumentů a zboží.\nV rámci dovozu jsou celní úřady příslušné k vybírání cel, spotřebních daní a také daně z přidané hodnoty. Do doby než je dovezenému zboží přiděleno celně schválené určení, má zboží postavení dočasně uskladněného zboží a je pod dohledem celních orgánů.\nV rámci tranzitního režimu se celní úřady označují jako celní úřad odeslání (zahájení tranzitu), celní úřad tranzitu nebo celní úřad určení (ukončení tranzitu).\n\nV rámci vývozu lze celní úřady členit na celní úřad vývozu, což je místně příslušný celní úřad, který rozhoduje o propuštění zboží do navrženého celního režimu vývozu, a na celní úřad výstupu, což je poslední celní úřad před místem, kde zboží opouští celní území Evropské unie. V případě elektrické energie a zboží přepravovaného produktovody je pak celní úřad výstupu stanoven německými celními orgány.\n\nOdbavovací místa (Abfertigungsstelle; AbfSt) – jsou místa pro celní odbavení, která se zřizují v místech, v nichž se nevyplatí zřídit celní úřad. Obvykle jde o lokality, které jsou příliš daleko od celního úřadu a současně je v nich velký objem odbavovaného zboží. Typicky jde například o železniční stanice, kontejnerové terminály, velké podniky nebo spedice, atd. Prakticky se vlastně jedná o pobočky či detašovaná pracoviště celních úřadů.\n\nMísta celních služeb (Zollservicepunkt; ZSP) - jsou místa, kde je možné vyřídit pouze záležitosti související se silniční daní a případně také s celním odbavením poštovních zásilek.\nNa území Evropské unie (EU-28) je více než 3000 celních úřadů. Celní úřady jsou zapsány v databázi EU „Customs Office List“ (COL; česky \"Seznam celních úřadů\").\nV Německu je 271 celních úřadů (stav k září 2017). V seznamu německých celních úřadů pak jsou uvedeny všechny celní úřady včetně jejich pracovišť (stav k 1. červnu 2016). Pouze Hlavní celní úřad Hamburk-Jonas nemá žádné podřízené celní úřady.\n\nSeznam je rozdělen následujícím způsobem. Ve sloupci \"Celní úřad\" a \"Odbavovací místo\" jsou uvedeny oficiální názvy celních úřadů případně odbavovacích míst. Název se zpravidla shoduje s místem, kde se celní úřad/odbavovací místo nachází. V některých případech, například v případě, že se celní úřad nachází ve stejném místě jako hlavní celní úřad, je celní úřad uveden bez uvedení místa nebo s uvedením ulice. V takových případech je umístění v tabulce zobrazeno v závorkách a kurzívou pro geografické určení celního úřadu. To platí také pro informace k výstavištím, letištím, přístavům, nádražím nebo nákladovým nádražím, nebo pokud celní úřad nese název městské části. Sloupce lze třídit podle umístění celního úřadu/odbavovacího místa.\n\nVe sloupci \"Hlavní celní úřad\" je uveden aktuální název nadřízeného orgánu. Sloupec \"Spolková země\" obsahuje spolkovou zemi, ve které se celní úřad nachází. Pokud se celní úřad nachází na území jiné země, je zde uvedena sousedící spolková země. Sloupec \"Poloha\" označuje, zda se celní úřad nachází na vnější hranici EU nebo ve vnitrozemí. Vnějšími hranicemi EU jsou letiště, Německo-švýcarská hranice, baltské či severní moře. Ve sloupci \"Kód útvaru\" (německy \"Dienststellenschlüssel\") je uveden číselný kód útvaru celní správy SRN.\n"}
{"id": "1490461", "url": "https://cs.wikipedia.org/wiki?curid=1490461", "title": "Novodvorská", "text": "Novodvorská\n\nNovodvorská může označovat:\n\n"}
{"id": "1490463", "url": "https://cs.wikipedia.org/wiki?curid=1490463", "title": "Vlad I. Uzurpátor", "text": "Vlad I. Uzurpátor\n\nVlad I. nebo Vlad I. Uzurpátor ( - po 1397) byl vládce Valašského knížectví v období mezi dvojí vládou jeho předchůdce i nástupce Mircei I. Starého. Jeho původ není známý, historici ho pokládají za nevlastní dítě Dana I., jiní zas za právoplatného syna Mircei I. Ani jedna z možností se však nepotvrdila.\n\nPřesné datum nástupu na trůn také není známo. Srbské kroniky píší, že to mohlo být 10. října 1394, srbský historik Đ. Sp. Radojičić zase tvrdí, že nastoupil 17. května 1395. Jisté je jen to, že jeho jméno se poprvé objevilo v kronikách v roce 1395.\n"}
{"id": "1490468", "url": "https://cs.wikipedia.org/wiki?curid=1490468", "title": "In This Moment", "text": "In This Moment\n\nIn This Moment je americká gothic metalová skupina, kterou v roce 2005 založili kytarista Chris Howorth a zpěvačka Maria Brinková pod názvem \"Dying Star\". \n\nSložení skupiny se několikrát změnilo, obměnou prošel také název, své první studiové album, \"Beautiful Tragedy\", skupina vydala v roce 2007 ve složení Chris Howorth, Maria Brinková, Jesse Landry, Jeff Fabb a Blake Bunzel. Album kombinovalo prvky hardrocku a metalcore, nejúspěšnějším singlem z alba byla skladba \"Prayers\". Do širšího povědomí se skupina dostala se svým druhým albem, \"The Dream\" z roku 2008, které určilo více alternativní směrování tvorby skupiny. Vedoucím singlem alba byla píseň \"Forever\". In This Moment již v té době předskakovali některým významným metalovým skupinám, například Lacuna Coil.\n\n"}
{"id": "1490471", "url": "https://cs.wikipedia.org/wiki?curid=1490471", "title": "U.S. Men's Clay Court Championships 2019", "text": "U.S. Men's Clay Court Championships 2019\n\nU.S. Men's Clay Court Championships 2019, oficiálním názvem se jménem sponzora Fayez Sarofim & Co. U.S. Men's Clay Court Championships 2019, byl tenisový turnaj pořádaný jako součást mužského okruhu ATP Tour, který se odehrával v areálu River Oaks Country Club na otevřených antukových dvorcích. Konal se mezi 8. až 14. dubnem 2019 v texaském Houstonu jako padesátý první ročník turnaje.\n\nTurnaj s rozpočtem 652 245 dolarů patřil do kategorie ATP Tour 250. Nejvýše nasazeným hráčem ve dvouhře se stal třicátý devátý hráč světa Steve Johnson ze Spojených států, který z pozice dvojnásobného obhájce trofeje vypadl ve druhém kole. Jako poslední přímý účastník do hlavní singlové soutěže nastoupil 115. hráč žebříčku Španěl Marcel Granollers.\n\nPremiérové turnajové vítězství na okruhu ATP Tour vybojoval 22letý Chilan Cristian Garín, který se stal prvním chilským šamionem singlové události ATP od triumfu Fernanda Gonzáleze na Chile Open 2009.. Debutovou společnou trofej ze čtyřhry si odvezl mexicko-pákistánský pár Santiago González a Ajsám Kúreší.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\n\n\n"}
{"id": "1490479", "url": "https://cs.wikipedia.org/wiki?curid=1490479", "title": "Grand Prix Hassan II 2019", "text": "Grand Prix Hassan II 2019\n\nGrand Prix Hassan II 2019 byl tenisový turnaj pořádaný jako součást mužského okruhu ATP Tour, který se odehrával v areálu Royal Tennis Club de Marrakech na otevřených antukových dvorcích. Probíhal mezi 8. až 14. dubnem 2019 v marocké Marrákeši jako třicátý pátý ročník turnaje. Představoval jedinou událost ATP Tour pořádanou na africkém kontinentu. \n\nTurnaj s rozpočtem 586 140 eur patřil do kategorie ATP Tour 250. Nejvýše nasazeným hráčem ve dvouhře se stal třetí tenista světa Alexander Zverev z Německa, kterého ve druhém kole vyřadil Španěl Munar. Jako poslední přímý účastník do hlavní singlové soutěže nastoupil 109. hráč žebříčku Slovák Jozef Kovalík.\n\nDruhý singlový titul na okruhu ATP Tour vybojoval Francouz Benoît Paire. První společnou účast ve čtyřhře proměnil v trofej rakousko-chorvatský pár Jürgen Melzer a Franko Škugor. Pro Melzera to bylo druhé marocké vítězství, když na turnaji triumfoval již v roce 2006 s Knowlem.\n\nNásledující hráči obdrželi divokou kartu do hlavní soutěže:\n\nNásledující hráč nastoupil do hlavní soutěže pod žebříčkovou ochranou:\n\nNásledující hráči postoupili z kvalifikace:\n\nNásledující hráč postoupil z kvalifikace jako tzv. šťastný poražený:\n\n\nNásledující páry obdržely divokou kartu do hlavní soutěže:\n\n\n\n"}
{"id": "1490481", "url": "https://cs.wikipedia.org/wiki?curid=1490481", "title": "Ladies Open Lugano 2019", "text": "Ladies Open Lugano 2019\n\nLadies Open Lugano 2019, oficiálním sponzorským názvem Samsung Open presented by cornèr 2019, byl tenisový turnaj pořádaný jako součást ženského okruhu WTA Tour, který se odehrával na otevřených antukových dvorcích areálu TC Lido Lugano. Probíhal mezi 8. až 14. dubnem 2019 v jihošvýcarském Luganu jako třetí ročník turnaje.\n\nUdálost s rozpočtem 250 000 dolarů patřila do kategorie WTA International Tournaments. Nejvýše nasazenou hráčkou ve dvouhře se stala dvacátá první hráčka světa Belinda Bencicová ze Švýcarska, kterou v úvodním kole vyřadila Němka Antonia Lottnerová. Jako poslední přímá účastnice do dvouhry nastoupila 126. hráčka žebříčku Polka Iga Świąteková, která postoupila do prvního kariérního finále.\n\nTřetí singlový titul na okruhu WTA Tour vybojovala 28letá Slovinka Polona Hercogová. Premiérovou společnou trofej ze čtyřhry si odvezla rumunská dvojice Sorana Cîrsteaová a Andreea Mituová.\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\nNásledující páry obdržely divokou kartu do hlavní soutěže:\n\n\n\n"}
{"id": "1490482", "url": "https://cs.wikipedia.org/wiki?curid=1490482", "title": "Statuario", "text": "Statuario\n\nStatuario je jedním z přibližně 50 druhů kararského mramoru z lomů u Carrary v Itálii. Je velmi jemnozrnný a třpytivě bílý až slabě nažloutlý. Pochází z lomů v horách Altissimo u města Seravezza v Apuánských Alpách, odkud si vozil mramor i Michelangelo Buonarroti. Termín (\"statue\" = socha) je odvozen z faktu, že právě tento kámen se pro zhotovování soch užívá po staletí.\n\nPro kamenosochařskou práci má být hornina čistě bílá a měla by mít krystalickou zrnitost vhodnou pro opracovávání. Statuario splňuje tyto požadavky zvláště dobře a díky krystalkům kalcitu je vhodný i pro filigránské práce. Lom světla v jeho kalcitových krystalech způsobuje voskový vzhled povrchu a sochám dává dojem živého těla. Tento mramor se rozpozná podle jemné zrnitosti a slabě nažloutlé barvy, šedé pruhy jsou v něm velmi vzácné. Žilkované druhy se obchodují pod názvem \"Statuario venato\". Čistě bílý druh je rozhodujícím kritériem, protože levnější žilkované druhy i pod názvem \"Carrara ordinario\" nemají žádný čistý bílý základní tón.\n\nVzhledem ke svým vlastnostem je mramor \"Statuario\" drahý a vyhledávaný. Je ho nedostatek, protože od šedesátých let (1960) se neustále rozšiřovalo jeho průmyslové využívání. Z více než dvou milionů tun mramoru vytěženého každý rok v Itálii pocházejí přibližně dvě třetiny z ložisek v okolí Carrary. Přitom se čistě bílé odrůdy z jiných lomů tohoto mramoru než u města Seravezza označují také jako \"Statuario\". Mnozí umělci požadují, aby se vlastní sochařský kámen \"Statuario\" ve stavebnictví pokud možno již tolik nepoužíval.\n\n\n\n"}
{"id": "1490483", "url": "https://cs.wikipedia.org/wiki?curid=1490483", "title": "European Young Chemists' Network", "text": "European Young Chemists' Network\n\nThe European Young Chemists’ Network (EYCN) je divize European Chemical Society (EuChemS), která sdružuje chemiky mladší 35 let ze všech evropských partnerských chemických společnostech. \n\nThe EYCN byla založena v roce 2006. Nápad založit EYCN v rámci EuChemS se objevil během několika setkání mladých vědců v Evropě.  Dne 31. srpna 2006, během 1. Evropského chemického kongresu (ECC) v Budapešti, byl sepsán dokument nazvaný „\"Aims, Tasks and Goals of EYCN”.\" \n\nV březnu 2007 vyzvali Jens Breffke (Německo) a Csaba Janáky (Maďarsko) všechny společnosti, aby poslali své mladé zástupce do Berlína s cílem stanovit pravidla EYCN, která byla později potvrzena výkonným výborem EuChemS.  Mezitím EYCN oslovila všechny mladé chemiky v rámci EuChemS, aby si vyměnili znalosti, zkušenosti a nápady.\n\nEYCN má správní radu se čtyřmi jednotlivými týmy (Membership Team, Networks Team, Science Team and Communication Team), které mají specifické povinnosti a každý je řízen jedním leadrem. EYCN je jedna z nejaktivnějších divizí EuChemS a jejím hlavním cílem je podporovat a vést studenty, začínající výzkumné pracovníky a profesionály prostřednictvím ocenění (nejlepší poster a ceny za nejlepší vědeckou prezentaci, European Young Chemist Award - EYCA), výměnných programů (kongresová stipendia, Young Chemists Crossing Borders - program YCCB) a vzdělávacích aktivity (konference, Career Days, soft-skills symposia).\n\nEYCN spolupracuje s dalšími společnostmi mladých chemiků v Evropě i mimo ni, například s American Chemical Society (Younger Chemists Committee, ACS-YCC) a International Younger Chemists Network (IYCN).\n\nKromě finanční podpory EuChemS je EYCN již mnoho let podporována společností EVONIK Industries.\n"}
{"id": "1490487", "url": "https://cs.wikipedia.org/wiki?curid=1490487", "title": "Copa Colsanitas 2019", "text": "Copa Colsanitas 2019\n\nCopa Colsanitas 2019, oficiálním názvem Claro Open Colsanitas 2019, byl tenisový turnaj pořádaný jako součást ženského okruhu WTA Tour, který se odehrával v areálu Carmel Clubu na otevřených antukových dvorcích. Probíhal mezi 8. až 14. dubnem 2019 v kolumbijském hlavním městě Bogotá jako dvacátý sedmý ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala třicátá první hráčka žebříčku Jeļena Ostapenková z Lotyšska, kterou v úvodním kole vyřadila americká kvalifikantka Kristie Ahnová z třetí stovky žebříčku. Jako poslední přímá účastnice do dvouhry nastoupila 144. hráčka žebříčku Švýcarka Conny Perrinová.\n\nPremiérový titul na okruhu WTA Tour vybojovala 17letá Američanka Amanda Anisimovová, nejmladší členka první světové stovky. První trofeje na túře WTA získaly také Australanky Zoe Hivesová a Astra Sharmová, jež triumfovaly ve čtyřhře. \n\nNásledující hráčky obdržely divokou kartu do hlavní soutěže:\nNásledující hráčka nastoupila do hlavní soutěže pod žebříčkovou ochranou:\n\nNásledující hráčky postoupily z kvalifikace:\n\nNásledující hráčky postoupily z kvalifikace jako tzv. šťastné poražené:\n\n\nNásledující páry obdržely divokou kartu do hlavní soutěže:\n\n\n\n"}
{"id": "1490488", "url": "https://cs.wikipedia.org/wiki?curid=1490488", "title": "Fernán Mirás", "text": "Fernán Mirás\n\nFernán Gonzalo Mirás (* 17. července 1969 Buenos Aires, Argentina) je argentinský herec.\n\nDebutoval na konci 80. let 20. století, kdy se objevil v divadle, filmu i televizi. Během následující dekády ztvárnil hlavní role například ve snímcích \"Divoké tango, životní příběh Tanguita\" (1993) či \"Buenos Aires viceversa\" (1996). Mezi lety 1991 a 1993 hrál v seriálu \"La banda del Golden Rocket\", ve druhé polovině desetiletí potom v seriálech \"Chiquititas\", \"Verano del 98\", a \"Vulnerables\". K dalším televizním seriálům, kde ztvárnil hlavní role, patří například \"Tiempos compulsivos\", \"Viudas e hijos del rock and roll\", \"Loco por vos\" a \"Argentina, tierra de amor y venganza\". Hrál také ve filmech, jako jsou \"Éra vinylu\" (2012), \"Můj německý přítel\" (2012), \"Re loca\" (2018) či \"El último hombre\" (2018).\n\nV roce 2017 režíroval snímek \"El peso de la ley\", na jehož scénáři se také podílel.\n\n"}
{"id": "1490497", "url": "https://cs.wikipedia.org/wiki?curid=1490497", "title": "Volvo Car Open 2019 – ženská čtyřhra", "text": "Volvo Car Open 2019 – ženská čtyřhra\n\nŽenská čtyřhra Volvo Car Open 2019 probíhala v první polovině dubna 2019. Do deblové soutěže charlestonského tenisového turnaje hraného na zelené antuce nastoupilo šestnáct dvojic. Obhájcem titulu byl rusko-slovinský pár Alla Kudrjavcevová a Katarina Srebotniková, jehož členky nestartovaly společně. Kudrjavcevová se rozhodla turnaje nezúčastnit. Spoluhráčkou Srebotnikové se stala Američanka Raquel Atawová, s níž ve čtvrtfinále skončila na raketách Chromačevové a Kuděrmetovové.\n\nVítězem se stal čtvrtý nasazený německo-polský pár Anna-Lena Grönefeldová a Alicja Rosolská, který ve finále zdolal ruskou dvojici Irina Chromačevová a Veronika Kuděrmetovová po dvousetovém průběhu 7–6 a 6–2. Obě šampionky si do žebříčku WTA připsaly 470 bodů a získaly premiérovou společnou trofej. 33letá Grönefeldová vybojovala sedmnáctý deblový titul na okruhu WTA Tour a pro Rosolskou to bylo deváté takové turnajové vítězství.\n"}
{"id": "1490503", "url": "https://cs.wikipedia.org/wiki?curid=1490503", "title": "Chlmec (rozcestník)", "text": "Chlmec (rozcestník)\n\nChlmec může označovat místo na Slovensku:\n\n"}
{"id": "1490504", "url": "https://cs.wikipedia.org/wiki?curid=1490504", "title": "Singen", "text": "Singen\n\nSingen, také Singen (Hohentwiel) je průmyslové velké okresní město na jihu Německa, blízko švýcarských hranic. Leží asi 20 km severovýchodně od švýcarského Schaffhausenu a asi 30 km severozápadně od Kostnice. Symbolem města je mohutný skalní vrch \"Hohentwiel\" nad městem s rozsáhlými zříceninami středověkého hradu.\n\nVesnice se teprve koncem 19. století začala rozrůstat a roku 1899 získala městská práva. \n\nDíky železnici a zejména švýcarskému průmyslu přesáhla kolem roku 1915 10 tisíc obyvatel, roku 2017 má přes 47 tisíc obyvatel.\n\nPočty obyvatel podle příslušného území. Hodnoty jsou výsledkem sčítání obyvatelstva (¹) jen stálé bydliště.\n\nNejvětší průmyslové závody patří potravinářskému koncernu Maggi, strojírenskému Georg Fischer AG a sdružení Constellium na zpracování hliníku.\n"}
{"id": "1490505", "url": "https://cs.wikipedia.org/wiki?curid=1490505", "title": "Česká florbalová extraliga žen 2003/04", "text": "Česká florbalová extraliga žen 2003/04\n\n1. florbalová liga žen 2003/04 byla 10. ročníkem nejvyšší ženské florbalové soutěže v Česku.\n\nSoutěž odehrálo 12 týmů systémem 2× každý s každým. Prvních 8 týmů postoupilo do play-off. Zbylé 4 týmy hrály o sestup.\n\nPro tuto sezónu se spojily týmy Akcent Sparta Praha, RFK Pohoda Praha a druholigová FbŠ Praha do společného týmu FbŠ Pohoda.\n\nVítězem ročníku se počtvrté v řadě stal tým FBC Liberec Crazy Girls po porážce týmu Tatran Techtex Střešovice ve finále.\n\nNováčky v této sezoně byly týmy FBC Žďár n/S, USK Slávie Ústí n/L, FBK 001 Trutnov a FBC DDM 95 Kadaň. Žďár, Ústí a Trutnov postoupily po vítězství ve svých divizích 2. ligy v předchozím ročníku a nahradily sestupující týmy. Kadaň postoupila dodatečně z druhého místa, aby doplnila 1. ligu po sloučení týmů Sparty a Pohoda. Žďár do 1. ligy postoupil podruhé po dvou sezónách v 2. lize a dokázal postoupit do play-off. Kadaň postoupila také podruhé po jedné sezóně v nižší lize, a svoji účast v nejvyšší soutěži opět neudržela. Ústí a Trutnov postoupily poprvé, ale jen Ústí se v 1. lize udrželo a postoupilo do play-off.\n\nDále po pěti sezónách sestoupil tým UHC Ostrava a později se spojil s týmem FBC Ostrava.\n\nČtvrtfinále se hrálo na dva vítězné zápasy, semifinále a finále na tři. O třetí místo se hrál jeden zápas.\n\n\n"}
{"id": "1490509", "url": "https://cs.wikipedia.org/wiki?curid=1490509", "title": "Jan Jarolím", "text": "Jan Jarolím\n\nJméno a příjmení Jan Jarolím má více známých nositelů:\n\n"}
{"id": "1490510", "url": "https://cs.wikipedia.org/wiki?curid=1490510", "title": "Jan Jarolím (1946)", "text": "Jan Jarolím (1946)\n\nJan Jarolím (* 21. října 1946 Praha) je český politik, od roku 2006 starosta městské části Praha 9, člen ODS.\n\nVystudoval Vysokou školu zemědělskou v Praze. Pracoval v Českém hydrometeorologickém ústavu (1973 až 1983) a Výzkumném ústavu místního hospodářství (1984 až 1990), poté do roku 1992 působil ve Federálním výboru pro životní prostředí jako poradce náměstka ministra a ředitel odboru ekologické politiky.\n\nV roce 1994 byl zvolen zastupitelem městské části Praha 9 za ODS, kterým je od té doby nepřetržitě. Od roku 2006 je starostou městské části, předtím byl 12 let jejím místostarostou. \n\nV doplňovacích volbách do Senátu v roce 2019 kandidoval jako společný kandidát ODS a KDU-ČSL v obvodu č. 24 – Praha 9. První kolo vyhrál se ziskem 24,25 % hlasů. Ve druhém kole jej však porazil nestraník za hnutí STAN David Smoljak, a to poměrem hlasů 40,49 % : 59,50 %.\n"}
{"id": "1490515", "url": "https://cs.wikipedia.org/wiki?curid=1490515", "title": "Monterrey Open 2019 – ženská čtyřhra", "text": "Monterrey Open 2019 – ženská čtyřhra\n\nŽenská čtyřhra Monterrey Open 2019 probíhala v první polovině dubna 2019. Do deblové soutěže monterreyského tenisového turnaje hraného na tvrdém povrchu nastoupilo šestnáct dvojic. Obhájcem titulu byl britsko-španělský pár Naomi Broadyová a Sara Sorribesová Tormová, jehož členky do turnaje nezasáhly. Sorribesová Tormová se rozhodla zúčastnit paralelně hraného Volvo Car Open v jihokarolínském Charlestonu. \n\nVítězem se stal třetí nasazený pár Američanek Asia Muhammadová a Maria Sanchezová, který ve finále zdolal australskou dvojici Monique Adamczaková a Jessica Mooreová po dvousetovém průběhu 7–6 a 6–4. Obě šampionky si do žebříčku WTA připsaly 280 bodů a po triumfu na Coupe Banque Nationale 2018 získaly druhou společnou trofej. Sanchezová vybojovala třetí deblový titul na okruhu WTA Tour a pro Muhammadovou to bylo čtvrté takové turnajové vítězství, čímž udržela finálovou neporazitelnost.\n\n"}
{"id": "1490521", "url": "https://cs.wikipedia.org/wiki?curid=1490521", "title": "Monterrey Open 2019", "text": "Monterrey Open 2019\n\nMonterrey Open 2019, oficiálně se jménem sponzora Abierto GNP Seguros 2019, byl tenisový turnaj pořádaný jako součást ženského okruhu WTA Tour, který se odehrával v areálu tenisového oddílu Sierra Madre Tennis Club na otevřených dvorcích s tvrdým povrchem DecoTurf. Konal se mezi 1. až 7. dubnem 2019 v mexickém městě Monterrey jako jedenáctý ročník turnaje.\n\nUdálost s rozpočtem 250 000 dolarů patřila do kategorie WTA International Tournaments. Nejvýše nasazenou hráčkou ve dvouhře se stala světová čtyřka Angelique Kerberová z Německa, kterou v semifinále vyřadila Běloruska Viktoria Azarenková. Jako poslední přímá účastnice do dvouhry nastoupila 124. hráčka žebříčku Japonka Nao Hibinová.\n\nSedmý singlový titul na okruhu WTA Tour vybojovala Španělka Garbiñe Muguruzaová, která tak poprvé v kariéře obhájila turnajové vítězství. Druhou společnou trofej ze čtyřhry WTA si odvezla americká dvojice Asia Muhammadová a Maria Sanchezová.\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nNásledující hráčky postoupily z kvalifikace jako tzv. šťastné poražené:\n\n\n\nNásledující páry obdržely divokou kartu do hlavní soutěže:\n\n\n\n"}
{"id": "1490533", "url": "https://cs.wikipedia.org/wiki?curid=1490533", "title": "Rue des Hospitalières-Saint-Gervais", "text": "Rue des Hospitalières-Saint-Gervais\n\nRue des Hospitalières-Saint-Gervais je ulice v Paříži v historické čtvrti Marais. Nachází se ve 4. obvodu. Ulice je pěší zónou.\n\nUlice vede od křižovatky s \"Rue des Rosiers\" a končí na křižovatce s \"Rue des Francs-Bourgeois\".\n\nUlice vděčí za svůj název klášteru řádových sester Saint-Anastase, které se také nazývaly sestry Saint-Gervais. \"Rue des Hospitalières-Saint-Gervais\" se původně jmenovala \"Passage des Dames-Saint-Gervais\" a později \"Rue des Dames-hospitalières\". Jednalo se původně o úzký průchod spojující dvě slepé ulice. Průchod byl ministerskou vyhláškou z 23. července 1817 rozšířen na 10 m. Své současné jméno získala v roce 1844. V roce 2016 byla ulice přeměněna na pěší zónu.\n\n\n"}
{"id": "1490543", "url": "https://cs.wikipedia.org/wiki?curid=1490543", "title": "Rue des Gravilliers", "text": "Rue des Gravilliers\n\nRue des Gravilliers je ulice v Paříži v historické čtvrti Marais. Nachází se ve 3. obvodu.\n\nUlice vede od křižovatky s \"Rue du Temple\" a \"Rue Pastourelle\" a končí na křižovatce ulic \"Rue Saint-Martin\" a \"Rue de Turbigo\".\n\nUlice je poprvé zmiňována v roce 1250 ještě mimo hranice města pod názvem Rue de Gravelier. Tehdy byla součástí předměstí Saint-Martin-des-Champs.\n\nUlice odvozuje svůj název od dělníků, kteří připravovali popel pro přípravu barvení látek. Nazývali se \"graveliers\". Je též možné, že se nazývá podle řezníka Jeana Graveliera, nebo Gilberta Le Gravelier, kteří zde bydleli v době Ludvíka IX.\n\nDekretem z 18. února 1851 byla \"Rue Jean-Robert\" (mezi ulicemi \"Rue Beaubourg\" a \"Rue Saint-Martin\") připojena k \"Rue des Gravilliers\".\n\n\n"}
{"id": "1490544", "url": "https://cs.wikipedia.org/wiki?curid=1490544", "title": "Mistrovství Evropy v zápasu řecko-římském 2019", "text": "Mistrovství Evropy v zápasu řecko-římském 2019\n\nMistrovství Evropy v zápasu řecko-římském za rok 2019 proběhlo v hale Polivalentă v Bukurešti, Rumunsko ve dnech 12.-14. dubna 2019.\n\n\n\n\n\n"}
{"id": "1490546", "url": "https://cs.wikipedia.org/wiki?curid=1490546", "title": "Rue Notre-Dame-de-Nazareth", "text": "Rue Notre-Dame-de-Nazareth\n\nRue Notre-Dame-de-Nazareth je ulice v Paříži v historické čtvrti Marais. Nachází se ve 3. obvodu.\n\nUlice vede od křižovatky s ulicemi \"Rue de Turbigo\" a \"Rue du Temple\" a končí u \"Boulevardu de Sébastopol\". Ulice je orientována od východu na západ.\n\nUlice vznikla na místě jedné z bývalých cest u Paříže, které sloužily jako stoky. Jedna její část nesla do roku 1630 název \"Rue Neuve-Saint-Martin\" a poté \"Rue Notre-Dame-de-Nazareth\" (tj. Panny Marie Nazaretské) podle nedalekého kláštera v \"Rue du Temple\".\n\nDne 18. února 1851 byly ministerskou vyhláškou spojeny \"Rue Neuve-Saint-Martin\" a \"Rue Notre-Dame-de-Nazareth\". Vyhláškou z 19. srpna 1864 k nim byla připojena ulice \"Rue du Ponceau\".\n\n\n"}
{"id": "1490548", "url": "https://cs.wikipedia.org/wiki?curid=1490548", "title": "Nextcloud", "text": "Nextcloud\n\nNextcloud je svobodný software pro hostování souborů. Je naprogramovaný v PHP a JavaScriptu a licencovaný licencí Affero GPL. Sestává se ze klientu a serveru, přičemž server je odladěný pro běh na Linuxu, ale klientský software je k disposici kromě Linuxu i pro Microsoft Windows, macOS, Android a iOS (Apple).\n\nJako projekt existuje Nextcloud od června 2016, kdy vznikl forkem projektu ownCloud, jehož dějiny začínají v roce 2010.\n\n"}
{"id": "1490549", "url": "https://cs.wikipedia.org/wiki?curid=1490549", "title": "Rue Portefoin", "text": "Rue Portefoin\n\nRue Portefoin je ulice v Paříži v historické čtvrti Marais. Nachází se ve 3. obvodu.\n\nUlice vede od křižovatky s \"Rue des Archives\" a končí na křižovatce s \"Rue du Temple\".\n\nV roce 1282 se ulice nazývala \"Rue Richard-des-Poulies\" a ve 14. století \"Rue Portefin\". Její názvy pocházely od tkalce jménem Richard a od měšťana Jeana Portefina, kteří zde bydleli. V 16. století se nazývala též \"Rue des Bons-Enfants\" vzhledem k nedalekému špitálu Enfants-Rouges. Ulice má svůj aktuální název od 17. století, kdy byl deformován na „\"Portefoin\"“.\n\n\n"}
{"id": "1490554", "url": "https://cs.wikipedia.org/wiki?curid=1490554", "title": "Rue Aubriot", "text": "Rue Aubriot\n\nRue Aubriot je ulice v Paříži v historické čtvrti Marais. Nachází se ve 4. obvodu.\n\nUlice vede od křižovatky s \"Rue Sainte-Croix-de-la-Bretonnerie\" a končí na křižovatce ulic \"Rue des Blancs-Manteaux\". Ulice je orientována od jihu na sever.\n\nUlice je zmiňována v básni \"Le Dit des rues de Paris\" pod názvem \"Rue du Puis\" (neboli \"Rue du Puits\", tj. Studniční) podle veřejné studny zřízené zde v roce 1267. V roce 1540 je ulice na plánu města uvedena jako \"Rue de Fortune\", později ovšem měla opět svůj původní název. V 19. století byl název doplněn na \"Rue du Puits-aux-Marais\", podle čtvrti, ve které ulice ležela, aby se odlišila od jiných ulic podobného názvu ve městě.\n\nMinisterská vyhláška z 3. března 1799 stanovila šířku této silnice na 7 metrů. V 19. století byla ulice 94 metrů dlouhá a nacházela se v bývalém 7. obvodu. Začínala u \"Rue Sainte-Croix-de-la-Bretonnerie\" a skončila u \"Rue des Blancs-Manteaux\".\n\nNa základě královské vyhlášky z 28. října 1838 byla její šířka zvětšena na 10 metrů. Vyhláškou z 27. února 1867 byla ulice přejmenována. Ulice nese jméno pařížského prévôta Huga Aubriota (asi 1320–1382). Ten nechal ve 14. století pod \"Rue Montmartre\" vybudovat první klenuté stoky a v letech 1370–1383 byl pověřen dohledem nad stavbou Bastily, u které 22. dubna 1370 položil základní kámen.\n\n\n"}
{"id": "1490582", "url": "https://cs.wikipedia.org/wiki?curid=1490582", "title": "Antonina Ivanovna Abarinovová", "text": "Antonina Ivanovna Abarinovová\n\nAntonina Ivanovna Abarinovová (\"Abarinova\", ; 24. června 1842 Vladimir – 29. července 1901 Tulská oblast) byla ruská operní pěvkyně a herečka. Původně zpívala alt, později mezzosoprán. \n\nJako operní pěvkyně debutovala v Janově v roce 1861. Následně zpívala v řadě měst, například v Oděse, Moskvě a Tbilisi. V letech 1873 až 1878 působila v Petrohradu v Mariinském divadle, kam byla přijata mj. na základě přání dirigenta Eduarda Nápravníka. Od roku 1878 se začala věnovat jen činohře a působila v Alexandrinském divadle rovněž v Petrohradě.\n"}
{"id": "1490588", "url": "https://cs.wikipedia.org/wiki?curid=1490588", "title": "Jordan Spieth", "text": "Jordan Spieth\n\nJordan Alexander Spieth (* 27. července 1993, Dallas, Texas) je americký profesionální golfista a bývalá světová jednička. Je trojnásobným major šampiónem a vítězem FedEx Cupu 2015. V současnosti (2019) působí na americké PGA Tour. Profesionálem se stal v roce 2012.\n\nJordan Spieth se narodil 27. července 1993 v texaském Dallasu, kde dodnes žije. Vystudoval Texaskou univerzitu v Austinu. Má dva mladší sourozence, bratra Stevena a sestru Ellie. V současnosti je ženatý a bezdětný. Golf se učil hrát v Brookhaven Country Club v Dallasu.\n\nSpieth je trojnásobným major šampiónem(Masters 2015, US Open 2015 a The Open Championship 2017).\n\nK zisku kariérního Grandslamu mu zbývá vyhrát PGA Championship, kde v roce 2015 skončil druhý. Celkem za svou profesionální kariéru vyhrál 14 turnajů, z toho 11 na PGA Tour.\n\n"}
{"id": "1490594", "url": "https://cs.wikipedia.org/wiki?curid=1490594", "title": "Grand Prix USA 2014", "text": "Grand Prix USA 2014\n\nGrand Prix USA 2014 (oficiálně 2014 Formula 1 United States Grand Prix) se jela na okruhu Circuit of the Americas v Austinu v Texasu ve Spojených státech amerických dne 2. listopadu 2014. Závod byl sedmnáctým v pořadí v sezóně 2014 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1490599", "url": "https://cs.wikipedia.org/wiki?curid=1490599", "title": "Botan", "text": "Botan\n\nBotan může být:\n\n"}
{"id": "1490600", "url": "https://cs.wikipedia.org/wiki?curid=1490600", "title": "Botan (software)", "text": "Botan (software)\n\nBotan je softwarová knihovna zaměřená na kryptografii. Implementuje řadu běžných šifer, formátů a kryptografických protokolů, mimo jiné například TLS. Je naprogramována v C++, uvolněna jako svobodný software pod licencí BSD, a jedná se o multiplatformní software odladěný mimo jiné pro GNU/Linux, Microsoft Windows, MacOS a další BSD systémy.\n\nKnihovna je ve vývoji od roku 2002, ale do roku 2002 se jmenovala \"OpenCL\", což je název posléze používaný pro standard pro paralelní programování heterogenních počítačových systémů.\n\nV letech 2015–2017 zafinancoval německý Spolkový úřad pro bezpečnost informační techniky (BSI) pro Botan projekt především na zlepšení dokumentace, testů a schopností.\n\n"}
{"id": "1490601", "url": "https://cs.wikipedia.org/wiki?curid=1490601", "title": "Seznam televizních seriálů Disney+", "text": "Seznam televizních seriálů Disney+\n\nSeznam televizních seriálů Disney+ uvádí přehled televizních seriálů, které budou premiérově uvedeny na připravované americké placené streamovací televizi Disney+.\n\nNásledující tabulka obsahuje seriály, které Disney+ převzalo.\nNásledující tabulka obsahuje seriály, které Disney+ převzalo.\n"}
{"id": "1490602", "url": "https://cs.wikipedia.org/wiki?curid=1490602", "title": "Pratiwi Sudarmonová", "text": "Pratiwi Sudarmonová\n\nPratiwi Pujilestari Sudarmonová (* 31. července 1952 Bandung) je indonéská vědkyně, profesorka mikrobiologie na Indonéské univerzitě v Jakartě.\n\nV roce 1977 získala na Indonéské univerzitě magisterský titul a v roce 1984 na Ósacké univerzitě titul PhD. v oboru molekulární biologie. Pracovala na výzkumu \"Salmonelly\" financovaném Světovou zdravotnickou organizací. V letech 1994–2000 vedla oddělení mikrobiologie na Indonéské univerzitě, v letech 2001–2002 byla stipendistkou Fulbrightovy nadace.\n\nV říjnu 1985 ji NASA vybrala jako specialistku pro užitečné zatížení pro misi STS-61-H, která měla vynést na oběžnou dráhu indonéskou telekomunikační družici Palapa B–3. Jejím náhradníkem byl krajan Taufik Akbar. Po tragickém letu STS-51-L však byly všechny plánované lety raketoplánů zrušeny, takže se do vesmíru nedostala. Indonéský satelit pak vynesla na oběžnou dráhu raketa Delta. \n\n"}
{"id": "1490605", "url": "https://cs.wikipedia.org/wiki?curid=1490605", "title": "8 × 50 mm R Mannlicher", "text": "8 × 50 mm R Mannlicher\n\n8 × 50 mm R Mannlicher byl puškový náboj s okrajem lahvovitého tvaru se zaoblenou špičkou zavedený do výzbroje rakousko-uherské armády v roce 1888. Na náboj byla adaptována puška Mannlicher M 1885, která po úpravě z původní ráže 11 mm nesla označení M 1886/90.\n\nPůvodní model 88 s délkou 50,2 mm byl ještě plněn černým prachem. V roce 1890 byl náboj adaptován na model 90, jeho prachovou náplň tvořil slabě dýmavý válečkový střelný prach a nábojnice musela být prodloužena na 52,2 mm. V roce 1892 se začal náboj plnit destičkovým bezdýmým střelným prachem, to umožnilo opětovné zkrácení nábojnice na původní rozměr 50,2 mm a náboj nyní model 93 tak získal svou finální podobu. \nKromě Rakousko- Uherska byl náboj zaveden také v Řecku a Bulharsku. Po první světové válce se 8×50 mm R Mannlicher stal populárním loveckým a sportovním nábojem. Armády, které si po první světové válce ponechaly v té době již zastaralý náboj 93 jej ve 30. letech začaly nahrazovat novějším 8 × 56 mm R.\n\n\n"}
{"id": "1490606", "url": "https://cs.wikipedia.org/wiki?curid=1490606", "title": "Miguel Albarracín", "text": "Miguel Albarracín\n\nMiguel Ángel Albarracín (* 8. června 1981) je bývalý argentinský zápasník – judista.\n\nS judem začínal v 6 letech v Rosariu v provincii Santa Fe. Vrcholově se připravoval v Buenos Aires v sportovním tréninkovém centru CeNARD pod vedením Tigrana Karganjana. V argentinské mužské reprezentaci se pohyboval od roku 2001 v superlehké váze do 60 kg. V roce 2004 obsadil panamerickou kontinentální kvótu pro start na olympijských hrách v Athénách. V úvodních dvou kolech měl štěstí na hratelné soupeře, ve čtvtfinále však nastoupil proti Japonci Tadahiro Nomurovi. S obhájcem zlaté olympijské medaile prohrál po 14 sekundách na ippon technikou o-uči-gari.\n\nV roce 2007 zvítězil na Panamerickách hrách v Riu. V roce 2008 startoval na svých druhých olympijských hrách v Pekingu, kde nestačil v úvodním kole na formu Jihokorejce Čchö Min-hoa. Od roku 2009 startoval v pololehké váze do 66 kg. S reprezentací se rozloučil v roce 2011 s novými pravidly juda, které zakázaly chvaty s úchopem od pasu dolů. Sportovní kariéru ukončil v roce 2015.\n\n\n"}
{"id": "1490607", "url": "https://cs.wikipedia.org/wiki?curid=1490607", "title": "Arnót", "text": "Arnót\n\nArnót je velká vesnice v Maďarsku v župě Borsod-Abaúj-Zemplén, spadající pod okres Miskolc. Nachází se asi 4 km severozápadně od Miškovce. V roce 2015 zde žilo 2 420 obyvatel, jež dle údajů z roku 2001 tvořili 98 % Maďaři, 1 % Romové, 5 Němců a jeden Slovák.\n\nV budoucnosti má kolem Arnótu procházet dálnice M30. Sousedními obcemi jsou města Felsőzsolca, Onga a Szikszó a vesnice Sajópálfalva.\n\n"}
{"id": "1490608", "url": "https://cs.wikipedia.org/wiki?curid=1490608", "title": "Grand Prix Brazílie 2014", "text": "Grand Prix Brazílie 2014\n\nGrand Prix Brazílie 2014 (oficiálně Formula 1 Grande Prêmio Petrobras do Brasil 2014) se jela na okruhu Autódromo José Carlos Pace v São Paulo v Brazílii dne 9. listopadu 2014. Závod byl osmnáctým v pořadí v sezóně 2014 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1490610", "url": "https://cs.wikipedia.org/wiki?curid=1490610", "title": "Mwanza Mukombo", "text": "Mwanza Mukombo\n\nMwanza Mukombo (17. prosince 1945, Belgické Kongo – 13. října 2001, Kinshasa) byl konžský fotbalový obránce.\n\nByl členem reprezentace Zairu na Mistrovství světa ve fotbale 1974, nastoupil ve všech 3 utkáních. Za reprezentaci DR Kongo/Zairu hrál v letech 1968–1976. Na klubové úrovni hrál za TP Englebert Lubumbashi/TP Mazembe, se kterým získal 3 mistrovskéch tituly.\n\n"}
{"id": "1490613", "url": "https://cs.wikipedia.org/wiki?curid=1490613", "title": "Volžsko-kamská kaskáda", "text": "Volžsko-kamská kaskáda\n\nVolžsko-kamská kaskáda (rusky \"Волжско-Камский каскад ГЭС\" ) je soustava vodních děl v povodí největší evropské řeky Volhy. Je nejvýkonnější kaskádou vodních elektráren v Evropě. Kaskáda je tvořena 13 přehradními hrázemi, z nichž 12 je součástí vodních elektráren. Význam Volhy v dějinách a ve vědomí Rusů je podobný jako význam Vltavy v dějinách a vnímání Čechů. Stejný je i poměr délky zatopeného toku vůči celkové délce řeky. Velmi podobné je i obecné hodnocení Volžko-kamské a Vltavské kaskády. Naprosto stejný je i stesk po ztracených původních údolích. Stejný je i poměr vyrobené elektrické energie k celkové energetické produkci země.\n\nVodní energie je nezastupitelná pro svou pohotovost a bez ní si lze jen těžko představit fungování elektrické soustavy.\n\nDo povodí horní Volhy patří oblast kolem Moskvy, sama řeka Moskva vtéká do přítoku Volhy. První větší stavby v horním povodí této řeky byly orientovány na tvorbu vodohospodářských systémů pro zásobování Moskvy již v 18. století. Dosud zachovalé dílo této soustavy bylo vybudováno v roce 1843. Je jím Hornovolžská přehrada s jezerem o ploše 183 km. První elektřina vyrobená silou Volhy začala proudit do veřejné sítě až od prosince 1937. Tedy při desetiletém zpoždění oproti elektrárnám v povodí Něvy. Význam vodních elektráren ve válečném období byl obrovský a mimořádnou houževnatostí vynikalo i zajištění provozu. Turbíny i alternátory se podle pohybu fronty operativně demontovaly a převážely na východ stejně jako se rychle vracely do původních strojoven. Vodní energie šetřila tolik potřebná pevná paliva. Obsluhu elektráren tvořily většinou narychlo vyškolené dívky ve věku 14 až 15 let. Turbíny i alternátory se točily bez ohledu na jakoukoli režimovou optimalizaci. Obrovský psychický význam pro obyvatele obleženého Leningradu mělo obnovení dodávky elektřiny, když obyvatelé každé domácnosti mohli podle rozpisu strávit dvě hodiny u 40 W žárovky. Rovněž obnova poničeného vedení byla založena na těžké práci mládeže obojího pohlaví ve věku 14 až 15 let.\n\nAž do roku 1958 byla všechna vodní díla budována především úsilím vězňů z táborů nucených prací systému GULAG. Posledním vodním dílem na kaskádě, využívajícím až do konce stavby práci vězňů byla Žiguljovská elektrárna.\n\nNejvětší elektrárnou na kaskádě je Volžská elektrárna, která byla v letech 1960 – 1963 nejvýkonnější vodní elektrárnou na světě. Od roku 1964 se světové prvenství na základě zkušeností získaných na Volze přestěhovalo na Sibiř na břehy řeky Angary a Jeniseje.\n\nK roku 2019 je vlastníkem všech elektráren Volžsko-kamské kaskády ruská společnost RusHydro. Od roku 2016 probíhá výměna zastaralých soustrojí s cílem dosáhnout do roku 2025 výměny všech hydroagregátů starších dvaceti let a na celé kaskádě dosáhnout instalovaného výkonu 12 000 MW.\n\n\n"}
{"id": "1490614", "url": "https://cs.wikipedia.org/wiki?curid=1490614", "title": "Ároktő", "text": "Ároktő\n\nÁroktő (vyslovováno [árokté]) je velká vesnice v Maďarsku v župě Borsod-Abaúj-Zemplén, spadající pod okres Mezőcsát. Nachází se asi 8 km jihovýchodně od Mezőcsátu a 38 km jihovýchodně od Miškovce. V roce 2015 zde žilo 1 116 obyvatel, jež dle údajů z roku 2001 tvořili 89 % Maďaři a 11 % Romové. Název doslovně znamená \"pařez v příkopu\".\n\nÁroktő leží u řeky Tiszy, není zde přes ni ale most, což značně stěžuje komunikaci mezi Ároktő a městem Tiszacsege na druhém konci řeky; je možné použít trajekt nebo dálniční most u města Polgár, popřípadě most u města Tiszafüred. Sousedními obcemi jsou vesnice Tiszadorogma a města Mezőcsát a Tiszacsege.\n\n"}
{"id": "1490615", "url": "https://cs.wikipedia.org/wiki?curid=1490615", "title": "Árpádhalom", "text": "Árpádhalom\n\nÁrpádhalom je vesnice v Maďarsku v župě Csongrád, spadající pod okres Szentes. Nachází se asi 6 km severozápadně od Orosházy. Do roku 1950 patřila obci Nagymágocs, poté se ale odtrhla a vytvořila samostatnou obec. V roce 2015 zde žilo 514 obyvatel. Dle údajů z roku 2011 tvoří 92,8 % obyvatelstva Maďaři, 0,6 % Romové, 0,4 % Poláci a 0,2 % Arméni.\n\nSousedními vesnicemi jsou Fábiánsebestién, Gádoros a Nagymágocs, sousedním městem Orosháza.\n\n"}
{"id": "1490617", "url": "https://cs.wikipedia.org/wiki?curid=1490617", "title": "Abaris", "text": "Abaris\n\nAbaris může být:\n"}
{"id": "1490620", "url": "https://cs.wikipedia.org/wiki?curid=1490620", "title": "John Dollond", "text": "John Dollond\n\nJohn Dollond (21. června 1706 Londýn – 30. listopadu 1761 tamtéž) byl anglický optik, matematik a fyzik. Pocházel z rodiny hugenotských uprchlíků z Francie. Po otci zdědil dílnu na výrobu hedvábných látek, v roce 1750 spoluzaložil firmu Dollond & Aitchison, zabývající se výrobou optických přístrojů (od roku 2009 součást koncernu Boots Opticians). Roku 1757 uvedl na trh první achromát, vyrobený podle vynálezu Chestera Moore Halla. V roce 1758 mu byla udělena Copleyho medaile a v roce 1761 byl jmenován královským optikem. Jeho zetěm byl matematik Jesse Ramsden. Je po něm pojmenován kráter Dollond na Měsíci. \n\n"}
{"id": "1490621", "url": "https://cs.wikipedia.org/wiki?curid=1490621", "title": "Mariano Bertolotti", "text": "Mariano Bertolotti\n\nMariano Daniel Bertolotti (* 27. září 1982 Buenos Aires) je bývalý argentinský zápasník – judista.\n\nS judem začínal v 5 letech v rodném Buenos Aires ve čtvrti Matadores v klubu José Hernández. Vrcholově se připravoval v sportovním tréninkovém centru CeNARD pod vedením Tigrana Karganjana. V argentinské mužské reprezentaci se pohyboval od roku 2000 v lehké váze do 73 kg jako reprezentační dvojka za Rodrigem Lucentim. V roce 2007 za často zraněného Lucentiho zaskakoval na turnajích a v roce 2008 si vysloužil nominaci na olympijské hry v Pekingu. V Pekingu prohrál v úvodním kole na tresty s Brazilcem Leandrem Guilheirem. Od roku 2009 se v reprezentaci neprosazoval na úkor mladého Alejandra Clary.\n\n\n"}
{"id": "1490624", "url": "https://cs.wikipedia.org/wiki?curid=1490624", "title": "Japodi", "text": "Japodi\n\nJapodi () byl starověký národ, který obýval území severně a vnitrozemí od Liburnů, u pobřeží Jaderského moře a východně od Istrijského poloostrova. Obsadili vnitřek území vymezené řekami \"Colapis\" (Kupou) a \"Oeneus\" (Unou) a pohořím Velebit pohoří (\"Mons Baebius\"), který je odděloval od pobřežních Liburnů. Jejich území pokrývalo centrální vnitrozemí moderního Chorvatska a údolí řeky Una v dnešní Bosně a Hercegovině. Archeologická dokumentace potvrzuje jejich přítomnost v těchto zemích přinejmenším od 9. století před naším letopočtem a na svých územích přetrvávali déle než tisíciletí. Starověká písemná dokumentace o vnitrozemských Japodech je vzácnější než o přilehlých pobřežních národech (Liburni, Dalmati a další), které měly častější námořní kontakty se starověkými Řeky a Římany. \n\nJapodi zažili svůj největší rozvoj a maximální územní expanzi od 8. do 4. století před naším letopočtem. Usadili se převážně ve vnitrozemských horských údolích mezi Pannonií a pobřežním Jaderským mořem, ale na rozdíl od jižních \"Liburnů\" pravidelně dosáhli také severního pobřeží Jaderského moře ve Vindolském údolí (klasické \"Valdevinum\"). \n\nTito Japodi byli smíšeným národem Keltů a panonských Ilyrů se silným Venetovským prvkem. Později byli zcela keltizováni. \nPřesný původ raných Japodů je nejistý; z archeologické dokumentace vyplývá smíšená příbuznost k časným \"Pannonům\" a Ilyrům. První písemná zmínka o kmeni Ilyrů je od řeckých spisovatelů ze 6. století před naším letopočtem. Předběžně je popsal Strabón jako smíšenou rasu Keltů a Ilyrů, kteří používali keltské zbraně, tetovali se a živili se špaldou a prosem; nicméně Strabónův návrh smíšené keltské-Ilyrské kultury Japodů není potvrzena archeologií. Japodové existovali přinejmenším od 9. století před naším letopočtem a keltský vliv dosáhl do oblasti ve 4. století před n. l., když už Japodové byli na ústupu. Archeologické důkazy typické keltské kultury jsou dokumentovány pouze v okrajové kontaktní zóně Japodů a keltských \"Taurisků\" v údolí řeky Kupy (současná slovinsko-chorvatská hranice). Jinde, a to zejména v hlavní oblasti Japodů v pohoří Lika v Chorvatsku, jsou jednoznačné keltské artefakty vzácné a vysvětlitelné pouze obchodní směnou. \n\nŘímané říkali o Japodech, že jsou válečná rasa závislá na rabovacích výpravách, ale jiné archeologické výzkumy potvrzují, že jejich hlavní ekonomickou činností byla těžba a metalurgie. Přilákali pragmatické Římany, aby dobyli svou zemi, jejíž říční údolí bylo také přirozenou cestou pro strategickou komunikaci mezi Jadranem a Panonií. Vyvolané konflikty začaly od roku 171 př. n. l., když konzul C. Cassius Longinus nejprve napadl Japody. V roce 129 př. n. l. D. Iunius Brutus oslavoval nad nimi triumf, poté v letech 78–76 př. n. l. byli také napadeni Gaiusem Cosconiem. Měli s Římem \"foederati\" od 56 př. n. l. a platil \"tributum\", ale následně se od 52–47 př. n. l. bouřili. V roce 34 př. n. l. byli nakonec dobyti Octaviem Augustem. Později si zachovali částečnou autonomii s domácími \"praepositus Iapodum\". \n\nPůvodní náboženství Japodů je stěží známo, a zdá se, že je to podobné jako u dalších východních Ilyrů. Znali dvojici božských vodních božstev \"Vidassus\" (římský Sylvanus) a \"Thana\" (jako římská Diana), jejíž skalnaté reliéfy přetrvávají dodnes na některých pramenech v jejich okolí. Uctívali svatého koně jako svůj kmenový totem a také svaté hady jako symbol svých předků. Rané hroby měly obvykle v jeskyních a později v římských dobách často v dřevnatých sarkofágech a také spalováni v keramických urnách. \n\n"}
{"id": "1490628", "url": "https://cs.wikipedia.org/wiki?curid=1490628", "title": "Katedrála svatého Mikuláše (Lublaň)", "text": "Katedrála svatého Mikuláše (Lublaň)\n\nKatedrála svatého Mikuláše, zvaná Lublaňská katedrála (slovinsky \"cerkev sv. Nikolaja\" či \"ljubljanska stolnica\") nebo jednoduše katedrála () je katedrála v Lublani, hlavním městě Slovinska. Původně byla Lublaňská katedrála gotickým kostelem. Na počátku 18. století byla nahrazena barokní stavbou. Jedná se o snadno rozpoznatelnou dominantu města se zelenou kopulí a dvojicí věží a stánky na náměstí Cyrila a Metoděje () u nedaleké Lublaňské ústřední tržnice a radnice.\n\n"}
{"id": "1490630", "url": "https://cs.wikipedia.org/wiki?curid=1490630", "title": "Kamnická Bistrica", "text": "Kamnická Bistrica\n\nKamnická Bistrica () je alpská řeka v severním Slovinsku, levostranný přítok Sávy. Pramení v Kamnicko-Savinjských Alpách (část Jižních vápencových Alp) v blízkosti hranic s Rakouskem. Je dlouhá 33 kilometrů. Kamnická Bistrica protéká městem Kamnik, kde je napájena řekou Nevljica. Vlévá se do Sávy jižně od vesnice Videm, asi 10  km východně od Lublaně. \n\n"}
{"id": "1490631", "url": "https://cs.wikipedia.org/wiki?curid=1490631", "title": "Kvintsextakord", "text": "Kvintsextakord\n\nKvintsextakord je termín ze všeobecné hudební nauky. Používá se pro první obrat septakordu. Nejspodnějším tónem kvintsextakordu je tercie (druhý tón odspodu) v původním septakordu, původní základní tón je v nejjednodušším tvaru kvintsextakordu tónem nejvyšším.\n\nKaždý septakord má tři obraty. Další dva obraty septakordu se jmenují terckvartakord a sekundakord.\n\nUvažujme tzv. tvrdě velký septakord postavený na tónu \"c\". Tvrdě velký septakord je tvořen tvrdým (durovým) kvintakordem a velkou septimou mezi nejnižším a nejvyšším tónem. Na tónu \"c\" tedy zní: \"c e g h\". Kvintsextakord, první obrat tohoto septakordu, se vytvoří tak, že se nejnižší tón přenese o oktávu výše. Bude to tedy \"e g h c\". Z toho vyplývá, že kvintsextakord je složen (vzhledem k nejspodnějšímu tónu) z kvintakordu a sexty nad nejnižším tónem.\n\nTermíny obratů akordů jsou vytvořeny tak, že se v nich pojmenuje interval mezi nově vzniklým základním tónem (v případě septakordu \"c e g h\" je to tón \"e\") a jednak původním nejvyšším tónem (v našem případě původní septima \"h\"), jednak původním základním tónem (v našem případě \"c\"). Tóny \"e h\" vytvářejí kvintu, tóny \"e c\" sextu, proto: kvintsextakord.\n"}
{"id": "1490632", "url": "https://cs.wikipedia.org/wiki?curid=1490632", "title": "Terckvartakord", "text": "Terckvartakord\n\nTerckvartakord je termín ze všeobecné hudební nauky. Používá se pro druhý obrat septakordu. Nejspodnějším tónem terckvartakordu je kvinta (druhý tón odspodu) původního septakordu, původní základní tón je v něm pak v nejzákladnějším tvaru druhým nejvyšším tónem.\n\nKaždý septakord má tři obraty. Další dva obraty septakordu se jmenují kvintsextakord (první obrat) a sekundakord (třetí obrat).\n\nUvažujme tzv. tvrdě velký septakord postavený na tónu \"c\". Tvrdě velký septakord je tvořen tvrdým (durovým) kvintakordem a velkou septimou mezi nejnižším a nejvyšším tónem. Na tónu \"c\" tedy zní: \"c e g h\". Kvintsextakord, první obrat tohoto septakordu, se vytvoří tak, že se nejnižší tón přenese o oktávu výše. Vznikne tedy akord \"e g h c\". Další, druhý obrat se vytvoří opět přenesením nejnižšího tónu nyní prvního obratu (\"e\") o oktávu výše. Hledaný výsledek (terckvartakord) tedy bude: \"g h c e\". \n\nTermíny obratů akordů jsou vytvořeny tak, že se v nich pojmenuje interval mezi na jedné straně nově vzniklým základním tónem (v případě septakordu \"c e g h\" je to tón \"g\") a na druhé straně jednak původním nejvyšším tónem (v našem případě původní septima \"h\"), jednak původním základním tónem (v našem případě \"c\"). Tóny \"g h\" vytvářejí tercii, tóny \"g c\" kvartu, proto: terckvartakord. \n"}
{"id": "1490633", "url": "https://cs.wikipedia.org/wiki?curid=1490633", "title": "Sekundakord", "text": "Sekundakord\n\nSekundakord je termín ze všeobecné hudební nauky. Používá se pro třetí obrat septakordu. Nejspodnějším tónem sekundakordu je septima (nejvyšší tón) v původním septakordu, původní základní tón je v něm v nejzákladnějším tvaru tónem v pořadí druhým odspodu.\n\nKaždý septakord má tři obraty. Další dva obraty septakordu se jmenují kvintsextakord a terckvartakord.\n\nUvažujme tzv. tvrdě velký septakord postavený na tónu \"c\". Tvrdě velký septakord je tvořen tvrdým (durovým) kvintakordem a velkou septimou mezi nejnižším a nejvyšším tónem. Na tónu \"c\" tedy zní: \"c e g h\". Kvintsextakord, první obrat tohoto septakordu, se vytvoří tak, že se nejnižší tón přenese o oktávu výše. Bude to tedy \"e g h c\". Druhý obrat, terckvartakord, se opět vytvoří přeložením nyní nově nejnižšího tónu v prvním obratu (\"e\") o oktávu výše. Vznikne \"g h c e\". Třetí, kýžený obrat, sekundakord, vznikne znova stejným procesem, přenesením \"g\" o oktávu výše. Výsledek: \"h c e g\".\n\nTermíny obratů akordů jsou vytvořeny tak, že se v nich pojmenuje interval mezi nově vzniklým základním tónem (v našem případě \"h\") a jednak původním nejvyšším tónem (v našem případě jde o tentýž tón, \"h\", proto tato část nomenklatury odpadá), jednak původním základním tónem (v našem případě \"c\"). Tóny \"h c\" vytvářejí sekundu, proto: sekundakord.\n"}
{"id": "1490634", "url": "https://cs.wikipedia.org/wiki?curid=1490634", "title": "Lidová strana na Moravě (Bulín)", "text": "Lidová strana na Moravě (Bulín)\n\nLidová strana na Moravě (Bulín) byla politická strana na Moravě činná v letech 1913 až 1918. Jejím zakladatelem byl Hynek Bulín.\n\nStrana vznikla vydělením z Lidové strany pokrokové na Moravě v roce 1913. V únoru 1913 se ustanovilo vedení strany, samotná strana vznikla 16.3.1913 v místnostech Moravských listů v Brně. Ty se staly i tiskovým orgánem strany, jejich redakce sloužila jako sekretariát strany. \n\nStrana se hlásila k odkazu bývalé Lidové strany na Moravě a chtěla být protiváhou sociální demokracii i katolickým stranám.\n\nJejí zaměření bylo mladočeské, strana se ostře vyhraňovala proti praktikám Adolfa Stránského v Lidové straně pokrokové na Moravě. Zaměřovala na střední stavy, živnostníky, rolníky, úředníky, učitele, částečně i na průmyslníky a obchodníky. \n\nMezi členy patřili Josef Pastyřík, O. Skýpal, K. Čermák, R. Kalus, A. Wüst, Q. Houba. \n\nVáha této strany v politickém životě Moravy byla minimální.\nHynek Bulín byl v roce 1913 ve volbách do Moravského zemského sněmu zvolen poslancem a spolu s Aloisem Konečným, Otakarem Pražákem a Janem Žáčkem tvořili Klub nezávislých poslanců.\n\nV roce 1919 se Hynek Bulín podílel na ustanovení České státoprávní demokracie. \n\n"}
{"id": "1490635", "url": "https://cs.wikipedia.org/wiki?curid=1490635", "title": "Baitarání", "text": "Baitarání\n\nBaitarání () je řeka v Uríse, jednom ze svazových států Indie, přičemž na krátkém desetikilometrovém úseku tvoří hranici se sousedním Džhárkhandem. Je 360 kilometrů dlouhá a její povodí má rozlohu přes čtrnáct tisíc čtverečních kilometrů. Vlévá se zleva do řeky Bráhmaní v její deltě nedaleko jejího ústí do Bengálského zálivu.\n"}
{"id": "1490643", "url": "https://cs.wikipedia.org/wiki?curid=1490643", "title": "NSA ANT", "text": "NSA ANT\n\nNSA ANT nebo také katalog NSA ANT je označení pro padesátistránkový utajovaný dokument Národní bezpečnostní agentury (NSA) Spojených států amerických z roku 2008. Jeho předpokládaným autorem je oddělení \"ANT\" (, doslova \"pokročilé síťové technologie\") a je určený především pro oddělení \"TAO\" (, doslova \"cílené přístupové operace\") zabývající se průnikem do cizích sítí a jejich monitorováním. Obsahem katalogu jsou crackerská a špionážní technická zařízení včetně jejich cen, která ANT může nabídnout jiným oddělením i spolupracujícím mocnostem (zejména anglofonní pětici v rámci aliance zvané „Pět očí“).\n\nK zveřejnění katalogu došlo v prosinci 2013, kdy o něm jednak americký bezpečnostní odborník Jacob Appelbaum promluvil při svém vystoupení na konferenci Chaos Communication Congress v Hamburku, jednak o něm vyšel v německém časopise Der Spiegel článek, jehož autoři byli Jacob Appelbaum, Judith Horchertová a Christian Stöcker.\n\nNení jasné, kdo porušil pravidla pro utajení a dokument vynesl na veřejnost – někdy bývá podezírán Edward Snowden, ale například bezpečnostní odborník Bruce Schneier vyjádřil názor, že to byl někdo jiný.\n"}
{"id": "1490650", "url": "https://cs.wikipedia.org/wiki?curid=1490650", "title": "Přikryl-Blecha PB-5 Racek", "text": "Přikryl-Blecha PB-5 Racek\n\nPřikryl-Blecha PB-5 Racek z roku 1931, konstruktérů Jaroslava Přikryla a Františka Blechy, bylo lehké sportovní letadlo, elegantní dvoumístné letadélko, které bylo předurčeno pro leteckou turistiku amatérů.\n\nTento typ navazoval na letoun Přikryl-Blecha PB-4 z roku 1930, který létal v letech 1931-5 s imatrikulací OK-BPA. Stavba jeho nástupce byla zahájena v Praze na Vinohradech v roce 1931, o rok později byl letoun zalétán. Finančně byla stavba z větší části dotována Masarykovou leteckou ligou.\n\nLetoun PB-5 se vyznačoval velmi krátkým startem a přistáním a také nezvykle dobrou stoupavostí. Byl to hornokřídlý jednoplošník dřevěné konstrukce. Dvoučlenná posádka byla usazena v tandemovém uspořádání, když pilot seděl vzadu a cestující vpředu. Za odklápěcími sedadly byl v klenutí trupu dosti velký prostor pro zavazadla. \n\nLetadélko s imatrikulací OK-BPE poháněl tříválcový hvězdicový pístový motor Walter Polaris (55 k), který byl upevněn na motorovém loži z ocelových trubek a to bylo připevněno k přední stěně trupu pomocí šesti silentbloků. Vrtule Letov dřevěná o průměru 1820 mm. Motor byl zakryt snímatelnou hliníkovou kapotou, která umožňovala snadný přístup k armaturám.\n\nLetadlo bylo zalétáno ing. Vlad. Šimůnkem a pilotem Československých státních aerolinií A. Krahulcem.\n\nTříválcový motor Polaris se v tomto letounu neosvědčil kvůli potížím s vibracemi. Další prototyp OK-BPE létal s pětiválcovým motorem Walter NZ-60 (60 k), ale poté byl používán jako definitívní řešení sedmiválcový Pobjoy R o výkonu 55 kW (75 k). Originální motor Pobjoy R byl v Československu používán a zkoušen na letounech Letov Š-139, Praga E-214 a Přikryl-Blecha PB-5 Racek. Od roku 1933 tento motor vyráběla továrna Walter pod označením Mira R. Naděje továrny Walter, že se jí podaří „obsadit“ tyto letouny vč. letounu Přikryl-Blecha PB-5 Racek motorem Mira R, se ale nenaplnily.\n\nV roce 1933 byl letoun prodán pilotce Ferraris-Kohnové do Brna. Letoun, který byl v provozu po přidělení imatrikulace od roku 1932, byl vymazán z leteckého rejstříku 1.8.1937.\n\n\n\n"}
{"id": "1490653", "url": "https://cs.wikipedia.org/wiki?curid=1490653", "title": "Fontána na marché des Blancs-Manteaux", "text": "Fontána na marché des Blancs-Manteaux\n\nFontána na Marché des Blancs-Manteaux je bývalá fontána v Paříži, kterou v roce 1819 vytvořil sochař Edme Gaulle.\n\nKašna se nachází ve 4. obvodu na domě č. 8 na ulici \"Rue des Hospitalières-Saint-Gervais\".\n\nV 1813 císař Napoleon nařídil vytvoření tržnice v prostoru bývalého špitálu Saint Gervais, který se nacházel v \"Rue Vieille-du-Temple\".\n\nZ hygienických důvodů byla hala pro řezníky umístěna na opačné straně v \"Rue Hospitalières-Saint-Gervais\". Hala byla otevřena v roce 1823, ovšem už v roce 1819 byla její fasáda vyzdobena dvěma fontánami, které vytvořil sochař Edme Gaulle (1762–1841).\n\nTržnice byla uzavřena v roce 1910 a poté přeměněna na školu. Fontány mají pouze dekorativní funkci.\n\nPozůstatky bývalé kašny tvoří dvě bronzové volské hlavy vyzdobené v asyrském stylu pro obětování. Každá fontána se skládá z vystouplého stolu ve tvaru stély, která je zakončena malým trojúhelníkovým frontonem. Hlavy volů jsou zdobené ovocem a přívěsky. Voda vytékala z býčích hlav a dopadala do nádrží, které již neexistují.\n\n"}
{"id": "1490654", "url": "https://cs.wikipedia.org/wiki?curid=1490654", "title": "Česká florbalová extraliga žen 2002/03", "text": "Česká florbalová extraliga žen 2002/03\n\n1. florbalová liga žen 2002/03 byla 9. ročníkem nejvyšší ženské florbalové soutěže v Česku.\n\nV této sezóně byla soutěž rozšířena z 10 na 12 týmů. Play-off nově hrálo od čtvrtfinále prvních 8 týmů základní části. Poslední tři týmy základní části sestoupily.\n\nVítězem ročníku se potřetí v řadě stal tým FBC Liberec Crazy Girls po porážce týmu HFK Děkanka ve finále.\n\nNováčky v této sezoně byly týmy Lhokamo Praha, TJ MEZ Vsetín, SK JME Jihlava a Panthers Otrokovice, které doplnily soutěž na 12 týmů. Nové týmy skončily na posledních čtyřech místech, a tedy kromě devátého Lhokamo sestoupily zpět do nižší soutěže.\n\nČtvrtfinále a semifinále se hrály na dva vítězné zápasy, finále na tři. O třetí místo se hrál jeden zápas.\n\n\n"}
{"id": "1490656", "url": "https://cs.wikipedia.org/wiki?curid=1490656", "title": "The Tour (Kiss a Mötley Crüe)", "text": "The Tour (Kiss a Mötley Crüe)\n\nThe Tour (Kiss a Mötley Crüe) bylo společné koncertní turné amerických skupin Kiss a Mötley Crüe. Konalo se po Severní Americe a Austrálii. Skupina Kiss pak v říjnu 2012 vydala své další studiové album \"Monster\" a vyjela na světové turné, zatímco Mötley Crüe vyjeli v roce 2013 na turné po Severní Americe.\n\nMötley Crüe:\n\n\nKiss:\n\n\nPřídavek:\n\n\nKiss:\n\n\nMötley Crüe:\n\n"}
{"id": "1490669", "url": "https://cs.wikipedia.org/wiki?curid=1490669", "title": "Valeria Lorca", "text": "Valeria Lorca\n\nValeria Lorca (* 8. května 1968 Buenos Aires, Argentina) je argentinská herečka a pedagožka.\n\nV divadle debutovala roku 1991, své televizní premiéry se dočkala o dva roky později. Roku 1994 působila v seriálu \"El día que me quieras\", v roce 1996 poprvé objevila ve filmu. Významné role ztvárnila v seriálech \"Divoký anděl\" a \"Kachorra\", hrála také v telenovele \"Cabecita\" či v seriálu \"Amanda O\". Mezi lety 2012 a 2014 působila v seriálu \"En terapia\". Hrála v různých filmech, například ve snímcích \"Olhos azuis\" (2009), \"Cuestión de principios\" (2009) či \"Familia para armar\" (2011), průběžně působí v divadle. Herectví také vyučuje.\n\nJe vdaná za herce a režiséra Oscara Ferrigna, syna Normy Aleandrové.\n\n"}
{"id": "1490704", "url": "https://cs.wikipedia.org/wiki?curid=1490704", "title": "Bonatitan", "text": "Bonatitan\n\nBonatitan (\"Bonaparteho titán\") byl rod poměrně malého sauropodního dinosaura ze skupiny Titanosauria a čeledi Saltasauridae, který žil v období svrchní křídy (geologický věk kampán až maastricht) na území dnešní Argentiny (provincie Río Negro, Patagonie, lokalita Bajo de Santa Rosa).\n\nFosilie bonatitana byly objeveny v horninách souvrství Allen o stáří 75 až 70 milionů let. Představují fragmenty disartikulované kostry končetin a dalších kosterních částí. Formálně byl tento taxon popsán roku 2004 a jeho jméno je poctou dvěma slavným argentinským paleontologům, José Fernando Bonapartemu a Osvaldu Reigovi. Holotyp nese označení \"MACN-PV RN 821\" a původně zahrnoval i mozkovnu a ocasní obratle. V roce 2014 však byla publikována odborná práce, která vztáhla holotyp pouze k mozkovně (zatímco ostatní části kostry patřily podle výsledků výzkumu jinému jedinci).\n\n\"Bonatitan\" byl malým sauropodem, jeho délka je odhadována přibližně na 6 metrů, výška ve hřbetu kolem 1,5 metru a hmotnost zhruba 3 tuny. Dochovaná mozkovna však patřila subadultnímu (plně nedospělému) exempláři, dospělci proto mohli být větší.\n\n\n"}
{"id": "1490708", "url": "https://cs.wikipedia.org/wiki?curid=1490708", "title": "Pusztafalu", "text": "Pusztafalu\n\nPusztafalu (vyslovováno [pustafalu], ) je malá vesnička v Maďarsku v župě Borsod-Abaúj-Zemplén, spadající pod okres Sátoraljaújhely. Patří spolu s Füzérem a Hollóházou do nejsevernějších maďarských obcí. Nachází se asi 7 km severozápadně od Pálházy a 22 km severozápadně od Sátoraljaújhely. V roce 2015 zde žilo 179 obyvatel. Dle údajů z roku 2001 byli všichni maďarské národnosti.\n\nSousedními vesnicemi jsou Filkeháza, Füzér a Füzérkomlós.\n\nObyvatelé Pusztafalu jsou pravděpodobně předky Mongolů, kteří se zde ve starověku usadili. První písemná zmínka o vesnici pochází z roku 1389, kdy byla zmiňována jako Puztawyfalu a byla součástí Füzéru. V roce 1565 byla během turecké okupace osada vypálena Turky, podařilo se ji znovu obnovit až v roce 1715.\n\n"}
{"id": "1490716", "url": "https://cs.wikipedia.org/wiki?curid=1490716", "title": "Árpás", "text": "Árpás\n\nÁrpás (vyslovováno [árpáš]) je malá vesnička v Maďarsku v župě Győr-Moson-Sopron, spadající pod okres Tét. Nachází se asi 8 km západně od Tétu. V roce 2015 zde žilo 273 obyvatel. Dle údajů z roku 2011 zde žili 96,5 % Maďaři, 1,9 % Němci, 0,4 % Romové a 0,4 % Rumuni.\n\nVesnice leží u řeky Ráby. Sousedními vesnicemi jsou Egyed, Mórichida a Rábapordány.\n"}
{"id": "1490722", "url": "https://cs.wikipedia.org/wiki?curid=1490722", "title": "Ártánd", "text": "Ártánd\n\nÁrtánd je vesnice v Maďarsku v župě Hajdú-Bihar, spadající pod okres Berettyóújfalu, těsně u hranic s Rumunskem. Bezprostředně sousedí s městem Biharkeresztes a nachází se asi 18 km jihovýchodně od Berettyóújfalu. V roce 2015 zde žilo 514 obyvatel. Podle údajů z roku 2001 zde bylo 99 % obyvatel maďarské a 1 % romské národnosti. V roce 2011 zde v důsledku stěhování se z blízkého rumunského města Oradea do Ártándu bylo 8 % obyvatel rumunské národnosti.\n\nSousedními vesnicemi jsou Bedő, Bojt, Mezőpeterd, Told a rumunský Borș, sousedním městem Biharkeresztes. Nachází se zde hraniční přechod Ártánd-Borș, ve kterém taktéž přechází maďarská silnice 42 v rumunskou dálnici DN1.\n\n"}
{"id": "1490723", "url": "https://cs.wikipedia.org/wiki?curid=1490723", "title": "EPrix Santiaga 2019", "text": "EPrix Santiaga 2019\n\nePrix Santiaga 2019 (formálně nazývána 2019 ABB FIA Formula E Antofagasta Minerals Santiago ePrix) se konala dne 27. ledna 2019 a byla třetím závodem sezóny 2018/19 šampionátu Formule E. Zároveň byla tato ePrix v pořadí druhou ePrix Santiaga. Závod se jel na okruhu Parque O'Higgins Circuit ležícím v Santiagu, hlavním městě Chile.\n\nZávod na 36 kol vyhrál Sam Bird z týmu Envision Virgin Racing. Na druhém místě dojel Pascal Wehrlein z týmu Mahindra a na třetím místě Daniel Abt z týmu Audi, který zajel i nejrychlejší kolo závodu.\n\nSam Bird udržel úspěšně vedení v závodě před Pascalem Wehrleinem a získal svou první výhru od EPrix Říma v předchozí sezóně. Zároveň tím prodloužil svou sérii, kdy v každé sezóně Formule E vyhrál alespoň jeden závod. V posledních kolech musel šetřit své Audi e-tron FE05 kvůli nedostatku energie, ale Wehrlein měl podobné problémy a nemohl jet naplno z důvodu přehřívání vozu Mahindra M5Electro. Birdovo vítězství museli schválit komisaři, kteří nejdříve vyšetřovali jeho vůz za příliš nízkou hmotnost, ale později výsledky ponechali. Pro Wehrleina se jednalo o první pódium v jeho teprve druhém startu ve Formuli E. Málem se s ním na stupních vítězů objevil další nováček, Alexander Sims, ale ten obdržel trest projetí boxovou uličkou (později změněný na časovou penalizaci k výslednému času) za způsobení kolize s Edoardem Mortarou. Sims byl tak odsunut ze třetí pozice na osmou. \n\nDržitel pole position Sébastien Buemi nedokončil závod po nehodě, kdy ve vedoucí pozici v druhé polovině závodu nedobrzdil do zpomalovací šikany a byl schopen pouze dojet do boxů a odstoupit. Závod nedojeli ani vítěz prvního závodu Antonio Félix da Costa ani úřadující mistr Formule E Jean-Éric Vergne, kteří spolu kolidovali v poslední zatáčce 8. kola.\n\nZdroj: \n"}
{"id": "1490738", "url": "https://cs.wikipedia.org/wiki?curid=1490738", "title": "František Slavíček (spisovatel)", "text": "František Slavíček (spisovatel)\n\nFrantišek Slavíček se narodil v roce 1807 v myslivně na horním okraji vesnice Karasín (nejvýše položená obec na Bystřicku). Skládal církevní (chrámovou) hudbu - skladby všeho druhu a čtyřzpěvy. Vydal „Rozprávky“ a knihu o hudbě – „Fundament“ (pojednání o elementární hudební teorii určené pro „Maršového Frantíka“ („Maršova Frantíka“), pozdějšího ředitele vzdělávacího spolku Vesna Františka Mareše v Brně). Jako učitel působil na moravském Horácku - v letech 1840 až 1873 v Olešnici. V Olešnici organizoval ochotnická divadelní představení a nacvičil tam i vlastní vánoční mši „Andělé a pastýři“.\n"}
{"id": "1490740", "url": "https://cs.wikipedia.org/wiki?curid=1490740", "title": "Jan Jarolím (1974)", "text": "Jan Jarolím (1974)\n\nJan Jarolím (* 12. září 1974 Dvůr Králové nad Labem) je český politik, od roku 2014 starosta města Dvůr Králové nad Labem, člen hnutí ANO 2011. \n\nVystudoval Vysokou školu podnikání, a.s. v Ostravě a Provozně ekonomickou fakultu České zemědělské univerzity v Praze. Od roku 1994 do roku 2014 pracoval na Finančním úřadu ve Dvoře Králové nad Labem (od roku 2005 jako vedoucí oddělení daňové správy).\n\nV roce 2014 byl zvolen zastupitelem města Dvůr Králové nad Labem za hnutí ANO 2011. Téhož roku byl zvolen starostou města. V roce 2018 mandát zastupitele i post starosty města obhájil.\n\nVe volbách do Evropského parlamentu v květnu 2019 kandidoval na 18. místě kandidátky hnutí ANO 2011, ale nebyl zvolen.\n"}
{"id": "1490752", "url": "https://cs.wikipedia.org/wiki?curid=1490752", "title": "Nagana", "text": "Nagana\n\nNagana je druh tzv. spavé nemoci patřící mezi zvířecí trypanosomózy, napadající hlavně dobytek a koně (obecně se vyskytuje u obratlovců). Nemoc je přenášena mouchami tse-tse. Je způsobena různými druhy trypanosomy.\n\nNagana způsobují trypanosomy – \"Trypanosoma brucei brucei\", \"Trypanosoma brucei rhodesiense\", \"Trypanosoma congolense\" a \"Trypanosoma vivax\" ji způsobují u dobytka a \"Trypanosoma simiae\" u prasat. Trypanosomy způsobující nemoc nagana jsou blíže trypanosomě brucei než cruzi.\n\nVektorem je moucha tse-tse (\"Glossina\"), ale i jiný bodavý hmyz (např. ovádi). V přenašeči se trypanosoma vyvíjí od jednoho do několika týdnů. Když nakažená moucha štípne hostitele, parazit se přenáší jejími slinami. Nemoc může být přenášena i kontaminovanými nástroji, jako třeba chirurgickými nástroji, jehlami, injekčními stříkačkami.\n\nTaké se může stát, že se imunitní systém nezvládne s nemocí vypořádat úplně a ze zvířete se stane přenašeč. Nemoc může být znovu aktivována, když je zvíře vystresované. Také může dojít k transplacentálnímu přenosu (přenos z matky na plod během těhotenství.\n\nZvířecí trypanosomózy se obecně projevují horečkou a letargií, vede k anémii, která může být smrtelná (pokud není léčena). Inkubační doba se různí od 4 dnů do 8 týdnů. Může se objevit řada dalších symptomů, jako například úbytek váhy, ochabnutí svalů, otoky, zduření uzlin atd. Části těla začnou být paralyzovány, nejprve napadá zadní končetiny. Slezina, lymfatické uzliny a játra se zvětšují, napadena je i mícha. Chovná zvířata se (pokud nejsou léčena) mohou stát neplodnými případně potratit. Většina zvířat zemře na anémii, selhání srdce nebo na \"přidruženou\" bakteriální chorobu, která je výsledkem oslabeného systému zvířete.\n\nNemoc není snadné diagnostikovat, jistotou je mikroskopické vyšetření krve a potvrzení přítomnosti trypanosom, nebo různými serologickými reakcemi. Může být léčena trypanocidními léčivy. Pokusy o vytvoření vakcíny jsou zatím neúspěšné. \n\nV Africe se trypanosomózy vyskytují ve 37 zemích. Asi 30 % dobytka v Africe je v rizikové zóně infekce. Pomocí insekticidů se snaží udržet výskyt mouchy tse-tse pod kontrolou, zároveň pravidelně preventivně léčí dobytek v rizikové zóně. Trypanosoma brucei gambiense se vyskytuje ve východní Africe (infekce trvá měsíce – roky a napadá centrální nervový systém). Trypanosoma brucei rhodesiense způsobuje akutní formu nemoci v západní Africe, napadá mozek do pár měsíců od nákazy.\n"}
{"id": "1490754", "url": "https://cs.wikipedia.org/wiki?curid=1490754", "title": "Aljona Savčenková", "text": "Aljona Savčenková\n\nAljona Savčenková ( Олена Валентинівна Савченко, Aljona Savchenko, * 19. ledna 1984 Obuchiv) je německá krasobruslařka ukrajinského původu, která se věnuje disciplíně sportovní dvojice. Je olympijskou vítězkou a šestinásobnou mistryní světa.\n\nKe sportu ji přivedl otec Valentin Savčenko, mistr sportu ve vzpírání. Od pěti let trénovala na zimním stadionu Ldynka v Kyjevě. Jejím prvním partnerem byl Dmitrij Bojenko, s nímž získala na MS juniorů v roce 1998 třinácté místo. Pak bruslila se Stanislavem Morozovem, s nímž se stala juniorskou mistryní světa v roce 2000 a dvojnásobnou mistryní Ukrajiny, vyhráli Nebelhorn Trophy a na ZOH 2002 obsadili 15. místo.\n\nPoté, co Morozov ze zdravotních důvodů ukončil krasobruslařskou kariéru, zůstala bez partnera. Ingo Steuer ji pozval do Chemnitzu, kde vytvořila dvojici s Robinem Szolkowym, a od roku 2004 reprezentovala Německo. Získali spolu pět titulů mistrů světa (2008, 2009, 2011, 2012 a 2014, čtyřikrát se stali mistry Evropy (2007, 2008, 2009, 2011), čtyřikrát vyhráli finále Grand Prix v krasobruslení (2008, 2011, 2012 a 2014), na olympiádě získali bronzové medaile v letech 2010 a 2014, osmkrát byli mistry Německa (2004, 2005, 2006, 2007, 2008, 2009, 2011 a 2014), v letech 2008, 2009, 2010, 2011 a 2012 byl tento pár podle žebříčku Mezinárodní bruslařské unie nejlepší sportovní dvojicí světa.\n\nPo olympiádě 2014 Szolkowy skončil se sportem a Savčenková vytvořila dvojici s Francouzem Brunem Massotem, který do té doby jezdil s Darjou Popovovou. Německý bruslařský svaz musel Francouzům zaplatit odstupné 30 000 eur, aby mohl Massot závodit za Německo. Dvojice Savčenková–Massot získala na mistrovství světa bronzovou medaili v roce 2016, stříbrnou v roce 2017 a zlatou v roce 2018, na mistrovství Evropy obsadila druhé místo v letech 2016 a 2017 a vyhrála olympiádu v roce 2018. S německým týmem získala Savčenková na pchjongčchangské olympiádě sedmé místo v soutěži družstev. Na MS 2018 vytvořili Savčenková s Massotem světový rekord ziskem 245,84 bodů. V roce 2018 byli na prvním místě žebříčku ISU. Sezonu 2018/19 se dvojice rozhodla vynechat a zaměřila se na účinkování v ledních revue.\n\nV roce 2014 získala cenu Silbernen Lorbeerblatt.\n"}
{"id": "1490755", "url": "https://cs.wikipedia.org/wiki?curid=1490755", "title": "Eduardo Costa", "text": "Eduardo Costa\n\nEduardo Edilio Costa Gramajo (* 23. září 1977 San Miguel de Tucumán) je bývalý argentinský zápasník – judista.\n\nS judem začínal v 11 letech v rodném San Miguel de Tucumán pod vedením Jorge Aguirrea. Vrcholově se připravoval v Buenos Aires v sportovním tréninkovém centru CeNARD pod vedením Luise Beníteze a později Tigrana Karganjana. V argentinské mužské reprezentaci se pohyboval od roku 1996 ve střední váze do 90 (86) kg. V roce 2000 obsadil panamerickou kontinentální kvótu pro start na olympijských hrách v Sydney. V Sydney poprvé ukázal, že se na vrcholnou čtyřletou sportovní akci umí připravit. V úvodním zápase takticky vyfauloval Itala Michele Montino a ve druhém kole takticky udržel bodové vedení nad Jihokorejcem Ju Song-jonem. Jeho olympijskou cestu zastavil až ve čtvrtfinále Francouz Frédéricem Demontfauconem, jehož uči-matu nezachytil hned v úvodních sekundách zápasu. Z oprav se do bojů o medaile neprobojoval.\n\nMezi lety 2001 a 2002 se judu vrcholově nevěnoval z finančních důvodu (argentinské ekonomické krize). k přípravě se vrátil v roce 2003 a v roce 2004 startoval na olympijských hrách v Athénách. V úvodním kole poslal domů z výletu Venezuelana Josého Camacha technikou kučiki-taoši na ippon a ve druhém kole vyřadil na body (wazari) kontrachvatem sasae-curikomi-aši favorizovaného Ukrajince Valentyna Hrekova. Ve čtvrtfinále však nestačil na Japonce Hiroši Izumiho, se kterým prohrál minimálním bodovým rozdílem na koku. Z oprav se do bojů o medaile neprobojoval a obsadil dělené 7. místo.\n\nOd roku 2007 přepustil pozici reprezentační jedničky Diegu Rosatimu a do olympijského roku 2008 šel ve vyšší polotěžké váze do 100 kg. Uspěl v agrentinské olympijské nominaci a startoval na svých třetích olympijských hrách v Pekingu. Po úvodní výhře na body (wazari) nad Slovákem Zoltánem Pálkovácsem, prohrál v kole druhém s Polákem Przemysławem Matyjaszekem na ippon technikou uči-mata. Vzápětí ukončil sportovní kariéru.\n\n\n"}
{"id": "1490761", "url": "https://cs.wikipedia.org/wiki?curid=1490761", "title": "Imperobator", "text": "Imperobator\n\nImperobator (\"mocný válečník\") byl rod maniraptorního teropodního dinosaura z kladu Paravia, žijícího v období pozdní svrchní křídy (geologický věk maastricht) před asi 71 miliony let. Jeho fosilie byly objeveny na území dnešní Antarktidy (Ostrov Jamese Rosse) a stal se tak jedním z několika málo známých rodů dinosaurů objevených na tomto ledovém kontinentu. Dříve byl znám pod přezdívkou \"Naze dromaeosaur\", ačkoliv do čeledi Dromaeosauridae nejspíš nespadal. Typový druh \"I. antarcticus\" byl formálně popsán v dubnu roku 2019.\n\nFosilie druhu \"I. antarcticus\" byly objeveny v horninách souvrství Snow Hill Island, pocházející z doby pozdní křídy. V tehdejší době nebyla Antarktida ještě zaledněná a klima bylo mnohem mírnější a příznivější než dnes. Spolu s imperobatorem zde žili další dinosauři druhů \"Trinisaura santamartaensis\", \"Morrosaurus antarcticus\" a \"Antarctopelta oliveroi\", dosud nepopsaný titanosaurní sauropod nebo třeba draví mořští plazi elasmosauři. V popisné studii je \"Imperobator\" prohlašován za \"gigantického\" paraviana, jeho celková délka však činila zhruba \"jen\" 3 až 4 metry. To je relativně značná velikost na poměry kladu Paravia, ale nikoliv v porovnání s dalšími teropody.\n\n\n"}
{"id": "1490774", "url": "https://cs.wikipedia.org/wiki?curid=1490774", "title": "Albizziové", "text": "Albizziové\n\nAlbizziové nebo Albiziové byla stará italská šlechtická rodina, poprvé doložená v roce 1199. Ve 13. a 14. století byl rod v čele florentských guelfů a držel vysoké úřady Florentské republiky. Piero degli Albizzi hrál prominentní roli v době hrůzovlády guelfů až do povstání česačů vlny roku 1378, během kterého byl popraven. \n\nRoku 1382 rodina opět město ovládla po vyhnání diktátora Salvestra Medicejského a vedla koalici oligarchů. V roce 1393 byl Maso degli Albizzi zvolen gonfalonierem a pro mnoho let, až do své smrti roku 1417, zůstal díky vedoucí pozici v cechu \"Arte della Lana\" (obchodníků s textilem a kůží) nejvlivnějším mužem Florencie. \n\nV dalším boji o moc ve Florencii však Albizziové museli ustoupit Medicejům. Roku 1433 byli sice při ve volbě nových členů Signorie vylosováni převážně straníci Albizziů (které vedl Rinaldo degli Albizzi). Ti nejprve zatkli Cosima Medicejského a poté, co selhal pokus ho zavraždit, ho vypověděli do Urbina. Cosimo však rozsudek nerespektoval a odešel do exilu v Benátkách, odkud pokračoval v řízení rodinné banky. Do Florencie se dokázal vrátit počátkem roku 1434, k čemuž mu pomohla nespravedlivá daňová politika Albizziů a papežský zásah. Poté byli z Florencie vyhnáni přívrženci Albizziů, tentokrát bez vražd a rozsudků smrti. \n\nAlbizziové se podrobili Medicejům a předali jim vládu. V roce 1508 si Giovanni degli Albizzi vzal Ginevru Medicejskou, čímž se později stal strýcem Lorenzina Medicejského, který roku 1537 zavraždil pána města Alexandra Medicejského.\n"}
{"id": "1490775", "url": "https://cs.wikipedia.org/wiki?curid=1490775", "title": "Circuit International Automobile Moulay El Hassan", "text": "Circuit International Automobile Moulay El Hassan\n\nOkruh Circuit International Automobile Moulay El Hassan, známý též jako Městský okruh v Marrákeši je dočasným městským okruhem ve čtvrti Agdal, v Marrákeši v Maroku. Okruh je ve správě společnosti MGP a má kapacitu 10 000 návštěvníků.\n\nV minulosti se na něm pořádaly závody seriálu FIA Auto GP a cestovních vozů WTCC, v současnosti se používá v pozměněné verzi pro závody šampionátu Formule E.\n\nPro návrh trati získala důvěru společnost D3 Motorsport Development, marocký partner MGP. Jedná se o stejnou společnost, která dříve navrhla okruh Surfers Paradise v Austrálii. Groupe Menara dozorovala stavbu na místech bývalé tratě na ulicích Route de l'Ourika/Boulevard Mohammed. Boxy a zázemí pro týmy bylo vybudováno podél zdí královských zahrad a podél trati bylo dále osazeno více než 2500 betonových bloků.\n\nDne 3. května se na okruhu konal třetí závod sezóny 2009 šampionátu cestovních vozů WTCC. Byl to první mezinárodní automobilový závod v Maroku od Velké ceny Maroka 1958 Formule 1, která se konala na okruhu Ain-Diab Circuit v Casablance a zároveň první závod v Africe pro WTCC.\n\nV prosinci 2015 byla oznámena rozsáhlá přestavba okruhu, která měla za cíl také zobtížnění trati. Použila se pouze polovina původní trati a na novém okruhu se jel závod WTCC v roce 2016.\n\nPůvodní trať byla velmi jednoduchá, jednalo se o 4,6 km dlouhý oválný okruh s vlásenkami na koncích a šikanami, které rozdělovaly dlouhé rovinky. Jezdilo se proti směru hodinových ručiček.\n\nNynější trať zahrnuje 15 zatáček, 7 levých a 8 pravých, jezdí se také proti směru hodinových ručiček.\n\n"}
{"id": "1490777", "url": "https://cs.wikipedia.org/wiki?curid=1490777", "title": "Uhorská", "text": "Uhorská\n\nUhorská (1029 m n. m.) je hora na Slovensku, na území CHKO Kysuce, v Moravskoslezských Beskydech. Jde o jedinou čistě slovenskou tisícovku tohoto pohoří.\n\nUhorská vybíhá na jih z hraničního \"Polomského hřbetu\" mezi Malým a Velkým Polomem. Vrchol se nachází asi 800 metrů jižně od hranice, je porostlý hustým lesem a neumožňuje žádné výhledy. Ze sedla s Čuboňovem se otvírají výhledy na západ na Lysou horu, Smrk a další hory.\n\nZ české strany je Uhorská nejsnáze přístupná z Horní Lomné po modré značce, na kterou pod Malým Polomem navazuje červená hřebenovka. Z ní na rozcestí Čuboňov odbočuje doprava další modře značená cesta, která nejprve kopíruje hraniční pěšinu a potom klesá na jih do sedla mezi Čuboňovem a Uhorskou. V sedle se cesta rozdvojuje, modrá odbočuje doprava a rovně pokračuje zelená značka, která vrchol Uhorské míjí o necelých 100 metrů. Celková délka výstupu je asi 7 km s převýšením téměř 500 metrů.\n\nZe slovenské strany je výstup o něco kratší i jednodušší - z Vrchpredmieru (části Klokočova) vede zelená značka až k vrcholu. Cesta měří 4 km s převýšením 400 metrů.\n"}
{"id": "1490778", "url": "https://cs.wikipedia.org/wiki?curid=1490778", "title": "Admiral Nachimov (1885)", "text": "Admiral Nachimov (1885)\n\nAdmiral Nachimov byl pancéřový křižník ruského carského námořnictva. Ve službě byl v letech 1888–1905. Nasazen byl v rusko-japonské válce, kde byl roku 1905 potopen v bitvě u Cušimy.\n\nKřižník postavila ruská loděnice v Petrohradu. Jeho konstrukce byla silně inspirována britskými křižníky třídy \"Imperieuse\". Stavba byla zahájena roku 1883, na vodu byl spuštěn roku 1885 a do služby byl uveden v září 1888.\n\nKřižník byl vyzbrojen osmi 203mm kanóny ve dvoudělových věžích, deseti 152mm kanóny, čtyřmi 87mm kanóny, šesti 47mm kanóny, čtyřmi 37mm kanóny a třemi 381mm torpédomety. Pohonný systém měl výkon 8000 hp. Skládal se z 12 kotlů a parních strojů, pohánějících dva lodní šrouby. Zároveň měl křižník oplachtění. Nejvyšší rychlost dosahovala 17 uzlů. Dosah byl 4400 námořních mil při rychlosti 10 uzlů.\n\n\"Admiral Nachimov\" se účastnil rusko-japonské války. Dne 28. května 1905 byl potopen v bitvě u Cušimy. V noční fázi bitvy jej potopila japonská torpéda.\n"}
{"id": "1490780", "url": "https://cs.wikipedia.org/wiki?curid=1490780", "title": "Pamjať Azova (1888)", "text": "Pamjať Azova (1888)\n\nPamjať Azova byl pancéřový křižník ruského carského námořnictva. Ve službě byl v letech 1890–1919. Od roku 1907 nesl jméno Dvina. Účastnil se první světové války a potopen byl Brity za ruské občanské války.\n\nKřižník postavila ruská loděnice v Petrohradu. Stavba byla zahájena roku 1886, na vodu byl spuštěn roku 1888 a do služby byl uveden roku 1890.\n\nKřižník byl vyzbrojen dvěma 203mm kanóny, třinácti 152mm kanóny, dvěma 63mm kanóny Baranovski, sedmi 47mm kanóny, osmi 37mm kanóny a třemi 381mm torpédomety. Pohonný systém měl výkon 8500 hp. Skládal se z 6 kotlů a dvou trojčinných parních strojů, pohánějících dva lodní šrouby. Zároveň měl křižník oplachtění. Nejvyšší rychlost dosahovala 17 uzlů. Dosah byl 1600 námořních mil při rychlosti 10 uzlů.\n\nKřižník \"Pamjať Azova\" sloužil od roku 1907 jako cvičná loď. V letech 1907–1919 nesl jméno \"Dvina\". Za první světové války sloužil jako mateřská a velitelská loď. Jeho konec přinesla britská intervence do ruské občanské války. Dne 18. srpna 1919 jej při útoku na Kronšadt potopily britské torpédové čluny.\n"}
{"id": "1490788", "url": "https://cs.wikipedia.org/wiki?curid=1490788", "title": "Mecidiye", "text": "Mecidiye\n\nMecidiye byl chráněný křižník osmanského námořnictva. Křižník byl nasazen v balkánských válkách a v první světové válce. Roku 1915 jej ukořistilo Rusko, které jej do roku 1918 provozovalo jako Prut. Následně byl osmanským námořnictvem provozován až do svého vyřazení roku 1947. Sloužil především k výcviku.\n\nStavba křižníku byla objednána roku 1900 v rámci stejného programu, jako v případě křižníku \"Hamidiye\". Křižník postavila americká loděnice William Cramp & Sons ve Filadelfii. Stavba byla zahájena roku 1901, spuštěna na vodu byla 25. července 1903 a do služby přijata 19. prosince 1903.\n\nPo dokončení byl křižník vyzbrojen dvěma 152mm kanóny, osmi 120mm kanóny, šesti 47mm kanónys, šesti 37mm kanóny a dvěma 450mm torpédomety. Roku 1918 výzbroj tvořilo deset 130mm kanónů. Pohonný systém měl výkon 12 500 hp. Tvořily ho parní stroje a 16 kotlů Niclausse (ve 20. letech nahrazeny kotly Babcock & Wilcox), pohánějící dva lodní šrouby. Nejvyšší rychlost dosahovala 22 uzlů. Dosah byl 4700 námořních mil při rychlosti 10 uzlů.\n\nKřižník byl nasazen za první světové války. Dne 3. dubna 1915 se účastnil nájezdu na Oděsu a po najetí na minu se potopil v mělké vodě. Za dva měsíce byl vyzvednut, přezbrojen a 29. října 1915 byl zařazen do černomořského loďstva jako \"Prut\". Kvůli špatnému stavu pohonného systému však nebyl bojově nasazován. V květnu 1918 křižník obsadili Němci a vrátili jej zpět osmanskému námořnictvu. Po návratu byl využíván jako cvičný hulk. V letech 1925–1927 křižník prošel opravou v loděnici Gölcük a mohl se vrátit do služby. Zejména dostal nové kotle. Od roku 1940 sloužil opět k výcviku, roku 1947 byl vyřazen a později sešrotován.\n"}
{"id": "1490789", "url": "https://cs.wikipedia.org/wiki?curid=1490789", "title": "Hamidiye (1903)", "text": "Hamidiye (1903)\n\nHamidiye byl chráněný křižník osmanského námořnictva. Křižník byl nasazen v balkánských válkách a v první světové válce. Roku 1947 byl vyřazen.\n\nStavba křižníku byla objednána roku 1900 v rámci stejného programu\njako v případě křižníku \"Mecidiye\". Křižník postavila britská loděnice Armstrong Whitworth v Elswicku. Stavba byla zahájena roku 1902, loď byla spuštěna na vodu 25. září 1903 a do služby byla přijata 27. dubna 1904.\n\nPo dokončení byl křižník vyzbrojen dvěma 152mm kanóny, osmi 120mm kanóny, šesti 47mm kanóny, šesti 37mm kanóny a dvěma 450mm torpédomety. Pohonný systém měl výkon 12 000 hp. Tvořily ho čtyři parní stroje a šest kotlů, pohánějící dva lodní šrouby. Nejvyšší rychlost dosahovala 22 uzlů. Dosah byl 5000 námořních mil při rychlosti 10 uzlů.\n\nKřižník byl nasazen v balkánských válkách. Dne 21. listopadu 1912 jej poškodilo torpédo vypuštěné bulharským torpédovým člunem \"Druzki\". Křižník byl nasazen za první světové války. Roku 1925–1926 byl modernizován loděnicí Gölcük. Roku 1940 byl převeden k výcviku. Vyřazen byl roku 1947. Krátce sloužil jako muzeum a nakonec byl sešrotován.\n"}
{"id": "1490790", "url": "https://cs.wikipedia.org/wiki?curid=1490790", "title": "Grete Tugendhat", "text": "Grete Tugendhat\n\nGrete Tugendhat rozená Grete Löw-Beer (16. května 1903 Brno – 10. prosince 1970 St. Gallen) byla dcerou židovského německého podnikatele a továrníka Alfreda Löw-Beera a manželkou židovského podnikatele Fritze Tugendhata, s nímž nechala postavit podle návrhu německého architekta Ludwiga van der Roha vilu Tugendhat, která je dnes památkou UNESCO.\n\nNarodila se v Brně, ale dětství strávila ve Svitávce. Jejím otcem byl Alfred Löw-Beer a matkou Marianne Löw-Beer, rozená Wiedmann. Měla dva bratry, Maxe Löw-Beera a Hanse Löw-Beera. V jejích deseti letech se rodina přestěhovala do Brna, kde její otec koupil vilu od továrníka Moritze Fuhrmanna, která dnes nese jméno Vila Löw-Beer. Po základní škole odešla do Vídně na národohospodářské studie, ale když poznala německého průmyslníka Hanse Weisseva ze Zaháně, studie přerušila a v roce 1922 se ve Vídni za něho provdala. Toto manželství, kdy Greta pobývala převážně v Německu, nebylo šťastné, a tak se po šesti letech rozpadlo. Z tohoto manželství měla dceru Hannu. Po rozvodu se s ní vrátila do Brna.\n\nKrátce po návratu do Brna se sblížila s Fritzem Tugendhatem, kterého znala a milovala již v dětství. Svatbu měli v roce 1928 v Berlíně. Svatebním darem dostala od svého otce část jeho pozemku na Černým Polích. Její otec nejenže daroval pozemek, ale financoval i výstavbu rodinného domu. Vypracováním návrhu domu pověřili brněnského architekta Ernsta Wiesnera, ale nakonec své rozhodnutí změnili a vybrali si německého architekta Ludwiga Mies van der Roha. Ten vypracoval návrh funkcionalistické Vily Tugendhat, který v letech 1929-1930 zrealizovala brněnská stavební firma \"Moritz a Artur Eislerovi\". Z manželství s Fritzem měla čtyři děti, Ernsta a Herberta, dcery Daniela a Ruth se narodily v exilu. S nástupem nacistů k moci věděli, že jim hrozí nebezpečí, a proto před obsazením se s rodinou rozhodla opustit vilu i Československo. Věděla, že zůstat v Brně by znamenalo rozsudek smrti pro celou jeho rodinu, a tak v květnu 1938 s dětmi opustila Československo. Ve vile žili pouhých osm roků.\n\nS dětmi odešla do Švýcarska, jen dcera Hanna se vydala do Anglie za svým otcem. Její manžel Fritz se k nim připojil v létě 1938. Zdržel se v Brně, kde s guvernantkou Irene Kalkofenovou balil osobní věci a drobnější nábytek. Ve Švýcarsku se rodina necítila bezpečně, a protože Spojené státy americké uprchlíky již nepřijímaly, v lednu 1941 se rodina rozhodla odejít do Venezuely, kde si v Caracasu založil textilní továrnu, která příliš neprosperovala. Po válce se rodina toužila vrátit do Evropy, a tak se v roce 1950 přestěhovali do švýcarského St. Gallenu. Po osmi letech, 22. března 1958, zemřel její manžel na rakovinu. V roce 1967 se jí podařilo navštívit komunistické Československo a znovu vidět vilu Tugendhat. Do Československa se vrátila ještě jednou, v roce 1969, tentokrát v doprovodu mladší dcery Daniely, která žije ve Vídni. Dne 17. ledna 1969 měla přednášku v Domě umění města Brna, v níž vzpomínala na život ve vile Tugendhat a spolupráci s architektem Mies van der Rohem. Hovořila německy, anglicky, francouzsky, italsky, španělsky a česky.\n\nKdyž se 10. prosince 1970 vracela z nákupu vánočních dárků, srazilo ji auto. Na následky zranění v St. Gallenu téhož dne zemřela.\n"}
{"id": "1490797", "url": "https://cs.wikipedia.org/wiki?curid=1490797", "title": "Třída Žemčug", "text": "Třída Žemčug\n\nTřída Žemčug byla třída chráněných křižníků ruského carského námořnictva. Celkem byly postaveny dvě jednotky této třídy. Ve službě byly v letech 1904–1914. Křižníky byly nasazeny v rusko-japonské válce a první světové válce. První ztroskotal už po roce služby a druhý byl potopen na začátku první světové války.\n\nRuská loděnice v Petrohradu v letech 1902–1904 postavila dva křižníky této třídy.\n\nJednotky třídy \"Žemčug\":\nVýzbroj tvořilo osm 120mm kanónů, šest 47mm kanónů, dva 37mm kanóny a tři 450mm torpédomety. Pohonný systém měl výkon 17 000 hp. Skládal se z trojčinných parních strojů a 16 kotlů Yarrow, pohánějících dva lodní šrouby. Nejvyšší rychlost dosahovala 24 uzlů. Dosah byl 2090 námořních mil při rychlosti 10 uzlů.\n\nOba křižníky se účastnily rusko-japonské války a bojovaly v květnu 1905 v bitvě u Cušimy. Po drtivém japonském vítězství se \"Izumrud\" pokusil uniknout do Vladivostoku, přičemž 29. května 1905 ztroskotal jihovýchodně od něj. Jeho sesterský křižník \"Žemčug\" po bitvě unikl na Filipíny, kde byl do září 1905 internován.\n\n\"Žemčug\" byl ve službě ještě na počátku první světové války. Dne 28. října 1914 byl potopen při překvapivém nájezdu německého lehkého křižníku SMS \"Emden\" na Penang. Na \"Žemčugu\" bylo 89 mrtvých a 143 zraněných.\n"}
{"id": "1490841", "url": "https://cs.wikipedia.org/wiki?curid=1490841", "title": "Sandro López", "text": "Sandro López\n\nSandro Luis López Olmos (* 26. října 1967 Rosario) je bývalý argentinský zápasník – judista.\n\nS judem začínal v útlém dětství v Rosariu v provincii Santa Fe pod vedením svých rodičů. V argentinské mužské reprezentaci se pohyboval od roku 1986 ve střední váze do 86 kg. V roce 1988 startoval na olympijských hrách v Soulu, kde prohrál v úvodním kole na yuko s Britem Densignem Whitem. V roce 1992 na olympijských hrách v Barceloně prohrál ve druhém kole se Švýcarem Danielem Kistlerem na ippon kontrachvatem o-soto-gaeši. V dalších letech se judu vrcholově nevěnoval. \n\nK aktivní přípravě se vrátil po roce 2005, kdy ho k návratu do reprezentaci přemluvili bývalý kolegové z reprezentace Gustavo Pascualini a Gastón García. V roce 2008 uspěl v argentinské olympijské nominaci v těžké váze nad 100 kg a startoval na olympijských hrách v Pekingu. V 40 letech nestačil v úvodním kole v boji na zemi na Peruánce Carlose Zegarru. Žije v Rosariu a věnuje se trenérské práci.\n\n\n"}
{"id": "1490844", "url": "https://cs.wikipedia.org/wiki?curid=1490844", "title": "Coggabata", "text": "Coggabata\n\nCoggabata, nebo Congavata / Concavata, (moderní název zní Drumburgh) byla římská pevnost Hadriánova valu. Ležela mezi pevností Aballava (moderní název Burgh by Sands) na východě a pevností Mais (Bowness-upon-Solway) na západě. Byla postavena na výšině, z níž se otevírá výhled na rovinatější krajinu na východě a západě, a také na pobřeží zálivu Solway Firth na severu. Jejím úkolem bylo chránit jižní stranu dvou významných brodů, Stonewath a Sandwath. \n\nDokument Notitia Dignitatum uvádí jméno pevnosti v podobě 'Congavata'. Na bronzovém poháru Rudge Cup s názvy pěti římských pevností má ale podobu 'Coggabata'. \n\nPevnost tvaru obdélníka byla postavena z kamene, přičemž Hadriánův val procházel podél její severní strany. Měřila 82  m od severu k jihu a 96  m od východu na západ, takže rozkládala na ploše menší než 8 100 m. Val je v tomto místě široký bezmála tři metry a je také z kamene. Stojí na základech staršího valu z hlíny a drnů (Turf Wall). V  každé ze čtyř stran pevnosti byla brána, severní branou se procházelo na druhou stranu valu. \n\nJak ukázala technologie LIDAR, z pevnosti vedla na jihozápad římská silnice, která ji spojovala s další, blízkou římskou pevností u vesnice Kirkbride. Přes severní zeď starověké pevnosti stojí panské sídlo Drumburgh Castle, které postavili výhradně z římských kamenů (z červeného pískovce).\n\nNotitia Dignitatum uvádí, že zdejší posádku tvořila Druhá kohorta Lingonů, ale vzhledem k malé velikosti pevnosti šlo jen o jednotku z ní vyčleněnou. \n\nV lokalitě probíhaly vykopávky v roce 1899, kdy byla odhalena kamenná pevnost. V jejím severozápadním rohu byla nalezena sýpka. Vykopávky v roce 1947 ukázaly, že tato kamenná pevnost byla postavena v areálu o něco větší, starší pevnosti, jejíž hliněné hradby byly srovnány se zemí. Původní pevnost zřejmě patřila k počáteční, hliněné podobě Hadriánova valu v hrabství Cumbria, a když jej nahradil val z kamene, postavili z téhož materiálu i pevnost. To by ji zařazovalo přibližně do roku 160 našeho letopočtu. V blízkosti pevnosti dosud nebyly zjištěny žádné známky civilního osídlení (vicus). \n\n\n\n"}
{"id": "1490871", "url": "https://cs.wikipedia.org/wiki?curid=1490871", "title": "Bělinskij", "text": "Bělinskij\n\nBělinskij (; do roku 1948 ) je město v Penzenské oblasti, administrativní centrum Bělinského rajónu. \n\nMěsto leží na západním okraji Povolžské vrchoviny, na jihozápadě Penzenské oblasti, na soutoku Malého a Velkého Čembaru (povodí Donu). Penza je vzdálena 129 km, železniční stanice \"Bělinskaja\" ve městě Kamenka je vzdálena 55 km (na trati z Penzy do Moskvy), nejbližší železniční stanice \"Tamala\" je vzdálena 50 km (trať Rtiščevo – Tambov). Ve vzdálenosti 1 km severně od města prochází silnice federálního významu R208 Penza – Tambov. \n\nV roce 1948 bylo město přejmenován na počest literárního kritika a publicisty Vissariona Grigorjeviče Bělinského, který mezi lety 1816 a 1829 prožil v \"Čembaru\" mládí. Město navštívil naposledy v roce 1830.\n"}
{"id": "1490885", "url": "https://cs.wikipedia.org/wiki?curid=1490885", "title": "Kladenský maratón", "text": "Kladenský maratón\n\nKladenský maratón pořádají od roku 2002 na Městském stadionu Sletiště v Kladně Maratón klub Kladno a A.C. TEPO Kladno.\n\nJedná se o klasický maratón, který tvoří osm okruhů v přilehlém lesoparku Lapák se startem a cílem na dráze atletického stadionu. Pravidla závodu odpovídají pravidlům Mezinárodní asociace atletických federací IAAF.\n\nZávodu se již zúčastnili běžci z dvanácti zemí z celého světa a v jeho rámci bylo čtyřikrát pořádáno Mistrovství České republiky veteránů. V roce 2016 bylo Kladenskému maratónu uděleno *** hodnocení od European Atletics v rámci Running For All. Rekord maratónu drží jeho mnohonásobný účastník Mulugeta Serbessa z roku 2009 a Ivana Martincová z roku 2008. Mezi startéry Kladenského maratónu se zařadili i atletické legendy jako Eliška Klučinová, Vlastimil Zwiefelhofer nebo Ivan Uvizl s Jiřím Šoptěnkem. Součástí maratónu jsou i dětské běhy.\n\n\n"}
{"id": "1490890", "url": "https://cs.wikipedia.org/wiki?curid=1490890", "title": "Grand Prix Číny 2013", "text": "Grand Prix Číny 2013\n\nGrand Prix Číny 2013 (oficiálně 2013 Formula 1 UBS Chinese Grand Prix) se jela na okruhu Shanghai International Circuit v Šanghaji v Číně dne 14. dubna 2013. Závod byl třetím v pořadí v sezóně 2013 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1490900", "url": "https://cs.wikipedia.org/wiki?curid=1490900", "title": "Kunhuta", "text": "Kunhuta\n\nKunhuta, německy Kunigunde, je ženské jméno, k jehož významným nositelkám patří:\n\n"}
{"id": "1490906", "url": "https://cs.wikipedia.org/wiki?curid=1490906", "title": "Diego Rosatti", "text": "Diego Rosatti\n\nDiego Rosatti (* 22. listopadu 1978 Viedma) je bývalý argentinský zápasník – judista.\n\nS judem začínal v 6 letech v rodném Viedma pod vedením Héctora Campose Mory. Vrcholově se připravoval v Buenos Aires v sportovním tréninkovém centru CeNARD pod vedením Luise Beníteze a později Tigrana Karganjana. V argentinské mužské reprezentaci se pohyboval od roku 1998 ve střední váze do 90 kg jako reprezentační dvojka za Eduardo Costou. V roce 2000 a 2004 prohrál s Costou nominaci na olympijské hry. \n\nNa úkor svého hlavního rivala se začal prosazovat teprve od roku 2007 a v roce 2008 obsadil panamerickou kontinentální kvótu pro start na olympijských hrách v Pekingu. V úvodním kole olympijského turnaje vybodoval v prodloužení na koku Američana Briana Olsona. V dalším kole však prohrál na ippon s Rusem Ivanem Peršinem na ippon zalamovákem ko-soto-gake. Přes opravy se do bojů o medaile neprobojoval. Sportovní kariéru ukončil v roce 2012 potom co se nekvalifikoval na olympijské hry v Londýně. Věnuje se trenérské práci.\n\n\n"}
{"id": "1490910", "url": "https://cs.wikipedia.org/wiki?curid=1490910", "title": "Nejvyšší hory Nového Mexika", "text": "Nejvyšší hory Nového Mexika\n\nNejvyšší hory Nového Mexika. Na severu Nového Mexika se rozkládá nejjižnější část Skalnatých hor, pohoří Sangre de Cristo Mountains a San Juan Mountains.\nPrávě v jednotlivých horských pásmech Sangre de Cristo Mountains (Taos Mountains, Santa Fe Mountains a Culebra Range) leží nejvyšší horské vrcholy Nového Mexika. Nejvyšší horou Nového Mexika je Wheeler Peak (4 011 m), jediná čtyřtisícovka na území státu.\nNa severozápad a západ Nového Mexika zasahuje Koloradská plošina. Jednou z dominant v této oblasti je hora Mount Taylor (3 445 m). Na jihu státu leží řada menších, izolovaných pohoří. Výrazněji zde vystupuje například Sierra Blanca Peak (3 652 m).\n\nVe výčtu hor jsou zastoupeny pouze vrcholy s prominencí vyšší než 400 metrů.\n\nVe výčtu hor jsou zastoupeny pouze vrcholy s prominencí vyšší než 100 metrů.\n\n"}
{"id": "1490920", "url": "https://cs.wikipedia.org/wiki?curid=1490920", "title": "Revenge Tour", "text": "Revenge Tour\n\nRevenge Tour bylo koncertní turné americké hardrockové skupiny Kiss na podporu alba \"Revenge\". Bylo to první turné s bubeníkem Ericem Singerem, který nahradil zemřelého Erica Carra. Turné byly rozdělené na tři části: 13 koncertů v malých klubech v Severní Americe, poté 8 koncertů v arénách po Evropě a nakonec 51 velkých koncertů v severoamerických arénách s největší jevištní scénou. Návštěvnost turné byla nejnižší od roku 1975 v průměru 5000 diváků na koncert.\n\n\nPřídavek:\n\n\nKiss\n\n\n"}
{"id": "1490922", "url": "https://cs.wikipedia.org/wiki?curid=1490922", "title": "Grand Prix Bahrajnu 2013", "text": "Grand Prix Bahrajnu 2013\n\nGrand Prix Bahrajnu 2013 (oficiálně 2013 Formula 1 Gulf Air Bahrain Grand Prix) se jela na okruhu Bahrain International Circuit nedaleko města as-Sachír v Bahrajnu dne 21. dubna 2013. Závod byl čtvrtým v pořadí v sezóně 2013 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1490925", "url": "https://cs.wikipedia.org/wiki?curid=1490925", "title": "Karel Hladeček", "text": "Karel Hladeček\n\nKarel Hladeček (13. března 1908 Most - 19. září 1944 Mnichov, věznice Stadelheim) byl český ekonom, pedagog a účastník protifašistického odboje během druhé světové války.\n\nV domácím protinacistickém odboji byl činný v období 1. prosince 1939 až 13. října 1942 ve skupinách Informační služba národního odboje (ISNO), Ústřední vedení odboje domácího (ÚVOD) a v Petičním výboru Věrni zůstaneme (PVVZ).\n\nKarel Hladeček pocházel z Mostu. Po dokončení základního studia nastoupil na Obchodní akademii v Teplicích-Šanově, kde složil maturitní zkoušku 20. června 1927. Poté přešel do Prahy na Vysokou školu obchodní, která v té době spadala pod ČVUT v Praze. Zde studoval v letech 1928 až 1932. Státní zkoušky složil v roce 1932.\n\nV říjnu 1932 zahájil Karel Hladeček dráhu profesora na Obchodní akademii v Kolíně. V roce 1934 se oženil s Jarmilou Weigertovou. Kromě pedagogické činnosti publikoval odborné články ekonomického zaměření (periodikum \"Nová svoboda\") a působil v Dělnické akademii (např. účinkoval v rozhlasovém cyklu Dělnický rozhlas).\n\nOdbojovou činnost Hladeček soustředil především na dodávání zpráv z Kolínska. Přímo v Kolíně vedl pobočku PVVZ. Tato činnost byla prozrazena vlivem zrady konfidenta na pražském ústředí ÚVOD. Karel Hladeček byl v roce 1942 zatčen a vězněn v Kolíně, Kutné Hoře, Mladé Boleslavi, na Pankráci, v Terezíně, Norimberku, Mnichově. V roce 1944 byl popraven.\n\nV roce 1946 byl Karel Hladeček oceněn Československým válečným křížem 1939 In memoriam.\n\nKarel Hladeček v odboji spolupracoval mj. s prof. Volfgangem Jankovcem, nebo JUDr. Karlem Bondym, kteří byli aktivní v Praze. Hladečkovy kolínské kolegy představoval např. Josef Doskočil a Alfons Remunda. Václav Běhounek zastával roli zprostředkovatele zpráv mezi Kolínem a Prahou.\n\n"}
{"id": "1490959", "url": "https://cs.wikipedia.org/wiki?curid=1490959", "title": "Re loca", "text": "Re loca\n\nRe loca (s podtitulem ¡Y me encanta!) je argentinský komediální film z roku 2018, který natočil Martino Zaidelis. Jedná se o remake chilského snímku \"Sin filtro\" z roku 2016. V hlavní roli se představila Natalia Oreiro, která pracuje v reklamní agentuře v Buenos Aires jako kreativec a která na základě rituálu zcela převrátí svůj každodenní život a začne žít bez zábran.\n\nPilar žije v bytě v Buenos Aires se svým nepříliš pracovitým manželem, malířem Javierem a jeho dospívajícím a nezodpovědným synem Nicolasem z prvního manželství. Sama pracuje jako kreativec v reklamní agentuře a zanedlouho oslaví 40. narozeniny. Její život je stereotypní a ubíjející, snaží se ho alespoň trochu oživit příležitostným flirtováním po telefonu se svým bývalým přítelem Pablem. Ten se má brzy ženit se Sofií, která Pilar nesnáší. Ke kvalitě života jí nepomáhá ani nepřetržitá párty u souseda Guillerma, ani její nevlastní syn s poflakujícími se kamarády. Po jedné bezesné noci se ráno probudí pozdě. Ani další vývoj událostí není dobrý: ve sprše teče jen studená voda (Javier zapomněl zaplatit za plyn), Nicolas s přáteli rapuje u sebe v pokoji a do školy se nikdo z nich nemá, Pilařino auto je na parkovišti zablokováno jiným vozem, což musí jít řešit na Guillermův večírek, doprava ve městě je strašná, a když nakonec dorazí k práci, její parkovací místo už kdosi obsadil. Ve firmě spěchá na domluvenou schůzku, ovšem nikdo jí nevyřídil, že ji odložili na další den. Další ranou je její rozhovor se šéfem Alejandrem, který Pilar naznačí, že příliš nerozumí současnému světu sociálních sítí, a proto pozval Maiu, nejsledovanější influencerku Argentiny, aby obě společně vytvořily novou reklamní kampaň, která má navazovat na nejúspěšnější Pilařinu reklamu starou 15 let.\n\nNeúspěšný den pokračuje, neboť příjemný rozhovor po telefonu s Pablem přeruší jeho nastávající Sofía. Po práci se Pilar vydá za kamarádkou Valerií, učitelkou jógy, která ale začne s přítelkyní řešit svoje „problémy“, které má na sociálních sítích. Po příjezdu domů potká Pilar před vchodem do domu plynaře, kterému nikdo neotevřel, i když doma Javier, zabraný do malování, je. Ani další den není o nic lepší. Ráno je opět doprava po městě utrpení, její psycholog má vlastní potíže a sestra Isabel ji požádá o hlídání svého kocoura, ke kterému se má Pilar na několik dní nastěhovat. Po příjezdu do práce (místo opět obsazené, tentokrát ale už ví, že je to Maiino auto) na ni čeká schůzka s klientem, kde začnou řešit připravovanou reklamu. Pohotová Maia, ze které tryskají nápady, čímž zastíní Pilar, která je zvyklá si vše promyslet a zanalyzovat. Jenže ani její šéf Alejandro ji nepodrží. Když nakonec zjistí, že jí auto odtáhli, zhroutí se. Pomůže jí Pablo, ovšem zanedlouho dorazí za nimi i Sofía. Ta Pilar přikáže, že se už s Pablem nadále vídat nemůže.\n\nPři cestě nočním městem domů narazí na lávce přes řeku na starého muže, který hodí do vody sako a vypadá, že chce sám skočit. Pilar mu v tom chce zabránit, ovšem vyjde najevo, že neznámý jen prováděl obřad pro vyléčení duše. Protože Fernando pozná, že se ženou není něco v pořádku, prozradí jí tajný rituál, po kterém se ráno probudí jako úplně jiná osoba. Pilar skutečně ceremonii provede a následující ráno je z ní nový člověk. Je jí jedno, že zaspala, na rovinu řekne Javierovi, co si myslí, rozbije okno Maiina auta, odbrzdí ho a odtlačí, v práci si velmi ostře promluví s Alejandrem, který firmu zdědil po otci a prakticky vděčí za své současné jmění právě Pilar, jež ve společnosti dělá už 18 let. A nakonec podá výpověď. Při následném setkání se Sofií si nenechá líbit její urážky a při schůzce s Valerií doslova utopí její telefon, kterým se pořád zabývá. Následně si to vyřídí s taxikáři, plynařem a nakonec vyhodí ze svého bytu nicnedělajícího Javiera i s Nicolasem, který se s kamarádkou právě pokouší natáčet v Pilařině ložnici porno.\n\nPilar si užívá klid, zastaví se ale za ní Maia, která jí ukáže virální video, jež kdosi natočil, když jako šílená útočila na taxikáře. Dívka jí navrhne spolupráci, což ponechá bez odpovědi. Poté se Pilar sejde s Pablem, jehož stále miluje. Jeho matka však byla proti jejich vztahu, proto se rozešli. Po rozhovoru, v němž Pilar Pablovi řekne, že ji zklamal, když si našel takovou mrchu, jako je Sofía, se vydá do bytu své sestry. Zapomněla totiž na kocoura, který byl nemocný. Najde ho mrtvého, navíc zrovna ve chvíli, kdy jeho majitelka přijíždí domů. Sourozenci se pohádají, což Pilar rozhodí. Po návratu do svého bytu se vypořádá s Guillermem a jeho nonstop párty natolik, až ji zadrží policie a nechá přes noc ve vězení. Další den se vydá za Fernandem, aby jí poradil, co dělat, protože se nedokáže ovládat. Starý muž jí ale prozradí, že on nic neudělal, že všechno má Pilar jen ve své hlavě.\n\nKdyž ji na ulici opět překvapí Maia s dalším virálním videem, které zachycuje, jak zapálila Guillermovo auto, Pilar jí navrhne, že může být její asistentkou. Také se usmíří se svou sestrou, které koupí nové kotě. V bytě na ni čeká Javier s Nicolasem, aby se omluvili za své předchozí chování. Vztah mezi Pilar a Javierem však už nějakou dobu nefunguje, takže ač omluvu ocení, Pilar se se svým mužem rozejde. Následně se vydá na svatbu Pabla a Sofíe, kde zjišťuje, že si nevěsta ze svého nastávajícího opravdu udělala „podpantofláka“. Nakonec se rozhodne, že vlastně není důvod, aby se takové akce účastnila, takže odjede rozesmátá do noci.\n\n\nChilská komedie \"Sin filtro\" z roku 2016 se stala druhým nejnavštěvovanějším domácím filmem historie. Pojednává o 37leté Píi (Paz Bascuñán), pracující v oblasti reklamy, která má poflakujícího se manžela-umělce, nezodpovědného syna, nepřetržitý večírek u sousedů a šéfa, který si myslí, že na pochopení sociálních sítí je už příliš stará. Vydá se za čínským akupunkturistou, který jí řekne, že nehledě na následky musí vypustit svůj údajný potlačovaný vztek. V dalších latinskoamerických zemích se díky úspěchu tohoto snímku začaly připravovat místní adaptace, respektive remaky. Začátkem roku 2017 zaslal režisér Martino Zaidelis návrh scénáře argentinské verze Natalii Oreiro, s níž spolupracoval na seriálu \"Entre caníbales\". První veřejné zmínky o chystaném projektu s možným názvem \"Resacada\", v níž měla ústřední roli ztvárnit Oreiro, se objevily v červnu 2017. Jako svůj celovečerní debut jej měl režírovat právě Zaidelis. V dalších měsících byl název filmu změněn na \"Re loca\". Jeho natáčení bylo zahájeno koncem ledna 2018 v produkci společností Aeroplano a Telefe. Kromě Oreiro byl do hlavní role obsazen Diego Torres, v dalších rolích se pak měli objevit Fernán Mirás, Gimena Accardi, Pilar Gamboa, Hugo Arana, Radagast a Martin Garaba. Premiéra byla oznámena na 5. července 2018. Produkce filmu probíhala v Buenos Aires a ukončena byla po šesti týdnech v první polovině března 2018. Práva na distribuci filmu po celé Latinské Americe zakoupilo v květnu 2018 americké studio Paramount Pictures, pro nějž se \"Re loca\" stala vůbec prvním vlastním argentinským snímkem. Distribuční práva pro zbytek světa pořídila v prosinci 2018 společnost Meikincine.\n\nHudbu pro film napsal Emilio Kauderer. Producenti využili pro snímek také některé známé písně. Skupina Los Barenboim nahrála v polovině června 2018 cover verze skladeb „Tiritando“ od Donalda, kterou nazpívala přímo Natalia Oreiro, a „Un día perfecto“ od skupiny Estelares, na níž se podílela zpěvačka Belen Conte. Zpěvačka Celeste Carballo natočila se svou kapelou pro snímek úplně novou verzi své písně „Me vuelvo cada día más loca“.\n\nSoundtrack k filmu vyšel v digitální podobě a obsahuje všechny tři písně („Un día perfecto“ ve dvou verzích) a instrumentální scénickou hudbu. Pro skladby „Me vuelvo cada día más loca“ a „Un día perfecto“ vznikly také videoklipy se záběry z filmu.\n\nDo argentinských kin byl film \"Re loca\" uveden 5. července 2018. Promítán byl i v Uruguayi, rovněž od 5. července.\n\nFilm startoval v argentinských kinech o prodlouženém víkendu během svátků, za prvních pět dní jej zhlédlo 209 444 diváků, což jej vyneslo na celkové čtvrté místo (před ním se umístily tři americké snímky). Promítán byl v 237 sálech. I v dalších týdnech si \"Re loca\" vedla nad očekávání dobře, do konce července bylo prodáno přes 620 tisíc lístků. Celkově film vidělo 759 546 diváků, takže se stal třetím nejnavštěvovanějším domácím snímkem v Argentině roku 2018. Argentinské tržby dosáhly v přepočtu 2,3 milionu dolarů, tržby v Urugayi byly v přepočtu 530 tisíc dolarů. Celkově tak film \"Re loca\" utržil v přepočtu 2,8 milionu dolarů.\n\nServer \"Todas Las Críticas\" eviduje 32 recenzí (19 z nich, tj. 59 %, je spokojených) s průměrnou známkou 60 bodů ze 100.\n\nPodle Ezequiela Boettiho ze serveru \"Otros Cines\" je největším plusem tohoto remakovaného příběhu s některými dobrými a některými trapnými vtipy představitelka ústřední role Natalia Oreiro, její charisma a zápal. Pablo O. Scholz (deník \"Clarín\") uvádí, že postavy ve filmu jsou komediálně sterotypní a proměna hlavní hrdinky v násilnou ženu nesmyslná, nikoliv šílená. Vyzdvihuje výkon Oreiro, která se podle něj jako komička narodila. Dle Lucase Asmara Moreny z deníku \"La Voz del Interior\" Oreiro pracovala na své postavě s až psychologickou důkladností, aby ztvárnila všechny stavy, v níž se Pilar ocitá. Další postavy nejsou vzhledem k vystavění příběhu tak propracované, nicméně pochvalně zmínil Gimenu Accardi v rolie Sofíe. María Fernanda Mugica (deník \"La Nación\") kromě Oreiro pochválila i Fernána Miráse a Malenu Sánchez. Všimla si i atraktivních kostýmů od kostymérky Grety Ure.\n\n"}
{"id": "1490962", "url": "https://cs.wikipedia.org/wiki?curid=1490962", "title": "Breda Ba.19", "text": "Breda Ba.19\n\nBreda Ba.19 byl italský dvouplošný jednomotorový akrobatický sportovní letoun, které bylo vyvinut italskou společností Società Italiana Ernesto Breda v roce 1928 jako cvičný. Díky pilotům skupiny Squadriglia di Alta Acrobazia Aerea, kteří ho používali pro závody a letecká skupinová vystoupení, se stalo toto letadlo jedním z nejznámějších akrobatických letadel italské výroby ve třicátých letech 20. století.\nProjekt Ba.19 navrhli inženýři Cesare Pallavicino ve spolupráci s Giuseppem Panzerim na konci dvacátých let s cílem uspokojit poptávku po novém cvičném letounu, který by byl rovněž použitelný pro akrobacii. Letoun Breda Ba.19 byl příhradový dvouplošník smíšené konstrukce s pevným podvozkem. Měl nestejně velká křídla konvenční konfigurace. Trup byl svařen z ocelových trubek a potažen plátnem. Pilot seděl v otevřené kabině. \n\nPrototyp byl zkoušen s motorem Armstrong Siddeley Lynx, v sériové výrobě byl použit sedmiválcový, hvězdicový motor Walter Castor. Letoun s motorem Walter Castor byl prezentován i na XIII. aerosalonu v Paříži na podzim 1932.\n\nVarianta Ba.19ter byla vyrobena v dvoumístném provedení s otevřeným tademovým kokpitem.\n\nDochovaný letoun Breda Ba.19 je vystaven v leteckém muzeu Gianni Caproniho (Museo dell' Aeronautica Gianni Caproni) v Trentu. Původní imatrikulace italského vojenského letectva MM.70019 (Regia Aeronautica) byla po restaurování změněna na I-ABCT, se kterou létal italský pilot Andrea Zotti.\nVerze Ba.19s byla používána od roku 1931 pro předváděcí skupinové akrobatické lety letkou italského letectva Squadriglia di Alta Acrobazia Aerea. První předvedení letounů ve formaci se odehrálo 13. března 1932 na mezinárodní letecké přehlídce v Tunisu. Na leteckém dnu v Berlíně, který se konal 12. června 1932, předvedla skupina italských letců vedená ing. Colombem skupinovou akrobacii na Ba.19 s motory Castor, která byla v komentáři časopisu Letectví označena za strhující. \n\nJiž předtím, 12. května 1932, se skupina 9 letounů Breda Ba.19 zúčastnila druhého ročníku italského Dne křídel (Giornata dell' Ala) v Římě, poté představili svoji skupinovou akrobacii v Turíně a také na Mezinárodním leteckém mítinku v Curychu (22.7-31.7). Pilot Andrea Zotti se zúčastnil od 27. srpna do 5. září 1932 v USA národních leteckých závodů National Air Races. \n\nLetoun Italského královského aeroklubu (Reale AC d'Italias) s imatrikulaci I-ABCR pilotován poručíkem Raffaelem Colacicchim vytvořil 12. ledna 1933 světový rekord v letu na zádech 41 min a 37 vteřin. Rekord byl překonán na stejném typu letounu kapitánem Willym Bocolou 15. května 1933, kdy letěl \"vzhůru nohama\" po dobu 65 minut a 15 vteřin.\n\nDvojplošníky Breda pak byly využívány jako cvičná akrobatická letadla v italských leteckých školách na základnách Aviano, Castiglion del Lago, Grottaglie a také v Akademii leteckých sil (Accademia Aeronautica).\n\n\n\n\n\n\n\n\n"}
{"id": "1490969", "url": "https://cs.wikipedia.org/wiki?curid=1490969", "title": "Telde", "text": "Telde\n\nTelde je město na ostrově Gran Canaria, který patří ke španělskému autonomnímu společenství Kanárské ostrovy. Je centrem stejnojmenné obce, kde žije přes 100 000 obyvatel; je druhým největším městem na ostrově po Las Palmas de Gran Canaria a čtvrtým největším na Kanárských ostrovech po Las Palmas, Santa Cruz de Tenerife a San Cristóbal de La Laguna.\n\nMěsto leží na východním pobřeží ostrova 16 km od Las Palmas, prochází jím dálnice GC-1, nachází se zde osobní i nákladní přístav a Letiště Gran Canaria. Turisté zde navštěvují pláže a jeskynní komplex Cuatro Puertas. Ekonomika města stojí na rybolovu, produkci banánů a rajčat a chemickém průmyslu, využívajícím místní ložiska síry. \n\nMísto patřilo k centrům Guančů, významnou památkou domorodé kultury je „Venuše z Tary“. Název města pochází z guančského výrazu \"telle\", což znamená fíkovník. V roce 1351 se stalo sídlem prvního kanárského biskupa, po ovládnutí Španěly bylo centrem obchodu s otroky. Hlavní architektonickou památkou je chrám sv. Jana Křtitele z roku 1520, postavený z tmavých vulkanických kamenů, v němž se nachází socha Krista z kukuřičné hmoty, vyrobená v Mexiku.\n\n"}
{"id": "1490991", "url": "https://cs.wikipedia.org/wiki?curid=1490991", "title": "Nišio", "text": "Nišio\n\nNišio () je město v prefektuře Aiči v Japonsku. K roku 2018 v něm žilo bezmála 170 tisíc obyvatel.\n\nNišio leží na břehu zálivu Mikawa patřícího k Filipínskému moři, na jižním pobřeží největšího japonského ostrova Honšú. Je vzdáleno přibližně pětatřicet kilometrů jižně od Nagoji, správního střediska prefektury, a leží západně od Okazaki.\n\nNišio vzniklo kolem hradu, jehož dějiny sahají do 13. století. Od začátku 17. století se v okolí pěstuje čaj, přičemž z oblasti pochází téměř 30 % japonského čaje typu mačča.\n\nSoučasný správní status má město od 15. prosince 1953.\n"}
{"id": "1490994", "url": "https://cs.wikipedia.org/wiki?curid=1490994", "title": "Mladí diplomaté", "text": "Mladí diplomaté\n\nMladí diplomaté jsou zájmový spolek založený z iniciativy studentů středních a vysokých škol. Spolek pořádá edukativní projekty v oblasti diplomacie a mezinárodní politiky. Spolek byl založen dne 3. února 2016.\n\n\"Plzeňská akademie Mladých diplomatů 2016\" je simulace jednání Organizace spojených národů (OSN). Na akademii přednášeli a diskutovali JUDr. Jiří Pospíšil, generálmajor Karel Randák, Hynek Kmoníček a Karel Schwarzenberg. Účastníci byli rozděleni do dvou orgánů OSN - Rady bezpečnosti a Hospodářské a sociální rady (ECOSOC). V Radě bezpečnosti se projednávali body agendy Situace na Blízkém východě a Reforma Rady bezpečnosti a v ECOSOC Minimalizace výkyvů cen ropy a Zabránění radikalizace mládeže. Akademie probíhala ve dnech 28. - 30. listopadu 2016.\n\n\"Plzeňská akademie Mladých diplomatů 2017\" je simulace jednání Evropské rady. Projednávanými body agendy byly Vystoupení Spojeného království z Evropské unie, Migrační krize a hrozba islamismu v Evropě, Odbourání všech bariér mezi členskými státy Evropské unie a Ukrajinsko – Donbaská krize. Na akademii přednášeli a diskutovali s účastníky JUDr. Jiří Pospíšil, Ing. et Ing. Miloš Nový, Karel Schwarzenberg, generálmajor Karel Randák a Milan Vyskočil. Akademie probíhala ve dnech 20. - 24. listopadu 2017.\n\n\"Evropské summity Mladých diplomatů\" jsou dvoudenní projekty konané celkem v pěti městech ČR (Brno, Ostrava, Ústí nad Labem, Pardubice, Praha). Během těchto projektů jsou účastníci poučeni o historii a fungování EU a následně simulují jednání Evropské rady na libovolný bod agendy.\n\n\"Evropský parlament Mladých diplomatů\" je týdenní simulace jednání Evropského parlamentu. Účastníci byli rozděleni rozdělili do dvou výborů EU - Podvýbor pro bezpečnost a obranu (SEDE) a Výbor pro životní prostředí, veřejné zdraví a bezpečnost potravin (ENVI). Projednávanými body agendy byly Situace na Blízkém východě a Agrese Ruské federace na východní hranici Evropské unie v SEDE a Znečištění vody a Zelená města v ENVI. S účastníky diskutovali a přednášeli MUDr. Marek Hilšer, Ph.D., Dr. Michal Horáček, generálmajor Karel Randák, Dominik Feri, JUDr. Jiří Pospíšil a J.E. p. Leon MARC.\n\nV roce 2016 uspořádal spolek Mladí diplomaté návštěvu Pražského hradu. V roce 2017 navštívil spolek Evropský parlament ve Štrasburku a v roce 2018 uspořádal spolek prohlídku Ministerstva zahraničních věcí ČR a Poslanecké sněmovny Parlamentu ČR s Dominikem Ferim.\n"}
{"id": "1490996", "url": "https://cs.wikipedia.org/wiki?curid=1490996", "title": "Giovanni Cernogoraz", "text": "Giovanni Cernogoraz\n\nGiovanni Cernogoraz (* 27. prosince 1982 Koper) je chorvatský reprezentant ve sportovní střelbě, specialista na trap. Je členem klubu Gord Velika Gorica. Pochází z rodiny istrijských Italů římskokatolického vyznání a má kromě chorvatského také italské občanství. Žije v Novigradu a pracuje v rodinné restauraci.\n\nPři svém debutu na Letních olympijských hrách 2012 získal pro nezávislé Chorvatsko první olympijské vítězství ve střelbě. V kvalifikaci trapu zaznamenal 122 zásahů a postoupil z posledního šestého místa do finále, kde nastřílel 24 bodů. V součtu obou kol tak dosáhl olympijského rekordu 146 bodů stejně jako italský reprezentant Massimo Fabbrizi, kterého v rozstřelu o zlato porazil. \n\nV roce 2002 získal bronzovou medaili na mistrovství světa juniorů, v roce 2013 byl třetí na Středomořských hrách i na mistrovství světa ve sportovní střelbě. Je trojnásobným mistrem Evropy: v roce 2012 vyhrál soutěž jednotlivců i družstev a v roce 2013 byl členem vítězného družstva. Na LOH 2016 obsadil v trapu deváté místo.\n\nV roce 2012 ho časopis \"Sportske novosti\" zvolil chorvatským sportovcem roku.\n"}
{"id": "1491004", "url": "https://cs.wikipedia.org/wiki?curid=1491004", "title": "České menšiny ve světě", "text": "České menšiny ve světě\n\nPodle údaje Českého statistického úřadu žilo v roce 2011 na území České republiky přes 7,6 miliónu (70,6 %) občanů české, moravské a slezské národnosti (případně obyvatel, kteří udali současně českou a další národnost), 25,3 % při tom svou národnost neudalo. Dalších 2-2,5 milionů žije jinde ve světě. Do zahraničí Češi migrují z různých důvodů, v minulosti šlo především o emigraci náboženskou, poslední dobou je spíše láká zvýšení ekonomického a sociálního postavení.\n\nV počátcích české vystěhovalecké historie převládaly náboženské důvody.\n\nPrvní vlna emigrace proběhla po mandátu, kterým dal v roce 1548 král Ferdinand I. příslušníkům Jednoty bratrské na výběr, aby buďto konvertovali k utrakvismu, nebo se vystěhovali ze země. \nDruhá vlna náboženské emigrace následovala po porážce na Bílé hoře, kdy se rodiny obávaly potrestání za účast v povstání. \nMnohem důležitější emigrace následovala ve 20. letech 17. století po vydání protireformačních patentů. Mimo příslušníky šlechty a měšťanstva odcházely tajně i rodiny poddaných evangelíků a daly přednost nejistému živobytí před změnou náboženství. \nV 50. letech 17. století po mírném opadnutí emigrační vlny a vestfálském míru se boj proti nekatolíkům opět vystupňoval a do ciziny odešlo mnoho dalších rodin. \nEvangeličtí vystěhovalci odcházeli hlavně do Saska, Braniborska a dalších německých evangelických států. \nNěkteří zůstávali v Uhrách či Slezsku, kde protestantismus musel být tolerován. \nPokračující rekatolizace za vlády Karel VI. (1711–1740) vedla k emigraci tajných evangelíků do Německa.\n\nV 19. století a na začátku 20. století se z českých zemí emigrovalo z ekonomických důvodů. Jednalo se především o obyvatele v produktivním věku (20-40 let), kteří se uplatňovali jako řemeslníci např. v USA. Dále se stěhovalo do Vídně, do dolních Uher, Německa, Ruska a na Balkán.\nVýznamná byla první emigrační vlna v období Bachova absolutismu v 50. letech 19. století a také druhá vlna v 80. letech. \nPříčinou emigrace byly špatné hospodářské a sociální podmínky. Na obyvatele také působila propagace a agitace pro emigraci. Jednalo se o organizovanou agitaci zámořských dopravních firem z Německa nebo samotných vystěhovalců. \nRovněž se objevovaly výzvy ke kolonizaci v Uhrách a nalézaly ohlas u těch, kteří se obávali stěhování do zámoří. Jedním z projektů osidlování Uher byl plán přestěhování rolníků a řemeslníků z Čech do sedmihradské župy Brašov. Kolonizační projekt nedosáhl státní podpory, neboť se ministerstvo vnitra obávalo rozsáhlých vnitřních pohybů obyvatelstva. Do Uher směřovala nejchudší složka vystěhovalců, kteří neměli dostatek prostředků na cestu do Ameriky. \nV roce 1858 byl vydán zákon o kolonizaci v Uhrách, Chorvatsku, Banátu a Sedmihradsku, který sjednocoval a právně normoval kolonizační pohyb. Zákon zvýhodňoval kolektivní kolonizaci před individuální, v kolektivu byli lidé osvobozeni na 6 let od gruntovní daně a na 16 let od ostatních daní a státních prací, kdežto individuální kolonisté byli osvobozeni jen od daní a na poloviční dobu.\n\nVětší vlnu politické emigrace přinesl Mnichov 1938 a nacistická okupace 15. března 1939. Početnou vrstvu emigrantů představovali uprchlíci z rasových důvodů, tj. především Židé.\nPo 15. březnu 1939 se čeští uprchlíci začali objevovat hlavně v Polsku, dále také utíkali přes Slovensko a Maďarsko do Jugoslávie.\nZnačnou částí uprchlíků byli také komunisté, kteří z protektorátu odcházeli po dohodě s KSČ.\n\nPo komunistickém převratu v únoru 1948 byly jednou z forem reakce právě útěky do emigrace. Vrcholnou organizací čs. poúnorového exilu se roku 1949 stala Rada svobodného Československa (RSČ), jež tvořili uprchnuvší představitelé demokratických politických stran. RSČ zastávala principy obnovení demokracie, lidských práv a tržního hospodářství v ČSR.\n\nČs. exil byl po srpnu 1968 vydatně posílen. Šlo o lidi pronásledované režimem, odborné kádry a reformně orientované komunistické činitele. Posrpnová emigrace na rozdíl od poúnorové nezaložila žádnou pevnou centrální exilovou organizaci.\n\nČeské vystěhovalectví do USA představuje největší a nejvýznamnější emigrační proud. Do první světové války odešlo do USA zhruba 350 000 lidí z Čech a Moravy. Jednalo se především o ty, kteří měli na cestu a pro zakotvení v novém působišti dostatek finančních prostředků. Američtí Češi se postupně naturalizovali, tradice ze země původu se míchaly s novými zvyklostmi amerického kulturního a společenského života. Vytvářely se různé spolky a organizace. Momentálně žije v USA skoro 1,7 milionů obyvatel českého původu.\n\nNejvětší příliv krajanů do Kanady nastal po roce 1920. Země měla v té době velmi liberální emigrační politiku. Krajané si vybírali především úrodné oblasti jižního Ontaria, jiní dávali přednost Albertě a Britské Kolumbii pro práci v dolech. Roku 1920 žilo v Kanadě přibližně 9 000 Čechů a Slováků. Za prací se stěhovaly celé rodiny, hlavně z Moravy a Slezska. Nyní v Kanadě žije skoro 95 000 českých krajanů.\n\nPrvní emigranti z ČSR odcházeli již ve 30. letech 20. století. Roku 1934 bylo v Tel Avivu založeno Sdružení Židů pocházejících z Československa, jehož hlavním cílem je všestranně uchovávat odkaz československých Židů. Velká vlna přistěhovalců přišla po vzniku státu Izrael, kdy se v letech 1948–1950 přistěhovalo na 19 000 Židů z ČSR.\n\nČeši představují na Slovensku třetí nejpočetnější menšinu. \nPři prvním sčítání v samotné ČSR roku 1921 žilo na území Slovenska 72 635 Čechů, při sčítání v roce 1930 to bylo 121 696 osob. Nárůst českého obyvatelstva v meziválečném období byl způsoben uzavíráním etnicky smíšených manželství a hlavně přistěhovalectvím z českých zemí při obsazování pracovních míst ve státní správě, zdravotnictví, školství, armádě, kultuře, na poštách a železnici. V roce 1937 žilo na Slovensku již 161 000 Čechů. V důsledku událostí spojených s pomnichovským vývojem a vznikem slovenského státu začal však počet obyvatel české národnosti rapidně klesat. Nyní je na Slovensku okolo 7 000 českých krajanů. \n\nVe větším počtu se začali Češi stěhovat do Austrálie v meziválečném období, nejvíce se usazovali v Sydney. Nová a podstatně početnější vlna přistěhovalectví se pak objevila po srpnu 1968. Do Austrálie přicházeli čeští lékaři, inženýři, umělci, řemeslníci. Současný odhad Čechů v Austrálii se pohybuje mezi 27 000 až 35 000 osobami.\n\nVe světě je přes 300 tradičních krajanských spolků. Česká republika s krajany aktivně a systematicky spolupracuje. Ročně jim Ministerstvo zahraničních věcí v rámci speciálního programu posílá 21 milionů Kč.\n\nProjekt \"“Češi ve světě - oslavy Dne české státnosti 2012”\" byl soubor akcí a událostí,které proběhly na různých místech v Praze v období 24.-30. září 2012.\nJednalo se o program koordinovaný Ministerstvem zahraničních věcí ČR, jehož hlavním cílem bylo přiblížit příběhy Čechů ve světě v kontextu témat spojených s českou státností a národní identitou a prohloubit tak vazby mezi Čechy žijícími v České republice a Čechy žijícími ve světě.\n"}
{"id": "1491005", "url": "https://cs.wikipedia.org/wiki?curid=1491005", "title": "Harmonické číslo", "text": "Harmonické číslo\n\nHarmonické číslo je pojem z oboru teorie čísel. Za harmonická čísla jsou označována čísla, která odpovídají částečným součtům harmonické řady, tedy \"n\"-té harmonické číslo odpovídá součtu převrácených hodnot prvních \"n\" přirozených čísel:\n\n\n\n"}
{"id": "1491007", "url": "https://cs.wikipedia.org/wiki?curid=1491007", "title": "Kazimierz Brodziński", "text": "Kazimierz Brodziński\n\nKazimierz Brodziński (3.srpna 1791, Królówka u Bochni – 10. října 1835, Drážďany) byl polský básník, redaktor, překladatel a literární teoretik, který svým uměleckým dílem i teoretickými výklady razil cestu romantismu v polské literatuře.\n\nPocházel z rodiny zchudlého šlechtice. Vyrůstal v lidovém prostředí a díky svému staršímu bratrovi, básníkovi Andrzejovi Brodzińskému, se začal zajímat o literaturu. Studoval v Tarnově a Krakově s pak v letech 1809-1813 sloužil ve vojsku Varšavského knížectví (nakonec získal hodnost nadporučíka). V bitvě u Lipska byl zraněn a padl do pruského zajetí. Po návratu do vlasti žil od roku 1814 ve Varšavě a pracoval jako úředník v městské správě. Roku 1815 vstoupil do zednářské lóže. Od roku 1816 spolupracoval s vědeckým a literárním měsíčníkem \"Pamiętnik Warszawski\", kde publikoval své odborné práce o literatuře. Rovněž se věnoval překladům zejména z němčiny a angličtiny. Od roku 1818 působil jako učitel literatury na různých stupních škol a po získání doktorátu z filosofie přednášel od roku 1822 na Varšavské univerzitě estetiku, stylistiku a dějiny literatury. Roku 1823 se stal členem Varšavské učené společnosti.\n\nV letech 1824-1825 cestoval po Evropě a při pobytu v Čechách (léčil se v Karlových Varech) se seznámil s českými obrozenci Františkem Ladislavem Čelakovským a Václavem Hankou s nimiž jej spojovalo slavjanofilství a zájem o lidovou píseň a ohlasovou poezii. V tomto duchu také vytvářel vlastní básně. Během polského povstání z let 1830-1831 byl editorem povstaleckých novin \"Kurier Polski\" a \"Nowa Polska\" a pracoval jako generální inspektor škol. Po pádu povstání byl propuštěn ze svých funkcí a žil v Krakově. Roku 1834 se vrátil do Varšavy a do roku 1835 redigoval časopis \"Magazyn powszechny\". Ke konci života se přiklonil k mesianismu založeném na přesvědčení, že po neúspěšném povstání je osud polského národa vykoupením pro svobodu jiných slovanských národů.\n\nBrodzińského poezie vychází z preromantismu, ale samotný autor byl propagátorem romantismu v polské literatuře. Podle jeho názoru má poezie být idylická, prostá, uměřená a vlastenecká a má vystihovat národního ducha. Za útvar, který splňuje tato kritéria a který vystihuje jeho názory na národní literaturu, považoval selanku z prostředí venkovského života. Podporu svých názorů hledal zejména v esejích Johanna Gottfrieda Herdera. Ve svých teoretických pracích se snažil o kompromis mezi skupinami polských romantiků a stoupenců klasicismu. Do literární vědy vnesl srovnávací metodu namísto pouhé biografie a bibliografie.\n\nZemřel roku 1835 v Drážďanech při návratu z léčebného pobytu v Karlových Varech a je pochován na drážďanském Starém katolickém hřbitově.\n\n\n"}
{"id": "1491008", "url": "https://cs.wikipedia.org/wiki?curid=1491008", "title": "Ásványráró", "text": "Ásványráró\n\nÁsványráró (vyslovováno [ášváňráró], ) je velká vesnice v Maďarsku v župě Győr-Moson-Sopron, spadající pod okres Mosonmagyaróvár. Nachází se na Malém Žitném ostrově, asi 15 km severozápadně od Győru a 18 km jihovýchodně od Mosonmagyaróváru. V roce 2015 zde žilo 1 914 obyvatel. Dle údajů z roku 2011 zde žili 84,6 % Maďaři, 1,7 % Němci, 0,2 % Poláci a 0,2 % Rumuni.\n\nSousedními vesnicemi jsou Dunaszeg, Dunaszentpál, Hédervár, Kunsziget, Mecsér a Öttevény.\n"}
{"id": "1491009", "url": "https://cs.wikipedia.org/wiki?curid=1491009", "title": "Győrújbarát", "text": "Győrújbarát\n\nGyőrújbarát (vyslovováno [ďérújbarát]) je obec v Maďarsku v župě Győr-Moson-Sopron, spadající pod okres Győr. Vznikla v roce 1969 sloučením dvou obcí Kisbarát a Nagybarát. Bezprostředně sousedí s Győrem a jeho částí Menfőcsanak. V roce 2015 zde žilo 6 401 obyvatel. Dle údajů z roku 2011 zde žilo 90,4 % Maďarů a 1,7 % Němců. Název doslovně znamená „nový přítel u Győru“.\n\nSousedními vesnicemi jsou Nyúl a Tényő, sousedním městem Győr.\n"}
{"id": "1491012", "url": "https://cs.wikipedia.org/wiki?curid=1491012", "title": "Nyúl", "text": "Nyúl\n\nNyúl (vyslovováno [ňúl]) je obec v Maďarsku v župě Győr-Moson-Sopron, spadající pod okres Győr. Nachází se asi 4 km jihovýchodně od Győru. V roce 2015 zde žilo 4 307 obyvatel. Dle údajů z roku 2011 zde žili 85,2 % Maďaři, 1,7 % Němci, 0,4 % Romové a 0,3 % Rumuni. Název znamená „zajíc“.\n\nSousedními vesnicemi jsou Écs a Győrújbarát, sousedním městem Győr.\n"}
{"id": "1491013", "url": "https://cs.wikipedia.org/wiki?curid=1491013", "title": "Orlando Baccino", "text": "Orlando Baccino\n\nOrlando Atilio Baccino Granja (* 25. prosince 1970 Buenos Aires) je argentinský zápasník – judista a grappler.\n\nV argentinské mužské reprezentaci se pohyboval od konce osmdesátých let dvacátého století v těžké váze nad 95 (100) kg. Vrcholově se připravoval v sportovním tréninkovém centru CeNARD v Buenos Aires. Čtyřikrát startoval na letních olympijských hrách v roce 1992, 1996, 2000 a 2004 s celkovou bilancí jedna výhra čtyři porážky. V roce 2008 se již do argentinského olympijského týmu nevešel. Na mezinárodních turnajích startoval ještě v roce 2016 v 45 letech. \n\n\n"}
{"id": "1491025", "url": "https://cs.wikipedia.org/wiki?curid=1491025", "title": "Migrace savců", "text": "Migrace savců\n\nMigrace savců není tak nápadný jev jako u ryb nebo ptáků. Setkat se s ní lze u netopýrů, kde některé druhy přezimují v úkrytech vzdálených až stovky kilometrů od letních úkrytů. Většina migrací savců je podmíněna sezónními změnami v dostupnosti potravy. Migrace za potravou jsou známy u stepních kopytníků a na nich potravně závislých šelem, u mořských ploutvonožců a kytovců.\n\nVolně žijící savci hráli významnou roli v rané historii lidstva především jako zdroj potravy. Některé druhy zdomácněly a v současnosti jsou důležitými domácími zvířaty. Nejstaršími domácími zvířaty jsou pes, koza a ovce, k jejichž zdomácnění došlo asi před 12 tisíci lety v oblastech rozvoje nejstarších lidských civilizací. Je pravděpodobné, že některé druhy zdomácněly opakovaně v různých oblastech nezávisle na sobě. U řady zdomácnělých savců (pes, koza, ovce, kůň) není zatím možné jednoznačně rozhodnout, zda pocházejí z jednoho divokého předka nebo zda se na jejich vzniku podílelo více druhů. Z hlediska poskytovaného užitku jsou bezpochyby nejdůležitějšími zvířaty, která člověk vyšlechtil, různé druhy turovitých – tur domácí, buvol. Zdomácnělé savce člověk postupně rozšířil po všech kontinentech.\n\n"}
{"id": "1491028", "url": "https://cs.wikipedia.org/wiki?curid=1491028", "title": "Maxim Borodin", "text": "Maxim Borodin\n\nMaxim Borodin ( , 1985 – 15. dubna 2018 Jekatěrinburg, Rusko) byl ruský investigativní novinář. Pracoval pro mediální agenturu \"Nový den\", zaměřoval se na problematiku zločinu a korupce. \n\nPodle hodnocení svých známých byl Borodin vynikající novinář, někdy však příliš horlivý a občas zveřejňoval i neověřené informace. Postupně bylo čím dál méně médií ochotno zveřejňovat jeho texty. Krátce před svou smrtí psal o smrti několika desítek ruských žoldáků z tzv. Vagnerovy soukromé vojenské společnosti, privátní ruské ozbrojené jednotky bojující od roku 2015 v syrské občanské válce, kteří zemřeli při americkém bombardování města Dajr az-Zaur 7. února 2018. Za ozbrojenou jednotkou stál podnikatel Jevgenij Prigošin, mající blízko k prezidentu Putinovi. Tatáž skupina měla údajně operovat i na Krymu v době, kdy se rozhodovalo o jeho připojení k Rusku, a následně na východě Ukrajiny. \n\nDne 12. dubna 2018 vypadl tehdy 32letý novinář z okna či balkonu svého bytu v pátém patře v Jekatěrinburgu, a to za dosud nevyšetřených okolností. Na následky pádu 15. dubna 2018 zemřel v městské nemocnici č. 23, aniž by znovu nabyl vědomí. O jeho smrti reportovala média mnoha zemí světa.\n\nÚřady jeho smrt začaly vyšetřovat jako sebevraždu a její případnou kriminální povahu označily za nepravděpodobnou, podle policejního mluvčího byly dveře jeho bytu zamčené bez známek násilného vniknutí, klíče uvnitř, nebyl však nalezen žádný dopis na rozloučenou. Šéfredaktorka agentury RIA \"Nový den\" uvedla, že nevěří v sebevražednou ani náhodnou Borodinovu smrt. Borodinův kamarád Vjačeslav Baškov po jeho smrti na Facebooku uvedl, že mu Borodin krátce předtím brzy ráno volal, že jeho dům obklíčili maskovaní příslušníci „bezpečnostních sil“, a žádal ho, aby mu sehnal právníka. O hodinu později volal, že se spletl a nejspíš šlo jen o cvičení. Jiný Borodinův přítel, aktivista Leonid Volkov se naopak přikláněl k policejní verzi. \n\nOrganizace jako např. Reportéři bez hranic nebo OBSE apelovaly na důkladné objasnění případu. \n\n\n"}
{"id": "1491029", "url": "https://cs.wikipedia.org/wiki?curid=1491029", "title": "Théâtre de la Porte-Saint-Martin", "text": "Théâtre de la Porte-Saint-Martin\n\nThéâtre de la Porte-Saint-Martin je divadlo v Paříži. Nachází se na \"Boulevardu Saint-Martin\" č. 16 v 10. obvodu. Budova divadla je od roku 1992 chráněná jako historická památka. Divadelní sál má kapacitu 1050 sedadel.\n\nDivadlo s 1800 místy bylo postaveno v pouhé dva měsíce podle plánů Nicolase Lenoira (1733–1810) pro Académie royale de Musique, jejíž sál v Palais Royal právě vyhořel. Divadlo bylo slavnostně otevřeno 27. října 1781 s lyrickou tragédií \"Adèle de Ponthieu\". Když byl v roce 1794 pro operu obnoven její sál v Rue de Richelieu, divadlo bylo uzavřeno a využívalo se pro politická setkání až do roku 1799, kdy bylo prodáno jako národní majetek.\n\nDne 30. září 1802 byl sál znovu otevřel pod názvem \"Théâtre de la Porte-Saint-Martin\". Hrály se v něm komedie a balety. Ovšem bylo uzavřeno roku 1807 císařským dekretem a znovu otevřeno v roce 1810 pod jménem \"Jeux-Gymniques\". Licence však umožňovala hrát pouze dvěma hercům a divadlo zaniklo v roce 1814.\n\n26. prosince téhož roku byla udělena nová licence umožňující hrát melodramata, pantomimu a komedie se zpěvem a tancem. Divadlo vyhořelo 25. května 1871 během bojů za Pařížské komuny. Na stejném místě architekt Oscar de la Chardonnière vystavěl novou budovu. Sochař Jacques-Hyacinthe Chevalier (1825–1895) vyzdobil fasádu alegoriemi Tragédie, Dramatu a Komedie. Divadlo zahájilo svou činnost 28. září 1873 dramatem \"Marie Tudorovna\" Victora Huga. V divadle vystupovala též Sarah Bernhardt. Dne 27. prosince 1897 zde Edmond Rostand uvedl svou hru \"Cyrano z Bergeracu\".\n\nV roce 1992 byla budova divadla zapsána na seznam historických památek.\n\nDivadlo je od roku 2010 členem asociace soukromých pařížských divadel.\n\n"}
{"id": "1491038", "url": "https://cs.wikipedia.org/wiki?curid=1491038", "title": "Beresheet", "text": "Beresheet\n\nBeresheet ( בְּרֵאשִׁית, také Berešít či Berešit) byla izraelská vesmírná sonda a demonstrátor malého robotického lunárního přistávacího modulu (landeru) soukromé společnosti SpaceIL. Cílem mise bylo dosáhnout přistání soukromého landeru na Měsíci, získat vědecké, technologické, inženýrské zkušenosti s letem i přistáním. Modul měl také dopravit na povrch Měsíce magnetometr a laserový koutový odražeč.\n\nBeresheet odstartoval 22. února 2019 pomocí rakety Falcon 9 společnosti SpaceX (na palubě byla vynášena také telekomunikační družice Nusantara Satu a mikrosatelit S5). Po dosažení oběžné dráhy Země se během šesti týdnů pomocí čtyř zážehů motoru, kdy byl postupně zvyšován nejvyšší bod oběhu (apogeum), dostal do gravitačního působení Měsíce. 4. dubna 2019 byl proveden šestiminutový zážeh, který úspěšně umístil Beresheet na lunární oběžné dráze. Sonda z výšky 470 km pořídila dva snímky odvrácené strany Měsíce.\n\n11. dubna 2019 se Beresheet neúspěšně pokusil o přistání v Moři jasu. Během brzdícího manévru došlo k selhání gyroskopu IMUI (gyroskop s inerciální měřící jednotkou) a k následné ztrátě komunikace sondy s řídícím střediskem. Po obnovení spojení byla sonda již v nízké výšce nad povrchem a nedokázala dostatečně zpomalit a provést měkké přistání.\n"}
{"id": "1491047", "url": "https://cs.wikipedia.org/wiki?curid=1491047", "title": "Karabina De Lisle", "text": "Karabina De Lisle\n\nDe Lisle Commando carabine byla britská karabina používaná během druhé světové války a je považována za jednu z nejtišších zbraní, jaká byla kdy vyrobena. De Lisle vytvářela při střelbě hluk pouhých 85,5 dB –– jiné zbraně s tlumiči vytváří hluk 117 až 140 dB.\n\nDesign zbraně vytvořil William Godfray de Lisle, v té době pracující na ministerstvu letectví. První prototyp v ráži .22 Long Rifle si nechal patentovat a představil jej Malcolmu Campbellovi z Velitelství kombinovaných operací. Ten se rozhodl zbraň okamžitě otestoval střelbou do Temže ze střechy New Adelphi Building v Londýně, aby zjistil, zda chodci na ulici zaznamenají nějaký hluk. Výstřely nikdo nezaznamenal a zbraň udělala na vedení kombinovaných operací velký dojem.\n\nByl vznesen požadavek na konstrukci zbraně v ráži 9 mm, ale ten se neosvědčil a až 3. prototyp v ráži .45 ACP byl úspěšný. Ráže .45 ACP se nabízela, protože byla již v britské armádě používána a hlavně standardně dosahovala podzvukové rychlosti, tudíž nebylo potřeba použít speciální podzvukové střelivo. Po srovnávacích testech s pistolí Welrod a samopalem Sten opatřeným tlumičem se potvrdilo, že De Lisle je dostatečně tichá ale přesnější, a spolehlivější. Bylo rozhodnuto vyrobit 600 zbraní pro potřeby Commandos. Po vylodění v Normandii již nebyly karabiny pro speciální akce potřeba, zakázka byla stornována a stihlo se vyrobit zhruba jen 130 zbraní (přesný počet není znám).\nZákladem nové karabiny se stala puška Lee – Enfield No. Mk.III., ze které byla použita pažba a závěr, který byl zkrácen a upraven na ráži .45 ACP. Původní puškový zásobník byl odstraněn a na jeho místo byl vložen upravený zásobník z pistole Colt 1911. Zkrácená hlaveň byla použita ze samopalu Thompson. Před hlaveň byl umístěn jednoduchý, ale prostorný tlumič rozdělený 13 přepážkami z lehké slitiny, který spolehlivě utlumil tlak spalin unikajících za projektilem.\n"}
{"id": "1491050", "url": "https://cs.wikipedia.org/wiki?curid=1491050", "title": "Seznam dílů seriálu Clarence", "text": "Seznam dílů seriálu Clarence\n\nClarence je americký animovaný seriál pro děti, vysílaný v letech 2014–2018 na stanici Cartoon Network. V Česku jej od 2. listopadu 2017 uváděl kanál .\n\n<onlyinclude></onlyinclude>\n\n"}
{"id": "1491067", "url": "https://cs.wikipedia.org/wiki?curid=1491067", "title": "Koncové šifrování", "text": "Koncové šifrování\n\nKoncové šifrování (zkratka \"E2EE\" z anglického ) je označení pro takové šifrování, při kterém je přenos dat zajištěn proti odposlechu správcem komunikačního kanálu i správcem serveru, přes který uživatelé komunikují. Zdůraznění tohoto typu zabezpečení se ujalo zejména v souvislosti s komunikací po Internetu, kde byl nejprve zvykem zcela nešifrovaný, nezabezpečný provoz a později se začalo zavádět šifrování, ale nejčastěji jen mezi klientem a serverem – tedy správce serveru mohl nadále odposlouchávat komunikaci klientů, kterou server zprostředkovával.\n\nNapříklad v oblasti e-mailů je běžné mluvit o šifrování standardem Transport Layer Security a dříve Secure Sockets Layer, které jsou ale zaměřeny právě jen na šifrování komunikace mezi poštovním klientem a poštovním serverem a nijak nebrání správci poštovního serveru v čtení obsahu zpráv, jejich změně nebo podvržení. Pro zabezpečení koncového šifrování e-mailů musí uživatelé použít nějaký další protokol, například OpenPGP nebo S/MIME.\n\nV jiných komunikačních prostředcích jsou příkladem koncového šifrování protokoly OTR a OMEMO v oboru okamžitého zasílání zpráv a protokol ZRTP pro přenos digitalizovaného hlasu protokoly VoIP.\n"}
{"id": "1491072", "url": "https://cs.wikipedia.org/wiki?curid=1491072", "title": "Baghélkhand", "text": "Baghélkhand\n\nBaghélkhand () je historická oblast v Indii zasahující v jejím moderním členění do svazových států Madhjapradéše a Uttarpradéše. Jedná se o kopcovitou oblast, která je severovýchodním předhůřím Vindhji. Na západě ji vymezuje hranice s Bundelkhandem, na severu Indoganžská nížina a na jihu Dekánská plošina. Nejvýznamnější řekou oblasti je Són, pravý přítok Gangy.\n"}
{"id": "1491078", "url": "https://cs.wikipedia.org/wiki?curid=1491078", "title": "Wu Min-sia", "text": "Wu Min-sia\n\nWu Min-sia (čínsky: 吴敏霞, pinyin: \"Wú Mǐnxiá\"; * 10. listopadu 1985, Šanghaj) je bývalá čínská skokanka do vody skákající zejména na třímetrovém prkně, sólově i synchronně. Získala sedm olympijských medailí, z toho pět zlatých, jednu stříbrnou a jednu bronzovou. Čtyři zlaté jsou ze skoku ve dvojicích (2004, 2008, 2012, 2016), jedna ze sólového skoku (Londýn 2012). Tato bilance z ní činí nejúspěšnější skokanku do vody v historii olympijských her. Je též nejúspěšnějším čínským olympijským sportovcem a nejstarší skokankou do vody, která získala olympijské zlato (ve třiceti letech). Je také osminásobnou mistryní světa.\n"}
{"id": "1491080", "url": "https://cs.wikipedia.org/wiki?curid=1491080", "title": "Popenec chlupatý", "text": "Popenec chlupatý\n\nPopenec chlupatý (\"Glechoma hirsuta\") je vytrvalá bylina z čeledi hluchavkovitých, jeden ze dvou druhů rodu popenec původních v české flóře.\n\nPopenec chlupatý je vytrvalá bylina s přímou nebo vystoupavou, později poléhavou a v uzlech kořenující lodyhou, dorůstající výšky 15-50 cm. Lodyha je na průřezu čtyřhranná a ze všech stran hustě chlupatá odstávajícími nebo přitisklými trichomy. Řapíkaté listy jsou jednoduché, vstřícné, na lodyze křižmo postavené, s čepelí srdčitého tvaru, na okrajích vroubkované či pilovité, taktéž hustě chlupaté, při pomnutí v prstech vydávají charakteristický nasládlý zápach. Rostlina vytváří dlouhé kořenující výběžky.\n\nKvěty jsou oboupohlavné a vyrůstají v koncových lichopřeslenech po 3–5 v paždích listenů tvarově podobných listům. Kalich je pěticípý, žláznatě chlupatý, koruna s vykrojeným horním pyskem a trojcípým spodním pyskem světle modrá až modrofialová, 20-30 mm dlouhá, na spodním pysku bělavě skvrnitá. Rozkvétá od dubna do července, opylován je hmyzem. Plodem jsou čtyři hladké šedohnědé tvrdky.\n\nPloidie druhu je 2n = 4x = 36.\n\nAreál rozšíření popence chlupatého zasahuje od jihovýchodní oblasti střední Evropy (Morava, Dolní Rakousko, Slovensko, Maďarsko, jižní Polsko) přes Balkánský poloostrov a pobřeží Černého moře do evropské části Ruska. Roste též v západní Itálii a na Sicílii. Vyrůstá na polostinných stanovištích v květnatých dubohabřinách, teplomilných doubravách, bučinách nebo lužních lesích, dále na okrajích lesů, v lesních lemech a křovinách, též v ruderální vegetaci. Preferuje čerstvě vlhké, humózní půdy, mírně kyselé nebo bazické, bez ohledu na podloží.\n\nV České republice se vyskytuje pouze na Moravě, především v karpatském mezofytiku a na některých místech panonského termofytika. V Červeném seznamu ohrožených druhů je řazen do kategorie C3 (ohrožený druh), zákonem chráněn není.\n\nNa rozdíl od příbuzného popence obecného (\"Glechoma hederacea\") pro něho není udáváno žádné léčivé nebo gastronomické využití.\n"}
{"id": "1491096", "url": "https://cs.wikipedia.org/wiki?curid=1491096", "title": "Kazadi Mwamba", "text": "Kazadi Mwamba\n\nKazadi Mwamba (6. března 1947, Lubumbashi – 1996) byl konžský fotbalový brankář.\n\nByl členem reprezentace Zairu na Mistrovství světa ve fotbale 1974, nastoupil ve všech 3 utkáních. Za reprezentaci DR Kongo/Zairu hrál v letech 1968–1976. Na klubové úrovni chytal za TP Englebert Lubumbashi/TP Mazembe, se kterým získal 5 krát mistrovský titul.\n\n"}
{"id": "1491111", "url": "https://cs.wikipedia.org/wiki?curid=1491111", "title": "Typy proměnných", "text": "Typy proměnných\n\nTypy proměnných klasifikují povahu informací obsažených v proměnných statistického datového souboru (datové matice). Psycholog Stanley Smith Stevens vyvinul nejznámější klasifikaci se čtyřmi úrovněmi měření: 1. nominální (kvalitativní, slovní, anglicky \"nominal\"), 2. pořadové (ordinální, anglicky \"ordinal\"), 3. intervalové (anglicky \"interval\") a 4. poměrové (anglicky \"ratio\"). Tato klasifikace je založena na datech používaných v psychologii a jiným disciplínám nemusí stačit, proto byly vyvinuty i jiné, podrobnější klasifikace, například Mostellerova - Tukeyho a Chrismanova. \n\nStevens klasifikaci navrhl roku 1946 v časopise \"Science\" v článku nazvaném “On the theory of scales of measurement”. Zde napsal, že všechna měření ve vědě se provádějí s použitím čtyř různých typů škál, které nazval nominální, ordinalní, intervalové a poměrové. Tím zahrnul jak kvalitativní měření (u něho nominální typ), tak i kvantitativní (podle kvality získaných dat ostatní typy škál). Jeho typologii později matematicky upřesnili matematičtí psychologové Theodore Alper (1985, 1987), Louis Narens (1981a, b) a R. Duncan Luce (1986, 1987, 2001). \n\nPro lepší přehled jsou jako „Matematické operátory“, „Dostupné operace“ a „Střední hodnota“ uvedeny pouze ty, které daná úroveň měření zavádí. Vyšší typ škály umožňuje použít i operace z předchozích úrovní. \n\nZvláštním případem jsou dichotomická data nabývající dvou možných hodnot (např. pravda / nepravda, nemocný / zdravý, vinný / nevinný). Ta bývají někdy zařazována mezi pořadové škály, ale podle svého charakteru mohou být chápána a zpracovávána také jako nominální nebo i (po překódování na jedničky a nuly) jako intervalová měření s jednotkovým odstupem mezi úrovněmi.\n\nNominální typ rozlišuje mezi položkami nebo předměty pouze na základě jejich jmen nebo na základě kategorií a dalších kvalitativních klasifikací, do kterých jsou zařazeny. Měření zde zahrnuje konstrukci klasifikací a klasifikaci položek. Nalezení výjimky ze zavedené klasifikace lze považovat za vědecký pokrok (například nalezení živočicha, kterého nelze zařadit k žádnému známému druhu, znamená objev nového živočišného druhu). Čísla lze použít k reprezentaci hodnot proměnných, ale nevyjadřují číselnou hodnotu nebo vztah: například číslo okresu nebo číslo občanského průkazu. \n\nPříklady nominálních klasifikací: pohlaví, státní příslušnost, národnost, jazyk, žánr, styl, název chemické sloučeniny nebo biologický druh.\n\nNominální škály a odpovídající měření byly často označovány slovem kvalitativní. Rozvoj kvalitativního výzkumu však toto ztotožnění zpochybnil. \n\nČísla mohou být nominálním měřením přiřazena jako štítky, ale nemají žádnou specifickou číselnou hodnotu nebo význam. Nelze s nimi provádět smysluplné aritmetické výpočty (+, -, ×, aritmetický průměr apod.). Jediné přípustné operace jsou rovnost a nerovnost a z nich odvozené množinové operace (sjednocení, průnik atd.). Jako střední hodnotu lze použít jedině modus, tedy nejčastěji se vyskytující hodnotu; medián ani průměr zde nedávají smysl. Nominální úroveň je ze statistického hlediska nejnižší úroveň měření. \n\nPořadový typ umožňuje stanovit pořadí (1., 2., 3. atd.), podle kterého lze data třídit, ale stále neumožňuje určit relativní \"velikost rozdílu\" mezi položkami. Příklad může být škála odpovědí na likertovské otázky při psychologickém či sociologickém měření postojů: „zcela souhlasím“, „spíše souhlasím“, \"ani souhlas, ani nesouhlas\" „spíše nesouhlasím“, „zcela nesouhlasím\". \n\nMedián, tedy \"prostřední prvek podle pořadí,\" lze použít jako míru střední hodnoty vedle modu, nelze však používat aritmetický průměr. \n\nIntervalový typ umožňuje stanovit \"velikost rozdílu\" mezi položkami, ale ne poměr mezi nimi. Příklady zahrnují \"teplotu\" na Celsiově stupnici, která má dva pevně definované body (bod tání a bod varu vody za určitých podmínek) a prostor mezi nimi dělí na 100 stejných stupňů, \"datum\" měřené od libovolného počátku (například od odhadovaného narození Ježíše Krista) nebo \"směr\" měřený ve stupních od severního pólu. Poměry nejsou významné: o tělese teplém 20° C nelze říci, že je \"dvakrát teplejší\" než těleso na 10° C. Ani násobení a dělení nelze provádět přímo mezi dvěma měřeními teploty nebo datumy. Lze však vyjádřit \"poměry rozdílů\"; například jeden rozdíl může být dvakrát větší než jiný. Proměnné intervalového typu odpovídají matematickému pojmu afinní prostor (konkrétně afinní přímka u jednorozměrné, skalární škály). \n\nModus, medián a aritmetický průměr dovolují měřit střední hodnotu intervalových proměnných, zatímco míry statistického rozptylu zahrnují variační rozpětí (rozsah) a směrodatnou odchylku. Nelze definovat statistiky, které vyžadují počítat poměry, například variační koeficient. Z momentů lze použít centrální momenty a lze definovat standardizované momenty, protože poměry rozdílů jsou smysluplné. \n\nNázev poměrový vychází z toho, že měření je odhadem poměru mezi velikostí spojité veličiny a jednotkovou velikostí stejného druhu (Michell, 1997, 1999). Poměrová stupnice má významnou (jedinečnou a nikoli libovolně stanovenou) nulovou hodnotu. Většina měření ve fyzikálních vědách a inženýrství se provádí na poměrových stupnicích. Příklady zahrnují hmotnost, délku, trvání v čase, rovinný úhel, energii a elektrický náboj. Poměry hodnot jsou nyní smysluplné, protože pevná nulová hodnota umožňuje říkat, že jeden objekt má například “dvojnásobnou délku” než jiný. Kelvinova stupnice teploty je poměrová, protože má unikátní a významný nulový bod nazvaný absolutní nula. \n\nKromě již uvedených statistik lze použít i geometrický průměr a harmonický průměr jako míry střední hodnoty. Studentizovaný rozsah a variační koeficient mohou měřit statistickou disperzi. Jsou povoleny všechny statistiky, protože jsou definovány všechny matematické operace. \n"}
{"id": "1491126", "url": "https://cs.wikipedia.org/wiki?curid=1491126", "title": "Jozef Piroh", "text": "Jozef Piroh\n\nJozef Piroh (18. června 1945 Lisková, Slovensko – 22. dubna 2012 Benešov nad Ploučnicí) byl slovenský římskokatolický kněz působící v litoměřické diecézi, blízký spolupracovník komunistickým režimem pronásledovaného kardinála Štěpána Trochty.\n\nV 70. letech 20. století pracoval v Litoměřích původně jako řidič kardinála Štěpána Trochty, který byl pronásledován komunistickým režimem. Trochta jej vybídl ke studiu teologie. Po absolvování teologických studií byl 3. července 1977 v litoměřické katedrále vysvěcen na kněze. Po vysvěcení působil jako vikarista při katedrále sv. Štěpána a excurrendo byl administrátorem ve farnosti Libochovany. Od 1. dubna 1979 byl ustanoven farním vikářem v Chomutově. Jako administrátor spravoval od 1. května 1981 farnosti Libčeves, Kozly a Měrunice. V roce 1991 byl jmenován děkanem farnosti Kadaň. Od roku 1993 působil jako administrátor v Bakově nad Jizerou a excurrendo v okolních farnostech. Od 1. září 1991 byl ustanoven děkanem v Českém Dubu. Od 1. března 2001 se stal administrátorem v Bohosudově a excurrendo v několik okolních farnostech. Od roku 2003 byl ustaven duchovním správcem ve Mšeně u Mělníka a v jeho okolí. Od 1. července 2006 byl jmenován farářem v Benešově nad Ploučnicí, kde působil až do své smrti v roce 2012. Jeho pohřební mši sloužil litoměřický biskup Jan Baxant v pátek 27. dubna 2012 v kostele Narození Panny Marie v Benešově nad Ploučnicí a poté bylo jeho tělo převezeno do Litoměřic, kde byl pochován na městském hřbitově poblíž biskupské hrobky v níž se nachází i tělo kardinála Trochty, jemuž v mládí dělal řidiče.\n\n"}
{"id": "1491142", "url": "https://cs.wikipedia.org/wiki?curid=1491142", "title": "Marie Pia z Lichtenštejna", "text": "Marie Pia z Lichtenštejna\n\nMarie Pia Kothbauerová, kněžna z Lichtenštejna ( \"Maria-Pia Kothbauer, Fürstin (Prinzessin) von und zu Liechchtenstein\") (* 6. srpna 1960 Vídeň) je lichtenštejnská kněžna a zvláštní velvyslankyně a zmocněnkyně Lichtenštejnska v Rakousku a Česku, dříve též v Belgii a Evropské unii. Zároveň působí jako lichtenštejnský stálý zástupce při Organizaci pro bezpečnost a spolupráci v Evropě a při Organizaci spojených národů. Je členkou knížecího rodu Lichtenštejnů a sestřenicí panujícího knížete Hanse Adama II. \n\nNarodila se ve Vídni jako páté dítě a druhá dcera knížete Karla Alfréda z Lichtenštejna a jeho manželky, arcivévodkyně Anežky Kristýny Habsbursko-Lotrinské. Při křtu dostala jméno \"Marie-Pia Ludovika Ulrika Alžběta Paschalina Kateřina Ignácie Lucie Johana Josefa, kněžna z Lichtenštejna\". \n\nMaturovala roku 1978 na vídeňské klášterní škole u sester dominikánek. Poté pokračovala na Kolumbijské univerzitě, kde získala titul magistra politologie. Vedle němčiny ovládá také angličtinu a francouzštinu a částečně španělštinu.\n\nDne 4. srpna 1995 se provdala za Maxe Kothbauera, místopředsedu Creditanstalt-Bankverein. Spolu mají syna Hieronyma (* 26. ledna 1997). Po sňatku její oficiální jméno a titul zní \"\"Její Jasnost Marie Pia Kothbauerová, kněžna z Lichtenštejna\"\".\n\nV letech 1984 až 1986 pracovala jako vysoká komisařka OSN pro uprchlíky a v letech 1987 až 1988 v zahraničnm oddělení Caritas Internationalis ve Vídni. Od roku 1989 působí v diplomatických službách Lichtenštejnska. V roce 1990 začala pracovat na lichtenštejnském velvyslanectví ve Vídni. V letech 1993 až 1996 působila jako lichtenštejnská velvyslankyně v Belgii a při Evropské unii.\n\nV srpnu 1996 se stala stálou zástupkyní Lichtenštejnska ve Vídni a velvyslankyní a hlavní delegátkou při OBSE. V prosinci následujícího roku převzala úřad zvláštní velvyslankyní a zmocněnkyní Lichtenštejnska v Rakousku. Od července 2000 působí jako stálý zástupce Lichtenštejnska při OSN ve Vídni. V dubnu 2011 se stala zvláštní velvyslankyní a zmocněnkou Lichtenštejnska v Česku. Trvale žije ve Vídni.\n"}
{"id": "1491143", "url": "https://cs.wikipedia.org/wiki?curid=1491143", "title": "Bibi Anderssonová", "text": "Bibi Anderssonová\n\nBibi Anderssonová (vlastním jménem Berit Elisabeth Anderssonová; nepřechýleně Andersson; 11. listopadu 1935 Stockholm, Švédsko – 14. dubna 2019 tamtéž) byla švédská divadelní a filmová herečka, hvězda stříbrného plátna oblíbená například u režiséra Ingmara Bergmana, kterému hrála v jeho 13 filmech.\n\nBibi Anderssonová se narodila 11. listopadu 1935. Její sestra Gerda Anderssonová, primabalerína Královské opery ve Stockholmu, ji přivedla k divadlu, kde debutovala v roce 1951. Vystudovala dramatickou školu Gösty Terseruse a divadelní školu při Královském dramatickém divadle ve Stockholmu.\n\nS režisérem Ingmarem Bergmanem se Anderssonová seznámila během natáčení reklamy na mýdlo z roku 1952, když jí bylo 17 let. Po seznámení ji obsadil do vedlejší role v komedii \"Úsměvy letní noci\". Filmování pod jeho vedením bylo velmi náročné, nicméně Anderssonová při něm vyzrála, což jí umožnilo podávat mistrné výkony. Díky němu se tak stala skutečnou filmovou hvězdou. Později měla s Bergmanem také milostný vztah. V roce 1954 ji Bergman obsadil do filmů \"Sedmá pečeť\" a \"Lesní jahody\". Za film \"Než se rozední\" získala cenu z Cannes a největší úspěch pak přišel ve filmu \"Persona\".\n\nKromě Bergmanovy tvorby hrála také v jiných filmech, například v \"Milence\", za kterou dostala ocenění na MFF v Západním Berlíně. Od 60. let účinkovala také v hollywoodských filmech. Objevovala se i v televizi.\n\nV neděli 14. dubna 2019 zemřela ve věku 83 let.\n"}
{"id": "1491150", "url": "https://cs.wikipedia.org/wiki?curid=1491150", "title": "Jordan Peele", "text": "Jordan Peele\n\nJordan Haworth Peele (* 21. února 1979) je americký herec, komik a filmař. Účinkuje ve filmových a televizních komediích a hororech. \n\nPeeleova průlomová role přišla v roce 2003, kdy byl zaměstnán jako člen obsazení komediálního seriálu \"Mad TV\" na FOX, kde byl pět let a poté vystoupil v roce 2008. V následujících letech, on a jeho spolupracovník z \"Mad TV\", Keegan-Michael Key, vytvořili a hráli ve svém vlastním skečovém pořadu \"Key & Peele\" (2012–2015). \n\nV roce 2017 režijně debutoval filmovým hororem \"Uteč\". Film se dočkal mnoha ocenění včetně Oscara za nejlepší původní scénář.\n\n"}
{"id": "1491152", "url": "https://cs.wikipedia.org/wiki?curid=1491152", "title": "Radomil Uhlíř", "text": "Radomil Uhlíř\n\nRadomil Uhlíř (10. dubna 1957, Pardubice, Československo – 15. dubna 2019) byl český herec, režisér, scenárista, malíř, performer, hudebník, básník a moderátor, člen divadelní skupiny Divadlo Sklep.\n\nMezi lety 1982 a 1986 studoval na pražské lidové konzervatoři. Od roku 1990 působil ve skupině Kvartet Dr. Konopného. V osmdesátých letech působil v Divadle Vizita. Účinkoval v pořadu Na stojáka. Působil také v Radiu 1 nebo v Českém rozhlase, později působil v Rádiu Limonádový Joe. Po odchodu z Rádia Limonádový Joe působil v One man show a věnoval se hudební improvizaci.\n\nRadomil Uhlíř, herec výjimečného projevu a komiky i výjimečného zjevu, zemřel krátce po svých 62. narozeninách v noci na pondělí 15. dubna 2019.\n\n\n\nRadomil Uhlíř se věnoval abstraktní malbě.\n\n"}
{"id": "1491153", "url": "https://cs.wikipedia.org/wiki?curid=1491153", "title": "Paul Raymond", "text": "Paul Raymond\n\nPaul Martin Raymond (16. listopadu 1945 – 13. dubna 2019) byl anglický klávesista/kytarista, známý z působení ve skupinách UFO a Michael Schenker Group.\n\nRaymond začal svoji hudební kariéru v lednu 1964 jako jazzový hudebník. Později se připojil ke skupině Plastic Penny jako klávesista/zpěvák a později nahradil Christine McVie v britské bluesové skupině band Chicken Shack, když odešla za svou sólovou kariérou a později se přidala ke skupině Fleetwood Mac. Raymond se pak přidal ke skupině Savoy Brown. Spolupracoval na nahrávkách s bývalým kytaristou Fleetwood Mac Danny Kirwanem.\n\nVe skupině UFO v roce 1976 nahradil jejich prvního klávesistu Danny Peyronelho. Když v roce 1981 Michael Schenker odešel ze skupiny UFO, připojil se k Schenkerově skupině Michael Schenker Group a později v roce 1983 ke skupině baskytaristy UFO Pete Waye Waysted. \n\nPaul Raymond zemřel na infarkt 13. dubna 2019, ve věku 73 let. V době jeho smrti skupina UFO odstartovala své poslední světové turné nazvané \"Last Orders: 50th Anniversary\".\n"}
{"id": "1491154", "url": "https://cs.wikipedia.org/wiki?curid=1491154", "title": "Ľ Europa riconosciuta", "text": "Ľ Europa riconosciuta\n\nĽ Europa riconosciuta je opera o dvou dějstvích, napsaná Antoniem Salierim.\n\nKrétský král Asterio unesl Evropu okouzlen její nevídanou krásou, a drží ji v zajetí. Evropin otec a vládce Tyru Agenor pověří své syny, aby sestru našli, pomstili potupu a Evropu přivedli zpět. Synové ji však nemohou najít a ze strachu před otcovým hněvem se neodvažují vrátit. Otec se domnívá, že jsou mrtvi, a rozhodne o následnictví a rozhodne o následnictví trůnu: neteř Semele má být provdána za válečníka, který vyplní přísahu pomsty a zahubí prvního cizince, jenž se k Tyru přiblíží. Pak má dostat trůn spolu se Semele. Agenor umírá. Zpráva o jeho smrti dospěla až na Krétu, načež Asterio a Evropa, jež se mezitím stala jeho ženou, jedou na Tyros, aby oznámili svůj nárok na trůn.\n\nPředehra opery líčí orkán, jímž jsou zničeny krétské doprovodné lodi. Evropa, Asterio a jejich dítě se zachrání na opuštěné pláži poblíž Tyru. Oba padnou do rukou Egista, jenž za ně chce dostat slíbenou odměnu. Avšak také dřívější snoubenec Evropy Isseo, jenž se stal po jejím únosu milencem Semele, chce uchvátit trůn. Porazí v boji Egista a jeho stoupence a celá říše jej musí oslavovat.\n\nTu se objeví Asterio a Evropa a všichni je poznají. Esseo a Semele se pokorně před Evropou a Asteriem skloní a ti jsou tak dojati znamením věrnosti, že Asterio vloží korunu na Issseovu hlavu a prohlásí jej vládcem Tyru. Asterio s Evropou odjedou zpátky na Krétu.\n\n"}
{"id": "1491159", "url": "https://cs.wikipedia.org/wiki?curid=1491159", "title": "Claire Trevorová", "text": "Claire Trevorová\n\nClaire Trevorová, vlastním jménem Claire Wilmingerová (8. března 1910 Brooklyn – 8. dubna 2000 Newport Beach) byla americká filmová a divadelní herečka.\n\nStudovala na Kolumbijské univerzitě a Americké akademii dramatických umění, od roku 1929 hrála v zájezdových divadlech a ve filmových skečích, v roce 1932 debutovala na Broadwayi a o rok později přišel do kin její první celovečerní snímek, western Louise Kinga \"Life in the Raw\". Ve svém životě natočila přes šedesát filmů, na vrcholu kariéry ve třicátých a čtyřicátých letech vynikla především jako typická uhrančivá blondýna v žánru film noir. V roce 1937 byla nominována na Oscara za nejlepší ženský herecký výkon ve vedlejší roli za film \"V newyorském přístavu\", úspěch měla také díky rolím ve filmech \"Přepadení\", kde hrála s Johnem Waynem, a \"Desperáti\", kde byl jejím partnerem Glenn Ford. Její výkon ve filmu \"Key Largo\" byl v roce 1948 oceněn Oscarem za vedlejší roli. Třetí oscarovou nominací získala v roce 1954 za \"Rozbouřené nebe\". Účinkovala také v rozhlase (\"Hollywood Star Playhouse\") a televizi (za roli v seriálu \"Producers' Showcase\" obdržela v roce 1957 Cenu Emmy). Poslední film \"Polib mě na rozloučenou\" natočila v roce 1982. Za svůj přínos americké kinematografii byla oceněna hvězdou na Hollywoodském chodníku slávy. Je po ní pojmenována Claire Trevor School of the Arts, fakulta Kalifornské univerzity v Irvine zaměřená na výuku herectví, tance a výtvarného umění.\n\nMěla německé, francouzské a irské předky. V roce 1938 se provdala za režiséra Clarka Andrewse, s nímž se rozvedla v roce 1942. V roce 1943 si vzala námořního důstojníka Cylose Williama Dunsmorea, manželství skončilo rozvodem v roce 1947. Měli syna Charlese, který zemřel v roce 1978 při leteckém neštěstí. Jejím třetím manželem se stal v roce 1948 producent Milton Harold Bren, tento svazek vydržel až do jeho smrti v roce 1979.\n\nTeprve po její smrti vyšlo najevo, že se narodila v roce 1910, nikoli v roce 1909, jak uváděla (na rozdíl od většiny hereček, které se v životopisech dělají mladšími než ve skutečnosti).\n\n"}
{"id": "1491160", "url": "https://cs.wikipedia.org/wiki?curid=1491160", "title": "Fu Ming-sia", "text": "Fu Ming-sia\n\nFu Ming-sia (čínsky: 伏明霞, pinyin: \"Fu Mingxia\"; * 16. srpna 1978, Wu-chan) je bývalá čínská skokanka do vody, jež sbírala úspěchy jak na desetimetrové věži, tak na prkně, především třímetrovém. Získala pět olympijských medailí, čtyři z toho byly zlaté a jedna stříbrná. Všechny zlaté byly ze sólových skoků, stříbro ze závodu synchronizovaných dvojic (Sydney 2000). Zlato získala z věže v Barceloně 1992 a v Atlantě 1996, a z třímetrového prkna v Atlantě a v Sydney. Je též dvojnásobnou mistryní světa.\n\nProslula tím, jak mladá se ve svém sportu mezinárodně prosadila. Se skoky do vody začala v devíti letech. Již v jedenácti soutěžila na Hrách dobré vůle v Seattlu roku 1990. Za rok, ve dvanácti, získala svůj první titul mistryně světa. Další rok získala své první olympijské zlato, jako druhá nejmladší skokanka do vody v historii.\n"}
{"id": "1491168", "url": "https://cs.wikipedia.org/wiki?curid=1491168", "title": "Trautenberk (hudební skupina)", "text": "Trautenberk (hudební skupina)\n\nTrautenberk je česká tanz metalová hudební skupina z Klatov, založená na konci roku 2010.\n\n\n\n\n"}
{"id": "1491170", "url": "https://cs.wikipedia.org/wiki?curid=1491170", "title": "Jan Adam", "text": "Jan Adam\n\nJan Adam (* 6. května 1948, Liberec) je malíř a sklářský výtvarník. V letech 1980–1983 byl designérem firmy Rosenthal, Spolupracoval se švýcarským architektonickým ateliérem Herzog & de Meuron, je majitelem sklářské huti Jan Adam Glasstudios.\nPochází z liberecké česko-německé rodiny. Jeho dědeček byl zahradník a zabýval se návrhy zeleně pro městské parky a náměstí. Po maturitě na gymnáziu v Liberci Janu Adamovi doporučil Jan Schmid, sám absolvent sklářského ateliéru Josefa Kaplického, aby se přihlásil ke studiu na Vysoké škole uměleckoprůmyslové v Praze. Přestože neměl žádnou předchozí zkušenost se sklem, byl jako talentovaný kreslíř roku 1968 přijat ke studiu v ateliéru prof. Stanislava Libenského. Již během studia dostal možnost realizovat zakázku do architektury. Po ukončení studia získal další veřejné zakázky, usadil se v Praze a založil zde rodinu.\n\nV roce 1980 emigroval z bývalého Československa se ženou a synem do Německa. Po jeho výstavě v Mnichově ho oslovila firma Rosenthal a v letech 1980–1983 byl jejím designérem v Selbu. Seznámil se zde s řadou světoznámých výtvarníků, jako Tapio Wirkkala, Falco Falci, Michael Boehm, Herta Bengtson, Björn Winblat nebo Otto Herbert Hajek. V letech 1983–1988 žil se svou druhou ženou v Oberstaufenu v Allgäu, kde založil vlastní sklářskou huť na foukané sklo. \n\nPo roce 1989 se vrátil do Československa. Od roku 1992 měl sklářské studio v Hamburku a v letech 1997–1998 zde vyučoval na \"Hochschule für bildende Künste\". Roku 1994 získal šestiměsíční stipendium v USA. Spolupracoval s německými architekty i ateliérem Herzog & de Meuron z Basileje, který ho přizval k projektu Fünf Hofe v Mnichově. Cestuje mezi Německem a Českou republikou, kde má v Jáchymově sklářský ateliér. \n\nRoku 1993 obdržel prestižní Danner-Preis za umění a řemesla (Mnichov) a Karl-Schneider Preis města Hamburg. Získal ocenění také v USA. \n\nJiž během posledního ročníku studia měl Jan Adam možnost zhotovit broušený objekt pro matriční úřad v Bardejově a krátce po ukončení studia získal zakázky na okna a světla pro pražský hotel U Tří pštrosů a pro lázně v Poděbradech. Ve své vlastní ateliérové tvorbě se zprvu věnoval malbě barevnými emaily na válcovité „vázy“, které vnímal jako malířské plátno svinuté v prostoru. Jeho malby nebyly pouze dekorem skla a nebyly určeny k sériové výrobě. Svou uvolněností, smyslností a expresivitou se odlišovaly od tvorby jeho současníků a brzy upoutaly zájem odborníků a dostaly se do významných světových sbírek skla.\n\nJako designér firmy Rosenthal byl autorem uměleckého skla vyráběného v malých sériích („Marina“), nebo např. nápojové soupravy „Tango“. Po třech letech se rozhodl odejít a věnovat se vlastní volné tvorbě. Založil sklářskou huť, kde se zprvu sám musel naučit foukat sklo, ale později tento obor opustil. Po pádu komunistického režimu v roce 1989 se vrátil do Československa a od roku 1990 se věnoval převážně tavení skla ve formě. Z barevných prvků ztavených do formy pak slepuje třírozměrné kompozice, připomínající zahradní architekturu. Vytváří také objekty z taveného skla technikou pâte-de-verre. Jeho mísy a vázy často připomínají sochy z ledu nebo křišťálu. Jsou variacemi na klasické nádoby, ale nejsou primárně určeny jako užitkové. Roku 1991 se zúčastnil Interglass sympozia v Novém Boru souborem objektů z malovaných plochých skel, spojených jako sendvič do prostorového útvaru symbolizujícího vázu.\n\nV Hamburku se věnoval především sklu lehanému do formy a zdobenému emaily a řezáním. Spolupracoval s architekty jako Meinhard von Gerkan nebo Hadi Teherani Architects. Od nich dostal doporučení k basilejské architektonické firmě Herzog & de Meuron. Od té dostal zadání opticky zvětšit prostor při jednom ze vstupů v mnichovském projektu vzájemně propojených vnitrobloků Fümf Höfe. Během pobytu v USA (1994) experimentoval se ztavovanými a lehanými tlustostěnnými nádobami jednoduchých tvarů.\n\nJan Adam usiluje ve své tvorbě o naprostou nezávislost a dokáže sám zvládat celý proces sklářské tvorby, od stavby vlastních elektrických pecí až po různé technologie zpracování skla. Tuto zkušenost předává i svým studentům.\n\n\n"}
{"id": "1491175", "url": "https://cs.wikipedia.org/wiki?curid=1491175", "title": "Česká florbalová extraliga žen 2001/02", "text": "Česká florbalová extraliga žen 2001/02\n\n1. florbalová liga žen 2001/02 byla 8. ročníkem nejvyšší ženské florbalové soutěže v Česku.\n\nSoutěž odehrálo 10 týmů systémem 2× každý s každým. První čtyři týmy postoupily do play-off. Poslední tým sestoupil.\n\nVítězem ročníku se podruhé v řadě stal tým FBC Liberec Crazy Girls po porážce týmu Tatran Střešovice ve finále.\n\nNováčky v této sezoně byly týmy FBC 95 Kadaň a SSK Future. Oba týmy hrály nejvyšší soutěž poprvé a ani jeden nepokračoval v další sezóně.\n\nJednotlivá kola play-off se hrála na dva vítězné zápasy. O třetí místo se hrál jeden zápas.\n\n\n"}
{"id": "1491176", "url": "https://cs.wikipedia.org/wiki?curid=1491176", "title": "Shopsys", "text": "Shopsys\n\nShopsys (dříve netdevelo s. r. o.) je technologická firma se sídlem v Ostravě. Zaměřuje se na vývoj a kontinuální rozvoj e-shopů na míru. V roce 2003 ji ještě na střední škole založil Petr Svoboda. Od té doby vyvíjí přední B2B a B2C e-shopy pro české, ale i zahraniční klienty. Od roku 2019 staví na vlastní e-commerce open-source platformě \"Shopsys Framework\", kterou bezplatně poskytuje dalším agenturám a in-house developerským týmům. Prostřednictvím Shopsys Frameworku dává Shopsys své patnáctileté know-how k dispozici e-shopům z celého světa. S tímto produktem úspěšně expanduje do zahraničí, na podporu rozvoje dostal investice v hodnotě již 25 milionů Kč. Investory se stali Ondřej Fryc (Reflex Capital, Mall.cz) a Michal Mička (Incomming Ventures).\n\nK tomu navíc 4x ročně vydává B2B magazín pro e-commerce manažery EXEC.\n\nPobočky firmy Shopsys jsou v Ostravě, Pardubicích a Žilině.\n\nKlienty společnosti Shopsys jsou například: OKAY, Office Depot, Démos, B2B Partner, Tropic Liberec, Agátin svět, Růžový slon.\n\n"}
{"id": "1491181", "url": "https://cs.wikipedia.org/wiki?curid=1491181", "title": "Gastón García", "text": "Gastón García\n\nDarío Osvaldo Gastón García Aguilar (* 20. července 1968 Rosario) je bývalý argentinský zápasník – judista.\n\nS judem začínal v útlém dětství v Rosariu v provincii Santa Fe. V argentinské mužské reprezentaci se pohyboval od roku 1986 v polostřední váze do 78 (81) kg. V roce 1988 startoval na olympijských hrách v Soulu, kde prohrál ve třetím kole na ippon s Polákem Waldemarem Legieńem. Přes opravy obsadil dělené 7. místo. V roce 1992 na olympijských hrách v Barceloně prohrál ve třetím kole s Japoncem Hidehiko Jošidou v boji na zemi submisí. Přes opravy se do bojů o medaile neprobojoval. \n\nV roce 1995 zvítězil před domácím publikem na Panamerických hrách v Mar del Plata. V roce 1996 na olympijských hrách v Atlantě prohrál ve čtvrtfinále na ippon kombinací o-uči-gari+o-soto-gari s Francouzem Djamelem Bourasem. V souboji o třetí místo proti Jihokorejci Čo In-čcholovi se dopustil podobné technické chyby jako ve čtvrtfinále. Po prohrané kumikatě se situaci snažil zachránit zvědačkou, silou jí však neurval a soupeři pouze usnadil dokončení vítězné techniky. Obsadil 5. místo. \n\nV roce 2000 při svém čtvrtém startu na olympijských hrách v Sydney předvedl opět výborný výkon. V úvodním kole zaskočil hned v první minutě vítěznou uči-matou Ázerbájdžánce Mehmana Azizova. Ve třetím kole však podobně rychle prohrál na ippon technikou kata-guruma s Japoncem Makoto Takimotem. Přes opravy se do bojů o medaile neprobojoval a vzápětí ukončil sportovní kariéru. Věnuje se trenérské práci.\n\n\n"}
{"id": "1491199", "url": "https://cs.wikipedia.org/wiki?curid=1491199", "title": "Mavuba Mafuila", "text": "Mavuba Mafuila\n\nMavuba Mafuila (15. prosince 1949, Kinshasa – 30. listopadu 1997 Francie) byl konžský fotbalový útočník. Jeho synem je bývalý fotbalista Rio Mavuba, který hrál i za AC Sparta Praha.\n\nByl členem reprezentace Zairu na Mistrovství světa ve fotbale 1974, ale do utkání nezasáhl. Na klubové úrovni hrál za AS Vita Club, se kterým získal 7 krát mistrovský titul.\n\n"}
{"id": "1491201", "url": "https://cs.wikipedia.org/wiki?curid=1491201", "title": "911 (rozcestník)", "text": "911 (rozcestník)\n\nČíslo 911 může mít význam:\n\n"}
{"id": "1491202", "url": "https://cs.wikipedia.org/wiki?curid=1491202", "title": "Louise O’Neillová", "text": "Louise O’Neillová\n\nLouise O’Neillová (* 1985 Cork, West Cork) je irská spisovatelka, která se věnuje především literatuře pro náctileté (tzv. young adults).\n\nLouise O’Neillová studovala anglický jazyk na Trinity College v Dublinu. Po promocích se v roce 2010 přestěhovala do New Yorku a strávila rok jako asistentka stylistky Kate Lanphear pro časopis Elle. Po návratu zpět do Irska v roce 2011 začala psát svůj první román Only Ever Yours, který byl publikován v roce 2014. Toto dílo bylo oceněno několik cenami – například Sunday Independent Newcomer nebo The Bookseller’s inaugural YA Book Prize 2015. Čaopis The Guardian ji označil jako nejlepší spisovatelku Young Adult literatury současnosti.\n\nJejí druhá kniha Říkala si o to (Bookmedia, 2019) byla v Irsku bestsellerem a získala mnoho cen. Louise prodala filmová a televizní práva k titulu Only Ever Yours a také televizní práva k titulu Říkala si o to. Podle této knihy vznikla také divadelní hra.\n\nPracuje jako novinářka na volné noze pro několik časopisů a novin. Zabývá se především tématy feminismu, módy a popkultury. \n\n\n\n"}
{"id": "1491204", "url": "https://cs.wikipedia.org/wiki?curid=1491204", "title": "Volvo Car Open 2019", "text": "Volvo Car Open 2019\n\nVolvo Car Open 2019 byl tenisový turnaj ženského profesionálního okruhu WTA Tour, hraný v areálu Family Circle Tennis Center na otevřených dvorcích. Jednalo se o jediný turnaj ženské sezóny na zelené antuce. Konal se mezi 1. až 7. dubnem 2019 v jihokarolínském Charlestonu jako čtyřicátý sedmý ročník turnaje.\n\nRozpočet turnaje činil 823 000 dolarů. V rámci WTA Tour se řadil do kategorie WTA Premier Tournaments. Nejvýše nasazenou hráčkou ve dvouhře se stala světová šestka Sloane Stephensová ze Spojených států, kterou ve čtvrtfinále poprvé v kariéře porazila krajanka Keysová. Jako poslední přímá účastnice do dvouhry nastoupila 147. hráčka žebříčku Američanka Allie Kiicková.\nČtvrtý singlový titul na okruhu WTA Tour i z kategorie Premier si odvezla 24letá Američanka Madison Keysová, pro níž to bylo první turnajové vítězství na antuce. Premiérovou společnou trofej ve čtyřhře WTA vybojoval německo-polský pár Anna-Lena Grönefeldová a Alicja Rosolská.\n\nNásledující hráčky obdržely divokou kartu do hlavní soutěže:\n\nNásledující hráčka nastoupila do hlavní soutěže pod žebříčkoou ochranou: \n\nNásledující hráčky postoupily z kvalifikace:\n\nNásledující hráčka postoupila z kvalifikace jako tzv. šťastná poražená:\n\n\nNásledující páry obdržely divokou kartu do hlavní soutěže:\n\n\n"}
{"id": "1491206", "url": "https://cs.wikipedia.org/wiki?curid=1491206", "title": "Petr Svoboda (1987)", "text": "Petr Svoboda (1987)\n\nBc. Petr Svoboda (* 14. července 1987, Frýdek-Místek) je český podnikatel, zakladatel firmy Shopsys.\n\nPetr Svoboda se narodil 14. července 1987 ve Frýdku-Místku. V letech 2003 až 2007 navštěvoval Střední průmyslovou školu elektrotechniky a informatiky v Ostravě. Od roku 2009 studoval na Vysoké škola podnikání v Ostravě, kde získal titul bakaláře.\n\nV roce 2003, ještě na střední škole, založil společnost na vývoj e-shopů, kde využívá zkušenosti a znalosti v oboru. Zároveň vznikla první verze produktu Shopsys. V roce 2010 oslavila firma 500 vybudovaných e-shopů. Aby měl více prostoru pro rozvoj v oblasti strategie a mohl se věnovat zahraniční expanzi, přenechal v roce 2016 svou pozici CEO Lukáši Havláskovi (dříve COO Shopsysu). V témže roce navázal spolupráci s investory - Ondřejem Frycem (Reflex Capital, zakladatel Mall.cz) a Michalem Mičkou (Incomming Ventures). Od roku 2016 vydává ve spolupráci s PR agenturou Fenek B2B magazín EXEC pro manažery ze světa e-commerce, který obsadil třetí místo v soutěži Fenix Content Marketing.\n\nV roce 2018 získal Petr Svoboda ocenění Český Goodwill 2018 v kategorii Partner.\n\nV roce 2019 zveřejnila firma Shopsys open-source projekt ShopSys Framework, platformu připravenou pro stavbu velkých e-shopů in-house týmy i agenturami vyvíjející e-shopy.\n\nPetr Svoboda přednáší o problematice e-commerce v Česku i v zahraničí, spoluorganizuje oborové konference ShopCamp, BarCamp, PHP live.\n\n"}
{"id": "1491207", "url": "https://cs.wikipedia.org/wiki?curid=1491207", "title": "Total Direct Energie (cyklistický tým)", "text": "Total Direct Energie (cyklistický tým)\n\nTotal Direct Energie (\"UCI týmový kód\": TDE) je profesionální silniční cyklistický tým, který se jako pro-kontinentální tým (UCI Professional Continental) účastní závodu pořádných v rámci UCI Continental Circuits a závodů UCI World Tour, kde je zván na tzv. divokou kartu. V předchozích letech byl tým znám jako: Bonjour, Bonjour-Toupargell, Bioches La Boulangère, Bouygues Télécom a Bbox Bouygues Telecom a Europcar. Sezóna 2015 byla poslední pod hlavičkou sponzora Europcar. Od roku 2016 měl tým hlavního sponzora společnost Direct Énergie a byl znám jako Team Direct Énergie. Od roku 2019 je hlavním sponzorem společnost Total a tým nese název Total Direct Énergie.\n\nTým byl založen v roce 1984 jako Système U. V roce 1985 byl rozpuštěn. V roce 1986 byl znovuobnoven, s novým vedením. Cyrille Guimard se stal sportovním ředitelem (francouzsky \"Directeur sportif)\" a přivedl do týmu svého chráněnce Laurenta Fignona. V roce 1990 tým změnil sponzora a byl přejmenován na tým Castorama.\n\nV roce 1992 Cyrille Guimard přivedl do týmu Jeana-René Bernaudeau, bývalého profesionálního závodníka. V letech 1996 a 1999 tým sestoupil z top úrovně. Jean-René Bernaudeau založil tréninkový tým, v departamentu Vendée, který je znám jako Vendée U.\n\nV roce 2000 Jean-René Bernaudea spolu s Philippe Raimbaudem založili společnost Vendée Cyclisme SA, a zřídil profesionální tým, který byl sponzorovaný časopisem Bonjour , který byl součásti skupiny Toupargel, která se specializovala na dodávky zmražených potravinářských výrobků pro domácnosti.\n\nVytvořený tým Bonjour-Toupargel měl rozpočet 20 milionů franků. Mimo Bernaudeaua, Thierry Bricauda a Christiana Guiberteaua, kteří zajišťovali sportovní vedení, bylo v týmu 18 závodníků , mezi kterými byl např. Franck Bouyer a François Simon, kteří přešli z bývalého týmu Castoramy, nebo zkušení závodníci Pascal Deramé, Didier Rous a Jean-Cyril Robin. Několik nováčků z Vendée U s týmem podepsalo svou první profesionální smlouvu, jako např. Sylvain Chavanel a Sébastien Joly.\n\nTým závodil ve druhé sportovní divizi. Získal své první vítězství v lednu, díky Damienovi Nazonovi, na 3. etapě Tour de Langkawi. Tým získával další úspěchy, např. vítězstvím Didiera Rouse v Paříži-Camembert a Grand Prix du Midi libre. Již v tomto prvním roce byl tým vybrán k účasti na Tour de France, týmový vůdce Jean-Cyril Robin obsadil 19. místo. Na konci sezony tým skončil ve své kategorii na 5. místě žebříčku.\n\nV roce 2001 se Bonjour stává jediným sponzorem týmu, ve kterém je 19 závodníků, z toho dva nováčci z Vendée U: Thomas Voeckler a Anthony Charteau. Christophe Faudot odchází do důchodu a připojuje se ke sportovnímu vedení týmu. Didier Rous získává pro tým vítězství v Four Days of Dunkirk a stává se mistrem Francie. Bonjour byl podruhé pozván na Tour de France. kde je osobností závodu François Simon, když se odtrhnul od pelotonu a jel sám s náskokem více než 35. minut během 8. etapy. Získal žlutý trikot v etapě na L'Alpe d'Huez, a držel jej po tři další etapy v Pyrenejích. Závod dokončil na 6. místě v celkové kvalifikaci této Grande Boucle.\n\nTým Bonjour skončil v roce 2001 na čtvrtém místě ve své kategorii, v roce 2002 se zařadil mezi světovou elitu. Závodníci získávali ceny především na francouzských závodech: Sylvain Chavanel vyhrál Trophée des Grimpeurs a Four Days of Dunkirk, Didier Rous vyhrál Circuit de la Sarthe, Jérôme Pineau vyhrál na Tour de Normandie, Franck Bouyer na Tour de Vendée, Franck Bouyer vyhrál mistrovství Francie, zatímco Bonjour vyhrál celkovou klasifikaci jako tým.\n\nV roce 2003 odešla společnost Bonjouru z pozice sponzora. Novým sponzorem se stala společnost z Vandée, La Boulangèrem, pekárna se specializací na na pečení chleba a briošek. Department Vendée se zavázal být druhým sponzorem, k zajištění rozpočtu na školení. Počátkem června zemřel týmový závodník Fabrice Salanson, během přípravy na Tour of Germany. Tým získal v průběhu roku 17 vítězství, vč. vítězství Thomase Voecklera na Tour de Luxembourg. Tým vyhrál také týmovou klasifikaci mistrovství Francie v cyklistice.\n\nV roce 2004 podepsal s týmem smlouvu španělský cyklista Joseb Beloki, který byl třikrát na pódiu Tour de France. Vedení týmu očekávalo jisté výsledky, ale pro neshody s vedením, Beloki v červnu, jen pár týdnů před Tour de France, z týmu odešel. Tým Brioches La Boulangère v první polovině roku získal řadu úspěchů, stejně jako v roce 2002. Chavanel vyhrál Four Days of Dunkirk, Franck Bouyer zvítězil na Paříž-Camembert. V dubnu, odešel z vedení týmu spoluzakladatel, Philippe Raimbaud, a to po neshodách s Jeanem-René Bernaudeauem, kterému tím padl celý sportovní management.\n\nThomas Voeckler, který zvítězil v soutěži Through the Morbihan a v etapě Route du Sud, se v červnu stal šampiónem Francie. Během páté etapy Tour de France získal žlutý trikot. Voecklerovi se podařilo udržet trikot po dobu deseti dnů, poté jej předal Lanci Armstrongovi, v 15. etapě, ve Villard-de-Lans. Na závodě získal celkové 18. místo, Thomas Voeckler se po této tour stal jedním z nejoblíbenějších závodníků. V srpnu vyhrál Didier Rous Grand Prix de Plouay.\n\nV roce 2005, nahradila sponzora La Boulangère, telekomunikační společnost Bouygues Telecom. Jean-René Bernaudeau zajistil vstup týmu do UCI Pro Tour. Odchod z týmu, na konci této sezóny, oznámil Sylvain Chavanel. Během roku do týmu přišlo několik závodníků, vč. mistra světa z roku 1997 Laurenta Brocharda. Tréninková kapacita byla posílena příchodem Ismaëla Mottiera a Dominique Arnoulda.\n\nBouygues Telecom se prezentoval jako věkově nejmladší tým Pro Tour. V květnu vyhrál Anthony Charteau 6. etapu Tour de Catalogne. Největších vítězství dosahuje Pierrick Fédrig, na Four Days of Dunkirk A jako mistr Francie. Na konci sezony získává bronzovou medaili Anthony Geslin na Mistrovství světa v silniční cyklistice.\n\nV roce 2006 se k týmu Bouygues Telecom připojili dva zahraniční závodníci: holandský závodník Stef Clement a španělský závodník Xavier Florencio. Tým získal první vítězství na Tour de France, v Gapu, ve 14. etapě zvítězil Pierrick Fédrigo. O měsíc později vyhrál Xavier Florencio svou první velkou klasiku Clasica San Sebastian. Navzdory tomuto úspěchu, tým skončil na 19. místě v UCI ProTour. Tým získal úspěchy na francouzských závodech: vítězství Anthony Geslina na Paříž-Camembert, Didiera Rouse na Trophee des Grimpeurs, Thomase Voecklera na Paříž-Bourges. Tým vyhrál v týmové kvalifikaci na Mistrovství Francie, což byl již třetí úspěch v této soutěži.\n\nV sezoně 2007 se k týmu připojil švýcarský vrchař Johann Tschopp, druhý na závodě Kolem Rakouska 2005 a estonský šampión Erki Pütsep. V červnu ukončil ze zdravotních důvodů sezónu Didier Rous, jeden z lídrů týmu. Bouygues Telecom vyhrával především na evropských závodech: Laurent Brochard byl druhý na Kolem Lucemburska, Xavier Fédrigo vyhrál Tour du Limousin, Thomas Voeckler Tour du Poitou-Charentes.. Voeckler také přinesl týmu nové vítězství v závodě ProTour, když vyhrál Grand Prix de Plouay, díky tomu se tým umístil na 16. místě. Na Tour de France, během druhého odpočinkového dne, se tým Bouygues Telecom spojil s několika dalšími týmy, zejména francouzskými, aby oznámil vytvoření Hnutí za důvěryhodnou cyklistiku (MPCC), jehož cílem bylo obhajovat čistou cyklistiku, tedy závodění bez dopingu.\n\nV sezoně 2008 Andy Flickinger a Laurent Brochard ohlásili odchod do „důchodu\", několik novým neprofesionálních závodníků se připravovalo ke svým prvním startům, vč. ruského Yurye Trofimova. Ten se velmi rychle adaptoval a v únoru vyhrál etapu a celkové pořadí na Étoile de Bessèges. Poprvé také startoval na Critérium du Dauphiné. Tým Vendée U získal první úspěchy mimo Evropu: Rony Martias vyhrál v dvě etapy na Tropicale Amissa Bongo, v březnu zvítězil na Tour Ivoirien de la Paix a jeho týmový kolega vyhrál první etapu., Matthieu Sprick byl vítězem etapy v Malajsii na Tour de Langkawi. Mimo to tým Bouygues Télécom zaznamenal několik úspěchů v závodech ProTour: švýcar Aurélien Clerc byl druhý na Gent-Wevelgem, Pierrick Fédrigo vyhrává Grand Prix de Plouay a etapu na Kolem Katalánska, kdy celkově skončil na osmém místě. Díky těmto výsledkům byl tým v UCI ProTour 2008 patnáctý.\n\nV sezoně 2009 došlo ke změněn názvu z Bouygues Telecom na BBox Bouygues Telecom. Tým byl radikálně přestavěn, odešlo devět závodníků, včetně několika lídrů, jako např. Geslin, Pineau a Florencio. Šest nových závodníků se připojilo k týmu včetně Pierra Rollanda, který dostal úlohu lídra, specialisty na cyklokros Steva Chainela, japonského závodníka Yukiya Arashira a Cyrila Gautiera, mistra Evropy.\n\nTým začal sezónu s velmi dobrými výsledky: Bbox vyhrál dvě etapy na Tropicale Amissa Bongo, zásluhou Evguenie Sokolova a Johanna Tschoppa. Thomas Voeckler vyhrál Étoile de Bessèges a Tour du Haut-Var. Tým z Vadée vyhrál z ProTour závodů: Kolem Baskicka (Yury Trofimov) a Critérium du Dauphiné (Pierrick Fédrigo). Na Tour de France se v páté etapě, asi 5 km před cílem, odtrhnul Thomas Voeckler a vyhrál dojezdem v Perpignan. Pierrick Fédrigo vyhrál 9. etapu z Saint-Gaudens do Tarbes, když porazil ve sprintu Franca Pellizotta na Col d'Aspin v Col du Tourmalet. 16. července se BBox Bouygues Telecom přiblížil k třetímu vítězství, ale Laurent Lefèvre byl poražen dánským závodníkem Nickim Sørensenem na stadionu ve Vittel.\n\nVoecklerův roční kontrakt měl hodnotu přes 400 000 EUR. Dvojce týmu, Sylvainovi Chavanelovi, bylo nabídnuto téměř dvakrát tolik, aby opustil Bernadeauův tým a pro další sezonu přešel ke Cofidisu. Konec sezony byl pro Jean-Rene Bernaudeaua rozčarováním. BBox nedokázal po Tour de France získat další vítězství. Tým skončil na 19. místě ve světovém žebříčku UCI. Dne 29. září se Mezinárodní cyklistická unie rozhodla, že týmu Vandée neprodlouží licenci ProTour. BBox Bouygues Telecom byl zařazen jen jako pro-kontinentální tým.\n\nSezóna 2010 byla poslední sezónou partnerství s Bouygues Telecom. Tým registroval tři nováčky Freddyho Bichota, Nicolase Vogondyma a Anthony Charteaua, kteří byli v letech 2001–2005 členy týmu.\n\nV Gabonu na Tropicale Amissa Bongo vyhrál po jedné etapě Anthony Charteau a Yohann Genene, Anthony Charteau byl celkově třetí. William Bonnet vyhrál sprint během druhé etapy Paříže-Nice. V březnu během jednoho týdne dosáhl tým mnoha úspěchů: vítězství Pierricka Fédriga na Critérium International, které se poprvé pořádalo na Korsice, etapové vítězství na Three Days of Bruges–De Panne získali Steve Chainel a Sébastien Turgot, Cyril Gautier vítězství na Route Adélie. Johann Tschopp vyhrál etapové vítězství na Giro d'Italia 2010. V červnu tým dosáhl dalších vítězství: Nicolas Vogondy vyhrál počtvrté na Critérium du Dauphiné v Risoul, celkově byl šestý, později se stal mistrem Francie v jízdě proti chronometru v Chantonnay. Thomas Voeckler vyhrál šampionát podruhé od roku 2004.\n\nNa Tour de France vyhrál tým dvě etapy: v 15. etapě vyhrál Thomas Voeckler únikem v Bagneres-de-Luchon, jeho týmový kolega Pierrick Fédrigo vyhrál etapu v Pau. Anthony Charteau získal puntikovaný trikot pro nejlepšího vrchaře. Thomas Voeckler vyhrál v září na Grand Prix Quebec.\n\nKoncem sezony se týmový manažer Jean-Rene Bernaudeau snažil najít kupce, aby zajistil budoucnost pro závodní tým. Dne 2. října 2010 bylo oznámeno, že novým sponzorem bude společnost Europcar. Tato společnost se zavázala, že bude tým podporovat po tři sezony.\n\nTým je posílen o šest nových závodníků, vč. Christopha Kerna a Sébastiena Chavanela, kteří byli členy týmu až do roku 2007. Dále byl podepsán kanadský závodník David Veilleux tři noví neprofesionálové. Z pozice sportovního ředitele se rozhodl odejít k týmu Cofidis Didier Rous. \n\nAnthony Charteau podruhé vyhrál na Tropicale Amissa Bongo, týmový kolega Yohann Gène vyhrál dvě etapy ve sprintu a o měsíc později vyhrál Tour of South Africa. Thomas Voeckler získal pět vítězství za měsíc, postupně vyhrál: jednu etapu na Tour Méditerranéen, celkovou kvalifikaci na Tour du Haut-Var, dvě etapy na Paříž-Nice a Cholet-Pays de Loire. Tato vítězství mu umožnila být na konci měsíce března na vrcholu individuální kvalifikace UCI Europe Tour. Posílil pozici týmu tím, že vyhrál na Tour du Trentin a celkovou kvalifikaci na Four Days of Dunkirk.\n\nNa Critérium du Dauphiné vyhrává 5. etapu Christophe Kern a byl celkově šestý, Thomas Voeckler vyhrál 10. etapu. Tým Vandée vyhrál celkovou kvalifikaci. V závodu proti chronometru v Boulogne-sur-Mer byl Christophe Kern šampionem Francie.\n\nNa Tour de France získal v 9. etapě žlutý trikot Thomas Voeckler. Stejně jako v roce 2004, držel tento trikot po několik dnů, díky podpoře jeho domestiků, např. Yohanna Gène, který byl na Tour de France poprvé. V 17. etapě byl na vedoucí pozici, v posledním sestupu k pobřeží v Pramartino se vyhnul pádu po výjezdu ze silnice. Druhý den udržel trikot při výjezdu na vrchol Col du Galibier s náskokem 15 vteřin na lucemburského závodníka Andy Schlecka, který tuto etapu vyhrál. V 19. etapě, která spojuje Modane s Alpe d'Huez, byl Voeckler v technický obtížích a ztratil svou vedoucí pozici. Jeho týmový kolega Pierre Rolland získal bílý trikot pro nejmladšího závodníka. Celkově skončil Voeckler na 4. místě a Rolland obsadil celkově 10. místo.\n\nPo těchto dobrých výsledcích požádal tým na konci sezóny o licenci World Tour, tato žádost byla nakonec zamítnuta Mezinárodní cyklistickou unií. Europcar byl stále pro-kontinentální tým pro sezonu 2012.\n\nVedení týmu zachovalo stejnou sestavu týmu jako v sezoně 2011, byl posílen o italské závodníky Davida Malacarna a Mattea Pelucchiho, tunisana Rafaâ Chtiouiho a němce Björna Thurau. Celý tým byl organizován kolem dvou lídrů, Thomase Voecklera a Pierre Rollanda. Novým sportovním ředitelem se stal Andy Flickinger, bývalý člen týmu, který nahradil Didiera Rouse.\n\nTým ukázal silnou formu na počátku sezony v jarních klasikách: Sébastien Turgot získal druhé místo na Paříž-Roubaix. Thomas Voeckler vyhrál ve Flandrech závod Brabantský šíp, když jel 30 kilometrů v sólo úniku. Voeckler dále pokračoval ve vítězném tažení, kdy získal ceny v Ardennes Week classics, na Amstel Gold Race a na Lutych-Bastogne-Lutych.\n\nTým se zúčastnil závodu La Tropicale Amissa Bongo , v Gabonu, který byl součásti UCI Africa Tour. Očekávalo se umístění jezdců Yohanna Gènea a Thomase Voecklera. První místo získal Anthony Charteau, třetí Thomas Voeckler. V evropském závodu Four Days of Dunkirk, který se konal na začátku května, získal cenu týmový sprintér Matteo Pelucchi. Jérôme Cousin získal na závodě Tour de Normandie celkové vítězství.\n\nV dubnu tým obdržel pozvánku na Tour de France (TDF), spolu se třemi dalšími francouzskými týmy. Na TDF Thomas Voeckler vyhrál 10. etapu (horská etapa z Mâcon do Bellegarde-sur-Valserine, 194,5 km dlouhá, jela se 11. července) a 16. etapu (horská etapa z Pau do Bagnères-de-Luchon, 197 km dlouhá, jela se 18. července) a získal puntíkovaný trikot. Jeho týmový kolega Pierre Rolland vyhrál 11. etapu (horská etapa z Albertville do Les Sybelles, 148 km dlouhá, jela se 12. července).\n\nV červnu byl tým z Vandée obviněn z dopingu. Anthony Charteau měl při závodu Four Days of Dunkirk, v krevním testu hraniční hodnoty kortizolu, díky tomu byly jeho starty pozastaveny na několik dní. Informace k vyšetřování souvislostí dopingu a výsledků týmu v předchozí sezóně na Tour de France zveřejnil deník L'Équipe. Na tento popud zahájila pařížská prokuratura vyšetřování možného dopingu v tomto týmu.\n\nV dubnu tým obdržel pozvánku na Tour de France (TDF), spolu se třemi dalšími francouzskými týmy. Na TDF Thomas Voeckler vyhrál 10. etapu (horská etapa z Mâcon do Bellegarde-sur-Valserine, 194,5 km dlouhá, jela se 11. července) a 16. etapu (horská etapa z Pau do Bagnères-de-Luchon, 197 km dlouhá, jela se 18. července) a získal puntíkovaný trikot. Jeho týmový kolega Pierre Rolland vyhrál 11. etapu (horská etapa z Albertville do Les Sybelles, 148 km dlouhá, jela se 12. července).\n\nTým Europcar získal na konci sezony ještě několik úspěchů: Tony Hurel vyhrál Polynormande, kanaďan David Veilleux vyhrál v polovině srpna na Mi-Août Bretonne a na Tre Valli Varesine, japonec Arashiro vyhrál Tour du Limousin.\n\nEuropcar na sezonu 2013 připravil malou obměnu týmu. Čtyři závodníci odešli, další tři byli podepsáni: Bryan Coquard, stříbrný medailista na olympijských hrách v roce 2012, Morgan Lamoisson, Natnael Berhane, dvojnásobný šampión Eritrey a nejlepší africký cyklista v roce 2012. Bývalý závodník Sébastien Joly se stal sportovním ředitelem.\n\nNa závodě Tropicale Amissa Bongo získal vítězství Yohann Gène. Tým vyhrál tři etapy po sobě na Étoile de Bessèges, kdy Bryan Coquard vyhrál 2. a 4. etapu , a Jérôme Cousin vyhrál 3. etapu. Na Tour de Langkawi vyhrál Bryan Coquard, také vyhrál 8. a 9. etapu. Na úvodním závodu World Tour, Paříž-Nice, Damien Gaudin vyhrál prolog. V březnu také vyhrál na Cholet-Pays de Loire. Anthony Charteau vyhrál 4. etapu na závodu Tour de Normandie. Pierre Rolland vyhrál předposlední etapu na Circuit de la Sarthe, a v tomto závodě i celkové vítězství. Cyril Gautier vyhrál Tour du Finistère. Natnael Berhane zvítězil v královské etapě Tour of Turkey a celkově skončil na druhém místě.\n\nV přípravě na Tour de France vyhrává tým Europcar na Critérium du Dauphiné. Kanaďan David Veilleux vyhrál první etapu, získal žlutý trikot, který držel tři dny a v první etapě získal také puntíkovaný a zelený trikot. V šesté etapě získal Thomas Voeckler své první vítězství sezóny. Oba závodníci si udržují dobrou úroveň formy: Voeckler vyhrál etapu a obecnou klasifikaci na Route du Sud, David Veilleux vyhrává na Boucles de la Mayenne. David Veilleux zvítězil v úvodní etapě, Týmový kolega Thomas Voeckler vyhrál šestou etapu. Tým byl ve vedení v prvních třech etapách. V červnu 2013 bylo týmu Europcar dočasně pozastaveno členství v Hnutí za důvěryhodnou cyklistiku, a to pro pozitivní dopingový test na kortizol u Pierra Rollanda během Dauphiné. Na Tour de France získal Pierre Rolland puntíkovaný trikot a byl celkově 24.\n\nV srpnu získal Angelo Tulik své první profesionální vítězství, když zvítězil v závěrečné etapě zahajovacího Tour des Fjords. Bryan Coquard vyhrál jednodenní závod Châteauroux Classic, když převzal vedení nad Anthony Geslinem z FDJ.fr (dnes Groupama-FDJ). Thomas Voeckler zvítězil v etapovém závodě Tour Poitou-Charentes en Nouvelle-Aquitaine. Tento závod vyhrál již podruhé, poprvé v roce 2007 za Bouygues Télécom.\n\nBěhem sezony společnost Europcar oznámila, že prodlouží s týmem sponzorskou smlouvu na další dvě sezony.\n\nUCI informovala 10. prosince 2013, že tým Europcar získává licenci na World Tour pro sezony 2014 a 2015. Tým byl jediným týmem na UCI World Tour 2014, který nezískal jediné vítězství. Pierr Rolland získal čtvrté místo na Giro d'Italia 2014. Rozpočet na sezonu byl 9 milionu EUR. V říjnu 2014 sponzor týmu oznámil ukončení spolupráce. na konci sezony 2015. Licence World Tour byla stažena pro nedostatek finančních záruk.\n\nV roce 2015 se tým Europcar stává profesionálním kontinentálním týmem. Pokud by nezískal licenci UCI, přišel by o své dva nejlepší závodníky Voecklera s Rollandem. V září oznamuje Jean-Rene Bernaudeau změnu sponzora. \n\nNovým sponzorem je Direct Energie. Dochází také ke změněn dodavatele kol, místo původního italského Colnaga, tým přešel na španělská kola značky BH bikes.\n\nNa Amstel Gold Race 2016 dojel Bryan Coquard na 4. místě.\n\nTým se účastní Tour de France. Lídrem týmu byl Bryan Coquard. Cílem bylo: „Ukázat se v únicích\". Sylvain Chavanel dojel na pátém místě ve 12. etapě Montpellier – Mont Ventoux. Tým a lídr byli aktivní až do poslední etapy v Paříži, kde 2,5 km před cílem musel Bryan Coquard pro technickou závadu závod ukončit.\n\nNa španělské Vuelta a España 2016, v 15. etapě, byla značná část jezdců tohoto týmů ve skupině 93 závodníků, kteří nesplnili časový limit pro dojezd a hrozilo jim vyloučení.\n\nNa závodě Paříž-Roubaix dojel Adrien Petit na celkovém devátém místě.\n\nTým zaznamenal první vítězství na Tour de France, kde byl opět pozván na divokou kartu. Lilian Calmejan vyhrál osmou etapu z Dole do lyžařského střediska Station des Rousses. Tato sezona byla poslední pro Thomase Voecklera, který odešel do cyklistického důchodu. Sylvain Chavanel prodloužil s týmem smlouvu na další sezónu.\n\nTým ukončil spolupráci s BH bikes a přešel od 1. ledna 2018 na italská kola značky Wilier Triestina. Do týmu přestoupil z týmu Quick-Step Niki Terpstra, mistr klasik Paříž-Roubaix a Kolem Flander, etapových závodů Kolem Kataru, Kolem Valonska a Eneco Tour. \n\nNa Tour Poitou-Charentes en Nouvelle Aquitaine dojel Sylvain Chavanel na druhém místě.\n\nTým byl pozván na divokou kartu na Tour de France. Sylvain Chavanel se účastnil své osmnácté Tour de France. V 2. etapě se vydal do úniku, byl dojet 10 km před cílem. V 15. etapě získal horskou prémii Lilian Calmejane, když vyjel na Col de Sié.\n\nVedení týmu usilovalo o vstup do kategorie WorldTour.\n\n\"Viz. článek: Total Direct Energie (cyklistický tým) – Sezona 2019\"\n\nOrganizátoři Giro d'Italia 2019 nepozvali tým k účasti v závodě, místo tohoto týmu bude startovat tým Israel Cycling Academy.\n\nV březnu 2019, vedení týmu oznamuje změnu sponzora, kdy společnost Total, nahradí Direct Energie. Součásti této změny je podání přihlášek do kategorie World Tour pro sezóny 2020–2022. Ke změně názvu došlo 11. dubna 2019, kdy byl tým oficiálně představen jako Team Total Direct Energy, byly představeny nové dresy. Tým se pod tímto novým názvem účastnil závodu Paris-Roubaix, kdy celkové 15. místo obsadil Adrien Petit.\n\nZ Grand tour závodů se tým účastnil pouze Tour de France 2019, kde byl v úniku nejčastěji Lilian Calmejane, Paul Ourselin, Romain Sicard. V poslední 21. etapě dojel na 3. místě Niccolò Bonifazio. Nejlepším závodníkem týmu byl Rein Taaramäe.\n\nZ 5 klasik se tým účastnil pouze: Milán – San Remo, Kolem Flander, Paříž – Roubaix, Lutych – Bastogne – Lutych. Giro di Lombardia se tým neúčastnil.\n\nV sezóně 2019 se závodníci týmu zúčastnili 100 závodů, kde získali 28 pódiových umístění a 16 vítězství.\n\nV říjnu bylo oznámeno, že Marlon Gaillard (Vendée U) přestoupil do Team Total Direct Energie. Tým byl označen jako nejlepší tým v rámci UCI Professional Continental Team. Bývalý profesionální závodník Perrig Quemeneur si doplnil vzdělání, aby se mohl v budoucnu trenérem nebo sportovním ředitelem. Niccolò Bonifazio prodloužil smlouvu do roku 2021.\n\nDne 5. prosince bylo oznámeno, že se tým nebude účastnit závodu Giro d'Italia 2020. Důvodem jsou omezené kapacity 24 členného týmu.\n\n\"Viz. článek: Total Direct Energie (cyklistický tým) – Sezona 2020\"\n\nV lednu byly prezentovány nové dresy. Do týmu přišli závodníci: Julien Simon (Cofidis Solutions Crédits), Lorrenzo Manzin (B&B Hotels–Vital Concept), Dries Van Gestel (Sport Vlaanderen–Baloise), Geoffrey Soupe (Cofidis Solutions Crédits), Leonardo Bonifazio (Sangemini - Trevigiani - MG.Kvis), Valentin Ferron, Jeremy Cabot, Florian Maitre a Marlon Gaillard. Z týmu odešli: Thomas Boudat (Arkéa–Samsic), Yohann Gène, Alexandre Pichot, Angelo Tulik, Perrig Quéméneur, Bryan Nauleau a Axel Journiaux. \n\nTato tabulka prezentuje výsledky získané členy týmu, kteří byli v roli lídra, nebo kapitána týmu.\n\nTým založil v 2000 Philippe Raimbaud a Jean-René Bernaudeau, oba byli také zakladatelé cyklistického týmu Vendée U a společnosti Vendée Cyclisme SA. Od odchodu Raimbauda v roce 2004, tým řídí Jean-Rene Bernaudeau sám. V témže roce z týmu odešli sportovní ředitelé Nicolas Guillé a Thierry Bricaud, za ně přišli Ismaël Mottier a Dominique Arnould, kteří byli s týmem až do roku 2013. Dalšími řediteli byli Philippe Mauduit a Christian Guiberteau, do června 2009. Od roku 2014 byl sportovním ředitelem také Lylian Lebreton.\n\nJako sportovní trenéři byli také bývalí závodníci: Christophe Faudot (2001, 2005), Didier Rous (2008, 2010), Andy Flickinger (2012) a Sébastien Joly (2013).\n\nProfesionální tým zůstává spojen s amatérským týmem Vendée U smlouvou, kterou podepsalo vedení departmentu Vendée. Smlouva stanoví, že profesionální tým může rekrutovat pouze ne-profesionálního jezdce, pokud byl součásti týmu Vendée U. Tím byl tým považován za „líheň\" talentů pro profesionální tým. Mnoho členů z toho týmu se stalo členy profesionálního týmu, jako např. Sylvain Chavanel, Jerome Pineau nebo Anthony Geslin. V roce 2013 pocházelo 15 z 25 závodníku týmu Europcar z tréninkového týmu Vendée U, což představuje 60%. Oba týmy sídlí na zámku Saint-Michel v Essarts. \n\n\n\n\nTato sekce popisuje hlavní vítězství dosažená týmem od doby jeho založení.\n\n\"Viz. článek: Seznam vítězství týmu Total Direct Energie a jeho předchůdců.\"\n\n\n\n\n\n\n\n\n\n\nTým se zúčastnil 35 krát akcí grand tour v letech 2000 až 2018:\n\n\n\n\n\n\n\nV letech 2000 a 2001 se tým Bonjour řadí mezi sportovní skupiny II. (GSII), tedy profesionální cyklistické týmy v druhé kategorii. Od roku 2002 do roku 2004 patřil tým do sportovní skupiny I (GSI).\n\nV roce 2005 byl tým Bouygues Telecom součásti UCI Pro Tour. Níže uvedená tabulka informuje o pořadí týmu, a umístění nejlepšího jednotlivce.\n\nV roce 2009 bylo hodnocení ProTour nahrazeno světovým žebříčkem UCI. \n\nOd roku 2010 do roku 2013 tým nebyl v kvalifikaci UCI Pro Tour. Účastnil se kontinentálních závodů. Níže uvedená tabulka informuje o pořadí týmu, a umístění nejlepšího jednotlivce.\n\nV roce 2014 se tým Europcar připojil k UCI World Tour.\n, ale jen částečně. \n\n\n\n"}
{"id": "1491211", "url": "https://cs.wikipedia.org/wiki?curid=1491211", "title": "Inujama", "text": "Inujama\n\nInujama (, angl. transkripce \"Inuyama\") je město v prefektuře Aiči v Japonsku. Nachází se zde stejnojmenný hrad Inujama, který je nejstarším dochovaným japonským hradem. Status města získala v roce 1954.\n\nInujama leží v severní části prefektury Aiči na hranici s prefekturou Gifu a břehu řeky Kiso. Město je dobře dostupné z Nagoje pomocí vlaku (Meitetsu line Inuyama a line Komaki) nebo autem po japonské národní silnici 41.\n\n\n\n"}
{"id": "1491214", "url": "https://cs.wikipedia.org/wiki?curid=1491214", "title": "Inujama (rozcestník)", "text": "Inujama (rozcestník)\n\nInujama může odkazovat na následující stránky:\n\n"}
{"id": "1491218", "url": "https://cs.wikipedia.org/wiki?curid=1491218", "title": "Turistická značená trasa 0317", "text": "Turistická značená trasa 0317\n\nTuristická trasa má svůj počátek v centru Jetřichovic, kde plynule navazuje na stejně značenou trasu 0331 z Mezní Louky. Dále tudy prochází žlutě značená trasa 6952 z pod Suchého vrchu na vrch Růžovský, modře značená trasa 1640 od skalní kaple pod Kolištěm do České Kamenice a zeleně značená trasa 3942 z Jetřichovických stěn tamtéž. S posledními dvěma vede trasa 0317 zpočátku v souběhu.\n\nTrasa nejprve stoupá jižním směrem podél silnice nad Jetřichovice ke Grieselovu kříži, kde končí souběh s trasou 1640, a poté klesá mezi chatami k místnímu koupališti, kde končí souběh s trasou 3942. Trasa 0317 mění směr na východní a vstupuje do skalnatého Pavlínina údolí, kterým vede po pěšině proti proudu Chřibské Kamenice. V jeho závěru se nachází rozcestí se zde výchozí modře značenou trasou 1631 do Brtníků. Trasa 0317 odtud stoupá skalnatým údolím Studeného potoka do vsi Studený, čímž opouští Děčínskou vrchovinu a vstupuje do Lužických hor.\n\nSvou pouť Lužickými horami trasa zahajuje prudkým stoupáním do severozápadního svahu Studence. Vrchol trasa míjí jižním svahem, k samotnému vrcholu s rozhlednou je zřízena rovněž červeně značená odbočka. Ze Studence trasa sestupuje na severovýchodní okraj Lísky, kde vede v krátkém souběhu s modře značenou trasou 1604 z České Kamenice do Rybniště. Poté stoupá k jihovýchodu do sedla mezi Javorkem a Zlatým vrchem, k okraji stejnojmenné národní přírodní památky je odtud zřízena rovněž červeně značená odbočka.\n\nTrasa pokračuje severovýchodním směrem lesní cestou úbočím Javorku a poté Širokého kopce, kde vstupuje na Karlovu cestu. Po ní vede do sedla Křížový Buk, kde křižuje silnici II/263 a zeleně značenou trasu 3957 z Chřibské do Nového Boru. Trasa dále pokračuje zpevněnou lesní cestou jižními svahy Hřebce a Popelu. V jižním svahu Malé Tisové křižuje silnici z Horní Chřibské do Dolního Falknova a vstupuje na tzv. Okružní cestu, kterou v celé její délce sleduje do sedla Velké Tisové a Srní hory. Odtud klesá východním směrem k Jedlovskému nádraží, kde končí na rozcestí se zeleně značenou trasou 3951 z Nové Huti do Varnsdorfu a žlutě značenou trasou 6924 z Chřibské do Stožeckého sedla.\n\n"}
{"id": "1491223", "url": "https://cs.wikipedia.org/wiki?curid=1491223", "title": "Seto (rozcestník)", "text": "Seto (rozcestník)\n\nSeto může být:\n\n\n"}
{"id": "1491230", "url": "https://cs.wikipedia.org/wiki?curid=1491230", "title": "Kuo Ťing-ťing", "text": "Kuo Ťing-ťing\n\nKuo Ťing-ťing (čínsky: 郭晶晶, pinyin: \"Guo Jingjing\"; * 15. října 1981, Pao-ting) je čínská skokanka do vody specializující se na skoky z třímetrového prkna. Získala šest olympijských medailí, z toho čtyři zlaté a dvě stříbrné. Dvě zlaté získala za sólový skok (Atény 2004, Peking 2008) a dvě za synchronizovaný skok dvojic (rovněž 2004 a 2008). Stříbra má ze Sydney 2000. Krom toho je desetinásobnou mistryní světa, díky čemuž má nejvíce zlatých medailí z velkých akcí v historii svého sportu.\n"}
{"id": "1491241", "url": "https://cs.wikipedia.org/wiki?curid=1491241", "title": "Ariel Sganga", "text": "Ariel Sganga\n\nAriel Sganga (* 25. února 1974 Buenos Aires) je bývalý argentinský zápasník – judista a sambista.\n\nS judem začínal v 6 letech na předměstí Buenos Aires v Avellanedě v klubu Instituto Budokan. Vrcholově se připravoval v sportovním tréninkovém centru CeNARD pod vedením Tigrana Karganjana. V argentinské mužské reprezentaci se pohyboval od poloviny devadesátých let dvacátého století v polostřední váze do 81 (78) kg jako reprezentační dvojka za Gastónem Garcíou. Garcíu nahradil na pozici reprezentační jedničky od roku 2001. V roce 2004 se kvalifikoval na olympijské hry v Athénách, kde v úvodním kole překvapivě vyřadil po boji na zemi držením favorizovaného Švýcara Sergeie Aschwandena. Slibně rozehraný turnaj však vzal za své v druhém kole, když se v zápase s domácím Iliasem Iliadisem vážně zranil (stehenní sval) a zápas vzdal (kiken-gači).\n\nOd roku 2006 přepustil pozici reprezentační jedničky Emmanuelu Lucentimu. Od roku 2008 startoval ve vyšší střední váze do 90 kg. Po roce 2010 s novými pravidly juda se krátce věnoval příbuznému sportu sambo. V roce 2013 reprezentoval Argentinu v zápasu sambo na druhých Světových úpolových hrách v Petrohradu.\n\n\n"}
{"id": "1491244", "url": "https://cs.wikipedia.org/wiki?curid=1491244", "title": "Seznam velvyslanců v Česku", "text": "Seznam velvyslanců v Česku\n\nToto je seznam velvyslanců v Česku. Někteří velvyslanci zastupují svou zemi přímo v Praze, někeří jsou jmenováni k zastupování několika států a mohou sídlit mimo české území.\n\n\nZahraniční mise v Česku: část A - C\n\nZahraniční mise v Česku: část D - F\n\nZahraniční mise v Česku: část G - I\n\nZahraniční mise v Česku: část J - L\n\nZahraniční mise v Česku: část M - O\n\nZahraniční mise v Česku: část P - R\n\nZahraniční mise v Česku: část S - U\n\nZahraniční mise v Česku: část V - Z\n\nMinistry of Foreign Affairs of the Česko Diplomatic Protocol. Diplomatic List\n"}
{"id": "1491259", "url": "https://cs.wikipedia.org/wiki?curid=1491259", "title": "Bitva o Cáchy", "text": "Bitva o Cáchy\n\nBitva o Cáchy představovala bitvu druhé světové války na západní frontě, která se udála v říjnu 1944 ve městě Aachen a jeho okolí. Během bitvy zůstalo ve městě jen 20 000 z jeho 160 000 obyvatel, ostatní byli evakuováni do jiných částí Německa. Velitel obrany města generál Gerhard von Schwerin původně hodlal město kvůli velké historické hodnotě města vydat bez boje. Byl však okamžitě zbaven funkce a nahrazen plukovníkem Gerhardem Wilckem, který s dodatečnou podporou asi 5000 mužů Volkssturmu město bránil do 21. října.\n\nHistorické město Cáchy, centrum říše Karla Velikého, se v říjnu 1944 ocitlo na ose postupu americké 9. armády přes Siegfriedovy linie. Z propagandistického hlediska však Hitler vyžadoval jeho udržení za každou cenu, bylo totiž prvním německým městem ohroženým postupem západních Spojenců. Bitvy o Cáchy se zúčastnil americký 7. a 29. sbor, dohromady s asi 100 000 vojáky. Německá strana byla v Cáchách v obraně, se silou asi 13 000 vojáků.\n\nAmerická 9. armáda původně postupovala kolem města ze severu i z jihu. Ale americké velení si následně uvědomilo, že městská posádka může být pro jejich jednotky nebezpečná, a tak na město zaútočili. Jakmile se dostali do města, čelili tvrdým pouličním bojům. Němci, kteří se ve městě dobře vyznali, toho úspěšně využívali. Bojů v městě se zúčastnily zejména prapory 1. divize podporované 745. tankovým praporem. Ze severu útočila na město 30. divize. Po tom, co přišla 30. divize o asi 2 000 mužů, Američané nasadili do boje i 29. divizi.\n\nSilám 29. sboru americké 1. armády se severně od Cách ve dnech 2.–9. října 1944 podařilo překročit řeku Wurm a prolomit zde Scharnhorstovu linii, která byla součástí tzv. Západního valu (spojenci označován jako Siegfriedova linie). Tento úsek fronty bránil 81. armádní sbor německé 7. armády. Střetnutí proběhlo v rámci širší, dlouho trvající operace, jejímž cílem bylo dokončit obklíčení Cách a v konečné fázi toto město dobýt. \n\nCílem útoku bylo u měst Übach a Palenberg prorazit Scharnhorstovu linii, tvořenou velkým počtem betonových bunkrů a množstvím zátarasů a překážek. Útok měla začít zkušená 30. pěší divize, součást 29. sboru, kterému velel generálmajor Charles Corlett. Fronta byla v této oblasti poměrně klidná, proto byla zdejší obranná postavení sice dostačující, ale nikterak hluboká, na rozdíl od německých postavení před městem Cáchy a jižně od něj (Hürtgenský les), kde americké jednotky zabředly do dlouhých a vyčerpávajících bojů. \n\nRáno 2. října započal útok 30. pěší divize překročením řeky Wurm. Ještě předtím provedla 29. pěší divize pro odvedení pozornosti Němců klamnou operaci na jiném úseku fronty. Útoku předcházel nálet a týdenní dělostřelecké bombardování. Počáteční odpor byl slabý. Večer již americká pěchota kontrolovala východní část Palenbergu, který ležel za řekou. Řeka byla taktéž překročena o 2 kilometry na jih u Rimburgu. Útok zasáhl pomezí dvou sektorů, z nichž jeden byl držen německou 183. granátnickou divizí a druhý bránila 49. pěší divize. Obě tyto divize byly součástí 81. sboru pod velením pěchotního generála Friedricha Köchlinga. Ve 3:00 3. října Němci provedli protiútok směrem na Palenberg, jenž byl zastaven těžkou dělostřeleckou palbou. Večer téhož dne již měli Američané většinu Übachu i Palenbergu pod kontrolou.\n\nPřes řeku neustále proudily americké síly. Posily však dorazily i Němcům, a to včetně brigád stíhačů tanků (jejichž jádro tvořila útočná děla Sturmgeschütz III), připravujících se na další protiútok. Němci plánovali udeřit z Alsdorfu, který ležel na jih od Übachu a Palenbergu, směrem na sever k těmto dvěma městům. Útok byl zahájen 4. října ve 2:15 ráno. Němcům se podařilo prorazit do Übachu, následně však byli vytlačeni americkým protiútokem. Další německý útok byl zastaven americkou dělostřeleckou palbou. Rota G 67. tankového pluku americké 2. tankové divize dostala rozkaz postoupit z Übachu směrem na východ, na Beggendorf. To vyústilo ve střet obrněnců. Kvůli obavám vrchního velitele na západní frontě polního maršála Gerda von Rundstedta, že k dojde k průlomu, byly do tohoto úseku fronty přesunuty jednotky z oblasti Cách včetně tankových záloh.\n\nAmeričané útočili po celé délce fronty u Übachu a obsadili Merkstein na jih od něj. Německé úsilí o znovudobytí tohoto města vyústilo v zuřivé boje. Dne 5. října Američané vstoupili do Beggendorfu na východě. Dne 7. října dosáhl americký 66. tankový pluk s dalšími silami měst Baesweileru a Alsdorfu 4 kilometry jihovýchodně od Übachu a obsadil je. Alsdorf měl pro Němce velký význam – vedla přes něj jedna ze dvou hlavních silnic do Cách ze severu. Proto bylo rozhodnuto, že musí být znovu dobyt za každou cenu.\n\nPěchotní generál Friedrich Köchling, velitel 81. sboru, měl v plánu zahájit protiútok za úsvitu 8. října, začal ale až v 9:15 z důvodu pozdního příchodu části německých sil. Alsdorf byl v té době v rukou 1. a 3. praporu 117. pěšího pluku americké 3. divize. Oba prapory vyrazily z Alsdorfu na jih v 7:25, tedy ještě před německým útokem. V Alsdorfu zůstal jen zlomek sil těchto dvou praporů. Obě postupující síly se poté střetly a část těch německých se dostala do města. Do zhruba v 16:00 byli Němci z Alsdorfu opět vytlačeni.\n\nJejich nezdařený útok osud Cách zpečetil. V tentýž den byl obnoven americký útok jižně od Cách a obklíčení města bylo po dalších tvrdých bojích dokončeno 16. října. Město padlo 21. října.\n\nI přes značnou nevýhodu co se týče kvantity obrněné techniky a kvantity a kvality mužstva (v posledních dvou letech války trpěla pěchota i osádky obrněnců nedostatečným výcvikem), zmohli se Němci 2. až 9. října v oblasti Übach – Palenbergu na zarputilý odpor a neméně tvrdé byly i jejich protiútoky. Obě strany ztratily přes 40 tanků, stíhačů tanků a útočných děl. Řada dalších vozidel však byla vyřazena, opravena a opět vrácena do služby.\n\nAmerická strana celkově v bitvě o Cáchy přišla o asi 5 000 vojáků, kteří byli mrtví, nezvěstní nebo zranění. Německá strana měla také asi 5 000 mrtvých a 5 600 zajatých.\n\n\n"}
{"id": "1491260", "url": "https://cs.wikipedia.org/wiki?curid=1491260", "title": "Orust", "text": "Orust\n\nOrust je ostrov v západním Švédsku ležící v kraji Västra Götaland. Nachází se severně od sedmého největšího ostrova Švédska Tjörn. Jde o třetí největší přirozeně vytvořený ostrov Švédska a čtvrtý celkově s rozlohou 345,6 km². Největším městem Orustu je Henån s přibližně 2000 obyvateli. Celkově na Orustu žije přibližně 15 000 obyvatel v zimě a ještě více v létě. Hlavním průmyslem Orustu jsou loděnice, dvěma největšími jsou Najadvarvet and Hallberg-Rassy.\n\n"}
{"id": "1491274", "url": "https://cs.wikipedia.org/wiki?curid=1491274", "title": "František Müller (starosta)", "text": "František Müller (starosta)\n\nFrantišek Müller (27. února 1847, Tišnov – 9. ledna 1910, Tišnov) byl tišnovským starostou a továrníkem.\n\nNarodil se v Tišnově, kde vychodil národní školu. Pak studoval na reálce v Brně. Poté vstoupil do podniku svého bratra Ignáce Müllera, aby se vyučil koželužství. Po vyučení odešel na zkušenou do ciziny a procestoval v letech 1865 až 1867 Rakousko, Švýcarsko, Francii, Itálii a Německo. Zde se vzdělával a získal zkušenosti v různých továrnách. Roku 1867 se vrátil do Tišnova. Roku 1893 se zde stal starostou. Starostou byl až do roku 1909.\n\nZa jeho starostování se započalo s úpravou ulic a vilové části města. Byla provedena stavba nového chudobince, městských jatek, zimní hospodářské školy, výstavba budovy okresní politické správy, dívčí školy a radnice. Müller se stal i předsedou národopisné a hospodářské výstavy konané v Tišnově roku 1893. Roku 1897 kandidoval ve volbách do rakouské říšské rady, ale neuspěl proti Josefu Hybešovi.\n\n"}
{"id": "1491292", "url": "https://cs.wikipedia.org/wiki?curid=1491292", "title": "Ladies Open Lugano 2019 – ženská čtyřhra", "text": "Ladies Open Lugano 2019 – ženská čtyřhra\n\nŽenská čtyřhra Ladies Open Lugano 2019 probíhala v první polovině dubna 2019. Do deblové soutěže luganského tenisového turnaje hraného na antuce nastoupilo šestnáct dvojic. Obhájcem titulu byl belgický pár Kirsten Flipkensová a Elise Mertensová, jehož členky do turnaje nezasáhly.\n\nVítězem se stal třetí nasazený pár Rumunek Sorana Cîrsteaová a Andreea Mituová, který ve finále zdolal rusko-kazašské turnajové jedničky Veroniku Kuděrmetovovou s Galinou Voskobojevovou. Po dvousetovém průběhu 1–6 a 6–2 rozhodl až supertiebreak poměrem míčů [10–8]. Obě šampionky si do žebříčku WTA připsaly 280 bodů a získaly premiérovou společnou trofej. Cîrsteaová vybojovala pátý deblový titul na okruhu WTA Tour a pro Mituovou to bylo čtvrté takové turnajové vítězství.\n\n"}
{"id": "1491297", "url": "https://cs.wikipedia.org/wiki?curid=1491297", "title": "Caproni Ca.113", "text": "Caproni Ca.113\n\nCaproni Ca.113 byl akrobatický cvičný dvouplošník vyráběný v Itálii a Bulharsku od počátku 30. let 20. století. Byl navržen jako navazující typ na model Caproni Ca.100, což bylo silnější a robustnější letadlo schopné letecké akrobacie. Letoun v jedno- nebo dvoumístném provedení byl určen pro civilní i vojenské použití. Regia Aeronautica jej využívala při výcviku vojenských pilotů. Italské Caproni Ca.113 bylo jedním z nejznámějších akrobatických letadel období mezi první a druhou světovou válkou.\n\nDvouplošník Ca.113 byl vyvinut a zalétán v roce 1931. Trup měl Ca.113 z ocelových trubek a křídla ze dřeva. Původně na něm byl instalován hvězdicový, sedmiválcový motor Walter Castor s výkonem 179 kW (240 k), s nímž se Mario de Bernardi úspěšně zúčastnil akrobatických soutěží v Miláně a v Clevelandu. Následně byl standardně používán silnější motor, sedmiválcový hvězdicový Piaggio Stella P.VII C.35 s výkonem 276 kW (370 k), což byla licence motoru Gnome-Rhône 7K Titan Major. Pro pozdější výškové rekordy byl používán v licenci vyráběný motor Bristol Pegasus, který vyráběla firma Alfa Romeo Avio, letecká divize automobilky Alfa Romeo.\n\nV případě tohoto letounu se jednalo konvenční design s jedním anebo dvěma kokpity v tandemovém uspořádání. Letoun byl používán pro pokračovací výcvik, ale byl také výborným akrobatickým letadlem. Již ve standardní verzi s ním bylo provedeno několik rekordních letů.\nLetoun Ca.113 byl také vyráběn ve větších množstvích dceřinou společností Caproni, kterou společnost zřídila v bulharském Kazanlaku (Kaproni Bulgarski). Zde se vyráběl pod označením Čučuliga (Skřivan) v několika variantách označených KB-2, KB-3, KB-4 a KB-5 až do roku 1940. Ze 107 vyrobených letadel jich největší část byla využívána bulharským královským letectvem, až do roku 1944, kdy do Bulharska vstoupila Rudá armáda Sovětského svazu.\n\nJediný dochovaný Ca.113 s imatrikulací I-MARY je vystaven v muzeu Volandia (bývalá továrna Caproni) v městečku Somma Lombardo u milánského letiště Malpensa.\nPrvním úspěšným nasazením nového letounu s motorem Walter Castor se stala účast na mezinárodní letecké soutěži v Miláně 27.-29. června 1931, tovární pilot Mario de Bernardi zvítězil. Největšího sportovního úspěchu Ca.113 s motorem Walter Castor bylo dosaženo, když v září 1931 italský tovární pilot Caproni Mario de Bernardi v akrobatické soutěži Cleveland Air Races v Clevelandu (USA) zvítězil. \n\nDvakrát byl s tímto letounem překonán světový výškový rekord letounů. Pilot major Renato Donati na variantě Ca.113A.Q. (Alta Quota) 11.dubna 1934 s motorem Alfa Romeo Pegasus (licenční Bristol Pegasus) o výkonu 390 kW (530 k) dosáhl výšky 14 433 m. Podruhé to bylo 7. května 1937, kdy s ním pilot Pezzi dosáhl výšky 15 655 m. Další rekordní zápis zahrnoval ženský světový rekord z 20. června 1935 dosažením výšky 12 043 m. Pilotkou letounu Caproni Ca.113R s motorem Bristol Pegasus S-2 o výkonu 369 kW (502 k) byla markýza Carina Negrone. Tyto skvělé výškové rekordy doplňuje výkon pilota Tita Falconiho z roku 1933 na letounu s imatrikulací I-ACCA, když letěl po leteckých závodech Air Race v Los Angeles (1.-4.7.1933) letem na zádech od Los Angeles do San Diega. V Chicagu se pak zúčastnil a vystoupil na světové letecké výstavě (World Aviation Expo). O něco později, 27. srpna letěl na trase od St. Louis k Chicagu letem na zádech 3 hodiny, 6 minut a 39 vteřin a stal se novým držitelem světového rekordu, jímž výrazně překonal rekordní výkon krajana, kpt. Willyho Bocoly z 15. května 1933, který letěl s letounem Breda Ba.19 \"vzhůru nohama\" po dobu 65 minut a 15 vteřin. \n\nPřed druhou světovou válkou byly letuschopné stroje přemístěny do Italské východní Afriky (dnes Eritrea, Somálsko a Etiopie) a do Italské severní Afriky (dnešní Libye), kde sloužily v kurýrní službě.\n\nÚdaje dle \n\n\n\n\n"}
{"id": "1491299", "url": "https://cs.wikipedia.org/wiki?curid=1491299", "title": "Gino Renni", "text": "Gino Renni\n\nGino Renni (* 7. června 1943 Kalábrie, Itálie), vlastním jménem Luigi Melieni Mollo, je argentinský herec, komik a zpěvák italského původu.\n\nNarodil se v Itálii, jeho rodiče se do Argentiny přestěhovali, když mu byly tři roky. Jako zpěvák debutoval v roce 1961 v argentinském rádiu s vlastním pořadem s italskými písněmi. Během 70. let vydal několik singlů, v letech 1987 a 2007 vyšla jeho studiová alba. Jako herec se v televizi i filmu poprvé objevil v letech 1967/1968, přelomem v jeho herecké kariéře byla telenovela \"Nino, las cosas simples de la vida\" (1971–1972), kde ztvárnil jednu z hlavních postav. Během 70. a 80. let byl obsazován převážně do filmů, v hlavní roli působil například ve dvou vzájemně souvisejících komediálních sériích vycházejících z filmů \"Brigada explosiva\" (1986–2008) a \"Los bañeros más locos del mundo\" (1987–2018). V 90. letech 20. století a v první dekádě 21. století hrál především v televizi (např. seriály \"Perla negra\", \"Divoký anděl\", \"Kachorra\", \"Dr. Amor\"). Po roce 2010 se objevil například v seriálech \"Cuando me sonreís\", \"Loco por vos\" či filmech \"Moje první svatba\" a \"Muerte en Buenos Aires\".\n\n"}
{"id": "1491308", "url": "https://cs.wikipedia.org/wiki?curid=1491308", "title": "Struto", "text": "Struto\n\nStruto je tepelně pojená netkaná textilie\n\nTechnologie Struto byla vyvinuta v 80. letech 20. století na Technické univerzitě v Liberci.\n\nVe 2. dekádě 21. století se zabývá výrobou strutových netkaných textilií několik českých firem, rozsah celosvětového použití technologie Struto není veřejně známý.\nPavučinka od mykacího stroje s příměsí vláken s nízkou tavitelností se klade s pomocí speciálního hřebene a proudu vzduchu mezi dopravní pás a drátěný rošt tak, že se tam tvoří rouno ze svisle postavených vláken (viz \"snímek vpravo\"). Rouno se zhušťuje postranním tlakem, prochází pak horkovzdušnou komorou, kde se vlákna vzájemně slepují a kompaktní textilní vrstva se po zchlazení řeže na požadovanou tloušťku. \nTextilie struto se vyrábějí na agregátu, který sestává ze strojů na:\n\nrozvolňování a mísení, mykání, tvorbu rouna, slepování vláken horkým vzduchem, chlazení, řezání a svinování hotového výrobku \n\nVýrobní agragát pracuje s rychlostí do 70 m/min. Např. při 2,5 m pracovní šířky se může prakticky vyrobit až 500 kg/hod. plošné textilie. \nJako základní materiál se k výrobě struta používají umělá nebo přírodní vlákna s možnou příměsí vláken z recyklovaných textilií. Vlákenná směs musí nutně obsahovat určitý podíl materiálu s nízkou teplotou tání (např. polypropylenová nebo bikomponentní vlákna), který působí po změknutí v horkovzdušné komoře jako lepidlo.\nTloušťka hotové plošné textilie se seřezává na 18-35 mm, hustota bývá v rozmezí 7-50 kg/m při hmotnosti 120–1700 g/m. \nTextilie má vynikající odolnost proti únavě. Např. po mnohonásobném stlačení na polovinu tloušťky se vrátí do původní polohy. \nPři poréznosti nad 98 % se vyznačuje velmi dobrými tepelnými a akustickými izolačními schopnostmi.\n\nPoužití: Náhrada za pěnové plasty v potazích sedadel a izolacích aut, a matrací\n"}
{"id": "1491314", "url": "https://cs.wikipedia.org/wiki?curid=1491314", "title": "Bitva v ústí Šeldy", "text": "Bitva v ústí Šeldy\n\nBitva v ústí Šeldy je označení bojové operace v severní Belgii a v jihozápadním Holandsku. Spojenci plánovali vyčistit ústí řeky Šelda od německých sil, aby se spojenecké dodávky zásob mohly dostat do Antverp. Tato úloha byla přidělena kanadské První armádě složené z vojáků kanadské, britské a polské příslušnosti.\n\nPo pěti týdnech složitých bojů, které zahrnovaly i obojživelné útoky, jednotky kanadské První armády zvítězily a o tři týdny později byl přístav v Antverpách otevřen pro spojenecké námořnictvo. I když tato bitva není velmi známá, vítězství bylo pro spojence důležité, aby mohli zásobovat své jednotky a pokračovat v bojích na západní frontě až do konce války.\n\n"}
{"id": "1491315", "url": "https://cs.wikipedia.org/wiki?curid=1491315", "title": "New Game +", "text": "New Game +\n\nNew Game + je herní pořad autorské dvojice Alžběta Trojanová a Mikoláš Tuček vysílaný v roce 2019 na Televizi Seznam zaměřený na recenze, žebříčky, novinky, reportáže a zajímavosti z herního světa. Premiérový díl byl odvysílán na Televizi Seznam 21. března 2019 v 18.00. Týdeník byl vysílán vždy ve čtvrtek v 18.00 na Televizi Seznam, nyní se vysílají pouze rekapitulace předchozích dílů. V archivu jej najdete v on-line vysílání Televize Seznam nebo na Stream.cz. Po odvysílání pořadu následuje v 18.45 živá debata na platformě Twitch s tvůrci pořadu Alžbětou Trojanovou a Mikolášem Tučkem, ve které je prostor na divácké dotazy.\n\nOd července 2019 se pořad přestal vysílat. Původní informace o prázdninové pauze se v roce 2020 změnili v definitivní zrušení pořadu a změna formátu na \"New +.\" Poslední díl byl odvysílaný 11. července 2019 kvůli propadající sledovanosti . Ta přitom začínala u prvních tří dílů u 30 000 diváků. Poslední díly nedokázaly překročit ani hranici 10 000 diváků.\n\n\nNa vzniku jednotlivých rubrik se podílí externí redaktoři pod vedením Alžběty Trojanové. Patří sem Melichar Oravec (flyguncz), Radek Starý (Sterakdary), Zuzana Cinková (Baty Alquawen), Jana Kilianová (megayuffie), Barbara Hacsi (barbarahacsi), Šárka Tmějová (still_not_sane), Petr Ciesarík (cisi82), Zbyněk Povolný (zypomann), Václav Pecháček (ingiecz), Miroslav Ježek, Tomáš Baksa (bajtygame) a Michael Irišek (michaelirisek). \n\n\n"}
{"id": "1491317", "url": "https://cs.wikipedia.org/wiki?curid=1491317", "title": "Stará radnice (Prostějov)", "text": "Stará radnice (Prostějov)\n\nStará radnice v Prostějově byla postavena v 1. polovině 16. století. Původně renesanční budova s bohatě zdobeným portálem byla barokně upravena v r. 1698. Je na seznamu nemovitých kulturních památek ČR. Od roku 1905 byla budova využívána jako muzeum. V současné době je v budově umístěno Muzeum a galerie města Prostějova. .\n\nRozhodnutí o výstavbě radnice bylo v Prostějově přijato v r. 1521. Za tím účelem byly odkoupeny dva měšťanské domy na náměstí v blízkosti kostela Povýšení sv. kříže. Autor projektu, jehož jméno není známo, navrhl podélnou jednoposchoďovou budovu o délce 21 m, která byla předsunuta před stávající linii domů směrem do náměstí. Během výstavby se město zadlužilo o bylo nuceno stavbu prodat soukromníkovi jako právovárečný dům. V přízemí se provozovala kupecká činnost, od konce 16. století zde byla i městská zbrojnice. Místnosti v 1. patře, které využívala obec jako úřad, byly přístupné zvenčí dvojstranným schodištěm z rohů budovy. Schody se scházely v malém tříobloukovém arkádovém loubí se stříškou. Radnice byla dokončena v r. 1530. Po zlepšení finančních poměrů nechali radní v letech 1538-1539 zhotovit krásný renesanční portál.\n\nV r. 1697 při velkém požáru města byla zasažena i radnice, shořela střecha a byly zničeny místnosti v 1.patře. Návrh na přestavbu v barokním slohu vypracoval pravděpodobně Giovanni Pietro Tencalla. Přístupové schodiště bylo zakryto a vznikla lodžie s devíti arkádovými oblouky. Přestavba byla dokončena v r. 1698. Další stavební úpravy byly provedeny až v r. 1884, kdy bylo odstraněno schodiště z jedné strany a vstup získal dnešní podobu. V letech 1848 až 1903 byl v budově umístěn okresní soud. V roce 1905 sem bylo přemístěno Národopisné a průmyslové museum města Prostějova a Hané. V roce 1908 byla dokončena výstavba místností v druhém patře. Další úpravy a rekonstrukce proběhly v letech 1922-1923. Boční trakt prodělal nepříliš zdařilé novodobé úpravy v letech 1988–1991. Komplexní rekonstrukce pláště hlavní budovy proběhla v letech 2009–2010. \n\nObjekt staré radnice se skládá ze dvou původně samostatných domů. Hlavní budova má tři podlaží a je obrácena směrem do náměstí. Před její průčelí je představěna zastřešená lodžie s arkádami, která po každé straně o jedno arkádové pole přesahuje délku budovy. Masivní profilovaná římsa dělí lodžii na přízemí a patro. Přízemí člení bosované pilíře, mezi nimiž jsou čtvercová okna. Hlavní vstup do budovy je z lodžie v prvním patře, kam vede kamenné schodiště na západní straně. Dvoukřídlé dřevěné dveře lemuje kamenný portál, po stranách zdobený reliéfy městských práv. Sokl je tvořený plastikami lvů, ve frontonu je znak města Prostějova. Druhé patro hlavního průčelí tvoří slepá atika s motivy vlaštovčích ocasů. V bočním křídle jsou umístěny provozní místnosti muzea. Do jeho jižní fasády je druhotně zazděn empírový dvojitý portál, který sem byl přenesen z tzv. „Staré valchy“ po její asanaci v roce 1929. Obě budovy jsou komunikačně propojeny průchodem přes otevřený arkýř ve druhém nadzemním podlaží. \n\nDispozice interiéru hlavní budovy je barokní z konce 17. století. Jednoramenné schodiště se na podestě dělí na dvouramenné. Klenby jsou valené s lunetami.\n\n"}
{"id": "1491324", "url": "https://cs.wikipedia.org/wiki?curid=1491324", "title": "Vodní mlýn U Vondřejců", "text": "Vodní mlýn U Vondřejců\n\nVodní mlýn U Vondřejců se nachází ve Valském údolí na adrese Provoz č.p. 29. Vesnice Provoz je částí obce Val nedaleko Dobrušky. Interiér mlýna není veřejně přístupný. Objekt je v majetku soukromé osoby.\n\nPůvodní mlýn byl na stejném místě vystavěn již v roce 1586 Adamem Radlínem. Byl poháněn náhonem z Bačetínského potoka. Současná podoba mlýna je zachována od roku 1816. Přízemní, hospodářská část mlýna je vyzděna z kamene, včetně mlatu a stodoly. Hlavní budova je roubená, jednopatrová, se sedlovou střechou a eternitovou krytinou. V zadní části objektu je částečně zachovaný kamenný bazén pro vodní kolo. Kolo se již nedochovalo, zůstaly zde jen zbytky hřídele a mlýnské kameny. Národní památkový ústav dokládá též zachované zbytky mlynářské technologie. Náhon k mlýnu je již vyschlý, je však v terénu dobře patrný, stejně jako výpusť, kterou se odváděla voda zpět do potoka. Budova mlýna, včetně pozemku je památkově chráněna od 3. května 1958 pod č. 19150/6-2448.\nNa mlýně působili tito mlynáři:\nV majetku rodu Vondřejců byl mlýn až do roku 1948. Mlýnské zařízení pracovalo do roku 1945.\n\n\n"}
{"id": "1491326", "url": "https://cs.wikipedia.org/wiki?curid=1491326", "title": "Benzotrichlorid", "text": "Benzotrichlorid\n\nBenzotrichlorid, systematickým názvem (trichlormethyl)benzen, je organická sloučenina se vzorcem CHCCl. Používá se jako metiprodukt při přípravě dalších látek, například barviv.\n\nBenzotrichlorid se vyrábí radikálovou chlorací toluenu; katalyzátorem může být například dibenzoylperoxid. V průběhu reakce vznikají dva meziprodukty:\n\nBenzotrichlorid se částečně hydrolyzuje za vzniku benzoylchloridu:\n\nVyužívá se také přeměna benzotrichloridu na benzotrifluorid (trifluortoluen), který je prekurzorem některých pesticidů.\n"}
{"id": "1491331", "url": "https://cs.wikipedia.org/wiki?curid=1491331", "title": "Chlorid antimonitý", "text": "Chlorid antimonitý\n\nChlorid antimonitý je anorganická sloučenina s vzorcem SbCl. Jedná se o bezbarvou tuhou látku, která je silně hygroskopická.\n\nChlorid antimonitý lze připravit reakcí antimonu, bromidu antimonitého, oxidu antimonitého nebo sulfidu antimonitého s chlorem. Také ho lze připravit reakcí koncentrované kyseliny chlorovodíkové s oxidem antimonitým.\n\nSbCl hydrolyzuje při styku se vzdušnou vlhkostí, proto je nutné jej přechovávat v inertní atmosféře. Reakcí s malým množstvím vody vzniká oxid-chlorid antimonitý a uvolňuje se chlorovodík.\n\nS větším množstvím vody vzniká SbOCl, který zahříváním v atmosféře argonu přechází na SbOCl.\n\nSbCl se využívá k důkazové reakci pro vitamín A a podobné karotenoidy, s kterými poskytuje modrý komplex. Ten lze stanovit kolorimetricky.\n"}
{"id": "1491334", "url": "https://cs.wikipedia.org/wiki?curid=1491334", "title": "Česká florbalová extraliga žen 2000/01", "text": "Česká florbalová extraliga žen 2000/01\n\n1. florbalová liga žen 2000/01 byla 7. ročníkem nejvyšší ženské florbalové soutěže v Česku.\n\nSoutěž odehrálo 10 týmů systémem 2× každý s každým. První čtyři týmy postoupily do play-off. Poslední dva týmy sestoupily.\n\nVítězem ročníku se poprvé stal tým FBC Liberec Crazy Girls po porážce týmu 1. HFK Děkanka Inservis ve finále.\n\nNováčky v této sezoně byly týmy FBC Raiffeisen Žďár n/S a Slavia TU Liberec. Oba týmy hrály nejvyšší soutěž poprvé a ani jeden se v soutěži neudržel.\n\nJednotlivá kola play-off se hrála na dva vítězné zápasy. O třetí místo se hrál jeden zápas.\n\n\n"}
{"id": "1491345", "url": "https://cs.wikipedia.org/wiki?curid=1491345", "title": "Požár katedrály Notre-Dame", "text": "Požár katedrály Notre-Dame\n\nPožár katedrály Notre-Dame v Paříži ve Francii vypukl v prostoru její střechy během rekonstrukce v pondělí 15. dubna 2019 (pondělí Svatého týdne) večer, zcela uhašen byl v úterý 16. dubna ráno po zhruba 12 hodinách. Požár zničil téměř celou střechu včetně typického sanktusníku, část vitrážových oken a část nosných kleneb v chrámové lodi. Spolu s následky hašení také částečně poškodil vnitřní vybavení, většina vzácných artefaktů však byla zkázy ušetřena.\n\nVatikánský rozhlas v dubnu 2019 informoval o rozsáhlém a záměrném ničení katolických kostelů ve Francii. S odkazem na italský katolický list Avennire a na zprávu publikovanou francouzským ministerstvem vnitra upozornil, že v roce 2018 bylo zdokumentováno celkem 1063 případů útoků na proti kostelům a jiným křesťanským objektům (hřbitovům) (tj. tři incidenty denně). Šlo přitom o akty profanace, devastace, úmyslně založené požáry apod. V citované zprávě ministerstva vnitra je uvedeno, že „pachateli těchto\nčinů bývá nejčastěji vykořeněná mládež, avšak zdaleka ne jenom z prostředí neintegrovaných přistěhovalců“. Ve Francii jde přitom o dlouhodobější problém. V roce 2017 zde bylo registrováno 1038 případů antikřesťanského vandalství. Jen několik dnů před požárem katedrály Notre Dame byl v Paříži byl jen podroben žhářskému útoku kostel svatého Sulpicia. \n\nStátní zástupce Paříže prvotně uvedl, že k vypuknutí požáru došlo okolo 18.50 hodin SELČ. V této době byla katedrála otevřena turistům. V úterý 16. dubna však bylo upřesněno, že požár vypukl přibližně v 18:20, kdy zazněl první požární alarm. Ochranka nato začala katedrálu evakuovat. Zároveň bylo do spuštění druhého alarmu v 18:43 pro ochranku nemožné nalézt ohnisko požáru. Mezi časy 18:15 až 19:00 se v katedrále konala taktéž mše. Všichni její účastníci byli spořádaně evakuováni během několika minut.\n\nPodle některých dotyčných byly hlavní dveře katedrály uzavřeny, což jim zabraňovalo do ní vstoupit. Ze střechy se začal šířit bílý kouř. Následně se oheň rozšířil a kouř se zbarvil do černa. Ze sanktusové věže byly vidět šlehající plameny. Barva kouře se postupně změnila na žlutohnědou.\n\nPolicie spěšně evakuovala ostrov Île de la Cité, který následně uzavřela. Lidé se shromažďovali na březích řeky Seiny a v okolních budovách, ze kterých situaci pozorovali. Většina požáru byla uhašena kolem 23.30 a zcela uhašen byl až následující den v ranních hodinách. S požárem hasiči bojovali přibližně 12 hodin a několik z nich na místě zůstalo, aby hlídali požářiště a případně dohasili zbylý oheň. Náčelník pařížských hasičů uvedl, že pokud by požár trval o 30 minut déle, zvonice a část zdí by se nejspíše zřítila.\nPařížská hasičská brigáda se pravidelně připravuje na jakýkoliv druh ohně, který by katedrálu mohl zasáhnout. V předešlém roce se takovéto tréninky konaly dva. Hasiči současně spolupracují na rutinní požární hlídce, která probíhá třikrát denně. Perfektně tak znali budovu a obtíže, jež by hašení požáru mohly doprovázet.\n\nPožár se v souladu s běžnou praxí francouzských hasičů hasil primárně zevnitř. Kvůli hašení zvnějšku katedrály by mohlo dojít k poškození interiérů, protože by se plameny a plyny o vysoké teplotě (dosahující až 800 °C) mohly odrazit směrem dovnitř. Do hlavních dvou věží vstoupilo na dvacet hasičů. Hasičská vozidla s vysokotlakými vodními děly opatrně hasila požár a snažila se vyhnout dalšímu poškození budovy. Dle nouzového plánu se na řeku Seinu vypravily dvě lodě, které její vodu čerpaly a požárními hadicemi dopravovaly hasičům.\n\nJakékoliv použití hašení ze vzduchu bylo ihned odmítnuto. Váha vody a její shazování z nízké výšky by mohlo výrazně ohrozit konstrukci katedrály. Zároveň vápenec, který je součástí konstrukce, mohl působením žáru a následného prudkého ochlazení vodou prasknout. Kvůli stoupajícímu kouři bylo taktéž upuštěno od hašení z helikoptéry. Drony s termokamerami se používaly pro vizualizaci a roboty pomáhaly s polohou a naváděním požárních hadic.\n\nMluvčí pařížské hasičské brigády ohlásil, že s požárem bojovalo více než 400 hasičů a další stovka pomáhala vynášet artefakty a klenoty. Spolu s vysokou teplotou ohně představovalo nebezpečí i roztavené olovo ze střechy. Pařížská policie uvedla, že při požáru nikdo nezemřel. Zranění utrpěl pouze jeden hasič a dva policisté.\n\nBěhem hodiny od prvního zření požáru se olověná střecha katedrály a sanktusová věž zbortily a při pádu sebou strhly část klenby. Dubová část střechy zcela shořela. Této shořelé části katedrály se přezdívá „les“ a byla vyrobena z trámů, na které byly použity kmeny z přibližně 21 hektarů dubových lesů. Některé stromy pocházely i z 13. století. Druhá část střechy pak byla vyrobena z olova, kterého se při stavbě použilo na 200 tun. Během požáru se jeho většina roztavila. Olovo tak zamořilo bezprostřední okolí.\n\nPanovaly obavy, aby padající střecha nepoškodila klenbu a další zdivo. Při jejím zhroucení by škody byly znatelně vyšší. Vyskytly se i obavy, aby nedošlo ke zničení celé katedrály. Ačkoliv středověcí architekti zamýšleli používat klenby k zabránění šíření ohně ze střechy do hlavní lodě, ne vždy to vyšlo a některé katedrály tak lehly popelem. Roztavené olovo mohlo klenbu zatížit a způsobit následný kolaps. Klenba však na většině míst poškozena nebyla a zůstala tak nadále oporou střešních trámů. To zabránilo jejich spadnutí do hlavní lodě. Pár sekcí se však zhroutilo a udělalo do klenby díry, skrz které byly v hlavní lodi katedrály vidět plameny požáru. Popel těmito dírami padal na mramorovou podlahu a na trosky.\n\nFrancouzský ministr vnitra Christophe Castaner pozdě večer v den požáru (okolo 23.15 hodin) oficiálně oznámil, že požár zeslábl a „obě věže katedrály jsou v bezpečí.“ Po ohni se hlavní konstrukce, obě věže a jedna třetina střechy zachovaly. Na prvních snímcích pořízených v katedrále po proběhlém požáru je patrné, že většina klenby je na místě, přes díry v ní se však popel dostal do hlavní lodě. Stavební inspektoři našli v konstrukci několik slabých míst a z toho důvodu evakuovali na Rue du Cloître-Notre-Dame přilehlé obytné domy.\n\nSeverní rozeta dotčena nebyla. Pozdější fotografie ukázaly, že všechny tři rozety pocházející z 13. století požár nakonec přežily. Poničena nicméně byla některá okna z 19. století.\n\nKatedrála obsahovala velké množství uměleckých děl, náboženských předmětů a nenahraditelných pokladů. Například trnovou korunu, kterou Ježíš nosil před ukřižováním, domnělý úlomek Svatého Kříže, tuniku svatého Ludvíka, varhany od francouzského varhanáře Aristida Cavaillé-Colla, vitráže, sochu Marie s malým Ježíškem a bronzové sochy dvanácti apoštolů. Některé klenoty se zásluhou spolupráce zaměstnanců a záchranářů dostaly ven. Další část předmětů byla ochráněna před přímým kontaktem s ohněm díky konstrukci katedrály. Většina relikvií a děl, které zůstaly uvnitř, požár tudíž přežily, u některých je však jejich osud stále nejasný.\nDle mluvčího katedrály se část uměleckých děl odstranila vzhledem k probíhající rekonstrukci a většina zachráněných předmětů se nacházela v sakristii.\n\nNa fotografiích bylo vidět několik zničených lavic a vyřezávané, kouřem zčernalé oblouky. Přesto hlavní kříž a oltář, jenž obklopovaly sochy, požár přežily.\n\nUkázalo se, že některé obrazy byly poškozeny kouřem, ale ne ohněm. Mají být převezeny do Louvru, kde na nich budou probíhat restaurátorské práce.\n\nKamenné, měděné a bronzové sochy a sochy dvanácti apoštolů původně obklopující sanktusovou věž přečkaly požár bez úhony, neboť byly ještě před rekonstrukcí odvezeny k restaurování. Poslední z těchto soch byly sundány ze střechy 11. dubna a během několika týdnů měl být odstraněn i kohout s relikviářem, jenž se nacházel na špičce věže. Zpočátku se relikviář považoval kvůli pádu věže za ztracený, den po požáru byl však poškozený objeven v troskách.\n\nČást olověných profilů, do kterých byly zasazeny vitráže z 19. století, se roztavila v žáru ohně. Tři hlavní rozety z 13. století poškozeny nebyly. Jedna z rozet musí být rozebrána, jelikož je nestabilní a mohla by se rozpadnout.\n\nDvoje varhany neutrpěly při požáru žádná závažná poškození. Většina zvonů katedrály, včetně jejich největšího Emmanuela, se zachovala.\n\nPařížská prokuratura během několika hodin otevřela vyšetřování příčiny požáru, které vede pařížská kriminální policie. Nejmožnější příčinou vzniku požáru byla nehoda, to se však v danou chvíli přímo nepotvrdilo. Dne 16. dubna prokuratura prohlásila, že dle dostupných důkazu se jednalo o neúmyslný čin.\n\nRenovační práce, které na katedrále probíhaly, mohly zvýšit riziko požáru. Policie se proto na renovaci zaměřila, zdali ona nestála za jeho vznikem. Obecně lze říci, že při renovacích historických budov mohou ohniska plápolat několik hodin, než se projeví naplno a vznikne požár. Oprava střechy tudíž mohla být jeho ohniskem, protože se olověné zastřešení nachází na suchém a starém dřevě a v jeho blízkosti se používala letovací souprava. Firma Le Bras Frères, která prováděla rekonstrukci, prohlásila, že postupovala dle pokynů a v době vzniku požáru nebyl nikdo ze zaměstnanců na místě. Později firma potvrdila informaci, že pracovníci na lešení občas kouřili, a to navzdory protipožárním předpisům. Vyšetřovatelé totiž v okolí našli nedopalky. Vyloučila však, že by se to mohlo stát příčinou požáru. Stejně tak firma vyloučila, že by se oheň mohl vzplát od elektrických motorů lešenářských výtahů.\n\nJiná verze pracovala s možností, že by k zažehnutí ohně mohlo dojít v souvislosti se zvony v sanktusové věži. Ty byly v roce 2012 elektrifikovány a 12 minut před spuštění prvního požárního alarmu naposledy odbíjely. Podle vyšetřovatelů byla varianta vzniku požáru od elektrického zkratu nejpravděpodobnější.\n\nFrancouzský prezident Emmanuel Macron po vypuknutí požáru v pondělí večer odložil svůj zásadní projev týkající se hnutí žlutých vest.\n\nStarostka Paříže Anne Hidalgová popsala oheň jako \"„hrozný“\" a požádala obyvatele, aby se drželi mimo oblast, kterou vyznačily hasičské sbory. V průběhu požáru se náměstek francouzského ministra vnitra Laurent Nuñez obával, že se hasičům nemusí podařit katedrálu zachránit.\n\nČeský ministr zahraničí Tomáš Petříček ještě v průběhu večera napsal na Twitteru: \"„Je to velké neštěstí vidět hořící katedrálu Notre-Dame. Ten pocit smutku i u nás Čechů přetrval po generace, když hořela budova spojená s naší národní historií.“\"\n\nPražský arcibiskup Dominik Duka na Facebooku napsal: \"„Jedná se o jednu z největších evropských kulturních ztrát od zničení starobylého benediktinského opatství v Monte Cassino.“\"\n\nVedení hlavního města Prahy se rozhodlo nasvítit následujícího večera Petřínskou rozhlednu v barvách francouzské trikolory. Primátor Zdeněk Hřib k tomu uvedl: \"„Soucítíme s Paříží! Také Praha poznala, jak je bolestivé vidět národní symbol v plamenech. Požár Notre-Dame se nás proto dotýká o to víc.“\"\n\nPrezident Miloš Zeman nabídl svému francouzskému protějšku Macronovi pomoc restaurátorských dílen a ateliérů ze správy Pražského hradu ke spolupráci na obnově katedrály. Premiér Andrej Babiš přislíbil finanční pomoc, ministr kultury Antonín Staněk nabídl kromě odborné pomoci i uspořádání veřejné finanční sbírky. Další sbírku ohlásila i Česká biskupská konference.\n\nČeská filharmonie ohlásila na následující úterý 23. dubna benefiční koncert na podporu obnovy katedrály. V Rudolfinu připravila Dvořákovo \"Stabat Mater\" pod vedením hostujícího dirigenta Tomáše Netopila, a to ve spolupráci se Symfonickým orchestrem Českého rozhlasu, Symfonickým orchestrem hlavního města Prahy - FOK, PKF - Prague Philharmonia a kolektivními tělesy Národního divadla a Státní opery. Přímý přenos koncertu oznámily Česká televize a Český rozhlas.\n\nV Česku vyvolal požár veřejné otázky bezpečnosti místních památek. Několik let v Česku probíhají povinné pravidelné bezpečnostní kontroly, takže nebyla v souvislosti s požárem zavedena žádná mimořádná opatření. Kontroly jsou náhodné, bez ohlášení, jednou až dvakrát do měsíce. Běžně se také objekty pojišťují na vysoké částky, nikoliv však obsažené sbírky. Například právě probíhající rekonstrukce Státní opery byla nezávisle na požáru v Paříži zajištěna zvláštními bezpečnostními opatřeními jako jsou vhodně rozmístěné hasicí přístroje a požární čidla, kterých bude v budově po rekonstrukci na 800.\n\n\nVe středu 17. dubna 2019 newyorská policie zatkla muže, který chtěl do katedrály svatého Patrika kolem 8. hodiny večerní místního času vejít se dvěma kanystry s benzinem, tekutým podpalovačem a plynovými zapalovači. V 37letém muži byl identifikován profesor filosofie Marc Lamparello, absolvent několika katolických škol a někdejší církevní sbormistr z New Jersey, autor knihy \"Reason and Counterpoint\" z roku 2016. John Miller z newyorské policie k tomu poté uvedl: „Je těžké říci, co chtěl udělat, ale myslím si, že situace, kdy někdo vejde na takové symbolické místo, jako je katedrála svatého Patrika, s více než 15 litry benzinu, dvěma láhvemi tekutého podpalovače a zapalovači, by nás měla velmi znepokojovat. Jeho výpověď nesedí.“ Média incident dávala do souvislosti s pařížským požárem.\n\nPožár provázely mnohé pravdivé i lživé zprávy a více či méně opodstatněné konspirační úvahy. Dle amerického serveru \"BuzzFeed\" se jejich autoři zpravidla snažili označit za viníky své politické protivníky.\n\nNěkteří polští politici a publicisté se strefovali do francouzského multikulturalismu a do muslimských migrantů. Spiklenecký web \"InfoWars\" psal bez důkazů o úmyslném založení požáru muslimy a ilustroval to videem, kde na podkresu hořící katedrály slaví lidé. Ve skutečnosti ale nebylo možno určit, co lidé slaví nebo jaké jsou národnosti či vyznání. Video převzala např. i česká facebooková stránka ultrapravicového sdružení Pro-vlast.\n\nJiné sdílené video zachycovalo postavu pohybující se po jižní věži katedrály, podle konspiračních úvah mělo jít o žháře, byl to však však jeden z hasičů. Další úvahy o postavách stojících na střeše měly patrně základ v její sochařské výzdobě.\n\nVznikl také např. falešný twitterový účet CNN, který do svého zrušení uváděl, že šlo o teroristický útok. Podobně falešný účet televize Fox News citoval smyšlené vyjádření americké demokratické političky somálského původu: „Sklízejí, co zaseli.“ Výjimkou na sociálních sítích nebyla různá falešná videa s výkřiky „Allahu akbar“ a hořícím chrámem. Během koordinované akce na Twitteru desítky účtů sdílely tři roky starý článek o nalezení plynových lahví a arabských dokumentů před katedrálou, aby navodily dojem souvislosti. Další hoax šířený na sociálních sítích mluvil o činu mladé muslimské dívky zhrzené láskou, která zaparkovala před katedrálou auto s bombou a následně ji zapálila. Česká média obdržela e-mail „plný důkazů“, že požár založily ženy z organizace Islámský stát.\n\nSrbská bulvární média \"Alo\" a \"Informer\" psala o souvislosti s vyvěšením kosovské vlajky v katedrále při příležitosti 100. výročí konce světové války a požár prohlásila za „boží trest“. Články sice rychle stáhla, mezitím je však převzali lidé na sociálních sítích.\n\nNěkteří politici a publicisté v Polsku hovořili o tom, že přichází doba temna či konec světa, a za požárem viděli metafyzický rozměr. Bývalý polský ministr zahraničí Bartlomiej Sienkiewicz takové úvahy odmítl s tím, že již od dob osvícenství je zvykem nehledat za katastrofami boží hněv.\n\nŠéfredaktorka českého \"Katolického týdeníku\" Kateřina Koubová uvedla: „Je to velká symbolika, protože se to stalo na počátku největšího křesťanského svátku, který nám říká, že život vítězí nad smrtí. Nelpíme na kamenech, ale na poselství, které to místo nese.“ Rychlá obnova chrámu je podle ní symbolem, že se Francie nedá zničit a může znovu povstat.\n\nFrancouzský prezident Emmanuel Macron vyhlásil 16. dubna 2019 národní sbírku na obnovu katedrály Notre-Dame. V mnoha dalších zemích byly vyhlášeny podobné sbírky.\n\nV samotné Francii ohlásilo několik rodin velkopodnikatelů velmi podstatné dary. Bernard Arnault, zakladatel a velkoakcionář koncernu LVMH, nejbohatší občan Francie a čtvrtý nejbohatší muž světa, přislíbil 200 milionů eur. Částku 200 milionů eur přislíbila také nejbohatší žena světa, dědička kosmetické firmy L´Oréal Françoise Bettencourt-Meyers. Miliardář François-Henri Pinault ohlásil dar 100 milionů eur. Ropná společnost Total se zavázala dát 100 milionů eur a město Paříž přislíbilo ze svého rozpočtu částku 50 milionů eur. Velké částky přislíbili francouzský miliardář Marc Ladreit de Lacharrière a majitelé stavebního koncernu Bouygues, Martin a Olivier Bouyguesovi (po 10 milionech eur), američtí filantropové Henry Kravis a jeho manželka Marie-Josée (8,85 milionu eur) a společnost Walt Disney Company (4,42 milionu eur). Ke dni 17. dubna 2019 byla pro účely obnovy katedrály přislíbena celkově téměř jedna miliarda eur. Francouzská společnost Ubisoft darovala na opravu katedrály 500 000 eur a krátce rozdávala zdarma svou hru , ve které hraje katedrála Notre-Damme velkou roli. Přislíbila navíc uvolnit svůj detailní trojrozměrný model katedrály vytvořený pro tuto hru.\n\nVe společnosti závratná výše darů vyvolala také kritiku a debatu o selektivní solidaritě a štědrosti. Francouzské hnutí žlutých vest, odboráři, ale i někteří politici nebo další osobnosti kritizovali, že zatímco na opravu této památky plynou desítky milionů eur z darů různých bohatých dárců, na řešení aktuálních sociálních problémů Francie se peníze nenajdou. Organizace na boj s chudobou dostávaly ve stejné době čím dál méně darů.\n\nV televizním projevu k národu francouzský prezident Emmanuel Macron představil záměr dokončit opravy do pěti let a postavit katedrálu ještě krásnější. Odkazoval přitom k historii, kdy ve Francii lehla popelem velká spousta památek, jež se vždy podařilo obnovit. Ředitel francouzské asociace řemeslníků Compagnons du Devoir Jean-Claude Bellanger uvedl, že by dobu obnovy mohl výrazně prodloužit nedostatek řemeslníků.\n\nFrancouzská vláda zamýšlena vyhlásit mezinárodní soutěž, z níž by měla vzejít nová podoba ztracených částí katedrály, případně jen sanktusníku. Proti tomu se postavil potomek architekta, který v 19. století věž postavil, a vzniklo několik petic, které požadovaly identickou obnovu původní podoby katedrály před požárem. Přesto už krátce po požáru různé architektonické ateliéry a studia zveřejňovaly vizualizace možných řešení. Např. designové studio Who Cares?! vytvořilo návrh nazvaný „Quasimodův Penthouse“, podle něhož by na střeše katedrály vzniklo luxusní bydlení s bazénem a helipadem. Miysis Studio navrhlo spojit obnovu katedrály včetně věrné repliky věže s moderní skleněnou střechou poskytující výhled na město a krytou střešní zahradu. Různé formy skleněného zastřešení představili např. i architektonické Studio AJ6 ze São Paula nebo ruská architektka Alexandra Nerovnaja. Studio NAB navrhlo střešní zahradu se sanktusníkem využitým jako věž včelích úlů. Studio Fuksas navrhlo střechu a věž z krystalů, které by byly v noci prosvětlené. Francouzský designér Mathieu Lehanneur navrhl pozlacenou věž ve tvaru monumentálních plamenů. Bratislavský Vizumatelier představil vizi odlehčené moderní věže završené světelnými paprsky směřujícími přímo vzhůru. Francouzský architekt a umělec David Deroo navrhl ideový záměr modernizované střechy vycházející z původních prvků.\n\nK opravám a pracem na obnově se nabídla řada odborníků i z Česka. Mezi nimi byli restaurátoři z Univerzity Pardubice, kteří už v minulosti pomáhali například s obnovou chrámu ve skalním městě Petra v Jordánsku a na podobných pracích v Turecku a v Iráku. Ti zkoumali vlastnosti vápence a možnosti jeho zpevnění a své poznatky nabídli Paříži. Proděkan pro vědu a výzkum pardubické univerzity Karol Bayer na základě záběrů uvedl, že požár zasáhl venkovní část fasády a její kamennou konstrukci, která by se mohla po vlivu tak vysokých teplot začít rozpadat.\n\nPřípadnou obnovu katedrály by mohly ohrozit i povětrnostní podmínky, před kterými ji původně chránila střešní konstrukce, o kterou kvůli požáru přišla. Jako dočasná ochrana proto byla přes klenby natažena plachta, jejíž umístění probíhalo od úterý 23. dubna do pátku 26. dubna 2019. Tu by podle záměru měla do léta téhož roku nahradit stabilnější ochrana, před jejíž instalací však je nutno odstranit původní lešení, které bylo instalováno ještě před požárem a jeho vlivem bylo poškozeno. Podle deníku Le Monde měla nová konstrukce být pokryta fotografickou kopií původní olověné střechy, aby vytvořila její iluzi.\n\n"}
{"id": "1491348", "url": "https://cs.wikipedia.org/wiki?curid=1491348", "title": "Mazurská jezerní plošina", "text": "Mazurská jezerní plošina\n\nMazurská jezerní plošina ( \"Pojezierze Mazurskie\") je oblast na severovýchodě Polska (Varmijsko-mazurské vojvodství) o rozloze okolo 52 000 km², z čehož 7 % připadá na vodní plochy. Jezerní plošina s charakteristickými morénami vznikla v době pleistocénního zalednění. Nachází se zde více než 2700 jezer, přičemž se počítají pouze vodní plochy o rozloze alespoň jednoho hektaru. Maximální nadmořská výška činí 309 m. Významnými řekami jsou Omulew, Rozoga a Węgorapa. Mazurský kanál měl propojit jezero Mamry s řekou Lava, která se vlévá do Baltského moře, zůstal však nedokončený. \n\nPlošina je pojmenována podle historického regionu Mazury, starousedlíci hovoří mazurským dialektem polštiny (\"Mazurská gádkä\"). Patřila Státu Řádu německých rytířů a Prusku, za 1. světové války byla oblast dějištěm válečných operací (první bitva na Mazurských jezerech v roce 1914 a druhá bitva na Mazurských jezerech v roce 1915). Součástí Polska se stala na základě Postupimské dohody v roce 1945. \n\nRegion je porostlý hustými lesy, žije zde zubr evropský, los evropský, rys ostrovid, bobr evropský nebo prase divoké. Na plošině hnízdí okolo 350 druhů ptáků (orel skalní, káně lesní, jeřáb popelavý, tetřev hlušec, kormorán velký a další). Část území o rozloze 536 km² je od roku 1977 chráněna jako Mazurský krajinný park. V Boreckém pralese byly zřízeny čtyři rezervace, jezero Łuknajno je chráněno UNESCO v rámci programu Člověk a biosféra.\n\nMazurská jezera jsou oblíbenou rekreační oblastí, provozuje se jachting, plavání, rybolov, cyklistika i pěší turistika. Hlavním letoviskem je město Giżycko. Nedaleko Kętrzyna se nachází Hitlerův bunkr Vlčí doupě.\n\nMazurská jezerní plošina byla mezi 28 světovými lokalitami navrženými na seznam Nových sedm divů přírody.\n\n\n\n"}
{"id": "1491356", "url": "https://cs.wikipedia.org/wiki?curid=1491356", "title": "Ise (město v Japonsku)", "text": "Ise (město v Japonsku)\n\nIse () je město v prefektuře Mie v Japonsku. K roku 2018 v něm žilo přes 124 tisíc obyvatel.\n\nIse patří do oblasti Kansai na japonském největším ostrově Honšú. Leží na severním pobřeží poloostrova Šima na břehu zálivu Ise. V rámci pobřeží leží západně od Toby a jižně od Cu. \n\n"}
{"id": "1491367", "url": "https://cs.wikipedia.org/wiki?curid=1491367", "title": "Cristian Schmidt", "text": "Cristian Schmidt\n\nCristian Adolfo Schmidt Masso (* 13. srpna 1982 Buenos Aires) je argentinský zápasník – judista a sambista.\n\nVrcholově se připravoval v sportovním tréninkovém centru CeNARD pod vedením Tigrana Karganjana a Gustava Pascualiniho. V argentinské mužské reprezentaci se pohyboval od roku 2002 v polostřední váze do 81 kg jako reprezentační dvojka za Arielem Sgangou. V reprezentaci se prosadil od roku 2009 s přestupem do polotěžké váhy do 100 kg. V roce 2012 se kvalifikoval na olympijské hry v Londýně, kde prohrál v úvodním kole na ippon technikou harai-makikomi s Bělorusem Jevgenijem Bedulinem. Od roku 2013 startoval v nižší střední váze do 90 kg. V roce 2016 se na olympijské hry v Riu nekvalifikoval.\n\n\n\n"}
{"id": "1491368", "url": "https://cs.wikipedia.org/wiki?curid=1491368", "title": "Střední průmyslová škola strojní a stavební Tábor", "text": "Střední průmyslová škola strojní a stavební Tábor\n\nStřední průmyslová škola strojní a stavební, Tábor, Komenského 1670 navazuje na činnost bývalých Masarykových škol práce. V jejich budově byla zřízena střední průmyslová škola již v roce 1952. Ke Střední průmyslové škole strojnické byla 1. ledna 2007 připojena stavební škola (SOŠ a SOU stavební) a škola se přejmenovala na Střední průmyslovou školu strojní a stavební. Dnešní právní formu škola získala k 11. září 2001 zřizovací listinou hejtmana Jihočeského kraje jako samostatná příspěvková organizace. Od roku 1952 do roku 2012 (stejné číslo ovšem uvádí škola na svém webu i v roce 2019) připravila přes 6000 absolventů ve strojírenských a jiných technických oborech. \n\nŠkola a domov mládeže tvoří uzavřený komplex budov v tichém a klidném prostředí Maredova vrchu v Táboře, kde sousedí se Střední zdravotnickou školou, Mateřskou školkou a Základní školou Husova a vytváří tak vhodné podmínky pro studium i volný čas. Od centra města Tábor a od autobusového a vlakového nádraží je škola ve vzdálena cca 10 minut pěšky. \n\nSoučástí školy je odloučené pracoviště tesařských a truhlářských dílen. Rozsáhlý výrobní areál SPŠ se nachází v Měšické ulici v Táboře, za tratí vlevo. \n\nV areálu školy byla dne 23. října 2018 žáky školy vysazena Lípa republiky.\n\nNa škole jsou v roce 2019 vyučovány tyto obory: \n\nPodle informace uváděné v roce 2019, se školou spolupracuje stavební společnost Hochtief CZ a.s., která škole nabízí brigády, praxe, exkurze i spolupráci na ročníkových a maturitních pracích. V roce 2012 byla v obdobné roli zmiňována společnost Phoenix Zeppelin, která studentům také sponzorovala cesty na veletrhy.\n\nV roce 2012 škola koupila od společnosti Phoenix Zeppelin jako učební pomůcku za 282 tisíc korun, tedy asi třikrát levněji, než by stál nový stroj, repasovaný použitý bagr značky Caterpillar a stala se tak údajně jedinou školou v zemi, která takový stroj při výuce používá. Je určen pro studenty oborů strojník a strojní mechanik. Zároveň škole věnovala i náhradní díly, které se studenti mohou učit rozebírat a opravovat. Škola stroj používá též na zakázky své vlastní školní stavební firmy.\n\nSpolečnost Microsoft si v roce 2008 táborskou průmyslovku vybrala pro své školicí středisko pedagogů pro Jihočeský kraj. Vybrána byla ze 139 škol v kraji. Vybrána byla kvůli tomu, že disponovala jak certifikovanými lektory, tak nadstandardním vybavením. Měla v té době 6 učeben a více než 150 počítačů, z nichž čtvrtinu každý rok obnovuje, protože programy pro grafiku a design mají na výkon počítače maximální nároky. Táborská průmyslovka spolupracovala se společností Microsoft již od roku 2002.\n\nEnergetická společnost E.ON, která v roce 2015 podepsala s městem Tábor memorandum o projektu Smart City, udělila téhož roku v rámci soutěže E.ON Energy Globe Award ČR táborské průmyslové škole ocenění za projekt za projekt studentských elektromobilů. Žákům se za podpory učitelů podařilo sestrojit elektrickou tříkolku s dvěma motory, poháněnou čtyřmi bateriemi. Autoři projektu za to od společnosti E.ON obdrželi víkendový pobyt na Lipně.\n\nVe středu 24. dubna 2019 proběhla v SPŠSS Tábor druhá Konference o malé elektromobilitě (KOME), kterou pořádaly Rubika Information s.r.o. ve spolupráci s Asociací pro elektromobilitu ČR. U příležitosti konference bude slavnostně uvedena do provozu první rychlonabíjecí stanice v Táboře, a to hned vedle průmyslové školy.\n\nFlorbalový tým SPŠ Tábor v roce 2016 zvítězil v pražské O2 aréně ve finálovém zápase Poháru středních škol a získal titul mistra středních škol a gymnázií.\n\nV září 2014 vznikl na SPŠ Tábor také divadelní soubor. Schází se v kinosále průmyslové školy a v roce 2015 měl 16 členů. První nastudovanou hrou byly \"Holky z porcelánu\".\n\n"}
{"id": "1491369", "url": "https://cs.wikipedia.org/wiki?curid=1491369", "title": "Boantrofie", "text": "Boantrofie\n\nBoantrofie je duševní porucha, kdy se dotyčný domnívá, že není člověk, ale tur, kráva nebo jiný dobytek.\n\nK jejímu vzniku vede hypnotismus nebo sugesce. Významnou roli mohou hrát i sny. Psycholog Carl Jung například zaznamenal, jak tvrdohlavá žena snila, že se účastní důležité společenské události. Hosteska ji přivítala slovy: „Jak milé, že jsi mohla přijít. Všichni tvoji přátelé jsou tady a čekají na tebe.“ Hosteska ji pak zavedla ke dveřím a otevřela je. „Ona prošla – do kravína!“ Sigmund Freud zaznamenal případy, kdy duševní onemocnění začalo snem a v nichž přetrvával klam, který vznikl ve snu. R. D. Laing nabízí autobiografický popis stručné reaktivní psychózy, ve které měl protagonista „skutečný pocit regrese v čase… Zdálo se mi, že jsem putoval v takové krajině s – um – pouštní krajinou – jako bych byl zvíře – spíše velké zvíře… druh nosorožce nebo něco podobného a vydávající zvuky jako nosorožec.“\n\nČlověk postižený touto poruchou si myslí, že je dobytek, a začíná se tak i chovat. Vydává stejné zvuky jako kráva a pase se na trávě.\n\nNejslavnější osobou trpící touto poruchou byl novobabylonský král Nebukadnesar II. Podle Starého zákona přišel o rozum, sedm let žil jako divoké zvíře a požíral trávu. Podle perských tradic princ Kupid Majd al-Dawla trpěl iluzí, že je kráva, bučel a žádal, aby byl zabit a sněden. Vyléčil ho Avicenna.\n\nBoantrofii je podobná lykantrofiii – lidé postižení touto chorobou se považují za vlky.\n"}
{"id": "1491370", "url": "https://cs.wikipedia.org/wiki?curid=1491370", "title": "Rakouské velvyslanectví v Praze", "text": "Rakouské velvyslanectví v Praze\n\nRakouské velvyslanectví v Praze ( \"Österreichische Botschaft in Prag\") je stálé bilaterální diplomatické zastoupení Rakouské republiky v Česku. Sídlo velvyslanectví se nachází v barokním paláci Hložků ze Žampachu v Kanovnické ulici 70/4 na pražských Hradčanech. Současným velvyslancem je J.E. Alexander Grubmayr.\n\nPo zániku Rakouska-Uherska v roce 1918 vznikla potřeba zřízení rakouského velvyslanectví v novém Československu. V roce 1919 byl pověřen zřízením diplomatického zastoupení v Praze Ferdinand Marek. 11. dubna 1922 předal československému prezidentu Masarykovi své pověření rakouského vyslance.\n\nPo anšlusu Rakouska nacistickým Německem v roce 1938 bylo velvyslanectví uzavřeno. Marek přesto zůstal v Praze a usiloval o obnovu činnosti. Od provizorní československé vlády si nechal schválit obnovu činnosti a hned po skončení války, už 12. května 1945, práci velvyslanectví skutečně znovu zahájil. Ještě v květnu téhož roku však byl zatčen sovětskými osvoboditeli a v roce 1947 zemřel ve vězení v Moskvě. Budova velvyslanectví v té době sloužila jako útočistě pro osoby prchající do Rakouska.\n\nPo potlačení Pražského jara vojsky Varšavské smlouvy v srpnu 1968 vydával tehdejší velvyslanec a pozdější rakouský prezident Rudolf Kirchschläger i přes zamítavý příkaz z Vídně výjezdní víza československým státním občanům a umožnil tak tisícům osob pokojně vycestovat do Rakouska.\n\nDiplomatické zastoupení a konzulát se nacházejí v ulici Viktora Huga č. 10, v Praze 5-Smíchově. Budova z konce 19. století je již od roku 1922 v majetku rakouského státu.\n\nRakouské kulturní fórum v Praze (\"Österreichisches Kulturforum Prag\") sídlí v budově někdejšího františkánského kláštera na Jungmannově náměstí č. 18.\n\nRakouské honorární konzuláty jsou také v Brně a Českých Budějovicích.\n\n"}
{"id": "1491372", "url": "https://cs.wikipedia.org/wiki?curid=1491372", "title": "Zimohrad (díl Hry o trůny)", "text": "Zimohrad (díl Hry o trůny)\n\nZimohrad (v anglickém originále Winterfell) je první díl osmé řady fantasy seriálu Hra o trůny. Režie se ujal David Nutter. Na produkci se podíleli David Benioff a D. B. Weiss.\n\nQyburn informuje Cersei, že je poražena východní hlídka. Královna přivítá obsazené vojsko a i přes svůj prvotní odpor se vyspí s Euronem Greyjoyem.\n\nJon Sníh se spolu s Daenerys přivede armádu královny. Doprovází je Tyrion, Varys a Missandei a další, kteří chrání Daenerys. Sansa je k nové královně chladná, a tak vytýká Jonovi, že se poklonil. Jon byl sice král Severu, ale díky tomu, že přivezl novou královnu, tak je možno, že jeho vazalové nebudou uctívat.\nJon se také setká s Aryou i Branem a jeho přítel Sam mu poví, kdo byly opravdoví jeho rodiče, a že má nárok na trůn celého království větší, než jeho „královna“ Daenerys.\n\nTormund, Beric a další vojáci přežili útok na východní hlídku, dostanou se na sídlo Umberů, kde jsou všichni mrtví. Noční králové jim nechávají vzkaz, že tady byli, a tak se skupina rychle přemisťuje na Zimohrad.\n\n"}
{"id": "1491377", "url": "https://cs.wikipedia.org/wiki?curid=1491377", "title": "Aszaló", "text": "Aszaló\n\nAszaló (vyslovováno [asaló]) je velká vesnice v Maďarsku v župě Borsod-Abaúj-Zemplén, spadající pod okres Szikszó. Bezprostředně sousedí s městem Szikszó. V roce 2015 zde žilo 1 843 obyvatel. Dle údajů z roku 2001 zde byli 83 % Maďaři a 17 % Romové.\n\nSousedními vesnicemi jsou Csobád, Halmaj a Kázsmárk, sousedním městem Szikszó.\n"}
{"id": "1491384", "url": "https://cs.wikipedia.org/wiki?curid=1491384", "title": "Ászár", "text": "Ászár\n\nÁszár (vyslovováno [ásár]) je velká vesnice v Maďarsku v župě Komárom-Esztergom, spadající pod okres Kisbér. Besprostředně sousedí s Kisbérem. V roce 2015 zde žilo 1 714 obyvatel, z nichž jsou 90,3 % Maďaři, 0,9 % Němci, 0,5 % Romové, 0,3 % Rumuni a 0,2 % Slováci.\n\nSousedními vesnicemi jsou Bársonyos, Kerékteleki, Mezőörs a Tárkány, sousedními městy Bábolna a Kisbér.\n"}
{"id": "1491388", "url": "https://cs.wikipedia.org/wiki?curid=1491388", "title": "Rybinská vodní elektrárna", "text": "Rybinská vodní elektrárna\n\nRybinská vodní elektrárna (rusky \"Рыбинская ГЭС\") je vodní dílo na řece Volha. Je součástí Volžsko-kamské kaskády. V době uvedení do provozu byla druhou největší elektrárnou v Sovětském svazu (po elektrárně Dněproges na Ukrajině) a největší vodní elektrárnou v Rusku. \n\nVodní dílo bylo vybudováno jako dvě samostatné části nad soutokem řeky Šeksna a Volha, vzdálených od sebe zhruba 10 km. V korytu Volhy byla postavena přelivová hráz a zdymadlová propust, budova elektrárny se nachází v korytu řeky Šeksna. Přehrazením vznikla Rybinská přehradní nádrž, která po napuštění byla největší umělou vodní plochou na světě. Hladina nádrže spojuje řečiště obou řek. Elektrárnou tak protéká společná voda Šeksny i Volhy, a to do koryta Šeksny ve vzdálenosti zhruba 1 km od soutoku. Hladina přehradní nádrže v údolí Volhy dosahuje paty Ugličské vodní elektrárny a v údolí řeky Šeksny navazuje na Šeksninskou vodní elektrárnu.\n\nPro spád v rozsahu 11 až 15 m bylo instalováno 6 Kaplanových turbín o hltnosti 600 m3 / s. To odpovídalo instalovanému výkonu 366,4 MW. Elektrárna ročně v průměru vyráběla 935 miliónů kWh. \n\nStavba začala v říjnu 1935, v listopadu byl do suché jámy elektrárny položen první kubík betonu. Volha byla přehrazena 29. června 1940, tok Šeksny byl zastaven 24. října 1940. 13. dubna 1941 začalo plnění Rybinské nádrže a 17. května 1941 byl zprovozněn zdymadlový systém. První energetický blok byl spuštěn 18.listopadu 1941 za mimořádně obtížných podmínek. Budova elektrárny měla provizorní plátěnou střechu a byla častým terčem nepřátelského letectva. Obsluhu elektrárny zajišťovaly z větší části dívky ve věku 14-15 let, narychlo vyškolené v Ugličské elektrárně. Dodávky z obou volžských stanic byly mimořádně důležité pro obranu Moskvy. Tepelné elektrárny moskevského systému byly buď evakuovány nebo trpěly nedostatkem paliva. \n\nBěhem válečných let vyráběly vodní elektrárny Uglič a Rybinsk přibližně 4 miliardy kWh elektřiny, čímž uvolnily 5 milionů tun fosilního paliva pro potřeby válečného hospodářství. Velkou roli v obraně Moskvy a Leningradu hrály i zdymadla vodních děl, kterými prošly miliony tun životně důležitého nákladu.\n\nVětšina stavebních prací byla provedena vězni Gulagu. \n\nOd roku 2016 elektrárna prochází rekonstrukcí ve spolupráci s rakouskou firmou Voith. Pro svůj mimořádný význam při obraně hlavního města v době Velké vlastenecké války byla zařazena do seznamu národních technických památek. \n\n\n"}
{"id": "1491392", "url": "https://cs.wikipedia.org/wiki?curid=1491392", "title": "Ugličská vodní elektrárna", "text": "Ugličská vodní elektrárna\n\nUgličská vodní elektrárna (rusky Угличская ГЭС) je vodní dílo na řece Volha. Je součástí Volžsko-kamské kaskády a je jednou z nejstarších vodních elektráren v Rusku. Hrála důležitou roli v zásobování hlavního města elektrickou energii během bitvy o Moskvu. Architektonický celek vodního díla byl zařazen do seznamu státem chráněných památek Ruska. \n\nVýstavba celého díla byla provedena v letech 1935-1955.\n\nStavební celek sestává z budovy vodní elektrárny o délce 154 m, přepadové betonové hráze o délce hráze 179 m, zemní sypané hráze dlouhé 403 m a jednokomorového zdymadla. Přepadový systém o sedmi polích byl projektován na hodnotu deseti tisícileté povodně o předpokládané hodnotě 11 600 m/s.\n\nOd prvního spuštění pracují na spádu 16 m dvě Kaplanovy turbíny o hltnosti 482 m/s a výkonu 60 MW. Původní instalovaný výkon 120 MW řadil elektrárnu (do zprovoznění Rybinské elektrárny) na první místo v Rusku a druhé místo v Sovětském svazu. \n\nPrůměrná roční výroba činí 240 miliónů kWh.\n\nVýstavba vodních elektráren na horní Volze (vodní elektrárny Ugličská a Rybinská) byla v té době největším vodním dílem v zemi. Myšlenka kaskády vodních elektráren s velkými nádržemi, které umožňují celoročně regulovat tok řek byla poprvé uskutečněna právě na horní Volze.\n\nStavba se stala hydrotechnickou laboratoří pro všechny následné vodní elektrárny v Sovětském svazu. Poprvé byla v zimním období zvládnuta technologie betonování, bylo použito parní vytápění a dopravní pásy nesoucí betonovou směs byly chráněny dřevěnými galeriemi, které byly vytápěny elektrickými pecemi. \n\n8. prosince 1940 byl zprovozněn první blok vodní elektrárny. a druhý blok 20. března 1941. \n\nBěhem Velké vlastenecké války hrála vodní elektrárna spolu s elektrárnou Ivaňkovskou a Rybinskou důležitou roli při obraně Moskvy a dokázala nepřetržitě zásobovat hlavní město elektrickou energií. Celé vodní dílo včetně zemní hráze bylo pokryto dřevěnými deskami s maskovacím nátěrem a střecha elektrárny byla pokryta protiletadlovými kulomety.\n\nBěhem válečných let vyrobily vodní elektrárny v Ugliči a Rybinsku přibližně 4 miliardy kWh elektřiny, čímž uvolnily 5 milionů tun tuhého paliva pro potřeby národního hospodářství . Po celou dobu byly stanice provozovány za podmínek velkého nedostatku energie v rozvodném systému, frekvence proudu v síti často klesla pod 45 Hz při standardních 50 Hz. Bylo zaznamenáno, že tento režim provozu nepůsobil nepříznivě na zařízení vodních elektráren, na rozdíl od elektráren tepelných. \n\n30. července 1955 Rada ministrů SSSR schválila přijetí Ugličské a Rybinské vodní elektrárny do provozu jako jednotný celek KASKÁDA č.1 MOSENEGRO. \n\nBěhem osmdesátiletého provozu nedošlo k žádným poruchám v provozu, které by vyvolaly nutnost rekonstrukce. Přesto bude podle projektu společnosti RusHydro kompletní strojní i elektrotechnické zařízení do roku 2025 vyměněno s navýšením výkonu na 130 MW. \n\n\n"}
{"id": "1491396", "url": "https://cs.wikipedia.org/wiki?curid=1491396", "title": "Héctor Campos", "text": "Héctor Campos\n\nHéctor Fernando Campos Bermúdez (* 19. prosince 1988 Viedma) je argentinský zápasník – judista.\n\nS judem začínal v 5 letech v rodném Viedma pod svého otce Héctora Campose Mory. Vrcholově se připravuje v Buenos Aires v sportovním tréninkovém centru CeNARD pod vedením Tigrana Karganjana a Gustava Pascualiniho. V argentinské mužské reprezentaci se pohyboval od roku 2009 ve střední váze do 90 kg. V roce 2012 obsadil panamerickou kontinentální kvótu pro start na olympijských hrách v Londýně, kde prohrál v úvodním kole s Kubáncem Asley Gonzázelem na ippon technikou seoi-nage. Od roku 2013 startoval ve vyšší polotěžké váze do 100 kg, ve které se v roce 2016 na olympijské hry v Riu nekvalifikoval. Od roku 2017 startuje v těžké váze nad 100 kg.\n\n\n\n"}
{"id": "1491408", "url": "https://cs.wikipedia.org/wiki?curid=1491408", "title": "Fletcher Norton", "text": "Fletcher Norton\n\nFletcher Norton, 1. baron Grantley (\"Fletcher Norton, 1st Baron Grantley of Markenfield)\" (23. června 1716 – 1. ledna 1789) byl britský právník a politik. Pocházel z nižší šlechty, dlouhodobě zastával vysoké posty v justici, byl nejvyšším státním zástupcem a korunním právním zástupcem. V letech 1770-1780 byl předsedou Dolní sněmovny, poté s titulem barona přešel do Sněmovny lordů. Na jeho počest byl pojmenován Nortonův záliv objevený v té době Jamesem Cookem.\n\nPocházel z parlamentní a statkářské rodiny z Hampshire, byl synem poslance a důstojníka Thomase Nortona (1684-1748). Studoval v Cambridge a od roku 1737 působil jako právník. Od roku 1754 byl královským justičním radou (\"King's Counsel\"), v letech 1758-1763 právním zástupcem lancasterského vévodství, mezitím byl v roce 1762 povýšen do šlechtického stavu. Později zastával nejvyšší posty v justiční sféře, byl nejvyšším státním zástupcem (\"solicitor general\" 1761-1763) a právním zástupcem koruny (\"attorney general\" 1763-1765). V roce 1769 byl jmenován členem Tajné rady a od té doby zastával také post viceprezidenta úřadu pro obchod, v letech 1769-1789 vykonával prestižní historickou funkci královského sudího v jižních hrabstvích.\n\nV letech 1756-1782 byl též členem Dolní sněmovny a v letech 1770-1780 jejím předsedou, do funkce byl zvolen po úmrtí předchozího předsedy Johna Custa. Proslul jako vynikajicí právník a bravurní řečník, ale ve svých vysokých úřadech se k okolí choval netaktně, až arogantně, takže nebyl oblíben ani u veřejnosti, ani u dvora. Kvůli svým kontroverzním politickým názorům ztratil později podporu svých spolustraníků, kteří jej v roce 1780 odmítli znovu nominovat do čela Dolní sněmovny, v čele parlamentu jej nahradil Charles Wolfran Cornwall. V roce 1782 byl povýšen na barona a přešel do Sněmovny lordů.\n\nPo otci zdědil zámek \"Grantley Hall\" v hrabství Yorkshire, v tomto hrabství pak v roce 1761 koupil starobylé sídlo \"Markenfield Hall.\" Od názvů těchto dvou zámků byl později odvozen jeho peerský titul. Sňatkem s Grace Chapple získal zámek \"Wonersh Park\" (Surrey), který pak jeho potomkům patřil do roku 1884. Z jejich manželství pocházelo pět dětí, všichni čtyři synové se uplatnili ve státních službách.\n\nPotomstvo:\n\nSoučasným představitelem rodu je Richard William Norton, 8. baron Grantley (*1956), bankéř a bývalý politik Konzervativní strany.\n\n\n"}
{"id": "1491409", "url": "https://cs.wikipedia.org/wiki?curid=1491409", "title": "Douglas Clifton Brown", "text": "Douglas Clifton Brown\n\nDouglas Clifton Brown, 1. vikomt Ruffside (\"Douglas Clifton Brown, 1st Viscount Ruffside\") (16. srpna 1879 – 5. května 1958) byl britský konzervativní politik. Pocházel z bohaté podnikatelské rodiny, byl dlouholetým poslancem Dolní sněmovny a v letech 1943-1951 jejím předsedou. V roce 1951 s titulem vikomta přešel do Sněmovny lordů. Získal tři čestné doktoráty a byl rytířem francouzského řádu Čestné legie.\n\nPocházel z bohaté bankéřské a podnikatelské rodiny z Liverpoolu, byl potomkem Sira Williama Browna (1784–1864), zakladatele soukromé banky \"Brown, Shipley and Co\". Narodil se jako pátý syn poslance Jamese Cliftona Browna (1841–1917), studoval v Etonu a Cambridge, poté sloužil v armádě a zúčastnil se búrské války, v dobrovolnických sborech později dosáhl hodnosti plukovníka. V letech 1918–1951 byl členem Dolní sněmovny (celou dobu zastupoval mandát za město Hexham), původně patřil k unionistům, později zastupoval Konzervativní stranu. V letech 1938–1943 byl místopředsedou Dolní sněmovny, od roku 1941 členem Tajné rady. Po smrti E. A. Fitzroye se stal předsedou Dolní sněmovny (1943–1951). V roce 1951 byl povýšen na vikomta a vstoupil do Sněmovny lordů. Mimo jiné byl zástupcem místodržitele a smírčím soudcem v hrabství Durham, získal čestné doktoráty v Cambridge a Oxfordu, ve Francii obdržel velkokříž Čestné legie.\n\nZ manželství s Violet Wollaston (1882–1969) se narodila jediná dcera Audrey (1908–2002), provdaná za pozdějšího předsedu Dolní sněmovny Haryho Hylton-Fostera (1905–1965).\n\nJeho nejstarší bratr Howard Clifton Brown (1868-1946) byl dlouholetým členem Dolní sněmovny za Liberální stranu, další bratr Sir Francis Clifton Brown (1874–1963) sloužil u námořnictva a dosáhl hodnosti viceadmirála.\n\n"}
{"id": "1491410", "url": "https://cs.wikipedia.org/wiki?curid=1491410", "title": "John Cust", "text": "John Cust\n\nSir John Cust (\"Sir John Curst, 3rd Baronet Cust of Stamford\") (29. srpna 1718 – 24. ledna 1770) byl britský dvořan a politik. Původně byl právníkem, poté zastával funkce u dvora. V letech 1761-1770 byl předsedou Dolní sněmovny, v politice patřil k whigům.\n\nPocházel z drobné statkářské rodiny z Lincolnshire, titul baroneta získali předkové v roce 1677, byl synem Sira Richarda Custa (1680-1754), po matce pocházel z rodu Brownlow. Studoval v Etonu a Oxfordu, od roku 1742 působil jako právník. Později zastával hodnosti u dvora prince waleského, kde byl správcem dvora (1747-1751), v roce 1751 byl krátce hofmistrem ovdovělé princezny waleské a v letech 1751-1760 byl správcem dvora pozdějšího Jiřího III. Mezitím vstoupil do politiky a od roku 1743 do smrti byl členem Dolní sněmovny. Na návrh Georga Grenvilla v roce 1761 kandidoval na post předsedy Dolní sněmovny, ve volbě uspěl a tuto funkci zastával devět let (1761-1770). Od roku 1761 byl též členem Tajné rady. Zemřel na svém sídle \"Belton House\" v lednu 1770 ve věku 51 let ve funkci předsedy Dolní sněmovny. Na tomto postu jej nahradil významný právník Fletcher Norton.\n\nJeho mladší bratři Francis (1722-1791) a Peregrine (1723-1788) zasedali též v Dolní sněmovně a zastávali různé nižší úřady ve vládním aparátu. Potomstvo později získalo titul hrabat Brownlow a členové rodu se do 20. století angažovali ve veřejném dění. Sídlem rodu byl zámek \"Belton House\" (Lincolnshire), dědictví po rodu Brownlow.\n\n\n\n"}
{"id": "1491411", "url": "https://cs.wikipedia.org/wiki?curid=1491411", "title": "Charles Watkin Williams-Wynn", "text": "Charles Watkin Williams-Wynn\n\nCharles Watkin Williams-Wynn (9. října 1775 – 2. září [[1850], [[Londýn]]) byl britský politik ze starého rodu z [[Wales]]u. Celkem 53 let byl poslancem [[Dolní sněmovna Spojeného království|Dolní sněmovny]] za stranu [[Whigové|whigů]]. Byl blízkým příbuzným významné rodiny [[Grenvillové|Grenvillů]] a mimo jiné synovcem premiéra [[William Wyndham Grenville|Williama Grenvilla]]. Třikrát byl v různých funkcích členem britské vlády.\n\nPocházel ze starobylého [[wales]]kého rodu, byl potomkem předsedy Dolní sněmovny [[William Williams|Sira Williama Williamse]] (1634–1700). Narodil se jako mladší syn dlouholetého poslance Sira Watkina Williams-Wynna (1749–1789), po matce Charlotte Grenville (1751–1832) byl blízce spřízněn s politicky vlivnou rodinou [[Grenvillové|Grenvillů]]. Vystudoval ve [[Westminster School|Westminsteru]] a [[Oxfordská univerzita|Oxfordu]] a od mládí působil jako právník, krátce po dosažení plnoletosti zároveň vstoupil do politiky a v letech 1797–1850 byl členem Dolní sněmovny za stranu whigů. Ve vládě svého strýce [[William Wyndham Grenville|barona Grenvilla]] byl státním podsekretářem vnitra (1806–1807), poté s příbuznými z rodu Grenvillů patřil k opoziční skupině \"The Grenvilles\". Vynikl jako řečník a znalec parlamentních procedur, po roce 1812 učinil pokus založit třetí politickou stranu, který však skončil přechodem části whigů k [[Toryové|toryům]]. V roce 1817 neúspěšně kandidoval na post předsedy Dolní sněmovny (zvolen byl [[Charles Manners-Sutton]]). Po usmíření krále s opoziční skupinou Grenvilles se dostal do vlády a v letech 1822–1828 byl [[Prezident kontrolního úřadu Východoindické společnosti|prezidentem kontrolního úřadu Východoindické společnosti]], od roku 1822 byl zároveň členem Tajné rady. V [[Charles Grey|Greyově]] vládě byl ministrem války (1830–1831), odstoupil ale pro nesouhlas s příliš radikální vládní politikou. Naposledy byl členem vlády jako lord kancléř vévodství lancasterského (1834–1835). Poté již nezastával žádný úřad, ale díky svému působení v čele indického kontrolního úřadu obdržel třikrát nabídku na post [[Generální guvernér Indie|generálního guvernéra v Indii]], pokaždé ji ale odmítl.\n\nJako služebně nejstarší poslanec užíval v letech 1847–1850 čestný titul \"Father of Commons\", byl v té době jediným členem Dolní sněmovny, který svůj mandát zastával již od konce [[18. století]]. Mimo jiné byl členem [[Královská společnost|Královské společnosti]] (1827)a prvním prezidentem [[Královská asijská společnost|Královské asijské společnosti]] (1823–1841) a obdržel čestný doktorát v Oxfordu.\n\nV roce 1806 se oženil s Mary Cunliffe (1780–1838), která pocházela taktéž ze staré waleské rodiny. Měli spolu pět dětí, čtyři dcery a syna Charlese (1822–1896), který byl poslancem Dolní sněmovny (1868–1880).\n\nJeho starší bratr Sir Watkin Williams-Wynn (1772–1840) byl též dlouholetým poslancem Dolní sněmovny, mladší bratr Henry Watkin Williams-Wynn (1783–1856) působil v diplomacii a téměř třicet let byl britským vyslancem v [[Dánsko|Dánsku]] (1824–1853). Švagr Sir Robert Cunliffe (1785–1859) sloužil v armádě v [[Britská Indie|Indii]] a dosáhl hodnosti generála.\n\n\n[[Kategorie:Britští politici]]\n[[Kategorie:Britští právníci]]\n[[Kategorie:Poslanci Dolní sněmovny Spojeného království]]\n[[Kategorie:Angličtí šlechtici]]\n[[Kategorie:Georgiánské období]]\n[[Kategorie:Viktoriánské období]]\n[[Kategorie:Osobnosti napoleonských válek]]\n[[Kategorie:Narození 1775]]\n[[Kategorie:Narození 9. října]]\n[[Kategorie:Úmrtí 1850]]\n[[Kategorie:Úmrtí 2. září]]\n[[Kategorie:Úmrtí v Londýně]]\n[[Kategorie:Muži]]"}
{"id": "1491417", "url": "https://cs.wikipedia.org/wiki?curid=1491417", "title": "Paříž–Roubaix 2019", "text": "Paříž–Roubaix 2019\n\nPaříž–Roubaix 2019 byl 117. ročník jednodenního cyklistického závodu Paříž–Roubaix, která se konal 14. dubna 2019 ve Francii. V závodě zvítězil belgický cyklista Deceuninck–Quick-Step z týmu Deceuninck–Quick-Step, druhý skončil německý cyklista Nils Politt z týmu Kaťuša-Alpecin a třetí belgický cyklista Yves Lampaert z týmu Deceuninck–Quick-Step. Český cyklista Zdeněk Štybar ze stejného týmu skončil na osmém místě.\n"}
{"id": "1491420", "url": "https://cs.wikipedia.org/wiki?curid=1491420", "title": "Ivaňkovská vodní elektrárna", "text": "Ivaňkovská vodní elektrárna\n\nIvaňkovská vodní elektrárna (rusky \"Иваньковская ГЭС\" ) je vodní dílo na řece Volze. Je součástí Volžsko-kamské kaskády. \nHlavní funkcí vodního díla je zásobování Moskevského průplavu, který spojuje řeky Volhu a Moskvu. Výroba elektřiny je druhotnou funkcí, přesto během své činnosti dodala elektrárna do sítě 10 miliard kWh elektrické energie.\n\nSoučástí vodního díla je zemní sypaná hráz o délce 300 m a maximální výšce 22,5 metrů, levobřežní přehrada o délce 9 135 m a maximální výšce 12 m, jednokomorové zdymadlo a přelivová betonová hráz o délce 204 m. Pro spád 13 m byly instalovány 2 horizontální Kaplanovy turbíny o hltnosti 135 m / s o celkovém výkonu 28,8 MW. Průměrná roční výroba je 119 miliónů kWh.\n\nV roce 1931 bylo rozhodnuto o stavbě vodního díla a v září téhož roku začaly výkopové práce. První kubíky betonu byly položeny do dna suché jámy 23. srpna 1934. Plnění přehradního jezera bylo zahájeno 23. března 1937. První energoblok byl spuštěn v prosinci 1937, druhý v prosinci 1938. \n\n10. října 1941 bylo rozhodnuto o demontáži a evakuaci zařízení vodních elektráren před příchodem fronty. Podařilo se demontovat pouze jednu turbínu a jeden generátor, naložit na člun a poslat po proudu Volhy. Po nouzovém vypouštění nádrže klesla hladina o dva metry a ledy se rozlámaly. Prostor zaplavený přehradním jezerem se stal neprůjezdný. Nakonec byla elektrárna podminována s očekáváním situace na frontě. Po oddálení fronty byla elektrárna opět zprovozněna v létě 1942. \n\nPo letecké operaci Chastise, při které britské bombardéry poškodily přehrady v Porúří, byla vybudována silná protiletecká ochrana objektu.\n\nPo 80 letech provozu je zařízení zastaralé a postupně modernizované. Od roku 2018 byly vyměněny generátorové systémy a transformátory a byl rekonstruován rozvaděč. Od roku 2016 se vyvíjí projekt modernizace Ivaňkovské elektrárny s předpokladem výměny soustrojí s navýšením výkonu na 36 MW a zvýšením roční výroby na 107 milionů kWh.\n\n\n"}
{"id": "1491426", "url": "https://cs.wikipedia.org/wiki?curid=1491426", "title": "Dodie Clark", "text": "Dodie Clark\n\nDodie Miranda Clark (* 11. dubna 1995 Enfield) je britská zpěvačka a skladatelka z Eppingu v Essexu. Proslavila se jak covery, tak i vlastními originálními písněmi, které přidává na své dva YouTube kanály. Její tvorba se řadí do žánru popu, indie popu i Folku. Typická je pro ni hra na ukulele, hraje také na klavír a další nástroje. V listopadu 2017 vydala autobiografickou knihu \"Secrets for the Mad: Obsessions, Confessions and Life Lessons.\"\n\nVydala tři desky - \"Intertwined\" (2016)\", You\" (2017)\",\" a \"Human\" (2019). Na písni \"Human\" spolupracovala s umělcem Tomem Walkerem. Samotná deska se umístila na 5. místě na UK Albums Chart, deska \"You\" na 6. místě.\n\nSpolupracuje i s dalšími umělci jako Tessa Violet, Orla Gartland, Lauren Aquilina, Thomas Sanders, Jon Cozart ad.\n\nNa hlavním kanále \"doddleoddle\", kde překročila hranici 1,8 milionu odběratelů, má přes 180 videí. Její první video byla originální píseň \"Rain\" (2011). Je pojmenován podle zkomoleniny autorčiného jména z raného dětství - její strarší bratr jí nazval \"doddleoddle\", když se vrátila s matkou z porodnice. \n\nNa vedlejším kanále \"doddlevloggle\", kde má více jak 910 tis. odběratelů, má přes 360 videí (k dubnu 2019).\n\nDodie se narodila 11. dubna 1995 v Enfieldu v Londýnu. Vyrůstala v rodinném domu se starším bratrem Iainem a sestrou Heather, se kterou natočila několik videí. Sama o svém dětství říká, že bylo velmi šťastné.\n\nPo ukončení školy se odstěhovala do Bathu společně s malířkou a youtuberkou Jamie Jo.\n\n"}
{"id": "1491427", "url": "https://cs.wikipedia.org/wiki?curid=1491427", "title": "Literární fikce", "text": "Literární fikce\n\nLiterární fikce či pouze fikce je pojem popisující smyšlenost nebo imaginárnost světů, událostí a osob zobrazovaných v literárním díle nebo, ve smyslu užívaném zejména v anglosaském prostředí a v literární vědě, tato literární vyprávění samotná. V nejširším významu může být ekvivalentní výrazu literatura a zahrnovat také poezii a historickou a esejistickou tvorbu. Užší vymezení spojuje fikci s narativem (vyprávěním) jakéhokoliv typu. V nejužším významu, který bývá ovšem v praxi užíván nejčastěji, popisuje fikce pouze smyšlená vyprávění jako například romány, povídky nebo pohádky, nikoliv tedy texty historiografické nebo autobiografické povahy, jež jsou označovány za non-fiction.\n\nPoměr fikce k pravdě se v průběhu dějin literatury se měnil – existovala představa umělecké literatury jako lži, ale také tendence chápat fikci jako vyjádření vyšší pravdy. Tyto úvahy o postavení literární fikce jsou významnou součástí dějin západní filosofie v souvislosti s tázáním po podstatě skutečnosti. Moderní naratologická bádání problém fikce široce rozpracovala, zejména s nárůstem oblíbenosti teorie fikčních světů. Fikčnost představuje pro moderní filosofii a myšlení o literatuře významný problém, a to zejména pro svou dualitu: fikční světy jsou na jednu stranu ontologicky a epistemologicky oddělené od reality, na druhé straně jsou podle reálného světa modelované.\n\nZa prvního teoretika fikce je často považován Aristotelés, přestože řečtina přímý ekvivalent slova fikce neobsahovala. Novodobí vykladači jeho \"Poetiky\" nicméně často za obdobu moderního pojmu fikce označují Aristotelův koncept mimésis. V názvu díla použila pojem fikce jako první Germaine de Staël, když ve své \"Essai sur les fictions\" (\"Esej o fikcích\", 1795) popsala sice různé typy fikcí (historickou, alegorickou, filosofickou), největší pozornost však věnovala realistickým vyprávěním románového typu („fictions naturelles“). V průběhu 19. století se pak začalo slova fikce užívat v angličtině pro veškeré literární prozaické vyprávění – fiction. V ostatních jazycích (francouzština, němčina, čeština) se slovo fikce v běžné řeči, například v knihovnách či knihkupectvích, v tomto smyslu uplatňuje méně často. Jako výraz pro imaginativní narativ se nicméně i v těchto jazycích pravidelně užívá v literárněvědných textech.\n\nNěkdy se lze setkat s pokusy o širší vymezení toho, co má být za fikci označováno. Suzanne Gearhartová navrhovala za fikci považovat všechny texty, v nichž jejichž autoři vyjadřují své myšlenky. Argumentovala tím, že někteří autoři (například Voltaire či Diderot), psali jak výkladová díla, tak narativní texty a jejich dílo by mělo být vnímáno a zkoumáno jako celek. Podobně k věci přistupovali i další literární vědce, kupříkladu Paul de Man, Barbara Herrnsteinová Smithová nebo Peter McCormick. Klíčové je v tomto případě dělení na psaný artefakt (fikci) a přímou empirickou zkušenost jedince.\n\nUžší pojetí chápe fikci coby narativní diskurz (textové vyprávění příběhu), a to buď jakýkoliv, včetně dějepisného pojednání, autobiografického záznamu a žurnalistiky, nebo v užším smyslu pouze imaginativní narativní diskurz, tedy vyprávění se smyšlenými prvky. Obvyklým argumentem pro širší vymezení bývá tvrzení, že již samotný výběr faktů a jejich prezentace v podobě vyprávění strukturovaného příběhu je vytvářením fikce, která v zásadě příliš neliší od té imaginativní. Mezi příznivce neoddělování fikčního a (respektive chápání obojího coby fikce) byl například historik Arnold Toynbee, romanopisec E. L. Doctorow, literární teoretikové Ronald Sukenick a Wlad Godzich, a zejména Hayden White. Opačný názor razil filosof Paul Ricoeur, když fikci definoval pouze jako nereferenční narativ. Tvrdil, že mezi literárním narativem popisujícím imaginární svět a historickým narativem je zásadní rozdíl, jejž spatřoval ve čtenářském zažívání zkušenosti času prostřednictvím postavy ve fikčním vyprávění. K tomuto názoru, byť bez důrazu na čas, se přiklonila také Dorrit Cohnová.\n\nCohnová fikci charakterizovala jako nereferenční narativ, to znamená vyprávění, které nereferuje výlučně a přesně k reálnému světu. Tím je míněno, že k různým aspektům reálného světa vždy referovat nemusí, nikoliv, že k nim referovat nemůže. Fikční narativ mísí podle ní reference k reálným skutečnostem a reference ke skutečnostem, které si sám vytváří ve svém vlastním vnitřním referenčním rámci. Román \"Citová výchova\" začíná v Paříži, která je reálná, ale většina objevujících se postav nikdy nežila a jsou smyšlené; román \"Zámek\" je sice zasazen do smyšlené bezejmenné vesnice, referuje však k mnoha reálným obecným jevům jako sníh nebo tma. V protikladu k fikci stojí referenční narativy: historické texty, reportáže, autobiografie. Od fikce se liší tím, že mohou být posuzovány jako pravdivé či nepravdivé, zatímco u fikčního díla by podobný soud neměl smysl. Podobně k věci přistupoval americký filosof jazyka John Searle, když tvrdil, že ve fikčním díle se střídají fikční a nefikční výroky. Zatímco Doylův Sherlock Holmes referuje ke smyšlené osobě, Tolstého Napoleon z \"Vojny a míru\" referuje k reálné postavě. Proti těmto pojetím ontologicky různorodým (heterogenním) pojetím fikce lze namítat, že literární postavy založené na skutečných předlohách se od svého inspiračního zdroje mohou lišit v jednotlivostech, ale i zcela zásadně, například v románu z alternativní historie. Není pak jasné, zda je chápat jako nefikční, fikční či polofikční.\n\nHomogenní pojetí fikce, které razil zejména Lubomír Doležel v rámci teorie fikčních světů, naopak prohlašuje, že ve fikčním díle jsou referují všechny výrazy k fikčnímu světu, nikoliv ke světu skutečnému. I tak však podle Doležela mezi historickou postavou a všemi jejími fikčními variantami existuje nezrušitelný vztah a fikční jevy tohoto typu náleží do zvláštní sémantické třídy.\n\nV případě, že je jako fikce chápán pouze nereferenční či autoreferenční narativ, je nutné stanovit kritéria, jak odlišit fikci od jiných typů textu. Podle názoru některých literárních vědců je to možné na základě vnitrotextových ukazatelů. Käte Hamburgerová rozdělila texty na vyprávění ve 3. osobě (er-forma), kterou považovala za fikci v pravém slova smyslu, neboť v nich vypravěč odhaluje myšlenky osob jiných, než je on sám, a na vyprávění v 1. osobě (ich-forma), v němž protagonista činí kvazihistorické výpovědi autobiografického typu. Podle Hamburgerové je v takovém případě pro čtenáře nemožné rozlišit fakticky smyšlené vyprávění od autobiografického narativu, s výjimkou textů s nerealistickými prvky. Hovořila proto o fingovaných výpovědích o skutečnosti. Ty pak lze rozeznat od reálných pouze díky informacím od autora či vydavatele díla.\n\nNázor, že fikci lze rozpoznat pomocí charakteristických znaků nalézajících se v textu samotném, hájila také Dorrit Cohnová. Podle jejího názoru se fikční text vyznačuje jedinečnou schopností zobrazovat literární postavy (často včetně jejich vnitřního života zobrazovaného pomocí polopřímé řeči a dalších prostředků, které jsou autorům nefikčních textů nedostupné). Jiní autoři, například Peter Lamarque a Stein Haugom Olsen, nicméně tvrdili, že samotné stylistické a formální rysy jazyka nemohou dílo fikce v žádném případě konstituovat.\n\nDruhou možností, jak rozlišit fikční a nefikční díla, je brát v potaz indicie vně samotného textu, v prostoru, který je podle terminologie Gérarda Genetta označován jako paratexty. K těmto indiciím patří mimo jiné žánrové označení (text je fikcí, pokud je označen kupříkladu jako román, povídka nebo pohádka). Thomas John Roberts uvedl, že podmínkou fikce je to, že si autor uvědomuje, že jeho dílo je smyšlené, a zároveň tuto skutečnost prozrazuje čtenáři. Podle názoru Geira Farnera je však otázka autorovy intence bezpředmětná a důležitá je pouze skutečnost, že fikční dílo čtenář čte jako fikci, tedy že si uvědomuje, že z textu samotného nemůže vyvodit, která předložená fakta odpovídají realitě a která ne.\n\nNicholas Rescher propojil představu fikčního díla jako úmyslné fikce s podmínkou určitých formálních vlastností textu. Imaginární osoby a události podle něj musejí hrát ve fikčním díle podstatnou úlohu. Z fikce také vyloučil díla příliš krátká (například anekdotu či podobenství), ale také příliš dlouhá (hypotetické dílo o rozsahu mnoha desítek tisíc svazků) a díla, která postrádají vnitřní jednotu. Co přesně znamená podstatná úloha, přiměřená délka a přiměřená vnitřní jednota, to může být předmětem sporů. Rescher proto zdůraznil, že hranice mezi fikcí a nefikcí nikdy nebude jednoduchá a úpravná.\n"}
{"id": "1491433", "url": "https://cs.wikipedia.org/wiki?curid=1491433", "title": "U.S. Men's Clay Court Championships 2019 – mužská čtyřhra", "text": "U.S. Men's Clay Court Championships 2019 – mužská čtyřhra\n\nMužská čtyřhra U.S. Men's Clay Court Championships 2019 probíhala v první polovině dubna 2019. Do deblové soutěže houstonského tenisového turnaje hraného na tvrdém povrchu nastoupilo šestnáct dvojic. Obhájcem titulu byl pár Max Mirnyj a Philipp Oswald, jehož členové nestartovali společně. Mirnyj ukončil v závěru sezóny 2018 kariéru a Oswald se rozhosl pro účast na paralalně konaném Grand Prix Hassan II v Marrákeši.\n\nVítězem se stal nenasazený mexicko-pákistánský pár Santiago González a Ajsám Kúreší, který ve finále za 1.24 hodin zdolal britské turnajové čtyřky Kena a Neala Skupské. Po dvousetovém průběhu 3–6 a 6–4 rozhodl až supertiebreak poměrem míčů [10–6]. Oba šampioni si do žebříčku ATP připsali 250 bodů a získali premiérovou společnou trofej. Navázali tak na únorovou finálovou účast z New York Open 2019 a jedenáct let starý brazilský titul na challengeru. González vybojoval třináctý deblový titul na okruhu ATP Tour a pro Kúrešího to bylo sedmnácté takové turnajové vítězství.\n\n"}
{"id": "1491436", "url": "https://cs.wikipedia.org/wiki?curid=1491436", "title": "Grand Prix Hassan II 2019 – mužská čtyřhra", "text": "Grand Prix Hassan II 2019 – mužská čtyřhra\n\nMužská čtyřhra Grand Prix Hassan II 2019 probíhala v první polovině dubna 2019. Do deblové soutěže marrákešského tenisového turnaje hraného na antuce nastoupilo šestnáct dvojic. Obhájcem titulu byl chorvatsko-rakouský pár Nikola Mektić a Alexander Peya, jehož členové do turnaje nezasáhli.\n\nVítězem se stal nenasazený rakousko-chorvatský pár Jürgen Melzer a Franko Škugor, který ve finále za 1.25 hodiny zdolal nizozemsko-dánskou dvojici Matwé Middelkoop a Frederik Nielsen po dvousetovém průběhu 6–4 a 7–6. Oba šampioni si do žebříčku ATP připsali 250 bodů a na svém prvním společném turnaji získali premiérovou trofej jako pár. Škugor vybojoval čtvrtý deblový titul na okruhu ATP Tour a pro Melzera to bylo patnácté takové turnajové vítězství, respektive druhé na Grand Prix Hassan II, kde triumfoval s Knowlem již v roce 2006.\n\n"}
{"id": "1491437", "url": "https://cs.wikipedia.org/wiki?curid=1491437", "title": "Pavol Norovský", "text": "Pavol Norovský\n\nPavol Norovský (* 8. dubna 1959) je bývalý slovenský hokejista, brankář. \n\nV československé lize chytal za Slovan Bratislava CHZJD a během vojenské služby za Duklu Trenčín. V roce 1979 získal mistrovský titul. V roce 1979 reprezentoval Československo na mistrovství světa juniorů do 20 let, kde získal s týmem stříbrnou medaili za 2. místo.\n\n"}
{"id": "1491440", "url": "https://cs.wikipedia.org/wiki?curid=1491440", "title": "Wang Meng", "text": "Wang Meng\n\nWang Meng (čínsky: 王濛; pinyin: \"Wang Meng\"; * 10. dubna 1985, Čchi-tchaj-che) je čínská shorttrackařka. Získala šest olympijských medailí, z toho čtyři zlaté, jednu stříbrnou a jednu bronzovou. Tři zlata jsou individuální (500 metrů v Turíně 2006, 500 metrů ve Vancouveru 2010 a 1000 metrů tamtéž) a jedno ze štafety (3000 metrů ve Vancouveru). Stříbro i bronz má z Turína, z individuálních závodů na 1000 a 1500 metrů. Je tak nejúspěšnější čínským sportovcem v historii zimních olympijských her. Mimoto je trojnásobnou celkovou vítězkou mistrovství světa (2008, 2009, 2013), trojnásobnou celkovou vítězkou světového poháru (2004, 2008, 2009) a držitelkou patnácti individuálních mistrovských titulů z jednotlivých disciplín.\nV roce 2011 vzbudila pozornost její bitka s trenérem, po které skončila v nemocnici. Založila si též, ještě před koncem kariéry, v rodném městě firmu na výrobu sportovních potřeb, jež nese její jméno. \n"}
{"id": "1491442", "url": "https://cs.wikipedia.org/wiki?curid=1491442", "title": "Rodrigo Lucenti", "text": "Rodrigo Lucenti\n\nDaniel Rodrigo Lucenti Pomponio (* 10. května 1978 San Miguel de Tucumán) je bývalý argentinský zápasník – judista.\n\nS judem začínal v 6 letech v rodném San Miguel de Tucumán pod vedením Jorge Aguirrea. Vrcholově se připravoval v Buenos Aires v sportovním tréninkovém centru CeNARD pod vedením Luise Beníteze a později Tigrana Karganjana. V argentinské mužské reprezentaci se pohyboval od roku 1996 v lehké váze do 73 (71) kg. V roce 2000 neuspěl v argentinské nominaci na olympijské hry v Sydney na úkor Sebastiána Alquatiho. \n\nV roce 2004 mu k nominaci na olympijské hry v Athénách pomohl mladší bratr Emmanuel. Do Athén však nepřijel v optimální formě kvůli zranění zad z přípravy. Vypadl v úvodním kole s Američanem Jimmy Pedrem. Od roku 2005 ho v přípravě trápila vleklá zranění, kvůli kterým se v olympijském roce 2008 funkcionáři rozhodli nominovat na olympijské hry v Pekingu málo známého Mariana Bertolottiho. Sportovní kariéru ukončil v roce 2010.\n\n\n"}
{"id": "1491443", "url": "https://cs.wikipedia.org/wiki?curid=1491443", "title": "Čou Jang", "text": "Čou Jang\n\nČou Jang (; * 9. června 1991 Čchang-čchun) je čínská rychlobruslařka a bývalá shorttrackařka.\n\nV short tracku závodila od roku 2007 a na světových šampionátech vybojovala 14 medailí, z toho čtyři zlaté. Získala také tři zlaté olympijské medaile, z toho dvě individuální (1500 metrů ve Vancouveru 2010, 1500 metrů v Soči 2014) a jednu ze štafety (3000 metrů ve Vancouveru). Na zahajovacím ceremoniálu olympiády v jihokorejském Pchjongčchangu roku 2018 byla vybrána jako vlajkonoška čínské výpravy, jakožto nejúspěšnější aktivní čínský sportovec na zimních olympiádách. V Pchjongčchangu také startovala, ale medaili nezískala. Byly to také její poslední závody v short tracku.\n\nOd roku 2019 se věnuje rychlobruslení. Téhož roku začala závodit ve Světovém poháru a v roce 2020 se představila na Mistrovství světa.\n\n"}
{"id": "1491448", "url": "https://cs.wikipedia.org/wiki?curid=1491448", "title": "Copa Colsanitas 2019 – ženská čtyřhra", "text": "Copa Colsanitas 2019 – ženská čtyřhra\n\nŽenská čtyřhra Copa Colsanitas 2019 probíhala v první polovině dubna 2019. Do deblové soutěže bogotského tenisového turnaje hraného na antuce nastoupilo čtrnáct dvojic. Obhájcem titulu byl nejvýše nasazený rusko-slovinský pár Dalila Jakupovićová a Irina Chromačevová, který z turnaje odstoupil pro zranění levého oka Jakupovićové.\n\nVítězem se stal nenasazený pár Australanek Zoe Hivesová a Astra Sharmová, který ve finále hladce zdolal americkou dvojici Hayley Carterová a Ena Shibaharová po dvousetovém průběhu 6–1 a 6–2. Obě šampionky si do žebříčku WTA připsaly 280 bodů a na prvním společně odehraném turnaji získaly v rámci okruhu WTA Tour premiérové tituly. 22letá Sharmová odehrála i finále dvouhry.\n\n"}
{"id": "1491451", "url": "https://cs.wikipedia.org/wiki?curid=1491451", "title": "Mwepu Ilunga", "text": "Mwepu Ilunga\n\nMwepu Ilunga (22. srpna 1949, Belgické Kongo – 8. května 2015 Kinshasa) byl konžský fotbalový obránce.\n\nByl členem reprezentace Zairu na Mistrovství světa ve fotbale 1974, nastoupil ve všech třech utkáních. Na klubové úrovni hrál za TP Englebert Lubumbashi/TP Mazembe, se kterým získal v roce 1967 mistrovský titul.\n\n"}
{"id": "1491454", "url": "https://cs.wikipedia.org/wiki?curid=1491454", "title": "ČZ 250 typ 980", "text": "ČZ 250 typ 980\n\nČZ 250 typ 980 je speciální závodní motocykl. Výfuk motocyklu je vedený vrchem. Řazení je řešeno pomocí posuvné kulisy. Suchá spojka je umístěna na hlavní hřídeli převodovky. Válec je vyrobený jako kokilový odlitek s vložkou se speciální šedé litiny. Hlava válce, kartery, víka motoru jsou tlakově lity z hliníku. Tlumič sání, blatníky, kostra sedla jsou ze skelných vláken. Nádrž je vylisovaná z ocelového polechu.\n"}
{"id": "1491460", "url": "https://cs.wikipedia.org/wiki?curid=1491460", "title": "Carl Bonde", "text": "Carl Bonde\n\nHrabě Carl Gustaf Bonde af Björnö (28. dubna 1872 Stockholm – 13. června 1957 tamtéž) byl švédský důstojník, olympijský vítěz v jezdectví.\n\nJeho otec Gustaf Fredrik Bonde pocházel z rodu staré švédské pozemkové šlechty, matka Ida (rozená Marryattová) byla Angličanka. V letech 1894 až 1910 sloužil u pluku královských husarů, který opustil v hodnosti rytmistra. Poté byl vrchním královským štolbou, působil v zeměbraně a hallandské zemědělské komisi, za první světové války byl inspektorem zajateckých táborů v Rusku. Díky svěřenství měl v držení řadu majetků včetně zámků Hörningsholm a Vibyholm. Obdržel Řád meče, Vasův řád a lotyšský Řád tří hvězd. Byl dvakrát ženatý a měl tři děti, nejstarší syn Thord Bonde byl v letech 1957 až 1963 náčelníkem generálního štábu švédské armády.\n\nNa Letních olympijských hrách 1912 získal na koni \"Emperor\" zlatou medaili v drezuře. Zúčastnil se také s koněm \"Ingo\" Letních olympijských her 1928, kde vybojoval se švédským družstvem stříbrnou medaili a v soutěži jednotlivců obsadil devatenácté místo. Po ukončení závodní činnosti působil jako rozhodčí a předseda Švédské jezdecké asociace. \n\n"}
{"id": "1491462", "url": "https://cs.wikipedia.org/wiki?curid=1491462", "title": "Aliance 4EU+", "text": "Aliance 4EU+\n\nAliance 4EU+ (také známá jako \"Evropská univerzitní aliance 4EU+\") je aliancí šesti velkých a renomovaných veřejných univerzit s velkým rozsahem výzkumné činnosti: Univerzita Karlova (Praha, Česká republika), Universität Heidelberg (Heidelberg, Německo), Sorbonne Université (Paříž, Francie), Københavns Universitet (Kodaň, Dánsko), Università degli Studi di Milano (Milán, Itálie) a Uniwersytet Warszawski (Varšava, Polsko).\n\nAliance 4EU byla vytvořena v roce 2017 Univerzitou Karlovou, Universität Heidelberg, Sorbonne Université a Uniwersytet Warszawski. Rektoři těchto čtyř institucí podepsali společnou Deklaraci o vytvoření Evropské univerzitní aliance 4EU 10. března 2018 v Paříži. Università degli Studi di Milano a Københavns Universitet se ke konsorciu připojily v posledním čtvrtletí téhož roku a aliance změnila své jméno na 4EU+.\n\nČlenové Aliance 4EU+ společně usilují o zavedení nové úrovně kvality vzájemné spolupráce ve výuce, vzdělávání, výzkumu a správě a ve vytváření infrastruktury, která bude umožňovat bezproblémovou spolupráci studentů a akademických i administrativních pracovníků. Aliance je založena na společném chápání role evropské univerzity jako instituce, jejímž posláním je udržovat a rozvíjet akademické hodnoty, zajišťovat rovný přístup ke vzdělání a formovat příští generace otevřených a kriticky uvažujících občanů, kteří budou připraveni čelit globálním výzvám a nacházet jejich řešení.\n\nS ohledem na současné klíčové globální výzvy se spolupráce ve vědě a vzdělávání v rámci Aliance 4EU+ soustředí na čtyři multidisciplinární vlajkové lodě (Flagships):\n\n\nČlenské univerzity 4EU+ jsou rozmístěny ve všech čtyřech evropských subregionech a spadají také do čtyř regionů, pro které byly přijaty makroregionální strategie Evropské unie (jadransko-jónský region, alpský region, region Baltské moře, Podunají).\n\n28. února 2019 podala Aliance 4EU+ stejně jako 53 dalších univerzitních uskupení přihlášku v rámci výzvy Evropské univerzity programu Erasmus+. Generální ředitelství Evropské komise pro vzdělávání a kulturu Alianci 4EU+ 26. června 2019 vybralo jako jednu ze 17 pilotních \"Evropských univerzit\" a podpořilo její tříletý projekt 5 miliony eur.\n\n\nČlenské státy EU, ve kterých se šest 4EU+ univerzit nachází, jsou situované od Středomoří k Severnímu a Baltskému moři, pokrývají 39% teritoria Evropské unie a vzdělávají 49% studentů zemí EU.\n"}
{"id": "1491467", "url": "https://cs.wikipedia.org/wiki?curid=1491467", "title": "Benzotrifluorid", "text": "Benzotrifluorid\n\nBenzotrifluorid (systematický název (trifluormethyl)benzen), také nazývaný trifluortoluen, je organická sloučenina se vzorcem CHCF. Používá se jako rozpouštědlo v organické chemii a také slouží k výrobě některých pesticidů a léčiv.\n\nPro laboratorní účely se benzotrifluorid připravuje reakcí arylhalogenidu s trifluorjodmethanem za přítomnosti mědi jako katalyzátoru:\n\nPrůmyslová výroba benzotrifluoridu spočívá v reakci benzotrichloridu s fluorovodíkem za zvýšeného tlaku.\n\nTrifluortoluen má podobné vlastnosti jako dichlormethan co se týče acylačních, tosylačních a silylačních reakcí. Relativní permitivita dichlormethanu je 9,04, zatímco u trifluortoluenu činí 9,18, což naznačuje podobné rozpouštěcí vlastnosti. Dipólové momenty obou látek se liší výrazněji: 1,89 D u dichlormethanu a 2,86 D u benzotrifluoridu. Dichlormethan je vhodnější v případech, kdy má mít rozpouštědlo vyšší teplotu varu (trifluortoluen vře při 62 °C, dichlormethan při 40 °C).\n\nJako rozpouštědlo se trifluortoluen často používá při reakcích katalyzovaných Lewisovými kyselinami, jako jsou Friedelovy–Craftsovy reakce. Chlorid hlinitý, nejběžnější katalyzátor při těchto reakcích, reaguje s trifluortoluenem i při pokojové teplotě, zatímco chlorid zinečnatý nereaguje.\n"}
{"id": "1491468", "url": "https://cs.wikipedia.org/wiki?curid=1491468", "title": "Monte-Carlo Rolex Masters 2019 – mužská dvouhra", "text": "Monte-Carlo Rolex Masters 2019 – mužská dvouhra\n\nMužská dvouhra Monte-Carlo Rolex Masters 2019 probíhala ve druhé polovině dubna 2019. Do singlové soutěže monackého tenisového turnaje hraného na antuce nastoupilo padesát šest hráčů, z nichž se osm probojovalo z kvalifikace. Trojnásobným obhájcem titulu byl jedenáctinásobný monacký šampion Rafael Nadal ze Španělska, kterého v semifinále vyřadil Fognini.\nVítězem se stal třináctý nasazený Ital Fabio Fognini, jenž ve finále zdolal 28letého Srba Dušana Lajoviće po dvousetovém průběhu 6–3 a 6–4. V probíhající sezóně si tak připsal premiérové turnajové vítězství, které představovalo devátý singlový titul na okruhu ATP Tour, osmý antukový a vůbec první ze série Masters. Na Monte-Carlo Masters vyhrál trofej jako nejníže nasazený hráč od roku 1999, kdy triumfoval Brazilec Gustavo Kuerten.\n\n31letý Fognini přitom do Monte-Carla zavítal s pasivní bilancí v roce 2019, když z předchozích devíti zápasů vyhrál pouze jediný a na antuce jeho poměr činil 0–4. Blízko vyřazení se ocitl již v úvodním kole, v němž dokázal otočit nepříznivý vývoj s ruským kvalifkantem Andrejem Rubljovem ze stavu 4–6 a 1–4. V daném gamu odvrátil pět brejkbolů. Následně potřetí v kariéře na antuce zdolal světovou dvojku Nadala, což před ním dokázali jen tři tenisté. \n\nBodový zisk posunul Fogniniho na nové kariérní maximum, 12. příčku žebříčku. Rovněž pro Lajoviće premiérová finálová účast ve dvouhře ATP znamenala postup na nejvyšší pozici v kariéře, 24. místo. \n\nOsm nejvýše nasazených hráčů obdrželo volný los do druhého kola.\n\n"}
{"id": "1491474", "url": "https://cs.wikipedia.org/wiki?curid=1491474", "title": "Monte-Carlo Rolex Masters 2019", "text": "Monte-Carlo Rolex Masters 2019\n\nMonte-Carlo Rolex Masters 2019 byl profesionální tenisový turnaj mužů, hraný jako součást okruhu ATP Tour, v areálu Monte Carlo Country Clubu na otevřených antukových dvorcích. Probíhal mezi 14. až 21. dubnem 2019 ve francouzském příhraničním městě Roquebrune-Cap-Martin u Monte Carla jako sto třináctý ročník turnaje.\n\nTurnaj se po grandslamu a Turnaji mistrů řadil do třetí nejvyšší kategorie okruhu ATP Tour Masters 1000. Jeho dotace činila 5 585 030 eur. Pojedenácté se oficiálním generálním sponzorem stala švýcarská hodinářská společnost Rolex, jejíž název byl součástí oficiálního pojmenování.\n\nV rámci kategorie Masters 1000 se nejednalo o událost s povinným startem hráčů. Zvláštní pravidla tak upravila přidělování bodů i počet hráčů. Z hlediska startujících do soutěže dvouhry a čtyřhry nastoupil počet tenistů obvyklý pro nižší kategorii ATP Tour 500, zatímco body byly přiděleny podle rozpisu kategorie Masters 1000.\n\nNejvýše nasazeným hráčem ve dvouhře se stal první tenista světa Novak Djoković ze Srbska jenž ve čtvrtfinále podlehl Medveděvovi. Jako poslední přímý účastník do hlavní singlové soutěže nastoupil 56. hráč žebříčku Američan Taylor Fritz. \n\nDevátý singlový titul na okruhu ATP Tour, osmý antukový a vůbec první ze série Masters vybojoval 31letý Ital Fabio Fognini, jenž se posunul na nové kariérní maximum, 12. příčku žebříčku. Premiérovou společnou trofej si ze čtyřhry odvezl pár Chorvatů Nikola Mektić a Franko Škugor.\n\nNejdelším utkáním se stal zápas druhého kola mezi vítězným Bornou Čorićem a Španělem Jaumem Munarem, který trval 3.28 hodiny. Naopak nejméně času na dvorci strávil vítězný Daniil Medveděv proti Joãu Sousovi v úvodním kole, když celková doba činila 54 minut.\n\nNásledující hráči obdrželi divokou kartu do hlavní soutěže:\n\nNásledující hráč nastoupil do hlavní soutěže pod žebříčkovou ochranou:\n\nNásledující hráč nastoupil do hlavní soutěže z pozice náhradníka:\n\nNásledující hráči se do hlavní soutěže probojovali z kvalifikace:\n\nNásledující hráč postoupil z kvalifikace jako tzv. šťastný poražený:\n\n\n\nNásledující páry obdržely divokou kartu do hlavní soutěže:\n\n\n"}
{"id": "1491479", "url": "https://cs.wikipedia.org/wiki?curid=1491479", "title": "Vincenzo Coronelli", "text": "Vincenzo Coronelli\n\nVincenco Maria Coronelli (16. srpna 1650 Benátky – 17. prosince 1718 Benátky) byl italský kosmograf, kartograf, vydavatel a encyklopedista. Je znám pro svoji tvorbu atlasů, glóbů a také nejspíše první encyklopedie – \"Biblioteca Universale Sacro-Profana.\"\n\nVincenzo Maria Coronelli se narodil v italských Benátkách (někdejší Benátské republice) benátskému krejčímu jménem Maffio Coronelli a jeho manželce jménem Catarine. Byl jejich pátým dítětem.\n\nVincenzo Maria Coronelli se nejspíše narodil v Benátkách, dne 16. srpna 1650 jako páté dítě benátského krejčího jménem Maffio Coronelli a jeho manželky Catariny. Jako desetiletý byl Vincenzo poslán na učení do Ravenny, kde studoval xylografii, což je grafická technika tónového dřevorytu (gravírování dřeva). Ve 13 letech se vrátil do Benátek, aby byl přijat ke konventním františkánům a po dvou letech se stal novicem. Již v 16 letech, v roce 1666, publikoval první ze svých 140 samostatných děl. V roce 1671 vstoupil do kláštera svaté Maria Gloriosa dei Frari v Benátkách a řádem byl poslán na studium teologie v Římě, kde v roce 1674 získal doktorát. Před rokem 1678 začal Coronelli pracovat jako geograf a byl pověřen výrobou dvou pozemských a nebeských glóbů pro Ranunce II., vévodu z Parmy. Vévoda byl vytvořenými glóby nadšen a rozhodl se Vincenza jmenovat teologem. Kardinál d'Estrées, který byl na diplomatické misi, navštívil knihovnu vévody z Parmy a objevil glóby, načež se rozhodl pozvat Coronelliho do Paříže, aby vytvořil glóby pro Ludvíka XIV. V letech 1681–1683 Coronelli bydlel u kardinála v jeho paláci v \"Rue Barbette\". Věhlas Coronelliho se zvyšoval a v roce 1669 byl jmenován generálním ministrem františkánského řádu. Tato funkce mu vydržela pouze následující tři roky, protože po stížnostech duchovních bratří byl úřadem papeže odvolán.\n\nV roce 1678 se proslavil výrobou nebeského a pozemského glóbu, které měly shodně průměr 175 cm a byly zhotoveny mimořádně kvalitní technikou. Tvorba výše zmíněných glóbů Coronelliho proslavila a roku 1681 se přestěhoval do Paříže, kde během dvou let vytvořil dva glóby pro Ludvíka XIV. Opět se jednalo o jeden pozemský a jeden nebeský glóbus, které měly průměr 382 cm a váhu kolem dvou tun. Glóby byly zhotoveny z vřeten ohnutého dřeva, které bylo pokryté omítkou a vrstvou látky a poté bylo celé zabaleno do dvou velmi jemných tkanin na které byla nanesena samotná kresba.\n\nNebeský glóbus – představuje stav oblohy při narození Ludvíka XIV. Zobrazuje souhvězdí v podobě hvězd, zvířat a planet v modrých barvách. \n\nPozemský glóbus – představuje stav známých geografických poznatků francouzských průzkumů především v oblasti Severní Ameriky. \n\nDnes jsou oba glóby vystaveny ve francouzské národní knihovně.\nPo pobytu v Paříži Coronelli pracoval po celé Evropě, až se nakonec v roce 1705 usadil opět v rodných Benátkách, kde založil první geografickou společnost – Accademia Cosmografica degli Argonauti. Cílem bylo šíření publikací po celé Evropě. Byl také jmenován kosmografem Benátské republiky. Publikace Isolárium byla vydána v roce 1696. Další publikací mělo být rozsáhlé dílo – 45 svazková encyklopedie. První svazek byl vydán v roce 1701. V roce 1704 byl odvolán úřadem papeže z funkce generálního ministra františkánského řádu. Do své smrti se věnoval literárním aktivitám a publikacím svých děl. Coronelli zemřel v roce 1718. Do historie se zapsal především tvorbou glóbů, které od ostatních tvůrců barokního období odlišovala jejich umělecká dokonalost a přesnost zobrazovaných informací. Glóby jsou momentálně v muzeích mnoha států – např. Rakousko, Belgie, Německo atd. Na jeho počest je pojmenována Mezinárodní společnost pro studium glóbů (\"The International Coronelli Society for the Study of Globes\").\n\n30 let svého života věnoval Coronelli psaní encyklopedie (\"Biblioteca Universale Sacro-Profana\"), která měla mít 300 000 článků ve 45 svazcích a měla být uspořádána v abecedním pořadí. Vyrobeno bylo pouze prvních sedm, které pokrývají A–C. Kniha měla význam v hnutí encyklopedistů, protože poprvé zavedla opravy (svazky 41 a 42) a indexaci (svazky 43 až 45), což umožňovalo zpětné vyhledávání. Coronelli také zavedl kurzívu pro psaní knižních titulů.\n\nZa svůj život Coronelli vytvořil více než 100 glóbů různých velikostí, stovky map samostatně tištěných i jako součást atlasů a také rozpracovanou encyklopedii, konkrétně prvních 7 abecedně uspořádaných svazků.\n\n\n\n\n"}
{"id": "1491482", "url": "https://cs.wikipedia.org/wiki?curid=1491482", "title": "Předběžný přístup", "text": "Předběžný přístup\n\nPředběžný přístup, anglicky \"Early access\", je metoda uvedení počítačové hry na trh, při které hráč po zaplacení určené částky získává přístup ke hře, která ještě není úplně dokončena. Autor hry potom získává prostředky na dokončení hry.\nPoprvé byl předběžný přístup použit na platformě Steam v roce 2003. \n"}
{"id": "1491483", "url": "https://cs.wikipedia.org/wiki?curid=1491483", "title": "Řecká Superliga 1967/68", "text": "Řecká Superliga 1967/68\n\nŘecká Superliga 1967/68 probíhala podzimu 1967 do jara 1968. Zúčastnilo se jí 18 týmů a vítězem se stalo mužstvo AEK Athény.\n\nPoznámky:\n\n"}
{"id": "1491485", "url": "https://cs.wikipedia.org/wiki?curid=1491485", "title": "Kostel svaté Alžběty (Vídeň)", "text": "Kostel svaté Alžběty (Vídeň)\n\nKostel svaté Alžběty nebo též alžbětinský kostel ve Vídni ( \"Elisabethinenkirche hl. Elisabeth Wien\") je kostel při klášteře a nemocnici sv. Alžběty (\"Krankenhaus St. Elisabeth\") ve 3. vídeňské městském okrese Landstraße na ulici Landstraßer Hauptstraße 4a.\n\nV roce 1710 byl při přestavbě \"Bartolottiovských domů\" s podporou císařské rodiny postaven také malý dřevěný kostelík, vysvěcený v roce 1711. V roce 1718 byl postaven také špitál podle plánu stavitele Franze Jänggla. Při povodních v roce 1741 byl kostel zničen a v roce 1743 proběhly následné přestavby kláštera a výstavba nového kostela architektem Franzem Antonem Pilgramem. Hlavním donátorem výstavby byl primas uherský, kníže-arcibiskup Imre Esterházy de Galántha. Kostel byl v hrubé stavbě dokončen roku 1748. Vysvěcen byl roku 1749, v témže roce zde byla otevřena lékárna za pomoci císařovny Marie Terezie.\n\nV nemocničním křídle postaveném stavitelem Josefem Eyseltem v letech 1834 až 1836 se nachází pravoúhlá kaple s valenou klenbou s kupolí a galerií v nazarenském stylu.\n\n"}
{"id": "1491490", "url": "https://cs.wikipedia.org/wiki?curid=1491490", "title": "Planet of the Apes: Last Frontier", "text": "Planet of the Apes: Last Frontier\n\nPlanet of the Apes: Last Frontier je akční adventura z roku 2017 studia The Imaginati Studios. Videohra je součástí franšízy \"Planeta opic\" a dějově se odehrává mezi filmy \"Úsvit planety opic\" (2014) a \"Válka o planetu opic\" (2017). Byla oznámena v říjnu 2016 během rozhovoru o filmu \"Válka o planetu opic\", kdy ji zmínil herec Andy Serkis.\n\nV srpnu 2017 bylo ohlášeno, že \"Planet of the Apes: Last Frontier\" vyjde na podzim roku 2017 na platformy PlayStation 4, Xbox One a Microsoft Windows. Videohra vyšla 21. listopadu 2017 na konzoli PlayStation 4 a kvůli zpoždění až 24. srpna 2018 na Xbox One a Microsoft Windows.\n\nHráč ve hře ovládá 14 lidí a opic, kteří zemřou nebo budou žít podle jeho rozhodnutí. Zároveň se ve hře nachází několik možných konců: opice vyhrají, lidé vyhrají či mezi nimi zavládne mír.\n\nKonzolová verze hry na PlayStation 4 dostala na stránce Metacritic 59 bodů ze sta, jedná se tedy o „smíšené nebo průměrné recenze“.\n"}
{"id": "1491496", "url": "https://cs.wikipedia.org/wiki?curid=1491496", "title": "Kuching", "text": "Kuching\n\nKuching je město v Malajsii, ve kterém žije 325 000 obyvatel (včetně aglomerace až 680 000). Leží na severozápadě ostrova Borneo a je hlavním městem spolkového státu Sarawak.\n\nMěsto založil v roce 1827 vládce Brunejské říše Pengiran Indera Mahkota. Od roku 1841 se Kuching stal sídlem bílého rádži ze Sarawaku Jamese Brooka. Jeho nástupce Charles Brooke nechal v roce 1870 postavit palác Astana, který dosud slouží jako sídlo vlády, a v roce 1879 pevnost Fort Margherita na ochranu města proti pirátským nájezdům. V době japonské okupace za druhé světové války vznikl na jihovýchodním okraji města zajatecký tábor Batu Lintang. Od roku 1963 je Kuching součástí nezávislé Malajsie a v roce 1988 se stal statuárním městem. Administrativně je město rozděleno na severní a jižní část, z nichž každá má vlastního starostu.\n\nNejpočetnějšími etnickými skupinami ve městě jsou Malajci, Chanové a Ibanové.\n\nKuching leží na řece Sarawak nedaleko jejího ústí do Jihočínského moře a má ekvatoriální podnebí. Je regionálním centrem průmyslu, obchodu i turistiky. V blízkosti města se nacházejí národní park Bako a národní park Kuching Wetlands. Cílem výletů je i hora Santubong, kde působil přírodovědec Alfred Russel Wallace. Mezinárodní letiště Kuching, zřízené v roce 1950 a rekonstruované v roce 2008, patří k největším v Malajsii. Každoročně se zde koná mezinárodní hudební akce Rainforest World Music Festival. \n\nNázev města je odvozen od malajského výrazu „mata kucing“ (kočičí oko), označujícího původně místní druh ovoce. V ulicích se nachází množství soch koček a bylo zde také v roce 1993 otevřeno první kočičí muzeum na světě. \n"}
{"id": "1491504", "url": "https://cs.wikipedia.org/wiki?curid=1491504", "title": "Vladimír Josef Procházka", "text": "Vladimír Josef Procházka\n\nVladimír Josef Procházka, uváděn i jako Josef Vladimír Procházka (25. února 1862 Tišnov – 30. října 1913 Tišnov) byl moravský geolog. \n\nNarodil se v Tišnově. Studoval německou techniku v Brně. Později českou techniku a Filozofickou fakultu Univerzity Karlovy v Praze. Věnoval se zde studiu geologie a paleontologie. Jeho trvalý zájem o geologii byl ovlivněn jeho učitelem geologem Janem Krejčím. Po studiích působil v říšském geologickém ústavu ve Vídni a později jako asistent profesora Alfreda Slavíka na české technice v Praze. Psal články o geologii a paleontologii do denního tisku a vydával překlady různých cizojazyčných odborných knih. Později působil v Brně, kde se dostal do Moravského zemského muzea. Po promoci na doktora technických věd roku 1911 se stal kustodem tohoto muzea. Později se habilitoval na docenta. \n\nVe svých pracích se zabýval moravsko-slezským miocénem a krasem. Vytvořil řadu prací z oboru praktické geologie, sestavoval geologické bibliografické publikace, publikoval referáty a populární články v Živě, Vesmíru, Rozhledech, České revui, Moravské orlici, naučném obzoru Lidových novin, Zlaté Praze a ve Světové knihovně. Byl spolupracovníkem Ottova slovníku naučného. Sběratelskou činností obohatil třetihorními zkamenělinami sbírky vídeňské, pražské a zvláště pak v Moravském zemském muzeu v Brně. \n\nZemřel v Tišnově při návštěvě své matky dne 30. října 1913 na srdeční infarkt. \n\n"}
{"id": "1491507", "url": "https://cs.wikipedia.org/wiki?curid=1491507", "title": "Black Mirror: Bandersnatch", "text": "Black Mirror: Bandersnatch\n\nBlack Mirror: Bandersnatch je interaktivní film z roku 2018 v science fiction antologii Black Mirror. Film byl napsán tvůrcem série Charlie Brookrem a zrežírován Davidem Sladem. Netflix film vydal dne 28. prosince 2018.\n\nV Bandersnatch diváci rozhodují za hlavního hrdinu, mladého programátora Stefana Butlera, který adaptuje fantasy gamebook \"Bandersnatch\" do formy počítačové hry. Práce na hře ale zhoršuje jeho psychické problémy a jeho osud se začíná podobat osudu Jerome F. Daviese, autora původní knihy, který uťal své manželce hlavu.\n\nPřiběh má několik různých zakončení, některé „měkké“ jen vedou k návratu k volbě, která nastavila špatnou cestu, některé jsou konečné.\n\nNatáčení a výroba trvala déle než pro typické epizody Black Mirror, což vedlo k tomu, že pátá série seriálu byla zpožděna. Rychle smazaný tweet z Netflix účtu o vydání Bandersnatch vedl k širokým mediálním spekulacím v průběhu prosince, což Netflix odmítl komentovat.\nBandersnatch je prezentován jako interaktivní film. Stručný návod, specifický pro zařízení, na kterém je streamován, vysvětluje divákovi, jak se rozhodovat. Mají deset vteřin na to, aby se rozhodli, nebo je provedeno výchozí rozhodnutí. Jakmile hra skončí, divák dostane možnost vrátit se a dělat jinou volbu. Průměrná doba sledování je 90 minut, i když nejrychlejší cesta končí po 40 minutách. Existuje 150 minut jedinečného záznamu rozděleného do 250 segmentů. IGN uvádí, že podle Netflixu existuje pět \"hlavních\" zakončení.\n\nVe většině případů, když divák dosáhne konce, film dává hráči možnost přepracovat poslední kritickou volbu, aby mohl tyto závěry prozkoumat. V některých případech je stejný segment dosažitelný několika různými způsoby, ale bude divákovi prezentovat různé volby založené na způsobu, jakým dosáhli segmentu. V jiných případech určitá smyčka vede diváky k určitému příběhu bez ohledu na to, co učiní. Některá zakončení mohou být nemožné dosáhnout na základě rozhodnutí diváka, pokud se nerozhodnou pro restart filmu. Tato akce vymaže všechny uložené informace o tom, které možnosti zvolily při sledování epizody na tomto zařízení.\n"}
{"id": "1491513", "url": "https://cs.wikipedia.org/wiki?curid=1491513", "title": "Andrés Loforte", "text": "Andrés Loforte\n\nAndrés Alejandro Loforte (* 25. července 1979 Córdoba) je bývalý argentinský zápasník – judista.\n\nVrcholově se připravoval v Buenos Aires v sportovním tréninkovém centru CeNARD pod vedením Tigrana Karganjana a Gustava Pascualiniho. V argentinské mužské reprezentaci se pohyboval od roku 1998 v polotěžké váze do 100 kg. V roce 2000 prohrál účast na olympijské hry v Sydney s Alejandro Benderem.\n\nV roce 2004 obsadil panamerickou kontinentální kvótu pro start na olympijských hrách v Athénách, kde v taktickém zápase s Egypťanem Basilem Garabavím prohrál minimálním bodovým rozdílem na koku. V roce 2008 se do argentinského olympijskému týmu nevešel. Sportovní kariéru ukončil v roce 2011.\n\n\n"}
{"id": "1491515", "url": "https://cs.wikipedia.org/wiki?curid=1491515", "title": "TJ Slovan Ostrava", "text": "TJ Slovan Ostrava\n\nTělovýchovná jednota Slovan Ostrava je moravský klub, založený v březnu roku 1919. Jde o nejstarší dosud aktivní klub v Ostravě, hrající v sezóně 2018/19 I. B třídu Moravskoslezského kraje – sk. B. Rezerva Slovanu Ostrava hraje aktuálně Městskou soutěž v Ostravě. Kromě mužů má tento oddíl i družstvo žen, hrající Moravskoslezskou divizi žen sk. A. a mládežnické týmy. \n\nPatronem klubu je bývalý reprezentant Martin Lukeš. V 80. letech 20. století zde nastupovali mj. bývalí prvoligoví hráči Josef Plesinger a Lumír Mochel.\n\nV sezonách 1935/36, 1936/37 a 1937/38 byl SK Slovan Moravská Ostrava účastníkem Moravskoslezské divize, která byla v letech 1934–1948 jednou ze skupin druhé nejvyšší soutěže.\n\nSK Slovan Ostrava byl založen roku 1919 a nazýval se původně SK Moravská Ostrava – Františkovo Údolí. Podnět k založení klubu dal brankář a později fotbalový rozhodčí Karel Madura. Prvním předsedou klubu byl zvolen na ustavující schůzi Josef Švider. Od města byl získán pozemek na hřiště za starou Střelnicí u betonového mostu. Toto hřiště sloužilo klubu až do r. 1930. V roce 1930 bylo dokončeno nové hřiště u Výstaviště a hřiště za Střelnicí zrušeno. V 70. letech se Slovan přestěhoval na nový stadion, a to stadion Odborářů. V roce 1979 byl Slovan sloučen s klubem Čechie Hulváky a působil pod názvem TJ Slovan PS Ostrava. Novým hřištěm se tak stalo hřiště v Hulvákách, kde Slovan působí dodnes. Od roku 1990 nese současný název TJ Slovan Ostrava.\n\n"}
{"id": "1491531", "url": "https://cs.wikipedia.org/wiki?curid=1491531", "title": "Elias (wrestler)", "text": "Elias (wrestler)\n\nJeffrey Sciullo (* 22. listopadu 1987 Pittsburgh, Pensylvánie, USA) je americký profesionální zápasník zápasící ve společnosti WWE v show Raw pod ringovým jménem Elias.\n\nKariéru začal na nezávislé scéně pro různé společnosti na severovýchodě USA. Zápasil především pro společnost International Wrestling Cartel (IWC) pod ringovým jménem \"Heavy Metal Jesus\" Logan Shulo. V této společnosti vyhrál Super Indy Championship a IWC World Heavyweight Championship.\n\nZačátkem roku 2014 Sciullo podepsal smlouvu s WWE pod ringovým jménem Elias Samson. Ve vývojové show NXT debutoval 24. dubna 2014 v týmovém zápase s Buddym Murphym proti týmu The Ascension. Zápas prohráli. Samson byl pak po rok 2014 využíván pouze sporadicky, většinu zápasů měl proti tehdy známějším hvězdám jako Baron Corbin a většinu z nich prohrál.\n\nV srpnu 2015 debutoval s novým gimmickem tuláka hudebníka. Do ringu začal vstupovat s kytarou. V prvním zápase s tímto gimmickem porazil Bulla Dempseyho. Samson pak vstoupil do týmového turnaje \"Dusty Rhodes Tag Team Classic\", kde se spojil s Tuckerem Knightem, vyřadili je ovšem Dash Wilder a Scott Dawson. V epizodě NXT 23. prosince opět porazil Dempseyho. V následujících týdnech započal vítěznou sérii, když porážel wrestlery jako např. Steve Cutlera či Jesse Sorensena. Tu ukončil až 23. března 2016 Johnny Gargano, kterého po zápase Samson napadl, Gargana však zachránil Apollo Crews. To vedlo k zápasu mezi Samsonem a Crewsem na placené akci (PPV) , který Samson prohrál. Zbytek roku zápasil s hvězdami jako Shinsuke Nakamura či Finn Bálor v zápasech, které většinou prohrál.\n\nPoslední feud v NXT měl s Kassiusem Ohno. Feud vyvrcholil zápasem 29. března 2017 s podmínkou, že ten zápasník, který prohraje, musí opustit NXT. Samson zápas prohrál. Jen o týden později se během epizody NXT 5. dubna vrátil pod maskou a se jménem \"El Vagabundo\" (jeho přezdívka \"The Drifter\" španělsky). Prohrál zápas s Oney Lorcanem, který mu po zápase strhl masku a tím ho odhalil.\n\n10. dubna 2017 debutoval v hlavním rosteru, konkrétně v show Raw, během krátkého segmentu ze zákulisí, během kterého hrál na kytaru. V takovýchto vystoupeních s kytarou a bez zápasu pokračoval i několik následujících týdnů. První zápas měl 22. května, když porazil Deana Ambroseho přes diskvalifikaci po zásahu The Mize. V červnu začal feud s Finnem Bálorem poté, co přerušil jedno z jeho vystoupení. Ve vzájemném zápase bez diskvalifikace Samson po zásahu Braye Wyatta vyhrál. Na konci července mu WWE zkrátila jméno na pouze Elias.\n\nElias poté začal feud s Jasonem Jordanem, který přerušil jeho vystoupení tím, že po něm házel zeleninu. To vedlo k jejich zápasu na placené akci (PPV) TLC: Tables, Ladders & Chairs. Elias zápas prohrál. 6. listopadu v show Raw s Jordanem opět prohrál a jejich feud tak skončil. O dva týdny později vyzval Romana Reignse o Intercontinental Championship, zápas ovšem prohrál.\n\n28. ledna 2018 zápasil ve svém prvním Royal Rumble zápase na PPV stejného jména. Vstoupil do zápasu jako šestý účastník a vydržel 26 minut, než jej eliminoval John Cena. O měsíc později se účastnil Elimination Chamber zápasu o možnost vyzvat WWE Universal šampióna. Do zápasu vstoupil jako poslední, i tak byl ale eliminován Braunem Strowmanem. Na největší PPV roku, Wrestlemanii 34, se objevil v segmentu s Johnem Cenou. O tři týdny později se zúčastnil Royal Rumble zápasu na PPV Greatest Royal Rumble. V zápase, do kterého vstoupil z dvacáté pozice, vydržel přes 30 minut a eliminoval 5 zápasníků. Vyhrát se mu ale nepodařilo, jelikož ho eliminoval Bobby Lashley. Krátce poté začal feud se Sethem Rollinsem, který vyvrcholil zápasem o Intercontinental Championship na PPV Money in the Bank. Elias zápas prohrál.\n\nV říjnu začal poprvé v kariéře ztvárňovat kladný charakter poté, co napadl heel Barona Corbina svou kytarou. V listopadu začal feud s Bobbym Lashleym a jeho manažerem Lio Rushem. Většinu prvotních zápasů s Lashleym prohrál, většinou však \"nečistě\" kvůli diskvalifikace, odpočítání mimo ring či zásahu Rushe. To vedlo k žebříkovému zápasu na PPV TLC, který Elias vyhrál, ale přesto ho Lashley napadl po zápase. Následující den v Raw se Elias Lashleymu pomstil a napadl ho kytarou a následně ho porazil v zápase s pravidly Street Fight.\n\nNa PPV Royal Rumble 27. ledna 2019 vstoupil do Royal Rumble zápasu jako úplně první účastník. Zápas chtěl zahájit hudebním vystoupením, ovšem přerušil jej Jeff Jarrett, který mu nabídl duet. Elias přijal, ale poté napadl Jarretta kytarou a znova tak začal ztvárňovat záporný (heel) charakter. V samotném zápase následně vydržel patnáct minut než jej eliminoval Seth Rollins. Další den v Raw vystupoval už jako záporný charakter a urážel diváky, kterým vyčítal nedostatečné nadšení při jeho vystoupeních. Přerušili ho Jarrett a Road Dogg, které Elias následně oba napadl kytarou. V dubnu na Wrestlemanii 35 vystupoval jako speciální hudební host, během vystoupení jej však napadl John Cena. Další den v show Raw ho při vystoupení napadl The Undertaker.\n\n"}
{"id": "1491532", "url": "https://cs.wikipedia.org/wiki?curid=1491532", "title": "Jorge Lencina", "text": "Jorge Lencina\n\nJorge Daniel Lencina (* 26. března 1975 Córdoba) je argentinský zápasník – judista.\n\nVrcholově se připravoval v Buenos Aires v sportovním tréninkovém centru CeNARD pod vedením Luise Beníteze. V argentinské mužské reprezentaci se pohyboval od roku 1994 v superlehké váze do 60 kg. V roce 1996 a 2000 se účastnil olympijských her. Při obou startech prohrál v úvodním kole před časovým limitem na ippon. Od roku 2001 startoval ve vyšší pololehké váze do 66 kg. V roce 2004 startoval na svých třetích olympijských hrách v Athénách, kde v úvodním kole prohrál na ippon technikou uči-mata s Japoncem Masato Učišibou. V opravách se do bojů o medaile neprobojoval a obsadil dělené 7. místo.\n\nJeho sportovní kariéru ovlivnil v dalších letech zhoršující se glaukom, kvůli kterému přestoupil mezi zrakově postižené sportovce. V roce 2008, 2012 a 2016 se účastnil Paralympijských her a vybojoval dvě bronzové paralympijské medaile.\n\n\n"}
{"id": "1491536", "url": "https://cs.wikipedia.org/wiki?curid=1491536", "title": "Seznam vítězství týmu Total Direct Energie a jeho předchůdců", "text": "Seznam vítězství týmu Total Direct Energie a jeho předchůdců\n\nToto je ucelený přehled seznam vítězství členů cyklistického týmu Total Direct Energie, od jeho působení jako team Bonjour v roce 2000. Závody jsou roztříděny podle pravidel UCI.\n\nCyklistický tým závodil do 10. dubna 2019, pod názvem Team Direct Énergie. Výsledkový listina je na stránce Total Direct Energie (cyklistický tým), kapitola Vítězství a umístění v sezoně 2019\n"}
{"id": "1491537", "url": "https://cs.wikipedia.org/wiki?curid=1491537", "title": "Munhwa Broadcasting Corporation", "text": "Munhwa Broadcasting Corporation\n\nMunhwa Broadcasting Corporation (MBC) je jihokorejská rozhlasová a televizní společnost. \"Munhwa\" je korejské slovo pro „kulturu“. Vlajkovou lodí MBC TV je digitálni kanál 11.\n\nSpolečnost MBC, založená 2. prosince 1961, je korejská pozemní televize, která má celostátní síť 17 regionálních stanic. Ačkoli MBC působí na reklamu, MBC je veřejnoprávní televizní stanice, jejímž největším akcionářem je veřejná organizace The Foundation of Broadcast Culture. Dnes je to multimediální skupina s jedním pozemním televizním kanálem, třemi rozhlasovými kanály, pěti kabelovými kanály, pěti satelitními kanály a čtyřmi kanály DMB.\n\nMBC se sídlem v Digital Media City, Mapo-gu v Soulu má největší výrobní zařízení pro vysílání v Koreji, včetně digitálního produkčního centra Dream Center v Ilsanu, vnitřních a venkovních sad v parku Yongin Daejanggeum.\n\n"}
{"id": "1491543", "url": "https://cs.wikipedia.org/wiki?curid=1491543", "title": "Jiljí", "text": "Jiljí\n\nJiljí ( \"Aegidius\") je mužské křestní jméno řeckého původu s významem \"štítonoš\". Základem jména je starořecký výraz αἰγίς – Aigis / štít ze starořecké mytologie. Svátek slaví 1. září.\n\nVyskytuje se v různých jazykových variantách v německém prostředí jako \"Ägidius\", \"Aegidius\", \"Ägydius\", \"Egidius\" nebo \"Egydius\", v litevštině jako \"Egidijus\", v polštině jako \"Idzi\", ve francouzštině jako \"Gilles\" atd. Existuje také řada domáckých či hovorových podob jména: \"Egyd\", \"Gidius\", \"Gilius\" atp.\n\n\n\n\n\n\n\n"}
{"id": "1491546", "url": "https://cs.wikipedia.org/wiki?curid=1491546", "title": "Saratovská vodní elektrárna", "text": "Saratovská vodní elektrárna\n\nSaratovská vodní elektrárna (rusky \"Саратовская ГЭС\") je vodní dílo na řece Volha. Je součástí Volžsko-kamské kaskády. \n\nStavba byla realizována v letech 1956 až 1970. Zadržením vody vznikla Saratovská přehradní nádrž. \n\nZemní sypaná hráz o délce 1 260 m spojuje levý břeh s přírodním ostrovem, pravobřežní koryto řeky zadrželo řeku v celé šířce budovou elektrárny. Podle vzoru Dolnosvirské vodní elektrárny bylo těleso budovy vodní elektrárny použito jako součást přehradní hráze. Délka budovy elektrárny 1 127 m je největší v Rusku. Kromě hydroenergetických bloků obsahuje i přelivový systém pro celkový převod deseti tisícileté povodně o hodnotě 75 497 m³ / s.\n\nDvoukomorový zdymadlový systém byl vybudován na levém ramenu Volhy. \n\nPro spád v rozmezí 9,7 až 11,4 m bylo instalováno 7 vertikálních Kaplanových turbín turbín o hltnosti 806 m / s a 14 turbín o hltnosti 705 m / s. Soubor soustrojí doplnily dvě horizontální Kaplanovy turbíny s dvojitou regulací o hltnosti 540 m / s a jedna o hltnosti 100 m / s. Celkový instalovaný výkon v době uvedení do provozu byl 1405 MW. \n\nPrudký nárůst výroby v roce 2017 byl umožněn jednak optimálním zpracováním ploché jarní povodňové vlny, především však jako důsledek modernizace v rámci rusko-rakouského projektu společnosti RusHydro ve spolupráci firmou Voith.\n\nOd elektrárny se odvíjí sedm tratí o napětí 220 kV a dvě o napětí 500 kV.\n\nProjekt výstavby byl schválen 16. listopadu 1947. K založení základů suché jámy došlo až v říjnu 1950. Během prvních výkopových prací byl zjištěn rozpor mezi projektem a skutečností v geologické stavbě podloží. Pokládka betonu byla započata 22. ledna 1953 a ve stejném roce začaly práce na budování zdymadlové soustavy. Koryto Volhy bylo slavnostně přehrazeno 24. srpna 1955 během deseti hodin. Saratovská přehradní nádrž byla zaplněna 25. října 1955. \n\n21. prosince 1959 dosáhl výkon elektrárny 520 MW a 29. listopadu 1961 byla stanice zařazena do plného provozu. \n\nOd počátku svého vzniku slouží elektrárna jako laboratoř pro zpracování vysokých průtoků při malých spádech a získané poznatky jsou základem pro vývoj horizontálních turbín s vícenásobnou regulací o výkonech přes 100 MW. Od roku 2016 probíhá ve spolupráci s rakouskou firmou Voith rekonstrukce zastaralých zařízení s předpokládaným navýšením stávajícího výkonu o 23% a dosažení celkového výkonu 1 505 MW. \n\n\n"}
{"id": "1491548", "url": "https://cs.wikipedia.org/wiki?curid=1491548", "title": "Nižegorodská vodní elektrárna", "text": "Nižegorodská vodní elektrárna\n\nNižegorodská vodní elektrárna (rusky \"Нижегородская ГЭС\") je vodní dílo na řece Volha. Je součástí Volžsko-kamské kaskády. \n\nStavba byla realizována v letech 1947 až 1956.\n\nCelková délka přehradního celku 18 600 m a je největší zemní sypanou hrází v Rusku. Budova elektrárny a přelivová hráz tvoří jeden celek a nacházejí se při pravém břehu. Přelivová hráz je tvořena 12 poli o šířce 20 m, které spolu s průchodem elektrárny umožňují převedení velké vody o průtoku 16 400 m / s. Zdymadlový systém je tvořen dvěma dvoukomorovými stupni, oddělenými obrovskou zátokou o ploše 845 000 m. \n\nPři stavbě vodní elektrárny bylo přesunuto 47,2 miliónů metrů krychlových zeminy a položeno 1,42 milionu m³ betonu a železobetonu. \n\nPro spád 14 m bylo instalováno 8 vertikálních Kaplanových turbín o hltnosti 500 m / s o celkovém výkonu 520 MW. Průměrná roční výroba od uvedení do provozu je 119 miliónů kWh.\n\nPrudký nárůst výroby v roce 2017 byl umožněn jednak optimálním zpracováním ploché jarní povodňové vlny, především však dvojnásobným snížením vlastní spotřeby energie. \n\nOd elektrárny se odvíjí deset vedení o napětí 110 kV a dvě o napětí 220 kV.\n\nProjekt výstavby byl schválen 16. listopadu 1947. K založení základů suché jámy došlo až v říjnu 1950. Během prvních výkopových prací byl zjištěn rozpor mezi projektem a skutečností v geologické stavbě podloží. Pokládka betonu byla započata 22. ledna 1953 a ve stejném roce začaly práce na budování zdymadlové soustavy. Koryto Volhy bylo přehrazeno 24. srpna 1955 během deseti hodin. Gorkovská přehradní nádrž byla zaplněna 25. října 1955. \n\n21. prosince 1959 dosáhl výkon elektrárny 520 MW a 29. listopadu 1961 byla stanice zařazena do plného provozu. \n\nOd roku 2017 se vyvíjí studie možnosti zvýšení hladiny nádrže Čeboksarské elektrárny až patě Nižegorodkého vodního díla, které by vylepšily plavební podmínky na úkor výroby vzhledem ke snížení pracovního spádu. V takovém případě by se zvýšila výroba na níže položeném stupni, což by bylo z hlediska výroby výhodnější vzhledem k vyšším průtokům v místě Čeboksarské elektrárny. Obě stanice jsou majetkem společnosti RusHydro, takže jediným protikandidátem jednoznačně výhodného plavebního i energetického řešení jsou ekologické aktivity. Úsek řeky mezi městy Gorodec a Nižný Novgorod je jediným doposud zachovaným původním řečištěm řeky Volhy na jejím středním toku. \n\n\n"}
{"id": "1491553", "url": "https://cs.wikipedia.org/wiki?curid=1491553", "title": "Jiljí (rozcestník)", "text": "Jiljí (rozcestník)\n\nJiljí může odkazovat na následující stránky:\n\n"}
{"id": "1491555", "url": "https://cs.wikipedia.org/wiki?curid=1491555", "title": "Čeboksarská vodní elektrárna", "text": "Čeboksarská vodní elektrárna\n\nČeboksarská vodní elektrárna (rusky \"Чебоксарская ГЭС\") je vodní dílo na řece Volha. Je součástí Volžsko-kamské kaskády. \n\nStavba celého systému vodního díla probíhala v letech 1969 až 1986. Celková délka hrází je 4,5 km. Vodní elektrárna o délce 549 m má 18 jednotek s Kaplanovými turbínami o průměru 10 m, které pracují na spádu 14 m. \n\nOd začátku provozu elektrárna vyrábí více než 2 miliardy kilowatthodin elektřiny ročně. \n\nSpojení mezi výkonem vodní elektrárny a Jednotným energetickým systémem Ruska je zajišťována vedením o napětí 220 kV a 500 kV.\n\nOd počátku uvedení do provozu elektrárna nepracuje v optimálním režimu při projektovaném spádu 19 m. \n\nNa počátku dějin elektrárny je vznik projektu \"Velká Volha\", který byl v hrubých rysech schválen ústředními orgány Sovětského svazu v roce 1931. Volha se měla stát součástí vydlážděného kanálu spojujícího Kaspické jezero s Černým, Baltským a Bílým mořem. Návrhy jednotlivých hydroenergetických bodů soustavy se během času měnily, ale stupeň u města Čeboksary byl vždy součástí všech variant. \n\nPo dostavbě vodního díla Kujbyšev (Žiguljevská vodní elektrárna) vznikla na základě uvolněných lidských zdrojů pobočka pro řízení projektu Čeboksarského vodního díla.\n\nPro předpoklad nadmořské výšky pracovní hladiny 68 m byly v projektu zapracovány instalace 32 horizontálních turbín o výkonu 51,2 MW podle vzoru turbín v Saratovské elektrárně. V konečné verzi projektu, schváleném Radou ministrů 22. ledna 1967 však došlo k přehodnocení ve prospěch vertikálního řešení. \n\nInvestiční i lidské zdroje byly v sedmdesátých letech v oblasti hydroenergetiky převedeny ve velké míře na Sibiř a tak byla výstavba v neustálém zpoždění oproti plánu. K překrytí Volhy došlo až začátkem listopadu 1980. 31. prosince 1981 byl spuštěn při kótě hladiny 61 m.n.m. první hydroagregát. Aby byla zajištěna plavba vodním systémem Čeboksary, byla na jaře 1981 nádrž naplněna na kótu 63 m.n.m., což je ale stále o pět metrů níže než stanovil původní projekt. Ke zvýšení hladiny na úroveň, která by zajišťovala optimální provoz při plném výkonu již později nedošlo. Do roku 1986 bylo zprovozněno všech 18 jednotek při nedostatečném spádu.\n\nHladinou přehradní nádrže probíhají hranice většího počtu administrativních celků s rozdílným poměrem zisku a škod z činnosti vodního díla. Rozdílný charakter břehů řeky na západní a východní straně způsobuje odlišný plošný zásah zadrženou hladinou. Z toho plynou již od začátku osmdesátých let komplikace, vedoucí k blokování dalšího napouštění nádrže. Od devadesátých let blokují další zvedání hladiny ještě ekologické studie a protesty. Objevuje se i vliv náboženský, opírající se o nebezpečí hrozící podmáčením historických katedrál. \n\nOd prvního uvedení do provozu pracují turbíny na spádu 14 m místo projektovaných 19 m, pro které byly navrženy obří Kaplanovy turbíny. Většina turbín pracuje při fixovaných lopatkách při režimu \"běžné vrtule\" bez možnosti dostatečné regulace. Výkon je tak snížen nejen ztrátou na spádu, ale i nižší účinností turbíny. Provoz mimo optimální režim způsobuje rychlejší opotřebení.   \n\nRovnováha mezi doporučeními a oposicí způsobila patovou situaci. K obhajobě zvýšení hladiny se přidává i lodní doprava a větší samočistící schopnost hlubší vody. V roce 2019 však ještě není rozhodnuto. \n\n\n"}
{"id": "1491557", "url": "https://cs.wikipedia.org/wiki?curid=1491557", "title": "Votkinská vodní elektrárna", "text": "Votkinská vodní elektrárna\n\nVotkinská vodní elektrárna (rusky \"Воткинская ГЭС\") je vodní dílo na řece Kama. Je součástí Volžsko-kamské kaskády. \n\nDílo bylo vybudováno v letech 1956 až 1966.\n\nŘeka je zadržena hrází o celkové délce 4 770 m, betonová část o délce 191 m  a výšce 45 m obsahuje budovu elektrárny a přelivovou hráz o osmi polích o délce 20 m, projektovanou pro bezpečný převod 35 000 m/s. \n\nSoučástí je jednokomorový jednostupňový zdymadlový systém. \n\nNa spádu 18 m pracuje 10 Kaplanových turbín s hltnostmi 500 - 700 m/s o celkovém výkonu 1 035 MW. \n\nPrůměrná roční výroba je 2 630 miliónů kWh.\n\nNa základě projektu z roku 1953 byla stavba zahájena 5. září 1956. \n\nPrvní kubík betonu byl položen 5. listopadu 1957, suchá jáma byla zaplavena 28. září 1961, k překrytí Kamy došlo 6. října 1961. Ke spuštění prvního energobloku došlo 20. prosince 1961. V červnu 1964 byla naplněna nádrž na provozní kótu. Do běžného provozu byla elektrárna uvedena v červenci 1966, jako důležitý zdroj bezproblémového provozu sítě Ural. \n\nNa levém břehu bylo vystaveno město pro stavitele díla, které bylo pojmenováno po Petru Iljiči Čajkovkém.  \n\nDostavba vodního díla spadá do doby, kdy masivní lidský potenciál byl převeden na stavby obřích a prestižních děl na Angaře a Jeniseji. Dalším významným prvkem doby ve výstavbě vodních děl byl projev Nikity Sergejeviče Chruščova z listopadu 1959, ve kterém stavby vodních děl označil jako zbytečně nákladné, dlouho trvající, s předimenzovanými prvky bezpečnosti. V této atmosféře byl změněn i původní projekt dvoukomorového zdymadla na jednokomorový, což v konečném důsledku znamenalo maximální tlak na prvky systému 2,3 atm. V květnu 1962 došlo za situace, kdy se v komoře o rozměrech 285 x 29 m nacházel výletní parník s 423 osobami a vlečný remorkér s nákladem dřeva a kdy lodě již byly pomocí provazů ukotveny ke zhroucení levého boku komory, do které se začala neřízeně obrovským průtokem hrnout voda. Celkový počet obětí byl 21 z řad výletníků i obsluhy (Hlas Ameriky hlásil několik hodin po neštěstí číslo 120).\n\nV roce 2019 probíhá kompletní rekonstrukce zastaralého strojního i elektrického systému.\n\n\n"}
{"id": "1491558", "url": "https://cs.wikipedia.org/wiki?curid=1491558", "title": "Veřejný seznam", "text": "Veřejný seznam\n\nVeřejným seznamem je veřejnoprávní evidence věcí, která je veřejnosti přístupná bez omezení. Podle důvodové zprávy k občanskému zákoníku je pojem veřejný seznam souhrnným označením pro veřejné evidence věcí, zatímco pojem veřejný rejstřík je souhrnným označením pro veřejné evidence osob.\n\nVeřejný seznam je veřejně přístupný. Nahlížet do něj může každý. Neznalost zapsaných údajů nikoho neomlouvá. Pokud je určitá právní skutečnost zapsána ve veřejném seznamu, nikdo se nemůže dovolávat její neznalosti.\n\nProtože nelze připustit, aby ten, kdo jedná v dobré víře v údaje zapsané ve veřejném seznamu, byl ve své důvěře v jejich správnost zklamán, zakotvuje občanský zákoník princip materiální publicity údajů ve veřejných seznamech, tj. ochranu dobré víry třetích osob, jednajících v důvěře ve správnost a úplnost zápisu v seznamu. Není-li stav zapsaný ve veřejném seznamu v souladu se skutečným právním stavem, svědčí zapsaný stav ve prospěch osoby, která nabyla věcné právo za úplatu v dobré víře od osoby k tomu oprávněné podle zapsaného stavu. Např. při nesouladu osoby vlastníka (knihovního vlastníka) uvedeného v katastru nemovitostí (na listu vlastnictví) a skutečného vlastníka je chráněno nabytí od knihovního vlastníka.\n\nNení-li stav zapsaný ve veřejném seznamu v souladu se skutečným právním stavem, může se osoba, jejíž věcné právo je dotčeno, domáhat odstranění nesouladu; prokáže-li, že své právo uplatnila, zapíše se to na její žádost do veřejného seznamu. Rozhodnutí vydané o jejím věcném právu působí vůči každému, jehož právo bylo zapsáno do veřejného seznamu poté, co dotčená osoba o zápis požádala.\n\nKdo tvrdí, že je ve svém právu dotčen zápisem provedeným do veřejného seznamu bez právního důvodu ve prospěch jiného, může se domáhat výmazu takového zápisu a žádat, aby to bylo ve veřejném seznamu poznamenáno. Orgán, který veřejný seznam vede, vymaže poznámku spornosti zápisu, nedoloží-li žadatel ani do dvou měsíců od doručení žádosti, že své právo uplatnil u soudu.\nPožádal-li žadatel o poznamenání spornosti zápisu do jednoho měsíce ode dne, kdy se o zápisu dozvěděl, působí jeho právo vůči každému, komu popíraný zápis svědčí nebo kdo na jeho základě dosáhl dalšího zápisu; po uplynutí této lhůty však jen vůči tomu, kdo dosáhl zápisu, aniž byl v dobré víře. Nebyl-li žadatel o zápisu cizího práva řádně vyrozuměn, prodlužuje se lhůta podle odstavce 2 na tři roky; lhůta počne běžet ode dne, kdy byl popíraný zápis proveden.\n\nNejznámějším příkladem veřejného seznamu je katastr nemovitostí. Za veřejný seznam je zákonem výslovně označen také plavební rejstřík, námořní rejstřík a rejstřík ochranných známek. U některých dalších veřejně přístupných evidencí se jednotliví autoři liší v názoru, zda je lze za veřejný seznam považovat:\n\n"}
{"id": "1491559", "url": "https://cs.wikipedia.org/wiki?curid=1491559", "title": "Kamská vodní elektrárna", "text": "Kamská vodní elektrárna\n\nKamská vodní elektrárna (rusky \"Камская ГЭС)\" je vodní dílo na řece Kama. Je součástí Volžsko-kamské kaskády. Elektrárna byla pro svůj historický význam i unikátní technické řešení zařazena do Seznamu národních technických památek. \n\nDílo bylo vybudováno v letech 1934 až 1958.\n\nŘeka je zadržena hrází o celkové délce 2 685 m. Betonová hráz byla vybudována v unikátní kombinaci s tělesem budovy elektrárny o délce 386 m se schopností přelivu do výše 21 000 m³/s.\n\nSoučástí je čtyřkomorový jednostupňový zdymadlový systém.\n\nNa spádu 18 m pracuje 23 Kaplanových turbín s hltností 162 m³/s o celkovém výkonu 522 MW.\n\nDlouhodobá průměrná roční výroba je 1 700 miliónů kWh. \n\nStudium hydroenergetických zdrojů západního Uralu začalo v letech prvních pětiletých plánů, intenzivně se projekční práce prováděly během Velké vlastenecké války a v poválečném období. \n\nVýzkum prokázal možnost vybudování více než 30 středních a tří velkých vodních elektráren na Kamě a jejích přítocích. Práce na projektu KAMGESSTROJ začala v březnu 1933. Přípravné práce byly započaty v prosinci 1934, ale pracovní tempo bylo zpomaleno v důsledku nedostatečného geologického průzkumu. V roce 1937 pak byla stavba přerušena úplně. Po zohlednění geologických podmínek byla stavba v roce 1941 již prioritní hydroenergetickou akcí v Sovětském svazu. Podle původního projektu měla být elektrárna osazena stejnými turbínami jako v elektrárně Rybinské. \n\nDalší práce pokračovaly od roku 1948 podle změněného projektu, v němž již bylo obsaženo unikátní řešení společného celku elektrárny a přelivové hráze. \n\nPrvní kubík betonu byl položen 18. června 1951, k překrytí Kamy došlo 6. října 1953. Ke spuštění prvního energobloku došlo 18. září 1954. Náklady na výstavbu byly výrobou elektrické energie zaplaceny v roce 1971.\n\nOd doby svého uvedení do provozu je historická vodní elektrárna nejlépe fungující stanicí na Kamské kaskádě. V letech 2004 až 2013 byla dokončena rozsáhlá modernizace všech hydroenergetických bloků. V roce 2018 byla Kamská vodní elektrárna vybrána jako ekonomicky nejvýkonnější podnik Permské oblasti. \n\n\n\n"}
{"id": "1491560", "url": "https://cs.wikipedia.org/wiki?curid=1491560", "title": "Nižněkamská vodní elektrárna", "text": "Nižněkamská vodní elektrárna\n\nNižněkamská vodní elektrárna () je vodní dílo na řece Kama. Je součástí Volžsko-kamské kaskády.\n\nDílo bylo vybudováno v letech 1963 až 1990.\n\nŘeka je zadržena hrází o celkové délce 2 976 m a výšce 30 m. Betonová přelivá část o šířce 50 m obsahuje 4 přelivové pole. Budova elektrárny o délce 420 m obsahuje 16 bloků s Kaplanovými turbínami o hltnosti 725 m3/s. Celkový stanovený výkon elektrárny je 1 205 MW.\n\nSoučástí díla je jednokomorový dvoucestný jednostupňový zdymadlový systém.\n\nDlouhodobá průměrná roční výroba je 1 280 milionů kWh.\n\nDoba výstavby je identická s dobou výstavby Čeboksarské vodní elektrárny na Volze a z toho vyplývají i podobnosti režimového vývoje obou děl. K naplnění obou nádrží mělo dojít již v době, kdy politické změny ve vývoji Sovětského svazu umožnily blokování dosažení projektované kóty. Obě elektrárny tak pracují při nižším spádu a nižší účinnosti. Nadmořské výšky obou optimálních hladin na Volze i na Kamě v samostatných údolích činí 68 m. Osud obou vodních děl tak závisí na výsledku souboje mezi ekonomikou a ekologií. \n\nNižněkamská vodní elektrárna je spolu s Čeboksarskou elektrárnou společným modelovým prostorem soudobého souboje hydroenergetiky a jejích odpůrců. V roce 2019 není o problému z roku 1990 stále rozhodnuto. \n\n\n"}
{"id": "1491561", "url": "https://cs.wikipedia.org/wiki?curid=1491561", "title": "Sebastián Alquati", "text": "Sebastián Alquati\n\nSebastián Alquati (* 20. května 1976 Rosario) je bývalý argentinský zápasník – judista.\n\nVrcholově se připravoval v Buenos Aires v sportovním tréninkovém centru CeNARD pod vedením Luise Beníteze. V argentinské mužské reprezentaci se pohyboval od roku 1994 v lehké váze do 73 (71) kg. V roce 1996 startoval na olympijských hrách v Atlantě, kde prohrál v 18. sekundě úvodního kola s Mongolem Boldbátarem na ippon technikou seoi-nage. V roce 2000 uhájil pozici reprezentační jedničky a startoval v Sydney na svých druhých olympijských hrách. Po úvodní výhře nad judistou z Barbadosu prohrál v kole dalším s Jihokorejcem Čchö Jong-sinem na body (wazari) za napomínání. V dalších letech přišel o své pozice v reprezentaci na úkor bratrů Rogriga Lucentiho a Emmanuela Lucentiho. Žije nedaleko Rosaria v Pueblo Esther a věnuje se trenérské práci.\n\n\n"}
{"id": "1491563", "url": "https://cs.wikipedia.org/wiki?curid=1491563", "title": "Šeksninská vodní elektrárna", "text": "Šeksninská vodní elektrárna\n\nŠeksninská vodní elektrárna (rusky \"Шекснинская ГЭС\" je vodní dílo na řece Šeksna v povodí Volhy. Je součástí Volžsko-kamské kaskády. \n\nVodní dílo bylo vybudováno v letech 1955 až 1974.\n\nŘeka je zadržena zemní sypanou hrází o maximální výšce 21 m. Budova elektrárny byla vybudována jako společný celek strojovny a přelivového systému s celkovou propustností 2 120 m3/s. Nízký poměr maximální propustnosti a průměrného průtoku je dán schopností systému odvést jarní povodně do povodí Něvy. \n\nZdymadlový systém byl vybudován jako jednostupňový a dvoukomorový.\n\nPři spádu 11 m pracovaly při konečné instalaci čtyři horizontální Kaplanovy turbíny o celkovém stanoveném výkonu 84 MW. Kombinace elektrárny s přelivovým systémem a použití horizontálních turbín je spolu se Saratovskou vodní elektrárnou v ruské vodní energetice ojedinělé. \n\nŘeka Šeksna je levostranný přítok Volhy, do které přivádí vodu o průměrném ročním průtoku 175 m/s. Její dolní tok je součástí Rybinské přehradní nádrže, jejíž hladina obě řeky spojuje v jediné jezero. Rybinská vodní elektrárna, která využívá především vodu Volhy je ve skutečnosti postavena v řečišti řeky Šeksna a v původním korytu Volhy byla vybudována pouze zdymadlová propust. Využitelný spád Šeksny nad hladinou Rybinské přehradní nádrže v kombinaci s průtokem řeky neposkytuje možnost významnějšího energetického využití. Elektrárna na vybudované přehradě je tak jen doprovodným produktem výstavby hráze, jejíž hlavní účel tkví ve vybudování vodní hladiny, spojující povodí Volhy s povodím Něvy. Vodní dílo tak především slouží jako účinný prvek Volžsko-baltské vodní cesty.\n\nPrvní přípravné práce na vodním díle byly započaty koncem roku 1940 a byly přerušeny válkou. K obnově prací došlo v roce 1947, ale práce byla prováděna pomalým tempem z důvodů chybějících lidských zdrojů, použitých na výstavbě významnějších vodních děl na Volze. V roce 1953 byla stavba zastavena úplně. Až po dostavbě Žiguljovské a Volžské vodní elektrárny byly přiděleny dostatečné zdroje pracovní síly. Výstavba Šekninské vodní elektrárny byla zahájena v roce 1950 a byla provedena ve dvou fázích, z nichž každá zahrnovala uvedení dvou hydraulických jednotek do provozu. První hydraulický blok byl přijat do dočasného provozu 28. prosince 1965, druhý  30. prosince 1966. Hydraulické jednotky druhé etapy byly uvedeny do provozu v letech 1973-1974.\n\nK roku 2019 je vybavení elektrárny zastaralé a potřebuje úplnou rekonstrukci. V roce 2013 byly vyřazeny hydroenergetické bloky č. 3 a 4 a kapacita zbývajících dvou hydraulických bloků byla omezena na 24 MW. Od roku 2017 je z technických důvodů v provozu pouze jeden hydraulický agregát o výkonu 20 MW.\n\n\n"}
{"id": "1491568", "url": "https://cs.wikipedia.org/wiki?curid=1491568", "title": "Vojtěch Král (kněz)", "text": "Vojtěch Král (kněz)\n\nVojtěch Král (23. dubna 1902, Opatovice u Hranic – 1. října 1991, Moravec) byl český kněz, farář ve Zdounkách a významná postava protifašistického odboje na Zlínsku v době 2. světové války, později farář v Luhačovicích, kanovník a probošt Kolegiátní kapituly u svatého Mořice v Kroměříži.\nPo svém vysvěcení v roce 1925 působil Vojtěch Král jako kaplan v Lidečku, v roce 1931 nastoupil do duchovní správy ve Zdounkách. V roce 1934 se tam stal farářem. Během svého působení se zasloužil o opravu kostela Nejsvětější trojice a fary. V roce 1943 založil ve Zdounkách odbojovou skupinu a stal se jejím velitelem. Až do konce války ukrýval na farním úřadě partyzány, ale také kněze a jiné osoby hledané gestapem. Členem této skupiny byl i hrabě Hugo Strachwitz, majitel zámku ve Zdounkách.\n\nZa svou činnost získal Vojtěch Král po válce řadu uznání a vyznamenání. Komunistickým režimem byl ale později zatčen a uvězněn. Do Zdounek se už po svém propuštění nevrátil a působil pak jako kaplan v Malenovicích.\n\nV roce 1965 se stal farářem v Luhačovicích. V období „Pražského jara“ usiloval o stavbu luhačovického kostela, který měl stát na tehdejší farské zahradě naproti zámecké kapli sv. Josefa. Projekt, jehož autorem byl architekt Jan Sokol, byl ovšem po srpnu 1968 zastaven a kostel Svaté Rodiny mohl být v Luhačovicích vybudován (na jiném místě a podle jiného projektu) až po roce 1989.\nV roce 1972 se Vojtěch Král stal kanovníkem a v letech 1975 – 1991 byl proboštem Kolegiátní kapituly u svatého Mořice v Kroměříži. V letech 1973 – 1975 měl také na starosti duchovní správu na Svatém Hostýně. Zemřel 1. října 1991 v kněžském domově v Moravci.\n"}
{"id": "1491570", "url": "https://cs.wikipedia.org/wiki?curid=1491570", "title": "Leonardo Sbaraglia", "text": "Leonardo Sbaraglia\n\nLeonardo Máximo Sbaraglia (* 30. června 1970 Buenos Aires, Argentina) je argentinský herec.\n\nVe filmu debutoval v roce 1986 ve snímku \"La Noche de los Lápices\", krátce poté se představil i v televizi a do roku 1990 působil v seriálu \"Clave de sol\". Významnou roli ztvárnil ve snímku \"Caballos salvajes\", za svůj výkon v seriálu \"El Garante\" (1997) získal cenu Martína Fierra. V letech 1998–2008 žil ve Španělsku a objevoval se v tamních produkcích (např. film \"Intacto\", za který získal cenu Goya), často koprodukovaných s Argentinou (např. snímek \"Cleopatra\"). Po návratu do Jižní Ameriky hrál v mnoha argentinských filmech a obnovil také svoje působení v televizi. Hrál například v seriálu \"Tajemná Calenda\" či v seriálu \"En terapia\", za nějž dostal cenu Martína Fierra. V roce 2012 se představil také v americkém snímku \"Červená světla\".\n\n"}
{"id": "1491578", "url": "https://cs.wikipedia.org/wiki?curid=1491578", "title": "Abbie Rowe", "text": "Abbie Rowe\n\nAbbie Alpheus Rowe (23. srpna 1905, Strasburg – 17. dubna 1967, Alexandria) byl americký fotograf, bývalý oficiální fotograf Bílého domu od roku 1941 do roku 1967, pracující pro pět postupných administrativ.\n\nV roce 1930 začal Rowe pracovat pro federální vládu, pro Kancelář veřejných silnic a v roce 1932 se připojil k Úřadu veřejných staveb a veřejných parků (později známému jako National Capital Parks a součásti National Park Service). Když pracoval jako policista pro Roaches Run Waterfowl Sanctuary, začal se zajímat o fotografii. Jeho fotografie ptáků ho dovedly k absolvování učebního studia fotografie pro NCP, po kterém byl povýšen na asistenta fotografa a poté i na fotografa. \n\nV prosinci 1941 prezident Franklin D. Roosevelt sháněl fotografa, který by dočasně dokumentoval jeho oficiální každodenní povinnosti (což by mohlo být považováno za předchůdce vedoucího oficiálního fotografa Bílého domu). Shodou okolností jedna z prvních Roweových fotografií byla první dáma Eleanor Rooseveltová jedoucí na koni podél Mount Vernon Memorial Highway ve třicátých letech. Roosevelt byl tak ohromený jeho prací, že pověřil Rowa dokumentováním i dalších oficiálních události Bílého domu. Rowe fotograficky dokumentoval prezidentství Harryho S. Trumana, Dwight D. Eisenhowera, Johna F. Kennedyho a Lyndona B. Johnsona.\n\nV roce 1963 Rowe získal ocenění Distinguished Service Award od ministerstva vnitra a v roce 1966 mu prezident Johnson dal pamětní medaili k jeho 61. narozeninám.\n\nDne 17. dubna 1967 umřel Rowe ve věku 61 let na rakovinu diagnostikovanou o dva roky dříve.\n\nStovky jeho snímků spadají do kategorie public domain a jsou k dispozici na úložišti obrázků Wikimedia Commons.\n\n"}
{"id": "1491586", "url": "https://cs.wikipedia.org/wiki?curid=1491586", "title": "Iva Kalátová", "text": "Iva Kalátová\n\nIva Kalátová (* 17. listopadu 1962) je česká politička a podnikatelka, od dubna 2019 poslankyně Poslanecké sněmovny PČR, od roku 2018 zastupitelka Karlovarského kraje, v letech 2011 až 2018 starostka města Rotava, členka hnutí ANO 2011.\n\nStudovala Gymnázium Sokolov a pražské Gymnázium Nad Štolou. Po roce 2014 předsedala Dobrovolnému svazku měst a obcí Kraslicka. Od července 2018 je jednatelkou a společnicí s vkladem ve firmě \"BENEFIN PFC\" a od března 2019 je členkou dozorčí rady společnosti \"SOTES Sokolov\".\n\nV komunálních volbách v roce 2010 kandidovala jako nezávislá do Zastupitelstva města Rotava za subjekt \"\"SDRUŽENÍ NEZÁVISLÝCH KANDIDÁTŮ\"\", ale neuspěla (skončila jako čtvrtá náhradnice). Na městě působila jen jako členka finančního výboru. V září 2011 však na funkci po skandálech rezignovali starosta a místostarosta města a ona se stala zastupitelkou i novou starostkou Rotavy. Na začátku dubna 2013 vystoupily na veřejném zasedání zastupitelstva města úřednické odbory s tím, že starostka některé úředníky ponižuje, chová se arogantně a sprostě jim nadává. V listopadu 2013 zase server iDNES.cz informoval, že Kalátová vybrala ze svého osobního účtu 124 tis. Kč a použila je na dražbu bytů zabavených dlužníkům (mělo se jednat o pomoc pro jedno společenství vlastníků, které bylo momentálně bez peněz). Také na začátku roku 2014 kritizovala práci některých úředníků.\n\nV komunálních volbách v roce 2014 mandát zastupitelky města obhájila, když jako nezávislá vedla kandidátku subjektu \"\"VOLBA pro ROTAVU - nezávislí kandidáti 2014\"\". V listopadu 2014 byla podruhé zvolena starostkou města. V březnu 2018 však byla odvolána zastupitelstvem pro ztrátu důvěry. Ve volbách v roce 2018 mandát zastupitelky města opět obhájila, tentokrát již jako členka hnutí ANO 2011 a lídryně tamní kandidátky.\n\nV krajských volbách v roce 2016 kandidovala už jako členka hnutí ANO 2011 do Zastupitelstva Karlovarského kraje, ale neuspěla (skončila jako první náhradnice). V lednu 2018 však na mandát rezignoval její stranický kolega Roman Procházka a ona se stala krajskou zastupitelkou.\n\nVe volbách do Poslanecké sněmovny PČR v roce 2017 kandidovala jako členka hnutí ANO 2011 na 5. místě kandidátky v Karlovarském kraji, neuspěla a skončila jako druhá náhradnice. V dubnu 2019 však na poslanecký mandát rezignoval Dan Ťok a první náhradník Roman Procházka se stal již v lednu 2018 členem Kolegia NKÚ. Kalátová se tak dne 15. dubna 2019 stala poslankyní.\n"}
{"id": "1491593", "url": "https://cs.wikipedia.org/wiki?curid=1491593", "title": "Áta", "text": "Áta\n\nÁta (, ) je malá vesnice v Maďarsku v župě Baranya, spadající pod okres Pécs. Nachází se asi 11 km jihovýchodně od Pécse. V roce 2015 zde žilo 167 obyvatel, z nichž jsou (dle údajů z roku 2011) 87,6 % Maďaři, 4,7 % Chorvati, 2,1 % Němci, 2,1 % Romové a 0,5 % Srbové.\n\nJedinou sousední vesnicí je Szőkéd.\n"}
{"id": "1491594", "url": "https://cs.wikipedia.org/wiki?curid=1491594", "title": "Kostel Povýšení svatého Kříže (Kačice)", "text": "Kostel Povýšení svatého Kříže (Kačice)\n\nKostel Povýšení svatého Kříže (polsky: \"Kościół Podwyższenia Krzyża Świętego\") je historický dřevěný kostel v Kačicích, gmina Žibřidovice, okres Těšín, Slezské vojvodství, který je farním kostelem římskokatolické farnosti Povýšení svatého Kříže v Kačicích, děkanátu Holešov, diecéze bílsko-żywiecká. Kostel byl postaven před rokem 1620 v Ruptavě a sedmdesátých letech 20. století byl přenesen do Kačic. \n\nDřevěný kostel je v seznamu kulturních památek Polska pod číslem 490/56 ze dne 2.11.1956 a 734/66 z 30. 12. 1966 a je součástí Stezky dřevěné architektury ve Slezském vojvodství. \n\nDřevěný kostel byl postaven před rokem 1620 v Ruptavě na místě původního kostela, na který odkazují první zmínky z roku 1447. Byl zasvěcen svatému Bartoloměji. V roce 1963 byla zřízena římskokatolická farnost v Kačicích, pro jejich bohoslužby sloužila kaplička. Farníci požádali o přenesení chátrajícího dřevěného kostela v z Ruptavy, kde byl postaven nový zděný kostel v roce 1949. V letech 1971–1972 byl dřevěný kostel přenesen do Kačic. Při nové stavbě byla změněna výška a šířka zvonové věže, zvonové patro bylo zmenšeno, na střeše kostela nebyl postaven původní sanktusník. Dne 25. června 1972 byl kostel nově zasvěcen Povýšení svatého Kříže. Farním kostelem je od roku 1976. \n\nDřevěný kostel je neorientovaná jednolodní roubená stavba obdélného půdorysu na kamenné podezdívce, zakončená kněžištěm s trojbokým závěrem. Ze severní strany je ke kněžišti přistavěna sakristie, k západnímu průčelí dřevěná zvonová věž. Střecha kostela je dvouhřebenová, sedlová, krytá šindelem. Kolem kostela jsou otevřené soboty, stěny kostela jsou pobity šindelem.\n\nV lodi a kněžišti je plochý strop vyzdobený polychromií v roce 1974 (autoři: Jadwiga Smykowska, Adam Romaniuk a Grzegorz Zgrai). Na stropě jsou květinové motivy. V kněžišti je barokní hlavní oltář ze 17. století. Ve středu oltáře bylo původní tabernákulum nahrazeno obrazy (nyní) \"Výuka Marie\" z bočního oltáře, který byl inspirován dílem Petera Paula Rubense \"Anna Jáchym s Pannou Marií.\" Nad ním je umístěn obraz sv. Františka Xaverského a po bocích sochy sv. Jana Nepomuckého a sv. Ignáce z Loyoly. Na epištolní straně vedle oltáře je původní pozdně barokní tabernákulum. \n\nNa sponovém trámu je umístěno sousoší z první poloviny 18. století, které představuje adoraci ukřižovaného Krista.\n\nBoční oltáře z 18. století jsou zasvěceny sv. Barboře a sv. Kateřině. Kruchta je podepřena čtyřmi dřevěnými sloupy. V kostele byly sochy dvanácti apoštolů z konce 14. století s modlitbou v českém jazyce na každé z nich. V kostele se nachází kamenná křtitelnice ve tvaru kalichu z první poloviny 17. století a kopie Piety, gotické plastiky z 15. století, kterou zhotovil v roce 1938 Eugeniusz Janota. Originál (datace 1430) je uložen v Arcidiecézním muzeu v Katovicích.\n\nVěž je dřevěná sloupové konstrukce na čtvercovém půdorysu. Zešikmené stěny jsou bedněné deskami a pobité šindelem, mimo bednění zvonového patra. Věž je zakončena osmibokou bání s otevřenou lucernou s malou kopulí. Nová báň věže byla provedena ve 20. století namísto původní jehlanové věže s lucernou a malou kopulí. V roce 1973 byl do zvonového patra zavěšen zvon sv. Antonín o hmotnosti 350 kg, který byl ulit v Ostravě.\n\n\n"}
{"id": "1491599", "url": "https://cs.wikipedia.org/wiki?curid=1491599", "title": "Átány", "text": "Átány\n\nÁtány (vyslovováno [átáň]) je velká vesnice v Maďarsku v župě Heves, spadající pod okres Heves. Nachází se asi 5 km severovýchodně od Hevese. V roce 2015 zde žilo 1 490 obyvatel, z nichž jsou (dle údajů z roku 2011) 91,7 % Maďaři a 19 % Romové.\n\nSousedními vesnicemi jsou Kömlő a Tenk, sousedním městem Heves.\n\n"}
{"id": "1491600", "url": "https://cs.wikipedia.org/wiki?curid=1491600", "title": "Dominik Figurny", "text": "Dominik Figurny\n\nDominik Figurny ( 29. července 1909, Horní Suchá – 13. října 2000, Karviná) byl český malíř polské národnosti, absolvent Akademie výtvarných umění v Krakově. Jeho dílo je spojeno s Těšínskem a hlavně Zaolžím.\n\nDominikův otec, Walenty, pracoval v Dole Barbara v Karviné jako tesař. Přišel do Karviné za prací z východní Galicie. Matka Joanna, rozená Buławová, pocházela ze Stonavy. Po ukončení základní školy v Horní Suché studoval na Polském reálném gymnáziu v Orlové, kde maturoval v roce 1931. Již během studií se projevily jeho umělecké sklony k malířství, za podpory učitelů kreslení Gustawa Fierly a Karoa Piegzy. S jejich tichým svolením Dominik maloval kopie obrazů Jana Matejky a Wojciecha Kossaka. Tím si částečně vydělával na další studium. V roce 1934 začal studovat na Akademii výtvarných umění v Krakově u Kazimierze Sichulského, Władysława Jarockého a Józefa Mehoffera. Figurny vynikal především usilovností, kreslil a maloval i 12 hodin denně. Akademii absolvoval v roce 1939. Válka bohužel zmařila Dominikovy plány dalšího vzdělávání v Paříži. Během války byl železničářem v Zebrzydowicích. Po válce začal pracovat jako učitel na polské základní škole ve Fryštátě. Více než deset let vyučoval kresbu, deskriptivní geometrii a někdy i biologii. Ze zdravotních důvodů odešel v roce 1959 do důchodu.\n\nPřed vypuknutím 2. světové války se Dominik Figurny stal spoluzakladatelem a členem Slezské literární a umělecké asociace v Českém Těšíně (SZLA). V roce 1947 byl přijat do Svazu polských umělců v pobočce Katovice. Toto členství málo využíval a po několika letech přestal kontaktovat uměleckou komunitu v Katovicích. Od obnovení činnosti bývalé SZLA ve formě Literární a umělecké sekce (SLA) v Polském kulturně-osvětovém svaze v České republice v Českém Těšíně působil v této sekci, účastnil se výstav, soutěží a seminářů. Od roku 1936 prezentoval svá díla na mnoha výstavách:\n\n\n\nDominik Figurny byl krajinář. Jeho obrazy jsou malovány pastelovými barvami - slunná krajina, nejčastěji z okolí Karviné a Beskyd. Je obdivován pro respekt k barvě a pro jemnost malování. Obrazy se divákovi nevnucují, ale přitahují svou jemností a klidem, jsou odrazem umělcova charakteru a duše. Ze soutěží obdržel několik ocenění a vyznamenání. Aktivně se podílel na obnově kulturních památek města Krakova, za což obdržel písemné poděkování z Krakovského historického restaurátorského výboru. I když nikdy nestál v čele slezského umění, patřil beze sporu k zajímavým tvůrcům.\n\n\n"}
{"id": "1491612", "url": "https://cs.wikipedia.org/wiki?curid=1491612", "title": "Martín Ríos", "text": "Martín Ríos\n\nMartín Miguel Ríos (* 7. července 1978 Rosario) je bývalý argentinský zápasník – judista.\n\nS judem začínal v 5 letech v rodném Rosariu v provincii Santa Fe. Vrcholově se připravoval v Buenos Aires v sportovním tréninkovém centru CeNARD pod vedením Luise Beníteze. V argentinské mužské reprezentaci se pohyboval od roku 1997 v pololehké váze do 66 (65) kg. V roce 1999 zvítězil na Panamerických hrách v kanadském Winnipegu. V roce 2000 startoval na olympijských hrách v Sydney, kde prohrál v úvodním kole na wazari-ippon s Islamem Macijevem z Ruska. Od roku 2001 přestoupil do vyšší lehké váhy do 73 kg, ve které se v argentinské reprezentaci neprosadil. Sportovní kariéru ukončil v roce 2007.\n\n\n"}
{"id": "1491614", "url": "https://cs.wikipedia.org/wiki?curid=1491614", "title": "Chobot", "text": "Chobot\n\nChobot je čichový a hmatový orgán některých živočichů, vzniklý prodloužením a spojením nosu a horního pysku. Jedná se o typický znak slonů, krátký chobot mají však například i tapíři. Přeneseně se pak slovem chobot označují útvary sloní chobot připomínající.\n\nSloní chobot je až sedm stop (~ 210 cm) dlouhý válcovitý útvar vyrůstající z hlavy slona, vzniklý prodloužením a spojením nosu a horního pysku. Slon skrz chobot dýchá, ale slouží mu také jako hmatové ústrojí a jako nástroj, pomocí kterého dokáže manipulovat s předměty. Chobot obsahuje asi 150 000 svalových snopců, díky čemuž je velmi silný a pohyblivý. Citlivost zaručuje velké množství nervových zakončení, která se nalézají na prstících na konci chobotu.\n\nSlon si běžně chobotem podává potravu. Dokáže také do chobotu nabrat až 20 litrů vody a stříknout si jí do tlamy nebo se s ní postříkat za účelem očisty. Dospělý slon uzvedne chobotem zátěž až 350 kg, dokáže však také oloupat burský oříšek.\n"}
{"id": "1491617", "url": "https://cs.wikipedia.org/wiki?curid=1491617", "title": "Alejandro Bender", "text": "Alejandro Bender\n\nAlejandro Bender (* 21. dubna 1976 Quilmes) je bývalý argentinský zápasník – judista.\n\nVrcholově se připravoval v Buenos Aires v sportovním tréninkovém centru CeNARD pod vedením Luise Beníteze. V argentinské mužské reprezentaci se pohyboval od roku 1995 v polotěžké váze do 100 (95) kg. V roce 1996 startoval na olympijských hrách v Atlantě, kde prohrál v závěrečných sekundách zápasu na ippon technikou seoi-otoši s Brazilcem Aurélio Miguelem. V roce 2000 uhájil pozici reprezentační jedničky před Andrésem Lofortem a startoval v Sydney na svých druhých olympijských hrách. V Sydney vypadl v úvodním kole po 12. sekundách na ippon technikou uči-mata s Litevcem Mariusem Paškevičiusem. Od roku 2001 se na úkor Loforteho v reprezentaci neprosazoval. Po skončení sportovní kariéry se věnuje trenérské práci v rodném Quilmes nedaleko Buenos Aires.\n\n\n"}
{"id": "1491618", "url": "https://cs.wikipedia.org/wiki?curid=1491618", "title": "Győrújfalu", "text": "Győrújfalu\n\nGyőrújfalu (vyslovováno [ďérújfalu]) je obec v Maďarsku v župě Győr-Moson-Sopron, spadající pod okres Győr. Nachází se asi 1 km severozápadně od Győru, asi 10 km od Dunaje a slovenské hranice. V roce 2015 zde žilo 1 758 obyvatel. Dle údajů z roku 2011 zde žili 81,3 % Maďaři, 3,2 % Němci, 0,3 % Rumuni a 0,2 % Chorvati. Název doslovně znamená „nová ves u Győru“.\n\nSousedními obcemi jsou vesnice Győrzámoly a město Győr.\n"}
{"id": "1491620", "url": "https://cs.wikipedia.org/wiki?curid=1491620", "title": "Zkušební dráha", "text": "Zkušební dráha\n\nZkušební dráha je v české drážní terminologii s účinností od 1. dubna 2017 jedna z kategorií železničních drah, a to dráha, která slouží zejména k provádění zkušebního provozu drážních vozidel nebo zkoušek pro schválení typu nebo změny typu drážních vozidel a drážní infrastruktury. Kategorie byla do zákona č. 266/1994 Sb., o drahách, zavedena novelizačním zákonem č. 319/2016 Sb., do roku 2017 byl železniční zkušební okruh Cerhenice kategorizován jako vlečka. \n\nNa zkušební dráhy se vztahují stejná obecná právní ustanovení jako na dráhy, resp. železniční dráhy obecně. Ochranné pásmo dráhy je u zkušební dráhy shodné jako u u dráhy celostátní vybudované pro rychlost větší než 160 km/h, tj. 100 m od osy krajní koleje, nejméně však 30 m od hranic obvodu dráhy (§ 8 odst. 1 písm. b zákona o dráhách). V rozhodnutí o vydání úředního povolení pro zkušební dráhu drážní správní úřad stanoví podmínky, za jakých lze na této dráze provozovat zkušební provoz drážních vozidel nebo zkoušky pro schválení typu nebo změny typu drážních vozidel a drážní infrastruktury. \n\nPrvní a zatím jedinou českou železniční drahou, které byla do této kategorie zařazena, je železniční zkušební okruh Cerhenice. Nejprve musel vlastník, Výzkumný ústav železniční, požádat o změnu kategorizace dráhy, přičemž žádost musela obsahovat přesný popis kolejiště. Začátkem dubna byla žádost podána Drážnímu úřadu a ten v červnu 2017 vydal rozhodnutí o změně kategorizace dráhy. K provozování dráhy bylo dále nutné vydat ještě úřední povolení. Během jednání Drážní úřad stanovil 9 podmínek pro vydání úředního povolení: vytvoření systému vnitřních předpisů, systému bezpečnosti a o postupech při vzniku mimořádných událostí, podmínek pro zdravotní a odbornou způsobilost osob obsluhujících zkušební dráhu, řídících drážní vozidlo, pro vydávání osvědčení strojvedoucího, měření a prohlídek zkušební dráhy a provoz určených technických zařízení. Provozovatel musí navíc respektovat zásady stanovené zákonem minimálně na úrovni dráhy celostátní. Historicky první úřední povolení v České republice vydané k provozování zkušební dráhy Železniční zkušební okruh Cerhenice platí od 1. prosince 2017.\n"}
{"id": "1491621", "url": "https://cs.wikipedia.org/wiki?curid=1491621", "title": "The Salentino Cuts", "text": "The Salentino Cuts\n\nThe Salentino Cuts je prvním cover albem a dvacátým druhým studiovým albem britské rockové skupiny UFO. Album bylo vydáno 29. září 2017 na značce Cleopatra Records. Bylo posledním studiovým albem skupiny před úmrtím kytaristy a klávesisty Paula Raymonda. \n\nUFO předělali písně od The Yardbirds, The Doors, Mad Season, Steppenwolf, John Mellencamp, Montrose, Mountain, Bill Withers, Tom Petty, Robin Trower, ZZ Top a The Animals.\n\n\n\n\n"}
{"id": "1491623", "url": "https://cs.wikipedia.org/wiki?curid=1491623", "title": "Jorge Aguirre", "text": "Jorge Aguirre\n\nJorge David Aguirre Wardi (* 2. ledna 1962 San Miguel de Tucumán) je bývalý argentinský zápasník – judista.\n\nV argentinské mužské reprezentaci se pohyboval od roku 1980 v polostřední a střední váze do 86 kg. Od roku 1988 přestoupil do vyšší polotěžké váhy do 95 kg. V roce 1992 startoval na svých prvních olympijských hrách v Barceloně, kde prohrál ve třetím kole na tresty s Mongolem Baldžinňamem. Sportovní kariéru ukončil v roce 1996. V rodném Tucumánu se věnuje trenérské práci. K jeho nejznámějším žákům patří Eduardo Costa nebo bratři Rodrigo a Emmanuel Lucentiové.\n\n\n"}
{"id": "1491624", "url": "https://cs.wikipedia.org/wiki?curid=1491624", "title": "Allison Pineauová", "text": "Allison Pineauová\n\nAllison Marie Pineauová (* 2. května 1989 Chartres) je francouzská házenkářka, hrající na pozici střední spojky.\n\nV roce 2011 získala francouzský titul s týmem Metz Handbal, v roce 2013 vyhrála rumunskou ligu s CS Oltchim Râmnicu Vâlcea a v roce 2014 se stala mistryní Makedonie v dresu ŽRK Vardar Skopje, s nímž obsadila téhož roku třetí místo v Lize mistryň EHF. Od roku 2017 je hráčkou Brest Bretagne Handball.\n\nZa francouzskou reprezentaci hraje od roku 2007. Získala s ní prvenství na Středomořských hrách 2009, stříbrné medaile na mistrovství světa v házené žen 2009 a mistrovství světa v házené žen 2011 i olympijských hrách 2016, bronz na mistrovství Evropy v házené žen 2016 a vyhrála mistrovství světa v házené žen 2017 a mistrovství Evropy v házené žen 2018.\n\nV roce 2009 byla zvolena do ideální sestavy světového šampionátu a získala cenu pro nejlepší světovou házenkářku roku. Od roku 2016 je také nositelkou Národního řádu za zásluhy\n\n"}
{"id": "1491628", "url": "https://cs.wikipedia.org/wiki?curid=1491628", "title": "Sanktusník katedrály Notre-Dame v Paříži", "text": "Sanktusník katedrály Notre-Dame v Paříži\n\nNovogotický sanktusník katedrály Notre-Dame v Paříži vznikl v polovině 19. století jako náhrada za původní středověký sanktusník. Věž byla zničena při požáru katedrály, který vypukl 15. dubna 2019.\n\nPrvní sanktusník byl postaven na stejném místě ve 13. století, nejspíše mezi lety 1220 až 1230. Tato původní věž byla rozebrána v letech 1786–1792.\n\nKatedrála zůstala bez sanktusníku až do restaurování, které zahájil architekt Jean-Baptiste Antoine Lassus. Po jeho smrti v roce 1857 převzal dohled nad stavbou Eugène Viollet-le-Duc. Výstavbou věže byla pověřena firma Ateliers Monduit specializující se na uměleckou práci s olovem. Nová věž byla otevřena 15. srpna 1859.\n\nV roce 2018 bylo rozhodnuto o obnově katedrály. Dne 15. dubna 2019 vypukl v bezprostřední blízkosti věže požár. Předpokládá se, že by požár mohl být spojen s restaurátorskými pracemi v katedrále. Pařížská prokuratura požár katedrály vyšetřuje jako nedbalostní čin, nikoli jako úmyslný zločin.\n\nPři svém pádu věž prorazila čtvrté klenební pole křížové klenby.\n\nVěž se nacházela nad křížením hlavní lodi a transeptu. Byla vyrobena z dubového dřeva a potažená olověným pláštěm. Hmota dřevěné konstrukce vážila asi 500 tun a olovo asi 250 tun. Špička věže byla 96 metrů nad úrovní náměstí kolem katedrály.\n\nVěž byla na své základně mezi střechami obklopena sochami dvanácti apoštolů, vyrobenými z tepané mědi. Tyto sochy byly uspořádány ve stupních po trojicích ve čtyřech řadách vždy mezi štíty sousedících střech. Každá trojice apoštolů byla vždy doplněna sochou zvířete symbolizujícího jednoho ze čtyř evangelistů: býk u sv. Lukáše, lev u sv. Marka, orel u sv. Jana a člověk (či anděl) u sv. Matouše. Těchto 16 soch jsou jediné prvky věže, které přečkaly požár bez úhony, neboť byly krátce před požárem (11. dubna) odvezeny k restaurování. Tyto sochy vytvořil sochař Adolphe-Victor Geoffroy-Dechaume (1816–1892). Všichni apoštolové byli obráceni čelem k Paříži, kromě jednoho z nich, sv. Tomáše, patrona architektů, který hleděl směrem k věži.\n\nNa samém vrcholu věže se nacházela korouhvička ve tvaru kohouta. V něm byly uschovány tři relikvie: malý kousek Trnové koruny, relikvie sv. Diviše a sv. Jenovéfy. Tyto ostatky zde byly umístěny v roce 1935 v době působení kardinála Verdiera. Kohout byl nalezen v troskách druhý den po požáru 16. dubna 2019.\n\nVěž sloužila jako nivelační bod francouzské geodetické sítě.\nV roce 1999 vylezli na věž aktivisté, aby připomněli výročí Tibetského národního povstání v roce 1959.\n"}
{"id": "1491631", "url": "https://cs.wikipedia.org/wiki?curid=1491631", "title": "Rudolf Stammler", "text": "Rudolf Stammler\n\nRudolf Stammler (plným jménem \"Karl Eduard Julius Theodor Rudolf Stammler\"; 19. února 1856, Alsfeld, Hesensko, Německý spolek – 25. dubna 1938, Wernigerode, Sasko-Anhaltsko, Německá říše) byl německý právník a právní teoretik a filosof. Založil sociální idealismus, přednášel v Giessenu, Marburku, Halle a Berlíně.\n"}
{"id": "1491645", "url": "https://cs.wikipedia.org/wiki?curid=1491645", "title": "Thomas Butler, hrabě z Ossory", "text": "Thomas Butler, hrabě z Ossory\n\nThomas Butler, hrabě z Ossory (\"Thomas Butler, Earl of Ossory, 1st Baron Butler of Moore Park\") (8. července 1634, Kilkenny Castle, Irsko – 30. července 1680, Londýn, Anglie) byl anglický a irský vojevůdce, státník a dvořan. Pocházel ze starého irského rodu Butlerů, jako syn a dědic vévody z Ormonde užíval titulu \"hraběte z Ossory\". Dosáhl nejvyšších hodností v armádě i námořnictvu a krátce byl místokrálem v Irsku. Byl rytířem Podvazkového řádu. Jeho nejstarším synem a dědicem byl James Butler, 2. vévoda z Ormonde.\n\nNarodil se na rodovém sídle \"Kilkenny Castle\" v Irsku jako druhorozený syn 1. vévody z Ormonde. Mládí strávil v Irsku, poté absolvoval kavalírskou cestu se studiem ve Francii a Nizozemí, v roce 1652 odjel do Anglie, kde byl pro podezření z royalismu uvězněn (1655-1656). Poté odešel do Nizozemí a spolu s otcem se podílel na restauraci Stuartovců v roce 1660. V roce 1660 byl jmenován členem irské Tajné rady, v letech 1661-1662 byl poslancem irského parlamentu, od roku 1662 byl jako \"hrabě z Ossory\" irským peerem. Zároveň zasedal v anglické Dolní sněmovně (1662-1666; v parlamentu zastupoval přístav Bristol), poté získal anglický titul barona a vstoupil do anglické Sněmovny lordů, od roku 1666 byl též členem anglické Tajné rady.\n\nSouběžně pokračoval v kariéře ve vojsku a námořnictvu, od roku 1665 byl v hodnosti generálporučíka jedním z velitelů v Irsku, v letech 1664-1665 a 1668-1669 zastupoval svého otce ve funkci irského místokrále (1668-1669 byl fakticky místokrálem). Jako úspěšný námořní velitel vynikl ve válkách proti Nizozemí (1665 a 1672), v roce 1672 byl mimořádným vyslancem ve Francii, kde dostal nabídku ke vstupu do námořních služeb Ludvíka XIV.. Po návratu do Anglie získal Podvazkový řád (1672) a v námořnictvu dosáhl hodnosti viceadmirála (1673), byl též velitelem v Severním moři. V letech 1675-1679 byl jedním z lordů admirality, spolu s otcem zasedal také ve výboru Tajné rady pro obchod a kolonie (1675-1680). Mimoto zastával funkce u dvora a v letech 1678-1680 byl lordem komořím královny Kateřiny. V roce 1680 byl jmenován guvernérem v Tangeru, ale funkci nepřevzal, protože náhle zemřel.\n\nBěhem exilu v Nizozemí se v roce 1659 oženil s Amelií Nassau (1635-1684) z vedlejší linie oranžského rodu, tento příbuzenský vztah později rod Butlerů přivedl k podpoře nástupu Viléma Oranžského v roce 1688. Z jejich manželství pocházelo pět dětí, z nichž dva synové zdědili titul vévody z Ormonde. Titul vévodů byl v roce 1715 potomkům odňat.\n\nPotomstvo:\n\n\n"}
{"id": "1491646", "url": "https://cs.wikipedia.org/wiki?curid=1491646", "title": "James Butler, 2. vévoda z Ormonde", "text": "James Butler, 2. vévoda z Ormonde\n\nJames Butler, 2. vévoda z Ormonde (\"James Butler, 2nd Duke of Ormonde, 2nd Marquess of Ormonde, 13th Earl of Ormonde, 6th Earl of Ossory, 2nd Earl of Brecknock, 2nd Baron Butler of Moore Park, 3rd Baron Dingwall\") (29. dubna 1665, Dublin, Irsko – 16. září 1745, Avignon, Francie) byl britský vojevůdce a státník ze starobylého irského rodu Butlerů. V mládí po několika příbuzných zdědil peerské tituly v Anglii, Irsku a Skotsku. Uplatnil se jako úspěšný vojevůdce za války o španělské dědictví a dvakrát byl místokrálem v Irsku. Jako příznivec jakobitů byl nakonec obžalován z velezrady a zbaven svého postavení. Odešel do exilu a zemřel ve Francii.\n\nNarodil se v Dublinu jako nejstarší syn Thomase Butlera, hraběte z Ossory (1634-1680), po matce Amelii Nassau (1635-1684) byl vnukem prince Mořice Oranžského a vzdáleně spřízněn s Vilémem Oranžským. Po otci zdědil anglický peerský titul \"barona Butlera z Moore Park\" (1680), po babičce zdědil skotský titul \"barona Dingwalla\" (1684), v osmnácti letech byl již plukovníkem jezdectva. Studoval ve Francii a v Oxfordu, v roce 1688 zdědil titul vévody z Ormonde a podpořil Slavnou revoluci, téhož roku získal Podvazkový řád. Ve službách svého vzdáleného příbuzného Viléma Oranžského bojoval v Irsku, zúčastnil se bitvy u Boyne a v roce 1690 byl jmenován členem irské Tajné rady. Poté bojoval v devítileté válce, v roce 1694 dosáhl hodnosti generálporučíka a od roku 1696 byl členem anglické Tajné rady.\nZnovu se uplatnil jako velitel za vlády královny Anny během války o španělské dědictví, významně přispěl k vítězství v zátoce Vigo (1702). V letech 1703-1707 a 1711-1713 byl místokrálem v Irsku, v roce 1711 po vévodovi z Marlborough převzal vrchní velení britských vojsk v Evropě a byl jmenován generál-kapitánem. Kvůli podezření ze styků s jakobity byl v roce 1713 odvolán z funkce místokrále v Irsku a zbaven velení v Evropě, v roce 1714 byl vyloučen z Tajné rady. Po nástupu hannoverské dynastie byl nakonec obžalován z velezrady a zvláštním zákonem byl zbaven cti, titulů a majetku (1715), soudnímu stíhání se vyhnul útěkem do Francie. Poté několik let pobýval ve Španělsku, kde získal penzi, nakonec se vrátil do Francie a zemřel v Avignonu, pohřben byl ve Westminsterském opatství.\n\nMimoto zastával řadu čestných postů, v letech 1688-1715 byl kancléřem univerzit v Dublinu a Oxfordu, lordem místodržitelem v hrabstvích Somerset (1691-1714) a Norfolk (1713-1714). V letech 1712-1715 zastával prestižní hodnost lorda strážce pěti přístavů. Při korunovaci Viléma Oranžského v roce 1689 vykonával čestnou funkci \"Lord High Constable\".\n\nDruhý vévoda z Ormonde vynikl jako vzdělaný aristokrat a čestný státník, na rozdíl od mnoha jiných současníků se vyhýbal intrikám a korupci, což značně zvyšovalo jeho popularitu a možnost uplatnit vliv. Jako politik však nebyl příliš prozíravý a do pozice vlastizrádce se nechal víceméně vmanévrovat.\n\nByl dvakrát ženatý, jeho první manželkou byla od roku 1682 Anne Hyde (†1685), dcera prvního ministra hraběte z Rochesteru. Podruhé se oženil v roce 1685 s Mary Somerset (1665-1733), dcerou 1.vévody z Beaufortu a dvorní dámou královny Anny. Z obou manželství pocházely čtyři děti, z nichž tři zemřely ještě před otcem. V dětství zemřel jediný syn a dědic titulů Thomas Butler, hrabě z Ossory (1686-1689). Nejmladší dcera Mary Butler (1681-1713) byla manželkou toryovského politika 1. hraběte Ashburnhama.\n\nFormálním dědicem titulů se stal Jamesův mladší bratr generál Charles Butler, \"de iure\" 3. vévoda z Ormonde (1671-1758), tituly ale v Británii nebyly tehdy uznávány. Rodině byl až v roce 1791 navrácen titul hrabat z Ormonde a v roce 1825 znovu získali titul markýze.\n\n\n"}
{"id": "1491647", "url": "https://cs.wikipedia.org/wiki?curid=1491647", "title": "James Butler, 1. vévoda z Ormonde", "text": "James Butler, 1. vévoda z Ormonde\n\nJames Butler, 1. vévoda z Ormonde (\"James Butler, 1st Duke of Ormonde, 1st Marquess of Ormonde, 12th Earl of Ormonde, 5th Earl of Ossory, 1st Earl of Brecknock, 1st Baron Butler\") (19. října 1610, Londýn, Anglie – 21. července 1688, Kingston Lacy, Anglie) byl anglický a irský státník, vojevůdce a dvořan ze starobylého irského klanu Butlerů, patřil k významným osobnostem anglických dějin 17. století. Jako vojevůdce královské armády se uplatnil v době anglické revoluce, čtyřikrát byl místokrálem v Irsku a po obnovení monarchie byl dlouholetým nejvyšším hofmistrem. Během své kariéry získal titul markýze (1642) a vévody (1662), byl rytířem Podvazkového řádu. Přežil všechny své syny, dědicem titulů se stal vnuk James Butler, 2. vévoda z Ormonde (1665-1745), taktéž vojevůdce a irský místokrál, později jako velezrádce zbavený titulů a majetku.\n\nPocházel z významného irského klanu Butlerů, titul hrabat jim náležel od roku 1328. Byl vnukem 11. hraběte z Ormonde, narodil se v Londýně jako syn Thomase Butlera, vikomta Thurlese (1594-1619), který se utopil u břehů Irska při ztroskotání lodi. Dětství strávil v Irsku, po otci pak jako dědic 11. hraběte od roku 1619 užíval titul vikomta Thurlese. Matka jej původně nechala vychovat katolicky, s tím ale nesouhlasil Jakub I. s ohledem na vliv Butlerů a pověřil Jamesovou výchovou canterburského arcibiskupa George Abbota. V roce 1629 se se souhlasem Karla I. oženil se svou sestřenicí Elizabeth Preston (1615-1684), dcerou 1. hraběte z Desmondu. Od mládí sloužil v armádě a v roce 1631 byl kapitánem jízdy. V roce 1632 zdědil titul hraběte z Ormonde a brzy se zařadil mezi přední osobnosti, patřil k blízkým spolupracovníkům irského místokrále hraběte ze Straffordu a prosazoval politiku Karla I. v Irsku. Od roku 1634 byl členem irské Tajné rady, poté postupoval v armádních hodnostech, byl velitelem jízdy (1638) a generálporučíkem (1640). V roce 1641 byl vrchním velitelem v Irsku a na počátku občanské války vedl královské vojsko proti povstalcům. V roce 1642 byl povýšen na markýze z Ormonde a v letech 1643-1647 a 1648-1650 byl místokrálem v Irsku. Po popravě Karla I. žil s jeho syny v exilu a v roce 1649 obdržel Podvazkový řád. V roce 1658 vykonal tajnou misi do Anglie za účelem zjištění možnosti případného návratu Stuartovců na trůn, jednal také o podpoře Francie, byl v kontaktu i se Španělskem, čímž měl zásadní podíl na restauraci monarchie a poté jej čekal další vzestup.\n\nV roce 1660 byl jmenován lordem nejvyšším hofmistrem a v této funkci zůstal až do smrti. Zároveň téhož roku získal anglický titul hraběte z Brecknocku a s ním zasedl ve Sněmovně lordů, v roce 1662 získal irský titul vévody z Ormonde, od roku 1661 byl také královským komořím. V letech 1662-1669 byl znovu místokrálem v Irsku (v letech 1668-1669 ho zastupoval jeho syn Thomas), z funkce byl nakonec propuštěn po intrikách vévody z Buckinghamu. V roce 1670 byl vystaven vražednému útoku zinscenovaného Buckinghamem a znovu se politice věnoval až o několik let později. V letech 1673-1679 byl jedním z lordů admirality, spolu se synem Thomasem se v roce 1675 stal členem výboru Tajné rady pro obchod a kolonie. V letech 1677-1685 byl znovu místokrálem v Irsku, v roce 1682 byl jmenován členem anglické Tajné rady a téhož roku mu byla platnost vévodského titulu rozšířena i pro Anglii. Následkem nových intrik byl z funkce irského místokrále odvolán v roce 1685 a poté žil v ústraní, veřejně ale vystoupil ještě naposledy v roce 1687 s kritikou politiky Jakuba II. Zemřel na zámku \"Kingston Lacy\" (Dorset), který byl majetkem rodu jen velmi krátce (1686-1693). Byl pohřben ve Westminsterském opatství.\n\nKromě vysokých funkcí v politice a u dvora zastával také řadu dalších čestných postů, byl kancléřem univerzity v Dublinu (1645-1653 a 1660-1688) a univerzity v Oxfordu (1669-1688). V letech 1660-1672 byl lordem místodržitelem v hrabství Somerset, od roku 1660 též členem Tajné rady ve Skotsku (zde vlastnila statky jeho manželka). Při korunovaci Karla II. a Jakuba II. vykonával také čestnou funkci korunovačního lorda nejvyššího hofmistra (\"Lord High Steward at Coronation\") (1661, 1685).\n\nS manželkou Elizabeth Preston (1615-1684), která byla mimo jiné dědičkou skotského titulu baronů z Dingwallu, měl sedm dětí, všech pět synů zemřelo ještě před otcem, dědicem titulů se stal vnuk James Butler, 2. vévoda z Ormonde.\n\nDěti:\n\n\n\n\n\n\n\n\n\n\n\n\n"}
{"id": "1491679", "url": "https://cs.wikipedia.org/wiki?curid=1491679", "title": "Balángír", "text": "Balángír\n\nBalángír () je město v Uríse, jednom ze svazových států Indie. K roku 2011 měl přes osmadevadesát tisíc obyvatel.\n\nBalángír, který leží na dálnici NH 26, z Rájpúru do Čhattísgarhu, je správním střediskem svého okresu.\n\nNejpoužívanějším jazykem ve městě je urijština a nejzastoupenějším náboženstvím je hinduismus.\n"}
{"id": "1491684", "url": "https://cs.wikipedia.org/wiki?curid=1491684", "title": "Meleuz", "text": "Meleuz\n\nMeleuz (, ) je město v Baškortostánu v Ruské federaci. Při sčítání lidu v roce 2010 měl přes jednašedesát tisíc obyvatel.\n\nMeleuz leží na západním okraji Jižního Uralu na stejnojmenné řece u jejího ústí do Belaji, přítoku Kamy v povodí Volhy.\n\nOd Ufy, hlavního města Baškortostánu, je Meleuz vzdálen přibližně dvě stě kilometrů jižně. \n\nMeleuz vznikl v druhé polovině 18. století a od osmdesátých let onoho století byl poštovní stanicí na trase z Ufy do Orenburgu. Do konce 19. století se rozvinul v obchodní a řemeslné středisko jihovýchodního Baškortostánu. V roce 1938 se stal sídlem městského typu a v roce 1958 městem.\n"}
{"id": "1491685", "url": "https://cs.wikipedia.org/wiki?curid=1491685", "title": "Zygmunt Kukla", "text": "Zygmunt Kukla\n\nZygmunt Kukla (21. ledna 1948, Mielec — 18. května 2016, Mielec) byl polský fotbalový brankář. \n\nHrál v polské nejvyšší soutěži za Stal Mielec a v řecké lize za Apollon Smyrni FC. Se Stalem Mielec získal v letech 1973 a 1976 polský titul. V Poháru mistrů evropských zemí nastoupil ve 4 utkáních a v Poháru UEFA nastoupil v 10 utkáních. Za polskou reprezentaci nastoupil v letech 1976-1979 ve 20 utkáních. Na Mistrovství světa ve fotbale 1978 nastoupil ve 2 utkáních.\n\n"}
{"id": "1491695", "url": "https://cs.wikipedia.org/wiki?curid=1491695", "title": "Francisco Morales", "text": "Francisco Morales\n\nFrancisco Javier Morales Vivas (* 31. srpna 1971 Córdoba) je bývalý argentinský zápasník – judista.\n\nV argentinské mužské reprezentaci se pohyboval od konce osmdesátých let dvacátého století v pololehké váze do 65 kg. V roce 1991 zvítězil na Panamerických hrách v kubánské Havaně. V roce 1992 startoval na olympijských hrách v Barceloně, kde prohrál ve čtvrtfinále s pozdějším vítezěm Brazilcem Rogério Sampaiem v boji na zemi držením. V opravách se do bojů o medaile neprobojoval. V roce 1996 startoval na svých druhých olympijských hrách v Atlantě a vypadl v úvodním kole s Gruzíncem Giorgi Revazišvilim na wazari. Od roku 1997 se v reprezentaci neprosazoval na úkor Martína Ríose. Žije v Córdobě a věnuje se trenérské práci.\n\n\n"}
{"id": "1491705", "url": "https://cs.wikipedia.org/wiki?curid=1491705", "title": "Kobra pod poduškou", "text": "Kobra pod poduškou\n\nKobra pod poduškou (podtitul \"Anglická rozvědka zasahuje\"; v originále ) je špionážní román sovětského spisovatele Romana Kima. Vydalo jej moskevské nakladatelství Sovětskij pisatěl roku 1961.\n\nČeský překlad Vladimíra Michny vyšel v pražském Světu sovětů, nakladatelství Svazu československo-sovětského přátelství (1966) jako 18. svazek edice Saturn. Obálku navrhl Jaromír Valoušek, odpovědým redaktorem byl Dušan Kubálek. Paperback , vydaný v nákladu 50 000 výtisků, vytiskl písmem Primus Tisk, n. p., Brno.\n\nAnotace, na obálce vzadu, román vystihuje těmito slovy:\n\n"}
{"id": "1491706", "url": "https://cs.wikipedia.org/wiki?curid=1491706", "title": "Edgardo Antinori", "text": "Edgardo Antinori\n\nEdgardo Marcelo Antinori Rodrígues (* 22. prosince 1969 Rosario) je bývalý argentinský zápasník – judista.\n\nV argentinské mužské reprezentaci se pohyboval od konce osmdesátých let dvacátého století v lehké váze do 71 kg. V roce 1992 startoval na olympijských hrách v Barceloně, kde prohrál v úvodním kole v boji na zemi s Rakušanem Norbertem Haimbergerem. Žije v Rosariu a věnuje se trenérské práci.\n\n\n"}
{"id": "1491717", "url": "https://cs.wikipedia.org/wiki?curid=1491717", "title": "Claudio Yafuso", "text": "Claudio Yafuso\n\nClaudio Yafuso (* 21. ledna 1970 Buenos Aires) je bývalý argentinský zápasník – judista.\n\nV argentinské mužské reprezentaci se pohyboval na přelomu osmdesátých a devadesátých let dvacátého století v pololehké váze do 65 kg. \n\nV roce 1988 startoval v 18 letech na olympijských hrách v Soulu, kde prohrál ve třetím kole na wazari-ippon s domácím I Kjong-kunem. V následných opravách obsadil konečné 7. místo.\n\n\n"}
{"id": "1491723", "url": "https://cs.wikipedia.org/wiki?curid=1491723", "title": "Turistická značená trasa 3020", "text": "Turistická značená trasa 3020\n\nTuristická trasa má svůj počátek u hranice Lánské obory na rozcestí s červeně značenou trasou 0039 z Lánů na Křivoklát. Vede nejprve východním směrem lesní a posléze polní cestou do Bratronic. Při přechodu z lesa na pole se nachází rozcestí se zde výchozí modře značenou trasou 1029 do Kamenných Žehrovic. Z Bratronic pokračuje trasa po silnici k jihu a vstupuje do polesí Muňava, kde silnici opouští a vstupuje do krátkého souběhu s červeně značenou trasou 0030 ze Zbečna do Berouna. Po skončení souběhu pokračuje trasa 3020 lesem k severovýchodu a poté klesá údolím Žlábek k říčce Loděnice, kde v osadě Roučmída končí na rozcestí s červeně značenou trasou 0029 z Kamenných Žehrovic do Loděnice.\n\n"}
{"id": "1491726", "url": "https://cs.wikipedia.org/wiki?curid=1491726", "title": "Miroslav Miklošovič", "text": "Miroslav Miklošovič\n\nMiroslav Miklošovič (* 21. října 1950, Banská Bystrica) je bývalý slovenský hokejista, útočník. Jeho manželkou je bývalá kapitánka basketbalové reprezentace Československa Božena Miklošovičová-Štrbáková.\n\nV československé lize hrál za Slovan Bratislava CHZJD, Duklu Jihlava a Duklu Trenčín. Ve druhé lize hrál i za ZVL Skalica. Se Slovanem získal v roce 1979 mistrovský titul. V mistrovské sezoně nastupoval nejčastěji jako pravé křídlo s Milanem Mrukviou a Dušanem Žiškou. Za reprezentaci Československa nastoupil 11. února 1974 v utkání proti Finsku v Helsinkách.\n\n"}
{"id": "1491729", "url": "https://cs.wikipedia.org/wiki?curid=1491729", "title": "Pavlína Württemberská", "text": "Pavlína Württemberská\n\nPavlína Württemberská () může být:\n\n"}
{"id": "1491735", "url": "https://cs.wikipedia.org/wiki?curid=1491735", "title": "Mao Jüan-sin", "text": "Mao Jüan-sin\n\nMao Jüan-sin (zjednodušená čínština: 毛远新, tradiční čínština: 毛遠新, pchin-jin Máo Yuǎnxīn; * 14. února 1941) je synovcem vedoucího představitele Komunistické strany Číny Mao Ce-tunga (1893–1976). Působil jako člen KS Číny. Po smrti Mao Ce-tunga byl označen za stoupence Gangu čtyř a společně s jeho příslušníky byl zatčen a odsouzen k 17letému trestu za perzekuci obyvatelstva a křivá obvinění, kterých se dopustil během Velké kulturní revoluce.\n\nOtec Mao Jüan-sina, Mao Ce-min (pchin-jin Mao Zemin), byl mladším bratrem Mao Ce-tunga. Mao Ce-min šel ve stopách svého staršího bratra a také se stal členem Komunistické strany Číny. To se mu však stalo osudným, protože roku 1941 byl zatčen nacionalistickým vojevůdcem Šeng Š‘-cchajem (pchin-jin Sheng Shicai), mučen, aby se přiznal, že je příslušníkem KS Číny, a nakonec popraven v roce 1943. Mao Ce-minova manželka byla také uvězněna, a tak se stalo, že Mao Jüan-sin se narodil ve vězení v Urumči, v provincii Sin-ťiang. Poté co se jeho matka znovu vdala, rozhodl se Mao Ce-tung svého synovce vychovávat a v roce 1949 si ho vzal k sobě do Pekingu do vládní čtvrti.\nV roce 1960 nastoupil Mao Jüan-sin v Charbinu na vojenské inženýrství a v následujících letech si prošel vojenským výcvikem s čínskou lidově osvobozeneckou armádou, aby se v září 1966 vrátil do Charbinu a propagoval zde Velkou kulturní revoluci. V roce 1968 byl převelen do provincie Liao-ning, kde se stal místopředsedou právě vzniklého revolučního výboru a komisařem vojenského regionu Šen-jang. V letech 1973 a 1974 usiloval o zavedení nových přijímacích zkoušek na vysoké školy a podpořil kontroverzní protest studenta Čang Tchie-šenga (Zhang Tiesheng). Ten na odpor proti těžkým přijímacím zkouškám odevzdal nevyplněný test s dopisem na druhé straně, v kterém vyjádřil své pohrdání nad všemi knihomoly, kteří jen sedí nad knihami, a přitom nedělají nic užitečného, a frustraci nad několikahodinovými přijímacími testy, které mu mohou znemožnit další studium. V roce 1975 se zasloužil o popravu disidentky Čang Č’sin (pchin-jin Zhang Zhixin), která kritizovala Mao Ce-tunga a jeho ultra-levicovou vládu, přestože se sama považovala za komunistku. Na konci roku 1975, když začal být Mao Ce-tung velmi nemocen, povolal si svého synovce do Pekingu, aby mu sloužil jako prostředník mezi ním a politbyrem. Mao Jüan-sin se tak začal účastnit setkání politbyra a sloužil jako spojka mezi Maem a ostatními nejvyššími představiteli komunistické strany. V jeho rukou se najednou soustředila obrovská moc. Spřátelil se s politicky aktivní Maovou manželkou a členkou Gangu čtyř Ťiang Čching (pchin-jin Jiang Qing) a připojil se k ultra-levicové frakci komunistické strany. Před Mao-Cetungem systematicky a záměrně kritizoval Teng Siao-pchinga (pchin-jin Deng Xiaoping) za jeho kritický pohled na Kulturní revoluci a prosazování kapitalismu. V roce 1976, když byl Mao Ce-tung upoután na lůžko, se Jüan-sin stal jeho informátorem a také mluvčím. V dubnu 1976 předal politbyru příkaz od Mao Ce-tunga, nahradit Teng Siao-pchinga v jeho funkci místopředsedy ústředního výboru KS Číny Chua Kuo-fengem (pchin-jin Hua Guofeng).\n\nPo smrti Mao Ce-tunga v září 1976 navrhla Ťiang Čching, aby Jüan-sinovi zůstala funkce ve vedení státu, což však Chua Kuo-feng zavrhl. Na místo toho nechal v říjnu 1976 Mao Jüan-sina společně se členy Gangu čtyř zatknut. Mao Jüan-sin je často označován za pátého člena Gangu čtyř a byl společně s nimi odsouzen za ultralevičáctví, snahu uchopit moc ve státu a spiknutí proti státu. Mao Jüan-sin byl v roce 1979 zbaven stranické příslušnosti a v roce 1986 byl odsouzen k 17letému vězení.\n\n"}
{"id": "1491737", "url": "https://cs.wikipedia.org/wiki?curid=1491737", "title": "Turistická značená trasa 2010", "text": "Turistická značená trasa 2010\n\nTuristická trasa má svůj počátek i konec u vodní nádrže Pilská v blízkosti Tálského mlýna. Zpočátku vede v souběhu s červeně značenou trasou 0501 ze Žďáru nad Sázavou na Devět skal a zeleně značenou trasou 4542 ze Tří Studní na Synkův kopec. Společně vedou po asfaltových komunikacích kolem místního kempu do lesů nad nádrž, kde se nejprve odpojuje trasa 4542, dále v Pilském lese pak i 0501. Trasa 2010 stoupá západním směrem po lesních cestách a pěšinách na Adamův kopec, z něj pak klesá jižním směrem na rozcestí opět s trasou 4542 a také žlutě značenou trasou 7550 ze Žďáru nad Sázavou do Samotína. S ní pokračuje trasa 2010 v souběhu jižním směrem lesem k jezírku Vápenice. Od něj pokračuje již samostatně po asfaltové komunikaci k jihu a poté po lesní cestě k východu k rybníku Mikšovec. Od něj stoupá po polní cestě stále východním směrem k rozcestí a vyhlídkovému místu u Mamlase, kde se stáčí na severovýchod a kolem Starého Dvora sestupuje k městu. Těsně před počátkem zástavby vstupuje do krátkého souběhu opět s trasou 7550, po jeho skončení v blízkosti dvoru Lyra se stáčí k severu a kolem Převorského rybníka se vrací zpět k Tálskému mlýnu.\n\n"}
{"id": "1491748", "url": "https://cs.wikipedia.org/wiki?curid=1491748", "title": "Zuzana Skalníková", "text": "Zuzana Skalníková\n\nZuzana Skalníková (20. června 1949 Přerov – 12. dubna 2019 Praha) byla česká herečka a dabérka, známá mimo jiné z dětských pořadů jako hlas loutky jménem Muf.\n\nNarodila se v Přerově.\n\nHrála mimo jiné v Divadle Minor zaměřeném na hranou i loukovou tvorbu pro dětské diváky.\n\nZískala také menší role ve filmu, např. v televizních snímcích \"Blankytná pohádka\" (1986) či \"Vodník a Karolínka\" (2010), dále v pohádkovém filmu \"Sedmero krkavců\" (2015) a ve francouzském komediálním snímku \"\" (2016).\n\nObjevovala se také v televizních seriálech \"Redakce\", \"Vyprávěj\", \"Expozitura\", \"Clona\", \"Cesty domů\", \"Ordinace v růžové zahradě\" nebo v sitcomu \"Rudyho má každý rád\" (2015). Nejznámější její postavou je však plyšový Muf ze \"Studia Kamarád\", jemuž propůjčovala hlas po tři desetiletí od 80. let 20. století.\n\nSkalníková spolupracovala i s Českým rozhlasem, kde účinkovala obvykle v pohádkách nebo např. v rozhlasové adaptaci fantasy románu Ursuly Le Guinové \"Čaroděj ze Zeměmoří\" (2016).\n\nPůsobila také jako výtvarnice.\n\n"}
{"id": "1491749", "url": "https://cs.wikipedia.org/wiki?curid=1491749", "title": "Danish 1st Division 1967", "text": "Danish 1st Division 1967\n\nDanish 1st Division 1967 byla nejvyšší dánskou fotbalovou soutěží v roce 1967. Vítězem se stal a do Poháru mistrů evropských zemí 1968/69 se kvalifikoval tým Akademisk Boldklub, Veletržní pohár 1968/69 hrály týmy København Boldklub a Boldkluben 1909. Účast v Poháru vítězů pohárů 1968/69 si zajistil vítěz poháru Randers Freja, který nehrál nejvyšší dánskou soutěž.\n\nLigy se zúčastnilo celkem 12 celků, soutěž se hrála způsobem každý s každým doma-venku (celkem tedy 22 kol) systémem jaro-podzim. Poslední dva celky přímo sestoupily.\n\n\n"}
{"id": "1491759", "url": "https://cs.wikipedia.org/wiki?curid=1491759", "title": "Šeng Š’-cchaj", "text": "Šeng Š’-cchaj\n\nŠeng Š’-cchaj (, Wade-Gilesova transkripce \"Sheng Shih-ts’ai\"; 3. prosince 1895 Kchaj-jüan (provincie Liao-ning) – 13. července 1970 Tchaj-pej) byl vojenský vůdce, jenž spravoval Sin-ťiang (čínsky新疆; pinyin: Xīnjiāng) v období 1933–1944, které bylo poznamenáno sovětským vlivem. Působil také jako ministr zemědělství (1944–1945).\n\nNarodil se 3. prosince 1895 do rolnické rodiny, která pocházela z provincie Liao-ning. V mládí absolvoval studia v Šanghaji, poté se vydal studovat národní hospodářství do Tokia. V této době se začaly formovat jeho nacionalistické a zároveň marxistické myšlenky. Po návratu do Číny se roku 1919 účastnil Hnutí čtvrtého května. Ve dvacátých letech vstoupil do armády. V tomto období se opět vydal do Japonska, tentokrát za studiem na vojenské akademii, k čemuž mu pomohl Čankajšek. Sloužil kuomintangské armádě, která usilovala o nacionalistickou vládu v Číně, přestože členem Kuomintangu se kvůli svému marxistickému přesvědčení nestal. \n\nRoku 1930 byl armádou poslán do Sin-ťiangu, který tou dobou ovládal Ťin Šu-žen. O rok později došlo k ujgurskému povstání, které byli schopni odrazit jen s pomocí Sovětského svazu. Ten si na oplátku vyžádal několik výsad, díky kterým byl schopen kontrolovat téměř celou oblast Sin-ťiangu. Období Šeng Š'-cchajovy vlády se považuje za dobu velkých sovětských vlivů. V Urumči byl přítomen sovětský konzul, bez jehož vědomí nemohl Šeng Š'-cchaj učinit žádné rozhodnutí.\n\nVlády se chopil 12. dubna roku 1933. Svou politiku definoval šesti základními body: antiimperialismus, vazby se Sověty, rasová a národnostní rovnost, „čistá“ vláda, mír a rekonstrukce oblasti. Sin-ťiang se stal monopolem Sovětů, kteří zde měli bez souhlasu čínské nacionalistické vlády přístup ke všem přírodním zdrojům včetně ropy. Sovětský vliv se tak netýkal pouze armády, nýbrž celého hospodářství. Šeng Š’-cchajova politika však byla silně anti-muslimská a anti-kazašská, zapříčinila proto roku 1937 islámské povstání. Šeng Š’-cchaj jej potlačil a brzy poté začaly ve spolupráci se Stalinem politické čistky, během nichž došlo k zatčení a odstranění údajných spiklenců. Bylo to období, kdy byl Sin-ťiang Sovětským svazem prakticky ovládán navzdory snahám Komunistické strany Číny o znovusjednocení této oblasti s vlastí. Sin-ťiang se ocitá v situaci, kdy byl sovětským loutkovým státem. Roku 1938 Šeng Š’-cchaj navštívil Moskvu a stal se členem Komunistické strany Sovětského svazu.\nV prosinci roku 1941 vstoupily Spojené státy americké do války. Šeng Š’-cchaj viděl oslabenou pozici Sovětského svazu, a tak se v myšlenkách vrátil k čínské nacionalistické straně a také se stal členem Kuomintangu. Ze Sin-ťiangu vyhnal sovětské poradce a nechal odstranit mnoho členů Komunistické strany Číny včetně Mao Ce-mina, bratra Mao Ce-tunga. Po sovětském úspěchu v bitvě u Stalingradu se opět obrátil na sovětské síly a poslal v červnu 1943 Stalinovi dopis s žádostí o pomoc. Stalin však odmítl a dopis poslal vůdci strany Kuomintang, Čankajškovi. \n\nNásledně je poté roku 1944 Šeng Š’-cchaj zbaven svého úřadu a poslán vykonávat jinou funkci do Čchung-čchingu. Ze Sin-ťiangu si kromě svého majetku odvezl také velké bohatství, kterého za dobu svého tamějšího působení nabyl. V letech 1944-1945 byl Čankajškem jmenován ministrem zemědělství. \n\nRoku 1949 se společně s armádou Kuomintangu stáhl na Taiwan, kde 13. července 1970 zemřel. Se svou manželkou měli čtyři děti, z nichž dvě byly narozeny za dob jeho působení v Sin-ťiangu.\n"}
{"id": "1491761", "url": "https://cs.wikipedia.org/wiki?curid=1491761", "title": "Pavel Pacal", "text": "Pavel Pacal\n\nPavel Pacal (* 2. března 1974 Třebíč) je český pedagog a politik, starosta Třebíče.\n\nVystudoval Gymnázium Třebíč. Mezi lety 1992 a 1997 vystudoval Přírodovědeckou fakultu Univerzity Palackého v Olomouci, obor matematika a fyzika. V roce 2004 vystudoval funkční studium pro ředitele škol a v dalších letech vystudoval kurzy ve Švédsku (2006), Dánsku (2010) a Řecku (2013).\n\nNásledně nastoupil na ZŠ Na Kopcích v Třebíči, kde působil mezi lety 1998 a 2004 jako učitel a mezi lety 2004 a 2011 jako ředitel školy. Od roku 2010 působí v Zastupitelstvu města Třebíče (Pro Třebíč), od roku 2011 jako uvolněný radní a místostarosta (s gescí správa majetku, školství, finance, informatika a krizové řízení) a od roku 2018 jako starosta. Od roku 2016 je náměstkem hejtmana Kraje Vysočina, do roku 2018 uvolněným.\n\nJe podruhé ženatý a má tři syny. Působil jako extraligový hokejový rozhodčí.\n\n"}
{"id": "1491773", "url": "https://cs.wikipedia.org/wiki?curid=1491773", "title": "Total Direct Energie (cyklistický tým) – Sezona 2019", "text": "Total Direct Energie (cyklistický tým) – Sezona 2019\n\nCyklistický tým Total Direct Energie navazuje na své cyklistické úspěchy, který získal od roku 1984, jako amatérský tým Système U a od roku 2000 jako profesionální tým Bonjour.\n\nDo dubna byla hlavním sponzorem týmu společnost Direct Energie. Tým je i nadále podporován radou departmentu Vendée, zdravotní pojišťovnou Harmonie Mutuelle a společností Akéna Vérandas. Počátkem dubna byl tým prodán společnosti Total, která změnila název na Total Direct Energie. Spolu se změnou názvu došlo i ke změně designu dresů, které byly poprvé představeny na závodě Paříž-Roubaix. Změna sponzora by podle neoficiálních zpráv mohla vést ke zvýšení rozpočtu pro tým, který dosahuje přibližně 10 milionů EUR.\n\nHlavním sponzorem, který na dresech při závodech pořádaných v Belgii, bude společnost Poweo.\n\n\nZ 23 profesionálních závodníků bylo patnáct trénováno v týmu Vendée U, který je amatérským národním týmem, a přípravou pro profesionální tým.\n\n\"Seznam byl zveřejněn 13. ledna 2019.\"\n\nCelkový výsledková listina účasti na závodech v roce 2019.\n\nNásledující tabulky prezentují výsledky týmu v hlavních závodech mezinárodního cyklistického kalendáře (pět hlavních klasik a tři grand tour).\n\nOrganizátoři Giro d'Italia 2019 nepozvali tým k účasti v závodě, místo tohoto týmu bude startovat tým Israel Cycling Academy.\n\n\nOrganizátoři Vuelta a España 2019 nepozvali tým k účasti v závodě.\n\nV rámci UCI v Europe Tour Ranking, v klasifikaci týmů (anglicky Team Ranking) se tým Total Direct Energie umístil na 3. místě s 4591.45 body.\n\n, ale jen částečně.\n\n\n"}
{"id": "1491856", "url": "https://cs.wikipedia.org/wiki?curid=1491856", "title": "Atkár", "text": "Atkár\n\nAtkár je velká vesnice v Maďarsku v župě Heves, spadající pod okres Gyöngyös. Nachází se asi 5 km jihozápadně od Gyöngyöse a 14 km severovýchodně Hatvanu. V roce 2015 zde žilo 1 715 obyvatel, z nichž jsou (dle údajů z roku 2011) 91,7 % Maďaři, 0,9 % Romové a 0,5 % Rumuni.\n\nV blízkosti vesnice prochází dálnice M3. Sousedními vesnicemi jsou Csány, Gyöngyöshalász, Hort, Nagyréde a Vámosgyörk, sousedním městem Gyöngyös.\n"}
{"id": "1491859", "url": "https://cs.wikipedia.org/wiki?curid=1491859", "title": "Seznam televizních filmů Disney+", "text": "Seznam televizních filmů Disney+\n\nSeznam televizních filmů Disney+ uvádí přehled televizních filmů, které budou premiérově uvedeny na připravované americké placené streamovací televizi Disney+.\n\nNásledující tabulka obsahuje připravované filmy, na kterých Disney+ pracuje, avšak nemají jasné datum vydání.\n"}
{"id": "1491862", "url": "https://cs.wikipedia.org/wiki?curid=1491862", "title": "J̈", "text": "J̈\n\nJ̈ (minuskule j̈) je speciální znak latinky. Nazývá se J s přehláskou. Používá se pouze v ALA-LC přepisu znaků dévanágarí a arabského písma, a to v sindhštině (kde značí znak ॼ) a samotné arabštině (kde značí znak ڄ). Tyto znaky jsou však v obou jazycích používány výjimečně.\n\nV Unicode má J̈ a j̈ tyto kódy:\n\nJ̈ U+004A U+0308\n\nj̈ U+006A U+0308\n"}
{"id": "1491865", "url": "https://cs.wikipedia.org/wiki?curid=1491865", "title": "EPrix Mexico City 2019", "text": "EPrix Mexico City 2019\n\nePrix Mexico City 2019 (formálně nazývána 2019 CBMM Niobium Mexico City ePrix) se konala dne 12. února 2019 a byla čtvrtým závodem sezóny 2018/19 šampionátu Formule E. Zároveň byla tato ePrix v pořadí čtvrtou ePrix Mexico City. Závod se jel na okruhu Autódromo Hermanos Rodríguez ležícím v Mexico City, hlavním městě Mexika.\n\nZávod na 45 kol vyhrál Lucas di Grassi z týmu Audi. Na druhém místě dojel António Félix da Costa z týmu Andretti-BMW a na třetím místě Edoardo Mortara z týmu Venturi. Extra body za pole position a nejrychlejší kolo závodu získal pro sebe Pascal Wehrlein z týmu Mahindra.\n\nZdroj: \n"}
{"id": "1491869", "url": "https://cs.wikipedia.org/wiki?curid=1491869", "title": "L̈", "text": "L̈\n\nL̈ (minuskule l̈) je speciální znak latinky. Nazývá se L s přehláskou. Používá se pouze v amerických jazycích halkomelem a teribe, kde se čte jako neznělá alveolární laterální frikativa (ɬ).\n\nV Unicode má L̈ a l̈ tyto kódy:\n\nL̈ U+004A U+0308\n\nl̈ U+006A U+0308\n"}
{"id": "1491870", "url": "https://cs.wikipedia.org/wiki?curid=1491870", "title": "Serie A 1941/42", "text": "Serie A 1941/42\n\nSoutěžní ročník Serie A 1941/42 byl 42. ročník nejvyšší italské fotbalové ligy a 13. ročník od založení Serie A. Soutěž začala ve válečných dobách 26. října 1941 a skončila 14. června 1942. Účastnilo se jí 16 týmů z toho 14 se kvalifikovalo z minulého ročníku. Poslední dva týmy předchozího ročníku, jimiž byli AC Novara a US Bari sestoupili do druhé ligy. Opačným směrem putovali dva týmy, jimiž byli AC Liguria (vítěz druhé ligy) a Modena Calcio.\n\nTitul v soutěži obhajoval klub Bologna AGC, který v minulém ročníku získal své 6. prvenství v soutěži.\n\n\nNejlepším střelcem tohoto ročníku Serie A se stal italský útočník Aldo Boffi. Hráč AC Miláno vstřelil 22 branek.\n"}
{"id": "1491871", "url": "https://cs.wikipedia.org/wiki?curid=1491871", "title": "Klára Brůhová", "text": "Klára Brůhová\n\nKlára Brůhová (* 13. září 1985) je historička architektury a architektka. Věnuje se pedagogické a vědecko-výzkumné činnosti na Ústavu dějin a teorie architektury FA ČVUT v Praze, její specializací jsou dějiny architektury a urbanismu 20. století. Klára Brůhová spolupracuje s Národní galerií v Praze, s Výzkumným centrem průmyslového dědictví v Praze a podílí se na vzdělávání veřejnosti v rámci každoročního festivalu Den architektury.\n\nSvé poznatky, získané studiem archivních zdrojů, vložila do dizertační práce, za kterou v roce 2016 obdržela Cenu rektora ČVUT a Cenu Josefa Hlávky.\n\nKlára Brůhová je absolventkou Fakulty architektury ČVUT, Filosofické fakulty Univerzity Karlovy a Vysoké školy uměleckoprůmyslové v Praze.\n\n\n\nČlánky o tvorbě jednotlivých architektů, např. Bohumila Hübschmanna, Adolfa Loose, Josefa Hoffmanna, Josipa Plečnika, Vojtěcha Lahody, Věry Machoninové aj.\n\nČlánky o stavbách, např. \"Dvojdom bratří Čapků, Palác Alfa / U Stýblů, Vila Věry Chytilové, Vila Lídy Baarové\", \"Palác Lucerna, Divadlo Vlasty Buriana, Hlavní nádraží v Praze, Hotel a televizní vysílač na Ještědu, Hotel Thermal Karlovy Vary aj.\"\n\nČlánek s názvem \"Recenze knihy: Meziválečné garáže v Čechách\" od Petra Vorlíka.\n\nČlánek o první studentce Fakulty architektury a pozemního stavitelství ČVUT v Praze (v roce 1918 ČVUT poprvé umožnilo studium i ženám) \"První posluchačka - arch. Milada Petříková - Pavlíková.\"\n\nČlánek s názvem \"Wendersův cit pro architekturu\" komentuje použitou architekturu v dokumentárním filmu o tanečnici Pině Bauschové od režiséra Ernsta Wenderse.\n\nKlára Brůhová je autorkou koncepce výstavy , která je o pozoruhodné pražské poválečné architektuře.\n\n"}
{"id": "1491875", "url": "https://cs.wikipedia.org/wiki?curid=1491875", "title": "EPrix Hongkongu 2019", "text": "EPrix Hongkongu 2019\n\nePrix Hongkongu 2019 (formálně nazývána 2019 FIA Formula E HKT Hong Kong ePrix) se konala dne 10. března 2019 a byla pátým závodem sezóny 2018/19 šampionátu Formule E. Zároveň byla tato ePrix v pořadí třetí ePrix Hongkongu a 50. ePrix v historii. Závod se jel na okruhu Hong Kong Central Harbourfront Circuit ležícím v jižní části Hongkongu.\n\nZávod na 36 kol vyhrál Edoardo Mortara z týmu Venturi. Na druhém místě dojel Lucas Di Grassi z týmu Audi a na třetím místě Robin Frijns z týmu Virgin-Audi. Extra tři body za pole position získal Stoffel Vandoorne z týmu HWA-Venturi a jeden bod za nejrychlejší kolo závodu Sam Bird z týmu Virgin-Audi.\n\nZdroj: \n"}
{"id": "1491876", "url": "https://cs.wikipedia.org/wiki?curid=1491876", "title": "Čang Cuo-lin", "text": "Čang Cuo-lin\n\nČang Cuo-lin, Zhang Zuolin (; 19. března 1875 – 3. června 1928) byl jeden z nejvlivnějších severních militaristů, který jako vůdce fengtchienské kliky kontroloval Mandžusko, a v letech 1927–1928 celou severní Čínu.\n\nRodina Čang Cuo-lina přišla do Mandžuska z provincie Che-pej, když Che-pej začátkem 20. let 19 století postihly přírodní katastrofy. Jeho otec byl známý gambler, kvůli kterému měla rodina špatnou pověst, zemřel ve rvačce s věřitelem. V roce 1896 se Čang Cuo-lin přidal k banditům, kteří se během Boxerského povstání stali součástí imperiální armády. \n\nBěhem sinchajské revoluce v roce 1911 chtěli někteří vojenští velitelé vyhlásit samostatné Mandžusko. Aby předešel revoluci, povolal guvernér Mandžuska Čang Cuo-lina s jeho vojskem. Čang Cuo-linovi se podařilo revoluci zabránit a byl proto jmenován náměstkem ministra vojenství. Postupem času se stal jedním z nejvlivnějších lidí v Mandžusku a později absolutním vládcem regionu.\n\nMezi lety 1911 a 1928 se Čang Cuo-lin stal nejprominentnější postavou severní Číny a získal si reputaci charismatického vojenského velitele. Během své vlády se zasloužil o vyšší status Mandžuska především reformami pro rozvoj zemědělství a bojem s korupcí (pokud nezasahovala jeho zájmy). Populace Mandžuska se v té době vyšplhala na 30 milionů obyvatel. Mandžusko se stalo politickou entitou, která byla schopna operovat jako samostatný stát, který měl dokonce smlouvy se zahraničím.\n\nČang Cuo-lin byl zakladatelem a vůdcem fengtchienské militaristické kliky (podle Feng-tchienu, provincie v jižním Mandžusku). V roce 1920 fengtchienská klika podpořila č’lijskou kliku v boji proti anchuejské klice a spolu s č’lijskou klikou pak sdílela moc v pekingské vládě.\n\n31. prosince 1924 přijel, už vážně nemocný, Sunjatsen do Pekingu vyjednávat s Čang Cuo-linem, Feng Jü-siangem a Tuan Čchi-žuejem o možnosti sestavení jednotné vlády. Jednání byla zdlouhavá a neúspěšná, Sunjatsen se jejich konce nedožil.\n\nV červenci 1926 zahájil Čankajšek tzv. Severní pochod, jehož cílem bylo vojenské sjednocení Číny. Čang Cuo-lin spolu s Tuan Čchi-žuejem nebrali Čankajška jako legitimního vůdce státu, ale jako dalšího militaristu, který ohrožoval jejich území. Nehodlali s ním spolupracovat, proto se Čang Cuo-lin vydal Peking bránit. V Pekingu se mu podařilo přemoct své rivaly a převzít moc, získal pak titul vrchního velitele ozbrojených sil (generalissima, \"de facto\" prezidenta Čínské republiky) a de facto kontroloval celou oblast severní Číny. V té době začal uvažovat o převzetí celé Číny.\n\nV květnu 1928 ale nabídl Čankajškovi na radu amerických a britských poradců dohodu o ukončení nepřátelství. Zavrhnutím konfrontace s Čankajškem se vzdal své touhy stát se vládcem Číny. Zároveň spoluprací s Čankajškem opustil své dlouholeté spojence, Japonce.\n\nMandžusko je úrodné a bohaté na minerály a přírodní zdroje jako uhlí, železo, ocel, uran, zlato, měď a zinek. To bylo taky důvodem zájmu jiných mocností o toto území. V roce 1905 o toto území bojovalo Japonsko s Ruskem. Japonsko zvítězilo a rychle se s Ruskem domluvilo na novém rozdělení sfér vlivu. \n\nČang Cuo-lin měl s Japonci velice komplexní vztah, bál se jich, ale zároveň je respektoval. Spoluprací s nimi získal nezbytné zásoby, munici, pomoc a japonské poradce poskytující taktické rady, na oplátku skrz něj Japonsko získalo v Mandžusku velký vliv. Za daných podmínek ho Japonci považovali za nejvhodnějšího spojence a chtěli, aby jim pomohl s realizací jejich plánu – připojení Mandžuska k Japonsku. Čang měl od začátku v plánu s Japonci spolupracovat, ale nehodlal se stát jen jejich loutkou.\n\nPřestože dostal od tajné policie z Mukdenu telegram, že se ho Japonci pokusí cestou z Pekingu zavraždit, vydal se 3. června 1928 vlakem do Mandžuska. Kuantungská armáda umístila na mostě v Chuang-ku-tchunu, kudy vlak projížděl, obrovské množství výbušnin. Čang byl smrtelně zraněn a krátce na to zemřel. Jedna z jeho žen (v pořadí šestá), která jela vlakem s ním, vyvázla jen s lehce poraněnou nohou.\n"}
{"id": "1491878", "url": "https://cs.wikipedia.org/wiki?curid=1491878", "title": "Grand Prix Monaka 2013", "text": "Grand Prix Monaka 2013\n\nGrand Prix Monaka 2013 (oficiálně Grand Prix de Monaco 2013) se jela na okruhu Circuit de Monaco v Monte Carlu v Monaku dne 26. května 2013. Závod byl šestým v pořadí v sezóně 2013 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1491879", "url": "https://cs.wikipedia.org/wiki?curid=1491879", "title": "EPrix Sanya 2019", "text": "EPrix Sanya 2019\n\nePrix Sanya 2019 (formálně nazývána 2019 FWD Sanya E-Prix) se konala dne 23. března 2019 a byla šestým závodem sezóny 2018/19 šampionátu Formule E. Zároveň byla tato ePrix první ePrix Sanya, protože předchozí ePrix v Číně se konaly v Pekingu. Závod se jel na okruhu Haitang Bay Circuit ležícím v městě San-ja v provincii Chaj-nan v Číně.\n\nZávod na 36 kol vyhrál Jean-Éric Vergne z týmu Techeetah-DS, který zajel i nejrychlejší kolo závodu. Na druhém místě dojel Oliver Rowland z týmu e.Dams-Nissan, startující z pole position, a na třetím místě António Félix da Costa z týmu Andretti-BMW.\n\nZdroj: \n"}
{"id": "1491882", "url": "https://cs.wikipedia.org/wiki?curid=1491882", "title": "Andrej Kavka", "text": "Andrej Kavka\n\nAndrej Kavka [kauka] (* 13. července 1935 Stropkov) je bývalý slovenský fotbalový útočník a trenér. Žije ve Stropkově.\n\nOd ledna 2010 je čestným občanem Stropkova.\n\nStropkovský rodák a odchovanec hrál v československé lize za Dynamo Žilina, aniž by skóroval (22.03.1959–26.04.1959). Byl prvním rodilým Stropkovanem, který se objevil v domácí nejvyšší soutěži.\n\nZa Dynamo Žilina nastupoval i ve II. lize a byl u návratu tohoto klubu do I. ligy. Druhou nejvyšší soutěž hrál také za Červenou hviezdu Banská Bystrica. V nižších soutěžích působil v Budatíně a během základní vojenské služby v Poběžovicích na Domažlicku.\n\nPo návratu z Banské Bystrice se stal ve Stropkově hrajícím trenérem a podílel se na výchově budoucích prvoligových hráčů, jako byli Anton Flešár, Milan Lehocký, Pavol Pencák a Vladimír Rusnák. V ročníku 1964/65 postoupil s Teslou Stropkov do divize. V letech 1972–1975 a 1985 působil v OZKN Svidník (postup do divize 1972/73, účast ve II. SNFL na jaře a na podzim 1985). Od sezony 1975/76 vedl Partizán Bardejov ve II. lize.\n\n"}
{"id": "1491885", "url": "https://cs.wikipedia.org/wiki?curid=1491885", "title": "Česká florbalová extraliga žen 1999/00", "text": "Česká florbalová extraliga žen 1999/00\n\n1. florbalová liga žen 1999/00 byla 6. ročníkem nejvyšší ženské florbalové soutěže v Česku.\n\nSoutěž odehrálo 10 týmů systémem 2× každý s každým. První čtyři týmy postoupily do play-off. Poslední dva týmy sestoupily.\n\nVítězem ročníku se poprvé stal tým 1. SC SSK Vítkovice po porážce týmu 1. HFK Děkanka Inservis ve finále. Pro oba týmy to byl nejlepší dosavadní výsledek. Vítěz všech předešlých pěti ročníku, tým Tatran Střešovice, skončil na třetím místě.\n\nJednotlivá kola play-off se hrála na dva vítězné zápasy. O třetí místo se hrál jeden zápas.\n\n\n"}
{"id": "1491892", "url": "https://cs.wikipedia.org/wiki?curid=1491892", "title": "Österreichisches Jungvolk", "text": "Österreichisches Jungvolk\n\nÖsterreichisches Jungvolk (zkratka ÖJV) byla fašistická mládežnická organizace v období vlády spolkového rakouského kancléře Kurta Schuschnigga, označovaná jako fronta rakouské vlastenecké mládeže. Do života byla povolaná v srpnu 1936 jako hnutí Vlastenecké fronty na výchovných fašistických principech vůdcovství, podřízenosti a šovinismu. Cílem založení organizace bylo vychovat novou generaci mužů a žen, která by byla ochotna nový režim následovat. Po anšlusu zůstala ÖJV mládež otevřená jiné ideologii, až na velmi mizivé množství protinacistické mládeže se drtivá většina ÖJV členů plynule přizpůsobila novému NS-režimu. V době svého zrušení čítala ÖJV (včetně katolické mládeže) 350 000 členů ve věku od šesti do osmnácti let.\n\nKolem roku 1930 nabízelo v Rakousku každé politické a kulturní prostředí vlastní organizaci pro děti a mládež; sociálně-demokratická strana (SDAP) např. Rote Falken, Kinderfreunde a Sozialistische Arbeiterjugend, také římskokatolická církev disponovala bohatou nabídkou pro děti a mládež - většina jich byla sdružena v Reichsbund der katholischen deutschen Jugend Österreich, což byl případ např. skautů „Österreichische Pfadfinderkorps St. Georg”. Zrovna tak i ostatní náboženské komunity měly své vlastní dětské organizace. Další práci s mládeží nabízely organizace pro dospělé (např. Alpenverein), branné organizace (Wehrverbände), např. Heimwehr sdružoval děti a mládež v „Jung-Vaterland”. Existovaly zcela nezávislé mládežnické organizace jako Österreichischer Wandervogel nebo Österreichischer Pfadfinderbund. Práci s mládeží se věnovaly také politické strany.\n\nPo únorové občanské válce byly všechny sociálně demokratické organizace zakázány, zrovna tak byla zakázána po červencovém pokusu o puč v roce 1934 Nationalsozialistische Deutsche Arbeiterpartei Österreichs – Hitlerbewegung. Pro komunistickou stranu a její složky nebo HJ platil zákaz už od roku 1933. Z tohoto důvodu pracovala radikalizovaná komunistická, sociálně demokratická a národně socialistická mládež v ilegalitě nebo přešla pod jiné organizace (např. Hitlerjugend většinou pod Deutscher Turner-Bund). Většina rakouské mládeže zaujala vůči režimu nepřátelský nebo v nejlepším případě vyčkávající postoj.\n\nJednou z možností jak přimět mládež ke státní linii bylo státem řízené školství a tvrdé školní tresty za opoziční akce, což ale stěžovala situace, že většina radikalizované mládeže byla ve věku nad 14 let a skrze školu neuchopitelná. Z tohoto důvodu se začala autoritativní vláda od roku 1933 zabývat myšlenkou na zřízení vlastní státní mimoškolní organizace podle vzoru sousedního Německa a Itálie. Nakonec po tříletém vyjednávání Dollfuss-Schuschniggova bloku, katolické církve a třetího křídla, které zastupoval Heimatschutz, se vláda v srpnu 1936 shodla na založení jednotné zastřešující organizaci „Österreichisches Jungvolk”.\n\nVznik nové dobrovolné mládežnické organizace „VF-Werk Österreichisches Jungvolk” oznámil státní tajemník spolkového kancléře a zástupce vůdce Vlastenecké fronty Guido Zernatto na tiskové konferenci 29. srpna 1936. Organizace „Österreichisches Jungvolk”, založená na vůdcovském principu, se členila na zemské svazy a svaz pro hlavní spolkové město Vídeň, na okresní svazy podle soudních okresů a dále na místní svazy. Nejvyšší vedení tvořil:\n\n\nDirektoium jako nejvyšší orgán tvořil frontový vůdce (Kurt Schuschnigg), spolkový ministr školství (Hans Pernter), generální sekretář ÖJV (Heinrich Reimitz za „Christlich-deutscher Turnerschaft”) a nejvyšší vůdce rakouské sportovní a tělocvičné fronty (Ernst von Starhemberg). Kuratorium sestávalo z frontového vůdce, z členů direktoria, zástupce frontového vůdce (Frontführer-Stellvertreter), spolkového ministra pro sociální správu, spolkového ministra národní obrany, spolkového vůdce mládeže (Bundesjugendführer), zástupce spolkového vůdce mládeže (Josef Schifferer, Bundesjugendführer-Stellvertreter), vedoucí celé dívčí organizace (Leiterin der gesamten weiblichen Jugendorganisation) a dvou až třech povolaných kurátorů.\n\nČlenství ve frontě rakouské vlastenecké mládeže končilo dovršením 18. roku. Hranice stáří pro přijímání členů stanovena zprvu nebyla, počítalo se s věkem 11-12 let, nakonec stanovy udávaly pouze horní hranici.\n\nSpolkový zákon o mimoškolní vlastenecké výchově mládeže (Bundesgesetz über die vaterländische Erziehung der Jugend außerhalb der Schule) stanovil všem mládežnickým organizacím povinnou žádost o souhlas k oprávnění spolkové mimoškolní výchovy mládeže u ministerstva školství; výjimku tvořily pouze státem podporované katolické mládežnické organizace. Lhůta pro získání tohoto souhlasu byla stanovena do 1. ledna 1937; mládežnické organizace, které by povolení nezískaly, měly být rozpuštěny. Obdobně se postupovalo u organizací pro dospělé, které provozovaly mládežnické skupiny. Organizace musely v dané lhůtě mládež ze své činnosti vyloučit. Mládežnické organizace, které nespadaly pod katolickou církev, podléhaly státnímu dozoru a ministr školství je mohl povolat k účasti na cvičeních, přednáškách, oslavách a jiných akcích Vlastenecké fronty. Dne 8. ledna 1937 byl vyhlášen novelizovaný zákon o mládeži (Jugendgesetz). Novelou zákona z 29. prosince 1936 (BGBl. 453/1936) byla lhůta k dosažení souhlasu k oprávnění spolkové mimoškolní výchovy mládeže prodloužena do 1. dubna 1937 a další novelou z 23. března 1937 (BGBl. 73/1937) do 1. července 1937. Pro vyřízení žádosti o povolení další činnosti provozování mládežnické organizace nebo mládežnické skupiny připadaly v úvahu tři možnosti:\n\n\nOd října 1937 se také členové katolických mládežnických organizací stali součástí fronty vlastenecké mládeže, nosili povinně ÖJV uniformu a účastnili se povinného programu, které předepisovalo ministerstvo školství.\n\nNekompromisní byl stát u organizace „Deutscher Turnerbund” (DTB), které 17. června 1937 ministerstvo školství zakázalo vedení mládežnických skupin (v roce 1934 12.000 mládežnických členů) a od 1. července 1937 vstoupil zákaz v platnost. Většina místních skupin DTB zákaz ignorovala a teprve po masivních stížnostech se generální ředitelství pro veřejnou bezpečnost rozhodlo na konci ledna 1938 zákaz mládežnických skupin DTB skutečně exekutivně prosadit. Zákaz ale netrval dlouho, jelikož nový ministr Arthur Seyß-Inquart opět vedení mládežnických skupin povolil.\n\nPrvním národním památníkem zemřelému kancléři Engelbertu Dollfussovi se stal kostel („Dollfuß-Kirche”) Roberta Kramreitera na Hohe Wand v Dolním Rakousku, druhým měl být památník (Dollfuß Nationaldenkmal) na Ballhausplatz a třetím \"žijícím národním památníkem\" se měla stát vůdcovská škola v bývalé bažantnici Schönbrunnu, s jejíž stavbou bylo započato v sobotu 24. července 1937. Slavnostního položení základního kamene se zúčastnili vůdce VF spolkový kancléř dr. Schuschnigg, státní sekretář Guido Zernatto a kardinál Theodor Innitzer.\n\nPrvní plány vyhotovil architekt Clemens Holzmeister (1936), ty pak v roce 1937 upravil architekt Robert Kramreiter. Počáteční rozpočet pro celou infrastrukturu s pokladnami, veřejnými institucemi, oplocením, stožáry a osvětlením činil 30 000 šilinků (ÖS), monumentální Dollfussův triumfální oblouk (bohatě zdobený reliéfy a sochami) měl stát 150 000 ÖS, vzdělávací a internátní budovy se odhadovaly na 1 900 000 ÖS, plavecký bazén s celým sportovním areálem 160 000 ÖS a amfiteátr 250 000 ÖS. Snížení finančního rozpočtu se mělo dosáhnou dobrovolnou pracovní službou (terénní a zemní práce prostoru před triumfálním obloukem a divadlem). Drahou výstavbu sportovního areálu mělo zpočátku vykompenzovat použití nedalekých stávajících sportovišť. Centrum celého areálu tvořila kaple s varhany obrácená do prostoru amfiteátru pro 100 000 návštěvníků. Celkové náklady se odhadovaly na 2 460 000 805 ÖS.\n\nVzhledem k tomu, že monumentální stavba \"živého Dollfussova památníku \"se nacházela ve fázi příprav, byla v prosinci 1936 zřízena chlapecká vůdcovská škola v budově zrušeného institutu pro dcery důstojníků (Offizierstöchterinstitut, zrušen skrze Bundesgesetz 10. prosince 1935) na Kalvarienberggasse 28 (Wien-Hernals, nyní K17 Bundesschulen Kalvarienberg), od roku 1937 disponovala ÖJV také dívčí vůdcovskou školou na Blattgasse 6-8 ve 3. okrese (Wien-Landstraße). Dívčí i chlapečtí vůdci a jejich zástupci měli být během desetidenních kurzů vyškoleni v principech ideologické práce a ve výchovných cílech ÖJV. Během jednoho roku se počítalo s vyškolením 3.000 vůdců.\n\nVedle díla „Österreichisches Jungvolk” byla v témže roce pod Vlasteneckou frontou založena ještě další díla: sociálně podpůrná organizace VF-Werk „Mutterschutzwerk” (akce na ochranu matek a rodiny), polovojenské frontovní milice VF-Werk „Frontmiliz” a kulturní dílo k využití volného času VF-Werk „Neues Leben” (Nový život).\n\nHned poté, co byly mládežnické organizace největších obranných formací převedeny do ÖJV, mohl Schuschnigg přistoupit k závěrečnému aktu; usnesením ministerské rady z 10. října 1936 rozpustit dobrovolné branné svazy Heimatschutz, úderné oddíly Východní marky / Ostmärkische Sturmscharen, Freiheitsbund, formace křesťansko-německých turnerů / Wehrzüge der Christlich-deutschen Turnerschaft a burgenlandských ostrostřelců / Burgenländische Landesschützen, což bylo o pět dní později zveřejněno ve spolkové sbírce zákonů BGBl. 335/1936.\n\nMěsíční povinný program, rozdělený podle věkových kategorií a pohlaví, se členil do tří oblastí: ruční práce, tělesná výchova a předvojenská příprava. Program pro vůdce vycházel v časopise „Jugendführer” (např. číslo 8-9/1937). Celoroční program sestával z významných shromáždění (Bezirksjugendtreffen, Geländetage), sbírek jako Volksdeutscher Heimatgroschen, prázdninových akcí, atd., pro členy též povinných. Hlavními výchovnými cíli bylo kamarádství, smysl pro povinnost a loajalita k režimu.\n\nRok 1937 byl jediným rokem, kdy ÖJV mohla naplno uskutečnit svůj roční program: pořádala prázdninové tábory v Maďarsku a Dánsku, dobročinnou sbírku pro výstavbu pohraniční školy v obci Wullowitz, podzimní turistické výpravy, které absolvovaly všechny místní skupiny. Po blamáži 22. února 1937 během návštěvy německého ministra Konstantina von Neuratha, kdy policie nebyla schopná zasáhnout proti masovým výstupům rakouských národních socialistů, vyhlásila Vlastenecká fronta pro své příznivce na druhý den velké shromáždění, při kterém svoji loajalitu státu demonstrovalo na 25.000 členů ÖJV.\n\nV květnu 1937 se konalo na stadionu v Prátru mistrovství v házené Rakousko-Německo, přičemž bylo počítáno, že dojde opět k masovým výstupům národních socialistů. Za účelem posílení \"vlasteneckých diváků\" bylo členům ÖJV rozdáno 200 vstupenek zdarma. Celoroční plán na další školní rok 1937/38 předpokládal po celém Rakousku od 17. října do 2. listopadu 1937 jednotnou agitaci ­(Jungvolkwerbung), místo vánoční oslavy měli chlapci a děvčata z vlastenecké fronty mládeže roznášet vánoční stromečky do chudých rodin, velikonoční akci „Osterhilfswerk”, která jen v Dolním Rakousku předpokládala sbírku 200.000 velikonočních vajec pro chudé rodiny, oslavu „Sonnenwende” 1938 jako symbol národního sjednocení. Dále mimo dosud probíhajících vůdcovských kurzů v ústřední škole se počítalo se třemi třítýdenními školícími tábory pro 5000 členů a členek. Povinné měsíční programy mělo ulehčit zvýšené vydání pracovních skupinových sešitů (Behelfsdienste, Behelfsbücherei), časopisu „Jugendführer” (nákladem 10.000 kusů) a mládežnických časopisů (nákladem 100.000 kusů).\n\nV chlapeckých skupinách měla předvojenská branná příprava absolutní prioritu (90 % z veškerého běžného programu). Ve věkové skupině 14-18letých zabírala tělesná výchova čtyři hodiny v měsíci, turistika a cvičení v terénu s teoretickou přípravou v klubovně jednu hodinu v měsíci; oproti tomu výchova vlastenecko-kulturní nebo eticko-náboženská stála na pořadu dne méně než jednou v měsíci. Dbalo se na vyváženou směsici bojových her, pořadových a pochodových cvičení a tělesné výchovy. Ideologická výchova se omezovala v podstatě na zpěv písní ze zpěvníku ÖJV (ÖJV-Liederbuch) na začátku a konci cvičení.\n\nAčkoliv branná příprava (pochody, nástupy a pořadová cvičení) probíhala už u chlapců ve věku 6-10 let, skutečný předvojenský výcvik začínal až ve věkové skupině 10-14letých. Na programu byla cvičení v terénu, při kterých se zdokonalovali v různých vojenských technikách (orientace v přírodě s mapou a buzolou, maskování, podávání hlášení, průzkum, držení zálohy, morzeovka, atd.), několikahodinových pochodech a v poslední věkové skupině vojenský výcvik se zbraní. Na září 1938 byl naplánován velký cvičný manévr.\n\nMezi vybrané sporty patřilo i lyžování; v prosinci 1937 se konal v Arlbergu ÖJV-lyžařský kurz a v únoru 1938 první mládežnické mistrovství v běhu na lyžích (Jungvolk-Bundesmeisterschaften im Skilauf). V roce 1937 byly ve Vídeňském lese zřízeny lyžařské záchranné stanice, obsluhované frontovými milicemi. Lyžařské kurzy pořádalo v roce 1937 i vlastenecké kulturní dílo „Nový život” (VF-Werk „Neues Leben”); cena za ubytování, stravu a pojištění činila na jeden lyžařský den 4,50 šilinků, na jízdné vlakem platila poloviční sleva a půjčovné za lyže činilo 40 grošů na den.\n\nSpolková armáda úzce spolupracovala s frontou vlastenecké mládeže také v oblasti pěstování vojenských tradic - součástí chlapeckých časopisů byly články popisující válečné události první světové války nebo o významných rakouských válečných hrdinech rakousko-uherské armády. V létě 1937 se konal ve Wetzdorfu (Gedenkstätte Heldenberg) ÖJV-pracovní tábor, jehož účastníci pomáhali při rekonstrukci mauzolea polního maršála Radeckého a pamětního místa s bustami rakouských generálů a císařů. Z příkazu spolkového kancléře se měli členové ÖJV na svátek Dušiček (Allerseelen) 1937 podílet na zdobení hrobů zemřelých hrdinů při občanské válce v roce 1934.\n\nU dívek se branná výchova podstatně odlišovala a každé \"vojenské ráznosti bylo třeba se vystříhat\", což ostatně podtrhovala i skutečnost, že nenosily skutečnou uniformu. Práce v dívčích skupinách byla přípravou pro ženské hnutí Vlastenecké fronty „VF-Frauenschaft”, jejíž činnost sestávala v organizování dobročinných sbírek, pořádání vlasteneckých večerů a turistiky, kurzů ručních prací pro nezaměstnané dívky po ukončení školní docházky nebo pracovních táborů pro nezaměstnané ženy, které se během čtyřicet táborových dní připravovaly na službu v sociální oblasti.\n\nJednotná mužská uniforma sestávala z olivově zelené košile, černé kravaty a zelené čepice s odznakem ÖJV. Na rukávu byl přišitý berličkový kříž. Členky ÖJV nosily běžné krojové šaty (Dirndlkleid), které doplňovaly broží sepnutým šátkem. Na broži byl vytlačený znak ÖJV. Odznak, vyražený z kovu, sestával z písmene «Ö», které bylo překřížené tiskacím stylizovaným „JV”. Vlajka (symbol místních skupin ÖJV) byla z jedné strany zelená se znakem ÖJV a na druhé straně bílá s berličkovým křížem. Mužské uniformy převzaly také katolické organizace, které mohly své dosavadní donosit, ale na rukávu nosit přišitý berličkový kříž. Uniforma katolických skautů „St. Georgs-Pfadfinder” zůstala a byla taktéž doplněna pouze látkovým berličkovým křížem na rukávu. Vnější jednotu doplňoval vzájemný závazný pozdrav.\n\nVzhledem k nedostatečnému množství zdrojů je každá kvantitativní analýza ÖJV velmi limitovaná. Podle dostupných údajů se na konci prosince 1937 počet ÖJV regulérní členské základny pohyboval kolem 145.000 dětí a mládeže, z toho bylo asi 65.000 děvčat a 80.000 chlapců; počet dospělých vůdců mohl činit něco kolem 10.000. Podle údajů ministra školství se pak počet veškerých členů, tedy i s mládeží, která k ÖJV přistoupila jen formálně a dále navštěvovala své organizace, plnící pouze povinný ÖJV program, pohyboval kolem 205.000. Z toho asi 150.000 dětí a mládeže navštěvovalo katolické mládežnické organizace a zbylých 55.000 členů ostatní přidružené mládežnické organizace a sekce (jako např. Gewerkschaftsjugend nebo různé sportovní svazy).\n\nOdebírání Jungvolk-časopisů bylo povinné pouze pro regulérní členy ÖJV, nikoliv pro ostatní mládež z přidružených organizací jako byly katolické nebo sportovní organizace.\n\nV roce 1930 žilo něco kolem 400.000 Rakušanů (Volksdeutsche) v zahraničí, nejvíce v USA, Německu, Československu, Švýcarsku, Itálii, Kanadě, Maďarsku a Jugoslávii. V souladu s bilaterárními smlouvami (Římské protokoly) se spolupráce ÖJV zaměřovala především na Maďarsko a Itálii, v menší míře pak navazovala kontakty s Francií, Dánskem a Československem.\n\nHned po založení započala Vlastenecká fronta zřizovat místní organizace také v zahraničí, jednoznačně z důvodu neponechat tamní Rakušany plně vlivu NSDAP, která tam vedla živou propagandu. U místních skupin VF pak byly zřizovány také dětské skupiny ÖJV. Pomoc probíhala většinou formou zasílání časopisů a učebnic; v italském Meranu sdružovala tamní ÖJV-Ortsgruppe přes 70 členů, v Budapešti něco kolem 50 členů a maďarské vedení VF platilo i jednoho učitele pro uchování mateřštiny, v bulharském hlavním městě Sofii se po ukončení římskokatolické mše konaly pro rakouské děti a mládež tzv. hodiny domoviny (Heimstunden). V roce 1936 proběhla akce „In der Heimat zur Gast”, kdy byla rakouská mládež ze zahraničí zapojena do prázdninového díla „VF-Kinderferienwerk”.\n\nTyto zahraniční snahy se nacházely ale v úplném počátku a v příhraničních regionech bodovala především organizace „Deutsche Schulverein Südmark” s letní akcí „Grenzlanddienst”, která nebyla ničím jiným než zástěrkou pro propagaci Hitlerjugend. Jako její protipól byla v roce 1934 zřízena rakouská organizace Österreichischer Verband für volksdeutsche Auslandsarbeit (ÖVVA), se kterou ÖJV úzce spolupracovala. Na podzim roku 1937 se snažila Vlastenecká fronta navázat kontakt s německou menšinou v Československu a s jejím největším zástupcem Sudetoněmeckou stranou (SdP), popřípadě ÖJV se sudetoněmeckým Turnverbandem, přičemž rakouská strana chtěla navrhnout zřízení vídeňského ústředí pro otázky Němců v zahraničí. K tomu už nedošlo, jelikož SDP byla v této době plně pod vlivem národně-socialistického Německa.\n\nNa podporu zřízení pohraniční obecné školy v hornorakouské obci Wullowitz (nyní Gemeinde Leopoldschlag) na hranici s Československem, kde děti musely pro nedostatek učitelů docházet do německé školy v československé obci a byly tak podle Vlastenecké fronty „\"přímo ohrožené ideologií Blut und Boden\"”, byla vyhlášena dobročinná sbírka „Volksdeutscher Heimatgroschen”. Otevření nové školy „Dr. Gleißner-Schule” se konalo 26. září 1937. Další sbírka se měla konat na podporu výstavby školy v příhraniční obci Ulrichsberg.\n\nOd roku 1933 navštěvovaly mládežnické organizace „Heimwehru” (Jung-Vaterland) a Křesťansko-sociální strany (Ostmärkische Sturmscharen) nedaleko Říma mezinárodní fašistický mládežnický tábor „Campo Austria” v Ostii. Tradiční kontakty se přirozeně po příklonu Itálie k Německu ochladily a když Thurn-Valsassina v roce 1936 navrhl jako protislužbu za tábor „Campo Austria” pozvat jedno oddělení Balilla na zimní tábor do Rakouska, označil Zernatto takový návrh za neaktuální. V roce 1937 se už ÖJV táboru „Campo Austria” neúčastnila.\n\nNamísto Itálie se konaly v létě 1937 dvě akce v Maďarsku: akce „Österreichische Gastkinder nach Ungarn”, při které zprostředkovalo maďarské ministerstvo školství 340 rakouským dětem sedmitýdenní návštěvu v hostitelských rodinách. Na jaro 1938 byla na oplátku plánována návštěva maďarských dětí u rakouských rodin. Mimo toho „ÖJV-Wien” zřídila u slovenských hranic v Ostřihomi (Esztergom) letní tábor pro 200 chlapců. V roce 1937 převzala ÖJV dánskou „Kinderhilfsaktion” a letní prázdninové akce v Dánsku se účastnilo 676 dětí z celého Rakouska, na rok 1938 se počítalo s účastí 700 dětí.\n\nDalší důležitou oblastí se pro ÖJV stala podpora rakouského turistického ruchu. Za tímto účelem zřídilo spolkové vedení ÖJV k oficiálnímu Österreichischer Jugendherbergsverband (r. 1936) pendant „Alpenländischer Jugend-Herbergsverband” se sídlem v Solnohradě. Pracovní skupina mládežnických svazů „Jung-Vaterland” a „Ostmarkjugend” vydala před létem 1936 adresář všech mládežnických nocleháren, ubytoven a táborů. K tomu byla poskytnuta státní podpora pro stavbu kluboven s vlastní oddělenou mládežnickou noclehárnou. Za tímto účelem bylo dosavadní oddělení „Jugendauslanddienst” přeměněno na „Österreichischen Internationalen Jugenddienst für Jugendheime, Reisen und Austausch”. Během léta 1937 bylo v provozu deset mezinárodních prázdninových zotavoven, ve kterých se rekreovalo, navazovalo přátelství a učilo německy kolem 350 zahraničních mládežnických návštěvníků; většinou z Maďarska, Československa a Francie, 100 dalších zahraničních mládežnických skupin bylo obslouženo informační kanceláří a 200 se stravovalo v rakouských rodinách. Na zimu bylo naplánováno několik zimních táborů pro zahraniční lyžaře, bruslaře a sáňkaře.\n\nV prosinci 1936 byla mezi Československem a Rakouskem uzavřena prozatímní dohoda o cizineckém ruchu s platností do dubna 1937, která ustanovila, že českoslovenští občané mohli při výjezdu do Rakouska vyvést 1 000 Kč v hotovosti a cestovní poukázku na 300 šilinků a to dvakrát do ukončení smluvní platnosti. Pro letní sezónu měla býti uzavřena nová smlouva.\n\nÖJV se podařilo do konce roku 1937 vyřešit všechny hlavní organizační problémy a rok 1938 se rýsoval jako velmi úspěšný, což národní socialisty poněkud znervóznilo, obzvláště po vyhlášení roku 1938 za „Rok mládeže” (Jahr der Jugend). Na pracovní schůzce ve Vídni 6.-8. ledna 1938, které se účastnilo na 100 ÖJV-funkcionářů z celého Rakouska, došlo také k vyhlášení ambiciozního programu: vyškolení dalších 5.000 mládežnických vůdců a vedoucích na ústřední škole ve Vídni a na dalších kurzech v ostatních spolkových zemích; do 1. května 1938 mělo proběhnout úplné uniformování 50 mládežnických pluků (něco kolem 50.000 mužských uniforem); na duben byla naplánována velikonoční dobročinná sbírka pro „Osterhilfswerk”; obdobně jako předešlý rok na květen sbírka „Grenz- und auslandsdeutschen Heimatgroschen” ke Dni matek pro „Mutterschutzwerk” a pro akci „Sonnenwende 1938” (Slunovrat 1938).\n\nDne 8. ledna 1938 se konal třetí a poslední celorakouský sraz „Jungvolk-Stunden” pod heslem „Jungvolk bereit!” (Vlastenecká mládež připravena!). Netrvalo ani tak dlouho a fronta rakouské vlastenecké mládeže mohla svou připravenost prokázat. Dne 12. února 1938 podepsal Adolf Hitler se spolkovým kancléřem Kurtem Schuschniggem smlouvu, v jejímž důsledku došlo k odstartování množství ústupků. Přestože NSDAP zůstávala oficiálně nadále zakázanou stranou, započali rakouští národní socialisté, odvolávající se na tuto smlouvu, za pomoci celé vlny masových projevů (doprovázených zastrašovacími akcemi a násilím) s vytvářením revoluční atmosféry. Právě v této době posloužila vládě (přesněji Schuschniggovu křídlu) fronta vlastenecké mládeže ÖJV, která se projevila jako velmi rychle zmobilizovaná a entuziastická skupina oddaných aktivistů.\n\nPrávě 20. února 1938, kdy se ve Vídni srotilo přes 3.000 národně socialistických sympatizantů, jim fronta rakouské vlastenecké mládeže o síle 150 členů vytvořila jako jediná protiváhu. Dne 22. února vydalo mládežnické vedení bojovné prohlášení, ve kterém vyzývalo všechny místní skupiny ke zvýšené aktivitě proti pouličním parolám národních socialistů. S okamžitou platností měli všichni členové ÖJV všude používat pozdrav „Heil Österreich!” a navázat spolupráci se členy katolických mládežnických organizací. Dne 24. února, kdy se také vídeňská vlastenecká mládež srocovala na veřejných prostranstvích k poslechu rozhlasem přenášeného Schuschniggova projevu, došlo k prvnímu střetu mezi ÖJV a národními socialisty: například na Schwarzenbergplatzu po ukončení projevu začali nacisté vyřvávat „Ein Volk, ein Reich, ein Führer” a ÖJV stejnou měrou odpovídala „Rot-Weiß-Rot bis in den Tod!”, celá situace nakonec eskalovala v pouliční bitvě.\n\nPřekvapivě odvážná řeč spolkového kancléře vyvolala ve Vídni mezi 24. a 26. únorem 1938 vetší demonstrace sil na obranu stávajícího režimu, kterých se účastnilo kolem 600-700 členů ÖJV a podle policejních hlášení byly doprovázeny provoláváním hesel: „Heil Schuschnigg!” (Ať žije Schuschnigg!), „Hitler den Tod!” (Hitlerovi smrt!), „Rot-Weiß-Rot bis in den Tod!” (Až do smrti červeno-bílo-červená!) a „Nieder mit der braunen Mörderbande!” (Dolů s bandou hnědých vrahů!). V nadcházející propagandě hrála ÖJV jednu z nejvýznamnějších rolí. Přestože se podle ústavy mohla lidového hlasování účastnit mládež starší 24 let, roznášela a vylepovala plakáty a pro lidové hlasování tisknutý časopis „Volkswille” (Vůle národa). Britský novinář George Eric Rowe Geyde, tehdy korespondent amerického deníku New York Times, nadšeně popisoval, jak členové vlastenecké mládeže rozhazovali z nákladních aut letáky, provolávali prorakouská hesla a na chodníky malovali berličkové kříže (Kruckenkreuze), symbol Rakouského státu.\n\nVe Vídni, kde byli národní socialisté především soustředěni za policejními zátarasy v centru města, drželi aktivisté ÖJV a rakouští patrioti převahu. V ostatních spolkových zemích byla situace různorodá: např. pamětníci z Hornu si pamatují, jak rozváželi vůdci ÖJV se svými kamarády na kolech plakáty do okolních vesnic, ve Štýrském Hradci, který už od konce února drželi národní socialisté, ÖJV mládež vůbec nevystupovala a podle zpráv NSDAP se Hitlerjugend podařilo plně infiltrovat frontu rakouské vlastenecké mládeže. Ve vícero rakouských městech došlo 10. března 1938 (v den vyhlášení lidového hlasování) k těžkým střetům mezi národními socialisty a Schuschniggovou opozicí; v Linci národní socialisté stříleli v noci 11. března po skupině členů ÖJV, která hlídkovala u své klubovny, přičemž jich vícero těžce ranila. Den nato v centru Lince došlo k dalšímu obdobnému střetu.\n\nV poledne 11. března 1938 byla ve spolkové armádě vyhlášena částečná mobilizace, všichni neženatí rezervisté ročníku 1915 povolání k výcviku ve zbrani. Zároveň obdržel vídeňský ÖJV-studentský pluk příkaz: všechny členy mladší 17 let okamžitě poslat domů, zbytek se měl odebrat do vůdcovské školy na Kalvarienberggasse. Zde byli vyzbrojeni a od armády obdrželi krátký výcvik pro případ, že dojde k německé vojenské invazi nebo k nacistickému ozbrojenému povstání. ÖJV chlapci, takřka neznalí boje se zbraní, byli odhodláni bránit úžinu mezi Dunajem a vrchem Kahlenberg. Že k tomu nakonec nedošlo, litovali někteří ÖJV-pamětníci ještě po několik desetiletí. Například Fritz Neeb, tehdy člen ÖJV, sdělil při interview na začátku roku 1990: „\"Jestli něčeho v mém životě lituji – na Leopoldsbergu jsme chtěli Donauauen ... tento symbolický akt mohl možná odvrátit směr budoucích světových dějin, bohužel k tomu nedošlo.\"”\n\nSpolkový kancléř Kurt Schuschnigg mezitím kolem čtvrté hodiny odpoledne, pod tlakem demonstrací národních socialistů, výhrůžek Adolfa Hitlera a Hermanna Göringa, podal demisi. Před osmou hodinou večer své odstoupení oznámil v rozhlase, čímž započalo vítězství národních socialistů - devět hodin před tím než vstoupila německá armáda na rakouskou půdu - začaly jednotky SA a HJ po celém Rakousku s obsazováním kluboven fronty rakouské vlastenecké mládeže. Někteří členové ÖJV to samozřejmě nesli velmi těžce; například pro rakouské skauty „ÖPB-Pfadfinder”, začleněné pod ÖJV, znamenala záchrana jejich majetku z už zapečetěných kluboven skutečné nebezpečí.\n\nDne 13. března 1938 byla fronta rakouské vlastenecké mládeže ÖJV gestapem rozpuštěna. Hned po vyhlášení anšlusu bylo započato s likvidací Vlastenecké fronty, tedy i s likvidací ÖJV a jejích místních skupin. Majetek ÖJV byl předán Hitlerjugend; s ním i 10 osobních automobilů značky Steyr v hodnotě 30.000 RM, velké množství látek a uniforem, veškeré úspory místních skupin, psací stroje a 54 objektů v hodnotě 411.039,03 RM. Už dopoledne 13. března přijel rychlíkem do Vídně říšský vůdce HJ Baldur von Schirach, jehož úkolem bylo uvést do chodu rakouskou HJ. Na nádraží Westbahnhof ho přivítalo také na 4.000 dětí, označených hákovými kříži, částečně ještě oblečených v uniformách ÖJV. Hned po vyhlášení anšlusu ohlásil zřízení nové organizace „HJ-Obergebiets Österreich”, jejíž hlavní sídlo pro Vídeň a Dolní Rakousko se nyní nacházelo v prostorách bývalého spolkového vedení ÖJV „Am Hof”.\n\nAčkoliv se jen malé množství členů ÖJV rozhodlo aktivně vzdorovat novému režimu, přesto hráli významnou roli v organizovaném rakouském odboji. Zejména dominovaly skupiny:\n\nTaké ve vídeňské odbojové skupině „Freiheitsbewegung” se nacházela celá řada bývalých členů ÖJV.\n\n"}
{"id": "1491894", "url": "https://cs.wikipedia.org/wiki?curid=1491894", "title": "Dům čp. 418 (Štramberk)", "text": "Dům čp. 418 (Štramberk)\n\nDům čp. 418 stojí na ulici Plaňava ve Štramberku v okrese Nový Jičín. Roubený dům byl postaven koncem 18. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo, a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nPůvodní roubený dům čp. 418 byl postaven koncem 18. století. Dům byl rekonstruován v roce 1999. Objekt je typickou stavbou původní předměstské zástavby ve Štramberku.\n\nDům je přízemní roubená stavba na obdélném půdorysu, je orientovaná jižním štítovou stranou do ulice a severním do údolí. Dispozice je dvojdílná se síní a jizbou. Stavba je postavena na vysoké kamenné omítané podezdívce, která vyrovnává vysokou svahovou nerovnost. Štítové průčelí orientované do údolí (na sever) je dvouosé. Štíty jsou trojúhelníkové svisle bedněné se dvěma okny s polovalbou nahoře a s podlomenicí v patě štítu. Západní okapová strana je dvouosá. Střecha je sedlová s polovalbami krytá šindelem.\n\n\n"}
{"id": "1491895", "url": "https://cs.wikipedia.org/wiki?curid=1491895", "title": "Gucci Gang", "text": "Gucci Gang\n\nGucci Gang je singl amerického rappera Lil Pumpa, vydaný na jeho albu Lil Pump. Původně byl zveřejněn na Pumpově SoundCloud účtu 27. srpna 2017 a 31. srpna 2017 bylo dostupné pro digitální stahování a poslech na Tha Lights Global a Warner Bros. Records. Na \"Billboard\" Hot 100 se Gucci Gang dostal na třetí místo.\n"}
{"id": "1491896", "url": "https://cs.wikipedia.org/wiki?curid=1491896", "title": "Konference v Lu-šanu", "text": "Konference v Lu-šanu\n\nKonference v Lu-šanu (čínsky 庐山会议, pinyin lúshān huìyì) byla oficiálně 8. plénem Ústředního výboru Komunistické strany Číny. Konala se od 2. července do 16. srpna 1959. Název konference vychází z místa konání, kterým byla hora Lu-šan. Nachází se poblíž města Ťiu-ťiang na jihozápadě provincie Ťiang-si. Původním cílem konference bylo zhodnotit vývoj Číny za rok 1958 a vyřešit praktické otázky.\n\nBěhem konference dne 14. července napsal ministr obrany maršál Pcheng Te-chuaj dopis Mao Ce-tungovi, ve kterém poukázal na ekonomické a politické problémy, které se objevily během Velkého skoku vpřed. Na podzim roku 1958 navštívil Pcheng svoji rodnou provincii Che-nan, kde spatřil neobdělaná pole a hladem umírající rolníky. Zároveň se přesvědčil o nedůvěryhodnosti místních stranických úředníků. V dopise informoval především o zhoršení života rolníků. Kromě toho tvrdil, že levicové chyby byly zakořeněny v „buržoazním fanaticismu“ a považoval za chybu pokračovat ve Velkém skoku. Pchenga podpořil člen politbyra Čang Wen-tchien, generál armády Chuang Kche-čcheng a tajemník strany v provincii Chu-nan Čou Siao-čou. Mao jeho dopis považoval za osobní útok a Pchengovu zradu. Dne 23. července zkritizoval Pchenga a označil ho i jeho následovníky za pravičáky. Mao se hájil tvrzením, že i spisovatelé jako Konfucius, Karl Marx nebo Lenin udělali chyby, ale soustředěnost na chyby nic nevyřeší. Pchengovi byla odebrána pozice ve straně i v Lidové osvobozenecké armádě. Od té doby žil v domácím vězení. Napsal spoustu dopisů adresovaných Maovi a Ústřednímu výboru, ale to situaci nezlepšilo. Na jeho místo nastoupil Lin Piao.\n\nPcheng Te-chuaj dříve podnikl cestu do Evropy (mimo jiné také do Československa) a v Albánii se setkal s Chruščovem, se kterým otevřeně hovořil o problémech Číny. Dopis adresovaný Maovi pravděpodobně tedy posloužil jako motiv k sesazení Pchenga.\n\nMaovo vítězství nad Pchengem nepřerušilo Velký skok vpřed, kromě toho bylo obviněno více než 3 miliony členů strany.\n"}
{"id": "1491901", "url": "https://cs.wikipedia.org/wiki?curid=1491901", "title": "Grand Prix Kanady 2013", "text": "Grand Prix Kanady 2013\n\nGrand Prix Kanady 2013 (oficiálně Formula 1 Grand Prix du Canada 2013) se jela na okruhu Circuit Gilles Villeneuve v Montréalu v Kanadě dne 7. června 2013. Závod byl sedmým v pořadí v sezóně 2013 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1491905", "url": "https://cs.wikipedia.org/wiki?curid=1491905", "title": "Tlustá Tonka", "text": "Tlustá Tonka\n\nTlustá Tonka byla jedle bělokorá v severnější části bukojedlového pralesa Salajka u Frýdku-Místku v česko-slovenském pomezí v katastru obce Bílá. Jedle byla údajně přes 500 let stará, před svým poražením byla největší a nejstarší jedlí beskydských lesů.\n\nJedle měla zlomenou špici, o kterou přišla při vichřici roku 1930. Bez ní měřila 37 m a měla 35 m³ dřevní hmoty. Okolo tohoto roku se objevují první záznamy o tomto stromu, kdy si lidé začali jeho rozměrové výjimečnosti všímat. Nad kořenovými náběhy po obvodu měla jedle necelých sedm metrů, v prsní výšce (asi 1,3 m) potom asi 5,3 m (tj. 1,98 m průměr). Objem měla před zlomením špice cca 55 m³, výšku asi 50 m. Tlustá Tonka padla v roce 1942 nebo snad až při vichřici v roce 1953.\n"}
