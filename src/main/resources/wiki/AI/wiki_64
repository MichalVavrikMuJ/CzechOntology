{"id": "1561370", "url": "https://cs.wikipedia.org/wiki?curid=1561370", "title": "Anna Dvořáková (malířka)", "text": "Anna Dvořáková (malířka)\n\nAnna Dvořáková (11. března 1924 Kameničky – květen 2013 tamtéž(?)) byla česká akademická malířka, grafička a zpěvačka, dcera malíře Josefa Dvořáka z Kameniček, žáka Antonína Slavíčka. Malovala portréty, figury, krajiny, zátiší a kytice.\n\nOtec Josef Dvořák z Kameniček byl tkadlec a kreslič textilních vzorů, autor opony a kulis pro Kameničky, žák krajináře Antonína Slavíčka, který několik let v Kameničkách pobýval. Všestranné nadání zdědila Anička Dvořáková po otci, od mládí se věnovala zpěvu a hře na kytaru, s bratrem Josefem koncertovala v okolí, za okupace v roce 1943 zpívala v Kameničkách za klavírního doprovodu Járy Pospíšila, její hlas zněl na mších v Kameničkách, v chrámových interiérech, na svatbách i pohřbech v okolí. Před studiem na Akademii výtvarných umění v Praze (1945–1951) hrála v Kameničkách ochotnické divadlo v \"SDO Tyl\".\n\nNavštěvovala ateliéry Jakuba Obrovského, Karla Mináře, Vratislava Nechleby, Vladimíra Silovského. Vystudovala figurální malbu u Jakuba Obrovského a Vratislava Nejezchleby a grafiku u Vladislava Silovského.\n\nOd roku 1950 byla členkou I. střediska Svazu výtvarných umělců a Jednoty výtvarných umělců v Praze. Od roku 1958 členkou Klubu výtvarných umělců Pardubice, od roku 1990 členkou Unie výtvarných umělců Pardubice.\n\nDo okruhu jejích známých umělců patřili například básník František Branislav, malíři Jaroslav Sodomka, Josef Kadeřábek, Jan Hudec, Jindřich Hegr, Anděla Kocůrková, Věra Korunová, sběratel Antonín Kouba či milovník umění Miroslav Sodomka, úzce spolupracovala s děkanem Jaroslavem Daňkem.\n\n\n\n\n\n\n\n"}
{"id": "1561371", "url": "https://cs.wikipedia.org/wiki?curid=1561371", "title": "Mena (město na Ukrajině)", "text": "Mena (město na Ukrajině)\n\nMena (ukrajinsky i ) je město v Černihivské oblasti na Ukrajině. K roku 2019 měla přes jedenáct tisíc obyvatel.\n\nMena leží na stejnojmenné řece, pravém přítoku Desny v povodí Dněpru. Leží ve východní části svého rajónu zhruba ve středu Černihovské oblasti. Od Černihivu, správního střediska oblasti, je vzdálena přibližně sedmdesát kilometrů východně.\n\nPrvní zmínka o Meně je z roku 1408. \n\nZa druhé světové války byla Mena od 8. září 1941 do 18. září 1943 obsazena německou armádou.\n\nOd roku 1966 má Mena status města.\n\n"}
{"id": "1561375", "url": "https://cs.wikipedia.org/wiki?curid=1561375", "title": "Suburbikální diecéze Sabina-Poggio Mirteto", "text": "Suburbikální diecéze Sabina-Poggio Mirteto\n\nDiecéze albanská (latinsky \"Dioecesis Albanensis\") je římskokatolická suburbikální diecéze v Itálii, která je součástí Církevní oblasti Lazio. Katedrálou je kostel Nanebevzetí Panny Marie v Poggio Mirteto, konkatedrálou kostel sv. Liberátora v Magliano Sabina. Tradičně byla sídlem jednoho z kardinálů-biskupů; dnes je jeho titulární diecézí a má svého sídelního biskupa. Jejím sídlením biskupem je Ernesto Mandara a titulárním kardinálem Giovanni Battista Re.\n\n\n"}
{"id": "1561376", "url": "https://cs.wikipedia.org/wiki?curid=1561376", "title": "Vzpoura proti modernímu světu", "text": "Vzpoura proti modernímu světu\n\nVzpoura proti modernímu světu () je knihou Julia Evoly, poprvé vydanou roku 1934, druhé italské vydání roku 1951, třetí roku 1969. Rozvádí kritiku moderního Západu, jenž je vnímán jako založený na konzumu a sekularismu, masové konformitě a průměrnosti. Tyto atributy staví do kontrastu s aristokratickým heroismem a náboženským rozjímáním. Ideál společnosti vidí v nadčasové Tradici duchovních proudů předmoderního světa, „kdy božské a numinózní ještě bylo součástí lidského života“.\n\nČeské vydání vyšlo roku 2020.\n"}
{"id": "1561378", "url": "https://cs.wikipedia.org/wiki?curid=1561378", "title": "Kremlík", "text": "Kremlík\n\nPříjmení Kremlík nese více různých osobností:\n\n"}
{"id": "1561385", "url": "https://cs.wikipedia.org/wiki?curid=1561385", "title": "Ohrožení veřejného zdraví mezinárodního významu", "text": "Ohrožení veřejného zdraví mezinárodního významu\n\nOhrožení veřejného zdraví mezinárodního významu (zkratka PHEIC z anglického názvu , nebo také globální stav zdravotní nouze) je prohlášení Světové zdravotnické organizace (WHO) o „mimořádné události, která rozhodně představuje riziko pro zdravotní situaci v jiných státech v důsledku mezinárodního šíření nemocí a případně vyžaduje koordinovanou mezinárodní reakci“. Toto prohlášení je vydáno když nastane situace, která je závažná, náhlá, neobvyklá nebo neočekávaná, která ovlivňuje veřejné zdraví za hranicemi postiženého státu a může vyžadovat okamžité kroky na mezinárodní úrovni.\n\nPodle Mezinárodních zdravotních předpisů z roku 2005 (IHR) mají státy smluvní povinnost na vyhlášení globálního stavu zdravotní nouze rychle reagovat.\n\n\n"}
{"id": "1561389", "url": "https://cs.wikipedia.org/wiki?curid=1561389", "title": "Josef Dvořák (malíř, 1883–1967)", "text": "Josef Dvořák (malíř, 1883–1967)\n\nJosef Dvořák (21. prosince 1883 Kameničky – 16. prosince 1967 tamtéž) byl český malíř, tkadlec a kreslič textilních vzorů, autor opony a kulis pro Kameničky, žák Antonína Slavíčka a otec akademické malířky Anny Dvořákové z Kameniček, věnoval se hlavně krajinářské tvorbě. Kromě malíře Antonína Slavíčka pobýval v Kameničkách také jeho přítel a malíř Rudolf Kremlička.\n\n\n\n\n\n\n"}
{"id": "1561398", "url": "https://cs.wikipedia.org/wiki?curid=1561398", "title": "Globální stav nouze", "text": "Globální stav nouze\n\nGlobální stav nouze může znamenat:\n\n\n"}
{"id": "1561400", "url": "https://cs.wikipedia.org/wiki?curid=1561400", "title": "Ziapelta", "text": "Ziapelta\n\nZiapelta („Štít lidu kmene Zia“) byl rod obrněného ankylosauridního dinosaura, žijícího v období svrchní křídy (souvrství Kirtland, asi před 75 až 72 miliony let) na území současného Nového Mexika v USA.\n\nHolotyp tohoto dinosaura (kat. ozn. \"NMMNH P-64484\") představuje nekompletní fosilní lebku a části postkraniální kostry, objevené v roce 2011. V roce 2014 dinosaura formálně popsala paleontoložka Victoria Megan Arbourová a její kolegové. Typový a jediný známý druh je \"Ziapelta sanjuanensis\".\n\nNení jisté, zda je holotyp již plně dorostlým jedincem, dospělá délka ziapelty je proto odhadována v rozmezí 4,5 až 6 metrů. Jednalo se tedy o středně velkého ankylosaurida.\n\n\"Ziapelta\" byl rod, spadající do čeledi Ankylosauridae a do podčeledi Ankylosaurinae. Mezi jeho nejbližší příbuzné patřily rody \"Scolosaurus\" a \"Euoplocephalus\".\n\n\n"}
{"id": "1561404", "url": "https://cs.wikipedia.org/wiki?curid=1561404", "title": "NGC 1024", "text": "NGC 1024\n\nNGC 1024 je spirální galaxie v souhvězdí Berana. Od Země je vzdálená přibližně 168 milionů světelných let. Objevil ji William Herschel 18. září 1786.\n\nNa obloze leží v jižní části souhvězdí u hranice se souhvězdím Velryby, 1,5° severozápadně od hvězdy μ Ceti. Díky jejímu zvláštnímu vzhledu ji Halton Arp přidal do svého Atlasu zvláštních galaxií pod označením Arp 333.\n\nNGC 1024 je hlavním členem malé skupiny galaxií, která se označuje LGG 69 a do které patří také galaxie NGC 990 a NGC 1029.\n\n"}
{"id": "1561414", "url": "https://cs.wikipedia.org/wiki?curid=1561414", "title": "Opava západ", "text": "Opava západ\n\nOpava západ (dříve též německy \" Troppau Staatsbahnhof\") je železniční stanice v západní části okresního města Opava v Moravskoslezském kraji poblíž řeky Opavy. Leží na jednokolejné neelektrizované trati 310 v asi kilometrové vzdálenosti od kapacitně větší a starší městské stanice Opava východ.\n\nStanice byla vybudována společností Moravsko-slezská ústřední dráha (\"MSCB\") na trati primárně spojující Olomouc a Opavu, podle typizovaného stavebního vzoru. 1. listopadu 1872 byl uveden do provozu úsek trasy z Krnova do koncové stanice \"Opava západ\". Na starší nádraží byla dovedena trať z Ostravy již roku 1851. K propojení kolejišť obou nádraží došlo až 20. října 1895 zprovozněním přibližně kilometr a půl dlouhé jednokolejné spojky, kdy již obě stanice spadaly pod Císařsko-královské státní dráhy (\"kkStB\").\n\n2. srpna 1909 byla společností \"Pruské státní dráhy\" (Preußische Staatsbahnen) zprovozněna krátká spojovací trať do Plště v tehdejším Prusku. Původní koncové nádraží v Plšťi bylo napojením dráhy z Opavy přímo průjezdné ve směru na Baborów. Na nádraží přijížděly též vlaky společnosti z taktéž přeshraniční Ratiboře.\n\nPo zestátnění soukromých společností v Rakousku-Uhersku po roce 1908 pak obsluhovala stanici jedna společnost, Císařsko-královské státní dráhy, po roce 1918 pak správu přebraly Československé státní dráhy. Po roce 1945 byla trať do Plště zrušena.\n\nNachází se zde jedno vnitřní jednostranné a jedno vnější jednostranné nástupiště, k příchodu na vnitřní nástupiště slouží přechod přes kolej. \n\n"}
{"id": "1561415", "url": "https://cs.wikipedia.org/wiki?curid=1561415", "title": "Vesnická památková zóna Staré Bohnice", "text": "Vesnická památková zóna Staré Bohnice\n\nVesnická památková zóna Staré Bohnice zahrnuje původní historické jádro vsi Bohnice, která se stala v roce 1922 součástí tehdejší Prahy VIII (nynější městská část Praha 8) na severu hlavního města České republiky. Staré Bohnice jsou jednou ze sedmi vesnických památkových zón na území Prahy. Památková ochrana zde byla ustanovena vyhláškou Hlavního města Prahy č. 10/1993, která vstoupila v platnost 1. listopadu 1993.\n\nPamátková zóna Staré Bohnice je tvořena historickou zástavbou na pravém břehu Vltavy. Na jihu je ohraničena křižovatkou ulice Bohnické s ulicí Ústavní na jedné straně a areálem barokního statku Vraných a ulicí U Skalky na straně druhé. Zóna poté pokračuje severním směrem do údolí Bohnického potoka a zahrnuje veškerou zástavbu na západní straně Bohnické ulice a kromě toho také místní náves s parčíkem a areálem kostela svatého Petra a Pavla, obklopeného bývalým hřbitovem. Od hospicu (bývalého hostince) Štrasburk pokračuje památkově chráněná zóna údolím Bohnického potoka směrem na západ a zahrnuje zde veškerou zástavbu podél obou stran Bohnické ulice až do prostoru Přírodního parku Drahaň-Troja. Nadmořská výška chráněného území se pohybuje zhruba v rozpětí od 270 do 240 metrů. \n\nDatace vzniku zdejšího osídlení je spojována se zakládací listinou místního kostela sv. Petra a Pavla z roku 1158, tedy s obdobím v polovině 12. století, kdy tímto územím již procházela důležitá obchodní stezka, která vedle ze severu Čech do Prahy. Podle tohoto dokumentu, zvaného autentika, sepsaného vyšehradským proboštem Gervasiem, pražský biskup Daniel vložil 30. května 1158 do oltářního kamene ostatky svatých jako důkaz o vykonaném svěcení, přičemž k tomuto dokladu jsou připojena také jména krále Vladislava a královny Judity. \nKostel, který patří k nejvýznamnějším objektům bohnické památkové zóny, prošel barokní přestavbou v první polovině 18. století a dalšími úpravami na přelomu 18. a 19. století. Dalším barokním památkově chráněným objektem je fara z roku 1738, která se nachází naproti kostelu. Původně bývalo na bohnické návsi více barokních domů. Ze zdejších barokních statků se dochovala usedlost rodiny Vraných. Areál se skládá z obytné budovy, vejminku se špýcharem, brány, ústící na náves, ohradních zdí a stodoly. Ve štítě špýcharu je uveden letopočet 1777. Příslušníci rodiny Vraných zastávali v obci významné pozice – Antonín Vraný býval v první polovině 19. století rychtářem a Karel Vraný byl od roku 1900 bohnickým starostou. Statek Vraných slouží nyní jako bohnické komunitní „sousedské“ centrum, jehož provoz a program zajišťuje spolek \"Bohnice žijí\". Areál statku Vraných je považován za vynikající ukázku lidového baroka 18. století a za nejpůvabnější památku v obci. \n\nO několik desítek metrů severněji od usedlosti Vraných, rovněž na západní straně Bohnické ulice, stojí tzv. Kolpingův dům. Tento dům býval sídlem bohnické obecné školy, kterou v 19. století navštěvovaly i děti ze Suchdola, Baby, Sedlce i z Předního a Zadního Ovence, tedy z dnešní Troje. \n\nHistorické jádro obce s návesním prostorem kolem kostela sv. Petra a Pavla a s domy podél Bohnické ulice v údolí Bohnického potoka je dobře zachovanou ukázkou starší zemědělské zástavby pražského venkova, jejíž charakter ještě podtrhuje členitost zdejšího terénu. \n\nVeřejná doprava do Starých Bohnic je zajišťována autobusovou linkou č. 236, která jezdí v trase Podhoří – Zoologická zahrada – Zámky. V úseku mezi zastávkami \"Staré Bohnice\" a \"Zámky\" tuto trasu sleduje i modře značená turistická cesta, která začíná na rohu ulic Bohnické a Ústavní, prochází vesnickou památkovou zónou a územím přírodní památky Bohnické údolí a končí na pravém břehu Vltavy poblíž autobusové zastávky \"Zámky\".\n"}
{"id": "1561421", "url": "https://cs.wikipedia.org/wiki?curid=1561421", "title": "Dům čp. 72 (Břidličná)", "text": "Dům čp. 72 (Břidličná)\n\nDům čp. 72 stojí na katastrálním území obce Břidličná v okrese Bruntál. Představuje lidovou architekturu jesenického typu a byl 17. října 2002 Ministerstvem kultury České republiky prohlášen za kulturní památku Česka.\n\nDům je samostatně stojící přízemní roubená nepodsklepená stavba štítové orientace se sedlovou střechou. Střecha je krytá šindelem, který je překryt eternitem se zachovalým dřevěným okapem. Štíty jsou bez podlomenice deštěné svisle položenými deskami, nad východním štítem je kabřinec. Na stropním trámu je datace 1777.\n\nDispozice domu je trojdílná šestiprostorová komorového typu. Hlavní vchod je na jižní okapové straně, průchozí síň má valenou klenbou. Nalevo je kuchyň, komora a světnička, napravo je jizba a světnička. Podlahy jsou prkenné a stropy trámové. Východní štít a jižní okapová strana mají tři okenní osy. Okna jsou dvojitá dvojkřídlá, zasklena čtyřmi tabulkami skla. Na severní straně je dřevěný přístavek.\n\n"}
{"id": "1561430", "url": "https://cs.wikipedia.org/wiki?curid=1561430", "title": "Westend", "text": "Westend\n\nWestend může být:\n\n"}
{"id": "1561432", "url": "https://cs.wikipedia.org/wiki?curid=1561432", "title": "Projekce (lineární algebra)", "text": "Projekce (lineární algebra)\n\nV lineární algebře a funkcionální analýze je projekce lineární transformace formula_1 nějakého vektorového prostoru na sebe taková, že formula_2 . To znamená, že pokud formula_1 aplikujeme na jakoukoli hodnotu opakovaně, výsledek je stejný, jako kdybychom ji použili jen jednou (je to idempotentní zobrazení, které nemění prostor svých obrazů). Tato definice formalizuje a zobecňuje myšlenku geometrické projekce. \n\nProjekce na vektorovém prostoru formula_4 je lineární operátor formula_5 takový, že formula_6. \n\nPokud formula_4 má skalární součin a je úplný (tj. když formula_4 je Hilbertův prostor), lze použít pojem ortogonality. Projekce formula_1 na Hilbertově prostoru formula_4 se nazývá ortogonální projekce, pokud platí formula_11 pro všechny formula_12. Projekce na Hilbertově prostoru, která není ortogonální, se nazývá šikmá projekce. \n\n\nVlastní hodnoty projekční matice musí být 0 nebo 1. \n\nNapříklad funkce, která mapuje bod formula_22 v trojrozměrném prostoru formula_23 do bodu formula_24, je ortogonální projekce na rovinu určenou souřadnými osami \"x\" a \"y\" . Tato funkce je reprezentována maticí \n\nAkce této matice na obecný vektor je \n\nŽe formula_1 je skutečně projekce, tj. formula_28, dokážeme takto: \n\nJelikož formula_30, tak tato projekce je ortogonální. \n\nJednoduchý příklad neortogonální (šikmé) projekce je \n\nProstřednictvím násobení matic vidíme \n\nTo dokazuje, že formula_1 je opravdu projekce. \n\nProjekce formula_1 je ortogonální tehdy a jen tehdy, jestliže formula_35, protože teprve potom formula_30 . \n\nPodle definice je každá projekce formula_1 idempotent (tj formula_6 ). \n\nNechť formula_39 je konečnorozměrný vektorový prostor a formula_1 projekce na formula_39. Předpokládejme, že podprostory formula_42 a formula_4 jsou obraz a jádro formula_1. Pak formula_1 má následující vlastnosti: \n\n\nObraz a jádro projekce jsou \"komplementární\" stejně jako jsou komplementární operátory formula_1 a formula_57 . Operátor formula_58 je také projekce, jejíž obraz je jádro formula_1, a jeho jádro naopak obrazem formula_58. \n\nI ve vektorových prostorech nekonečné dimenzí (stejně jako u konečné dimenze) je spektrum projekce obsaženo v množině formula_61, jelikož \n\nPouze 0 nebo 1 může být vlastním číslem projekce, což značí, že formula_1 je vždy pozitivně semi-definitivní operátor/matice. Odpovídající vlastní prostory jsou jádrem a obrazem projekce. Rozklad vektorového prostoru na přímé součty není obecně jedinečný. Proto k podprostoru formula_4 může existovat mnoho různých projekcí, jejichž obraz (nebo jádro) je formula_4 . \n\nPokud je projekce netriviální, má minimální polynom formula_66, který má různé kořeny, a tedy formula_1 je diagonalizovatelná. \n\nSoučin projekcí není sám obecně projekcí, i když jde o součin ortogonálních projekcí. Pokud projekce komutují, je jejich součin projekcí. \n"}
{"id": "1561444", "url": "https://cs.wikipedia.org/wiki?curid=1561444", "title": "David Rigert", "text": "David Rigert\n\nDavid Adamovič Rigert ( Давид Ада́мович Ри́герт, * 12. března 1947 Nagornoje) je bývalý sovětský vzpěrač. \n\nPochází z rodiny Ruských Němců, která byla za druhé světové války nuceně vysídlena do Kokčetauské oblasti v Kazachstánu. V šedesátých letech jim bylo dovoleno usadit se na Kubáni. David Rigert se původně věnoval boxu a atletice, na vzpírání se zaměřil během vojenské služby a po jejím ukončení začal trénovat v Šachtách pod vedením Rudolfa Pljukfeldera. \n\nBěhem své kariéry vytvořil 68 světových rekordů. Jeho osobní rekord v olympijském dvojboji byl 407,5 kg. Získal zlatou medaili na Letních olympijských hrách 1976 ve váhové kategorii do 90 kg. Startoval také na olympijských hrách v letech 1972 a 1980, v obou případech však nezaznamenal žádný platný pokus. Je šestinásobným mistrem světa (do 90 kg v letech 1971, 1973, 1974, 1975 a 1976 a do 100 kg v roce 1978) a devítinásobným mistrem Evropy (do 90 kg v letech 1971, 1972, 1973, 1974, 1975, 1976 a 1978 a do 100 kg v letech 1979 a 1980).\n\nVystudoval Moskevský institut fyzické kultury a po ukončení aktivní kariéry se stal trenérem, na LOH 2004 vedl ruskou vzpěračskou reprezentaci. Účastnil se také vzpěračských soutěží veteránů. Kromě toho podnikal v zemědělství, vyráběl činky a založil vlastní vzpěračskou akademii. Je radním města Taganrogu za stranu Jednotné Rusko. Obdržel Řád přátelství a byl jmenován do Síně slávy světového vzpírání.\n\n"}
{"id": "1561447", "url": "https://cs.wikipedia.org/wiki?curid=1561447", "title": "Hrubá Voda (nádraží)", "text": "Hrubá Voda (nádraží)\n\nHrubá Voda (dříve též německy \"Grosswasser\") je železniční stanice západně od obce Hrubá Voda, v katastru obce Hlubočky, v okrese Olomouc v Olomouckém kraji poblíž řeky Bystřice. Leží na jednokolejné neelektrizované trati 310. Dále se v Hrubé Vodě nachází zastávky \"Hrubá Voda zastávka\" a \"Hrubá Voda-Smilov\".\n\nStanice byla vybudována společností Moravsko-slezská ústřední dráha (\"MSCB\") na trati primárně spojující Olomouc, kam byla železnice přivedena roku 1841, a Opavu, podle typizovaného stavebního vzoru. 1. listopadu 1872 byl uveden do provozu úsek trasy z Krnova do stanice Opava. V roce 1908 byla dle návrhu pražského architekta Císařsko-královské státní dráhy (\"kkStB\") Ing. Gustava Kulhavého nádražní budova přestavěna v secesním slohu.\n\nPo zestátnění soukromých společností v Rakousku-Uhersku po roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde tři jednostranná nekrytá vnitřní nástupiště, k příchodu k vlakům slouží přechod přes koleje. \n\n"}
{"id": "1561450", "url": "https://cs.wikipedia.org/wiki?curid=1561450", "title": "Bánokszentgyörgy", "text": "Bánokszentgyörgy\n\nBánokszentgyörgy [bánoksentďérď] je obec v Maďarsku v župě Zala, spadající pod okres Letenye. Nachází se asi 17 km severovýchodně od Letenye a asi 34 km jihozápadně od Zalaegerszegu. V roce 2015 zde žilo 627 obyvatel. Dle údajů z roku 2011 tvoří 91,46 % obyvatelstva Maďaři a 7,4 % Romové.\n"}
{"id": "1561453", "url": "https://cs.wikipedia.org/wiki?curid=1561453", "title": "Dagmar Minaříková", "text": "Dagmar Minaříková\n\nDagmar Minaříková (13. července 1935, Nová Brtnice – 5. července 2001, Třebíč, rozená Dagmar Navrátilová) byla česká geoložka.\n\nDagmar Minaříková se narodila v roce 1935 v Nové Brtnici, v roce 1953 odmaturovala na gymnáziu v Třebíči a následně mezi lety 1953 a 1958 vystudovala přírodovědeckou fakultu Masarykovy univerzity v Brně. Následně nastoupila do Geologického ústavu Dionýza Štúra v Bratislavě a posléze přešla do Geologického ústavu v Praze, kde vedla zahraniční odbor. Mezi lety 1978 a 1979 pracovala pro State organization for Minerals v Bagdádu, kde se věnovala výzkumu kvartéru severní Mezopotámie. Věnovala se také výzkumu geologických změn po stavbě Jaderné elektrárny Dukovany a spolupracovala s ekologickým střediskem Chaloupky.\n"}
{"id": "1561458", "url": "https://cs.wikipedia.org/wiki?curid=1561458", "title": "Kaprije", "text": "Kaprije\n\nKaprije () je malý ostrov v Jaderském moři. Je součástí Chorvatska, leží v Šibenicko-kninské župě a je součástí Šibenického souostroví. V roce 2011 žilo na celém ostrově 189 obyvatel, všichni ve stejnojmenné vesnici na jihozápadě ostrova. Příjmy zdejších obyvatel tvoří především turismus, rybolov a zemědělství.\n\nVětšími sousedními ostrovy jsou Kakan a Zmajan, nejbližší obydlený ostrov je Žirje. Kolem Kaprije se též nacházejí ostrůvky Prčevac, Dupinić Mali, Dupinić Veli, Bavljenac, Oštrica, Kraljak, Mišljak Veli, Politrenica, Ravan, Kamešnjak Mali, Kamešnjak Veli, Borovnjak Mali a Borovnjak Veli.\n"}
{"id": "1561460", "url": "https://cs.wikipedia.org/wiki?curid=1561460", "title": "Sekyra Foundation", "text": "Sekyra Foundation\n\nSekyra Foundation je soukromá nadace, kterou založil roku 2018 český podnikatel Luděk Sekyra na podporu morálního univerzalismu, liberálních hodnot a občanské společnosti. Nadace získává prostředky pro svou činnost z darů fyzických a právnických osob, z hospodaření s majetkem a podnikání.\nNadace se zaměřuje na podporu občanské společnosti, rozvoj kritického a filosofického myšlení, podporu akademických institucí a vzdělávacích projektů, trvale udržitelného rozvoje a ochrany životního prostředí, přednášky a vydávání děl významných myslitelů. Posláním nadace je rovněž obrana politické svobody, lidských práv, kulturní a náboženské rozmanitosti. Nadace ve spolupráci se světovými univerzitami a asociací Europaeum rozvíjí odkaz klíčových filozofů 20. století jako John Rawls či Ludwig Wittgenstein a intelektuálů spjatých s naší částí Evropy, jako byli Isaiah Berlin, Leszek Kołakowski, Jan Patočka nebo Karl Popper.\n\nNa Univerzitě v Oxfordu nabízí Sekyra Foundation měsíční pobyty pro studenty Univerzity Karlovy a reciproční pobyt pro anglické studenty v Praze. V renovovaném objektu Sekyra House, který je součástí oxfordské koleje Harris Manchester College a byl slavnostně otevřen k výročí Sametové revoluce dne 6. 11. 2014, najdou studenti ubytování i tři studovny. V budově je i posluchárna pojmenovaná po Tomáši Halíkovi. Luděk Sekyra je členem správní rady a akademické obce Harris Manchester College, členem kolegia rektora oxfordské univerzity a členem londýnské Aristotelian Society.\nV rámci rozvoje filosofického a intelektuálního dialogu Sekyra Foundation podpořila např. konferenci „Jan Patočka and the grounds for political action: phenomenology, the arts, and civil society“ pořádnou nadací The Rimbaud and Verlaine Foundation (2019), konferenci „Culture and Value after Wittgenstein“ na Queens College Oxfordské univerzity (2019), konferenci „Inequality, Religion, and Society: John Rawls and After“, věnovanou filosofickému odkazu nejvýznamnějšího politického filosofa 20. století Johna Rawlse, která proběhla počátkem roku 2019 na Harvardově univerzitě, mezinárodní konferenci a seminář „Two Visions of Europe: What Sources of Hope for the Future?” ze série Cracking Borders, Rising Walls Series, kterou pořádá Kultura Liberalna ve Varšavě, každoroční diskusní konferenci Středoevropské fórum v Bratislavě, kterou založil Václav Havel, konference o důvěře a porozumění, které pořádá Klášter Broumov, nebo přednášku \"Margaret Thatcher in historical perspective\", pořádanou Centrem pro filozofii, etiku a náboženství FF UK. \n\nSekyra Foundation zaštítila projekt vídeňského institutu pro pokročilé studium humanitních a společenských věd (Institut für die Wissenschaften vom Menschen) s názvem „Annual International Editors’ Roundtable”, kterého se účastní autoři a redaktoři z prestižních intelektuálních neakademických časopisů s různorodou politickou orientací (The Economist, The Week, openDemocracy, Eurozine, Esprit, FAZ a Süddeutsche Zeitung) nebo 57. kongres evropských novinářů, který se roku 2019 konal poprvé v Praze a zorganizovala ho Lída Rakušanová. Zprostředkovala také diskusní večer s CEO The New York Times Company Markem Thompsonem v Knihovně Václava Havla, kterého se zúčastnily špičky českých médií. \n\nVe spolupráci s českým centrem PEN klubu a Nadací Jana a Medy Mládkových oživila Sekyra Foundation myšlenku na stavbu nové budovy Národní knihovny. Jako jedna z možných lokalit připadá v úvahu bývalé nákladové nádraží Žižkov, kde na části pozemků pro novou čtvrť bude stavět Sekyra Group.\nNadace se podílí na vydání trojdílné knihy vzpomínek Dr. Emila Ščuky, který sehrál důležitou roli v emancipačních procesech romské národnostní menšiny v České republice (nakladatel Knihovna Václava Havla, o.p.s. 2019).\n\n\n\n\n"}
{"id": "1561461", "url": "https://cs.wikipedia.org/wiki?curid=1561461", "title": "Usedlost čp. 17 (Dolní Moravice)", "text": "Usedlost čp. 17 (Dolní Moravice)\n\nUsedlost čp. 17 je na katastrálním území obce Dolní Moravice v okrese Bruntál. Klasicistní usedlost je příkladem lidové architektury z poloviny 19. století, je chráněna jako kulturní památka od roku 1958 a je zapsaná do Ústředního seznamu kulturních památek ČR.\n\nDům je samostatně stojící zděná částečně podsklepená budova s klasicizujícími prvky ve štítovém průčelí, postavena na obdélném půdorysu. Je orientována štítovým průčelím do ulice, které má tři okenní osy. Vlastní štít je na profilované římse s podlomenicí, v ploše rámované dvěma pilastry a jednoduchou římsou jsou dvě okna mezi nimiž je štukový věnec, třetí okno je nad římsou a je také zdobeno štukovým věncem s girlandami. Štít zakončuje valbička. Sedlová střecha je v polovině prolomená, kryta eternitem. V interiéru je v chodbě valená klenba a v místnostech trámové stropy. V Dolní Moravici je to jediná stavba tohoto typu.\n\n"}
{"id": "1561462", "url": "https://cs.wikipedia.org/wiki?curid=1561462", "title": "Jan Daneš", "text": "Jan Daneš\n\nJan Daneš (* 13. dubna 1955 Praha) je český lékař a vysokoškolský profesor, odborník v oboru radiologie a mamodiagnostiky. Založil a spolu s několika kolegy řídí český screeningový program. Od devadesátých let minulého století vyučuje na 1. lékařské fakultě Univerzity Karlovy v Praze. Je ředitelem Mamodiagnostického centra v Berouně a Praze 5 – Jinonicích. \n\nPo absolvování gymnázia v Praze 3 Na Pražačce se hlásil na studium medicíny, kam byl z politických důvodů přijat až na třetí pokus. Mezitím pracoval jako sanitář, zřízenec nebo uklízeč. V roce 1983 úspěšně absolvoval v oboru Všeobecné lékařství na 1. lékařské fakultě Univerzity Karlovy v Praze. Atestaci 1. stupně v oboru radiodiagnostika získal v roce 1986, o pět let později následovala atestace 2. stupně. V roce 1997 získal titul docent a od roku 2007 je profesorem na UK v Praze. \n\nPo studiích nastoupil na Radiodiagnostickou kliniku 1. lékařské fakulty Univerzity Karlovy a VFN v Praze 2, se kterou spolupracuje dodnes. V letech 2001–2018 byl přednostou kliniky. Své znalosti zároveň jako pedagog předává budoucím lékařům jako vysokoškolský profesor. \n\nV roce 2003 stál u zavedení Programu pro screening nádorů prsu ČR, jehož chod spolu s několika dalšími odborníky řídí. Má vlastní Mamodiagnostické centrum v Berouně, které v roce 2017 otevřelo druhou pobočku v Praze 5 – Jinonicích. Působí jako člen výboru Radiologické společnosti ČLS JEP, místopředseda Asociace mamodiagnostiků ČR a výkonný místopředseda Komise pro screening nádorů prsu a odborný garant mamografického preventivního programu Ministerstva zdravotnictví ČR. Je členem Vědecké rady 1. lékařské fakulty UK v Praze.\nVyhledávaným odborníkem je také v zahraničí. Jako expert Evropské komise (člen Guidelines Development Group, GDG) se podílí na projektu European Commission Initiative on Breast Cancer (ECIBC), jehož úkolem je příprava nových evropských doporučení týkajících se diagnostiky a screeningu. \n\nDo roku 2019 napsal 94 odborných článků. Za sebou má 232 přednášek v České republice i v zahraničí.\n\n2000\n\nDaneš, Jan\n\n\"Přínos mamografie v diagnostice karcinomu prsu\"\n\nIn: Diagnóza: Zdravotnický čtrnáctideník, č. 1, 2000, s. 6-6, I - původní článek ve vědeckém / odborném časopise, 1212-3595, mamografie- zobrazovací metoda, \nDaneš, Jan\n\n\"Screening karcinomu prsu v České republice\"\n\nIn: Medicína v praxi, č. 5, 2000, s. 41-42, I - původní článek ve vědeckém / odborném časopise, 1212-8759, radiodiagnostika, \nDaneš, Jan - Bárta, Martin - Červenková, Jana - Kutilová, Regina - Tesař, J. \n\n\"Předběžná akreditace k provádění mamografického screeningu\"\n\nIn: Česká radiologie, roč. 54, č. Suppl. 1, 2000, s. 18-23, I - původní článek ve vědeckém / odborném časopise, 1210-7883, mamografie - radiodiagnostika, MSM 111100004\nHuber, S. - Daneš, Jan - Zuna, I. - Teubner, J. - Medl, M. - /\n\n\"Relevance of sonographic B-mode criteria and computeraided ultrasonic tissue characterization in differential/diagnosis of solid breast masses\"\n\nIn: Ultrasound in Medicine & Biology, roč. 26, č. 8, 2000, s. 1243-1252, I - původní článek ve vědeckém / odborném časopise, 0301-5629, radiologie - sonografie. IF = 1.822 (2000), \n\nObenberger, J. - Seidl, Zdeněk - Viták, Tomáš - Vaněčková, Manuela - Daneš, Jan - Peterová, Věra\n\n\"Roztroušená skleróza komplikovaná nálezem arachoidální cysty s expanzivním chováním. Kazuistika\"\n\nIn: Česká radiologie, roč. 54, č. 4, 2000, s. 248-251, I - původní článek ve vědeckém / odborném časopise, 1210-7883, radiodiagnostika, MSM 111100001\nObenberger, Jiří - Seidl, Zdeněk - Peterová, Věra - Viták, Tomáš - Daneš, Jan\n\n\"Význam zobrazovacích metod v diagnostice demencí\"\n\nIn: Česká radiologie, č. Suppl. 1. , 2000, s. 171-171, X - abstrakt konferenčního příspěvku ve vědeckém / odborném časopise, 1210-7883, magnetická rezonance, \nObenberger, Jiří - Seidl, Zdeněk - Peterová, Věra - Viták, Tomáš - Daneš, Jan - /\n\n\"Neuronopatická varianta deficitu kyselé sfingomyelinázy v obraze magnetické rezonance\"\n\nIn: Česká radiologie, č. Suppl. 1, 2000, s. 171-171, X - abstrakt konferenčního příspěvku ve vědeckém / odborném časopise, 1210-7883, magnetická rezonance, \nPaclt, Ivo - Uhlíková, Petra - Vaněčková, Manuela - Seidl, Zdeněk - Daneš, Jan - /\n\n\"Biological markers of the hyperkinetic syndrome in children of age 6 to 11 years (2)\"\n\nIn: European Psychiatry, roč. Suppl.2., 2000, s. 385-385, II - přehledový článek ve vědeckém / odborném časopise, 0924-9338, psychiatrie. IF = 0.748 (2000), MSM 111100001\nSeidl, Zdeněk - Obenberger, Jiří - Daneš, Jan - Viták, Tomáš - Peterová, Věra - /\n\n\"Makroprolaktinomy: diagnostika, léčba bromokriptinem a její výsledky v obraze MR\"\n\nIn: Česká radiologie, č. Suppl. 1. , 2000, s. 162-162, X - abstrakt konferenčního příspěvku ve vědeckém / odborném časopise, 1210-7883, neuroradiologie - magnetická rezonance, \nSeidl, Zdeněk - Obenberger, Jiří - Daneš, Jan - Viták, Tomáš - Peterová, Věra - /\n\n\"Diferenciální diagnostika změn kostní dřeně při vyšetření MR\"\n\nIn: Česká radiologie, roč. -, č. Suppl. 1., 2000, s. 172-172, X - abstrakt konferenčního příspěvku ve vědeckém / odborném časopise, 1210-7883, magnetická rezonance, MSM 111100001\nSeidl, Zdeněk - Obenberger, Jiří - Viták, Tomáš - Daneš, Jan - Vaněčková, Manuela\n\n\"Centrální neurocytom - kazuistika\"\n\nIn: Česká radiologie, roč. 54, č. 2, 2000, s. 119-121, V - kazuistika, 1210-7883, neurologie - diagnostika, MSM 111100001\nSeidl, Zdeněk - Obenberger, Jiří - Viták, Tomáš - Vaněčková, Manuela - Daneš, Jan - Peterová, Věra\n\n\"Možnosti zobrazení časné fáze akutní mozkové ischémie - vyšetřovací algorytmy\"\n\nIn: Česká radiologie, roč. 54, č. 4, 2000, s. 223-225, I - původní článek ve vědeckém / odborném časopise, 12107883, radiodiagnostika, MSM 111100001\nViták, Tomáš - Seidl, Zdeněk - Obenberger, Jiří - Vaněčková, Manuela - Daneš, Jan - Krásenský, Jan - Peterová, Věra\n\n\"Základní artefakty diagnostického zobrazování metodou magnetické rezonance (2)\"\n\nIn: Česká radiologie, roč. 54, č. 5, 2000, s. 323-328, I - původní článek ve vědeckém / odborném časopise, 1210-7883, magnetická rezonance - artefakty, MSM 111100001\n2001\n\nDaneš, Jan\n\n\"Screeningové program ve vyspělých zemích přínášejí ženám prospěch\"\n\nIn: Zdravotnické noviny, 2001, s. 14-19, I - původní článek ve vědeckém / odborném časopise, 0044-1996, radiodiagnostika., \nDaneš, Jan - Strnad, Pavel - Kodetová, Daniela\n\n\"Nové možnosti zlepšení diagnostiky, prevence a léčby karcinomu prsu\"\n\n24 s., Univerzita Karlova 2. LF, Praha, výzkumná zpráva, NH4964, \nDaneš, Jan - Strnad, Sláva - Červenková, Jana - Vojtíšek, Otakar\n\n\"Image quality and patient dose optimisation in mammography in Czech Republic\"\n\n82 s., Radiodiagnostika Beroun, Praha, výzkumná zpráva, No. 10943/RO International Atomic Energy Agency, \nKrásná, Luboslava - Dudorkinová, Daniela - Vedralová, Jana - Daneš, Jan - /\n\n\"Large expansion of morphologically heterogeneous mammary epithelial cells, including the luminal phenotype, from human breast tumours (2)\"\n\nIn: Breast Cancer Research and Treatment, roč. 2137, č. 1, 2001, s. 1-17, I - původní článek ve vědeckém / odborném časopise, 0167-6806, onkologie - radiologie. IF = 2.866 (2001), MSM 111100004\nSeidl, Zdeněk - Obenberger, Jiří - Daneš, Jan - Viták, Tomáš - Peterová, Věra - /\n\n\"Změny MR signálu kostní dřeně obratlových těl a jejich diferenciální diagnostika\"\n\nIn: Česká radiologie, roč. 55, č. 2, 2001, s. 75-79, I - původní článek ve vědeckém / odborném časopise, 1210-7883, radiologie., \nSeidl, Zdeněk - Obenberger, Jiří - Viták, Tomáš - Vaněčková, Manuela - Daneš, Jan\n\n\"Pooperační dyskopatie bederní (Failed Back Surgery Syndrom - FBSS). Diagnostika MR s využitím potlačení signálu tuku (SPIR)\"\n\nIn: Česká radiologie, roč. 55, č. 2, 2001, s. 80-83, I - původní článek ve vědeckém / odborném časopise, 1210-7883, radiologie., \nSeidl, Zdeněk - Obenberger, Jiří - Viták, Tomáš - Vaněčková, Manuela - Daneš, Jan\n\n\"Magnetická rezonance a histologicky méně obvyklé nádory míchy a páteře\"\n\nIn: Česká radiologie, roč. 55, č. 6, 2001, s. 361-363, I - původní článek ve vědeckém / odborném časopise, 1210-7883, magnetická rezonance., \nStrnad, Pavel - Daneš, Jan\n\n\"Nemoci prsu pro gynekology\"\n\nGrada Publishing, Praha, 2001, monografie, \nStrnad, Pavel - Daneš, Jan - Kodetová, D. - Kačírek, J.\n\n\"Mastopatie a riziko karcinomu prsu\"\n\nIn: Česká gynekologie, roč. 66, č. 1, 2001, s. 75-81, I - původní článek ve vědeckém / odborném časopise, 1210-7832, mamografie., NH4964, \nVaněčková, Manuela - Ošťádal, M. - Seidl, Zdeněk - Podškubka, A. - Obenberger, Jiří - Viták, Tomáš - Daneš, Jan\n\n\"Jumpers knee: Diagnosis, surgical treatment and return to high level performance within three months\"\n\nIn: European Journal of Sports Traumatology and Related Research, roč. 23, č. 4, 2001, s. 179-182, I - původní článek ve vědeckém / odborném časopise, 1592-3894, radiodiagnostika., MSM 111100001\n2002\n\nČervenková, Jana - Vojtíšek, Otokar - Daneš, Jan - Kutilová, Regina\n\n\"Quality Control in Mammography in Czech Republic\"\n\nIn: European Radiology, č. 12, 2002, s. E21-E21, X - abstrakt konferenčního příspěvku ve vědeckém / odborném časopise, 0938-7994, radiodiagnostika. IF = 1.370 (2002), \nDaneš, Jan\n\n\"Prevence a včasný záchyt karcinomu mammy\"\n\nIn: Zdravotnické noviny - příloha Lékařské listy, 2002, s. 32-32, X - abstrakt konferenčního příspěvku ve vědeckém / odborném časopise, 0044-1996, radiodiagnostika - mamografie., \nDaneš, Jan\n\n\"Význam denzity prsní tkáně v mamografickém obrazu. Komentář\"\n\nIn: Gynekologie po promoci, roč. 2, č. 6, 2002, s. 45-46, VII - ostatní druhy článků ve vědeckém / odborném časopise, 1213-2578, radiodiagnostika., \nDaneš, Jan - /\n\n\"Základy mamografie\"\n\nX-Egem, Praha, 2002, monografie, \nDaneš, Jan - Tesař, Jiří - Kutilová, Regina - Skovajsová, Miroslava - Bartoňková, H. - Hartlová, Marie - Hrnčířová, Ivana - Hodová, J. - Kovář, J - Červenková, Jana\n\n\"Program of Improvement in Breast Imaging in Czech Republic. Accreditation of the Czech Radiological Society\"\n\nIn: European Radiology, č. 12, 2002, s. E22-E22, X - abstrakt konferenčního příspěvku ve vědeckém / odborném časopise, 0938-7994, radiodiagnostika. IF = 1.370 (2002), \nKrásná, Ĺuboslava - Dudorkinová, D. - Vedralová, J. - Veselý, P. - Pokorná, E. - Kudláčková, I. - Chaloupková, A. - Petruželka, Luboš - Daneš, Jan - Matoušková, E.\n\n\"Large expansion of morphologically heterogeneous mammary epithelial cells, including the liminal phenotype, from human breast tumours\"\n\nIn: Breast Cancer Research and Treatment, roč. 71, 2002, s. 219-235, I - původní článek ve vědeckém / odborném časopise, 0167-6806, onkologie. IF = 3.132 (2002), NC5614, GA312/97/1222, MSM 111100004\nKrásná, Luboslava - Dudorkinová, Daniela - Vedralová, J. - Petruželka, Luboš - Daneš, Jan - /\n\n\"Large expansion of morphologically heterogeneous mammary epithelial cells, including the luminal phenotype, from human breast tumours (1)\"\n\nIn: Breast Cancer Research and Treatment, roč. 71, 2002, s. 219-235, I - původní článek ve vědeckém / odborném časopise, 0167-6806, radiologie - onkologie. IF = 3.132 (2002), NC5614, GA312/97/1222, MSM 111100004\nObenberger, Jiří - Seidl, Zdeněk - Vaněčková, Manuela - Viták, Tomáš - Daneš, Jan\n\n\"Pyogenní spondylodiscitida v obraze magnetické rezonance: kazuistika\"\n\nIn: Česká radiologie, roč. 56, č. 1, 2002, s. 21-24, V - kazuistika, 1210-7883, radiologie - neurologie., MSM 111100001\nObenberger, Jiří - Seidl, Zdeněk - Vaněčková, Manuela - Viták, Tomáš - Daneš, Jan\n\n\"Osteoblastom a neurofibrom jako příčiny destrukce těla obratle L5 spojené s lumbalgií (2 kazuistiky)\"\n\nIn: Česká a slovenská neurologie a neurochirurgie, roč. 65/98, č. 6, 2002, s. 426-428, V - kazuistika, 1210-7859, magnetická rezonance. IF = 0.052 (2002), MSM 111100001\nPeterová, Věra - Dostál, Ctibor - Linková, Lucie - Zvárová, Jana - Olejárová, Marta - Seidl, Zdeněk - Daneš, Jan\n\n\"The Distribution of MR Lesions in Neuropsychiatric Lupus Erythematosus and Multiple Sclerosis Patients\"\n\nIn: Journal of Neuroradiology, 2002, s. 40-40, X - abstrakt konferenčního příspěvku ve vědeckém / odborném časopise, 0150-9861, radiodiagnostika. IF = 0.533 (2002), \nSeidl, Zdeněk - Obenberger, Jiří - Vaněčková, Manuela - Viták, Tomáš - Daneš, Jan\n\n\"Hyperintenzity bílé hmoty v T2 váženém obraze a možnosti jejich substrátové diagnostiky\"\n\nIn: Česká radiologie, roč. 56, č. 5, 2002, s. 284-289, I - původní článek ve vědeckém / odborném časopise, 1210-7883, zobrazovací metody., MSM 111100001\nSeidl, Zdeněk - Obenberger, Jiří - Vaněčková, Manuela - Viták, Tomáš - Daneš, Jan\n\n\"Postup fyziologické myelinizace při zobrazení magnetickou rezonancí\"\n\nIn: Česká radiologie, roč. 56, č. Suppl. 1, 2002, s. 88-88, X - abstrakt konferenčního příspěvku ve vědeckém / odborném časopise, 1210-7883, magnetická rezonance., \nStrouhal, Eugen - Horáčková, Ladislava - Likovský, Jakub - Vargová, Lenka - Daneš, Jan\n\n\"Traces of leprosy from the Czech Kingdom\"\n\nIn: The Past and Present of Leprosy - Proceedings, Hadrian Books Ltd, Oxford, 2002, s. 223-232, stať ve sborníku, \nUhlíková, Petra - Paclt, Ivo - Vaněčková, Manuela - Krásenský, Jan - Morcinek, Tomáš - Seidl, Zdeněk - Daneš, Jan\n\n\"Asymetrie bazálních ganglií u dětí s hyperkinetickým syndromem\"\n\nIn: Sborník abstrakt, 2002, s. 24-24, abstrakt ve sborníku, MSM 111100001\nVaněčková, Manuela - Seidl, Zdeněk - Krásenský, Jan - Obenberger, Jiří - Havrdová, Eva - Viták, Tomáš - Daneš, Jan\n\n\"Nové trendy v zobrazování magnetickou rezonancí u roztroušené sklerózy mozkomíšní. Technika MR volumometrie vyvinutá a prováděná naším pracovištěm\"\n\nIn: Česká radiologie, roč. 56, č. 6, 2002, s. 327-330, I - původní článek ve vědeckém / odborném časopise, 1210-7883, radiologie - magnetická rezonance., MSM 111100001\nVaněčková, Manuela - Seidl, Zdeněk - Krásenský, Jan - Obenberger, Jiří - Havrdová, Eva - Viták, Tomáš - Daneš, Jan\n\n\"Sledování objemu ložisek u roztroušené sklerózy mozkomíšní magnetickou rezonancí\"\n\nIn: Česká a slovenská neurologie a neurochirurgie, roč. 65/98, č. 3, 2002, s. 175-179, I - původní článek ve vědeckém / odborném časopise, 1210-7859, neurologie - radiologie. IF = 0.052 (2002), MSM 111100001\nVaněčková, Manuela - Seidl, Zdeněk - Obenberger, Jiří - Viták, Tomáš - Daneš, Jan - /\n\n\"Proměřování atrofie mozku u pacientů s roztroušenou sklerózou mozkomíšní\"\n\nIn: Česká radiologie, roč. 56, č. Suppl. 1, 2002, s. 88-89, X - abstrakt konferenčního příspěvku ve vědeckém / odborném časopise, 1210-7883, magnetická rezonance., \n2003\n\nDaneš, Jan - Červenková, Jana - Kutilová, Regina - Radvanský, J. - Radvanská, J.\n\n\"Riziko karcinomu prsu u žen léčených v mladém věku pro m. Hodgkin. Návrh dispenzarizace\"\n\nIn: Česká radiologie, roč. 57, č. 5, 2003, s. 252-256, I - původní článek ve vědeckém / odborném časopise, 1210-7883, radiodiagnostika., NC6756-3, MSM 111300005\nJinochová, Manuela - Seidl, Zdeněk - Obenberger, Jiří - Krásenský, Jan - Havrdová, Eva - Viták, Tomáš - Peterová, Věra - Daneš, Jan\n\n\"Roztroušená skleróza mozkomíšní a magnetická rezonance\"\n\nIn: Časopis lékařů českých, roč. 142, č. 3, 2003, s. 144-149, II - přehledový článek ve vědeckém / odborném časopise, 0008-7335, neurologie - radiologie., MSM 111100001\nKrásná, Ĺuboslava - Netíková, Irena - Chaloupková, A. - Taišlová, Eva - Zimovjanová, Martina - Veselý, P. - Daneš, Jan - Petruželka, Luboš - Matoušková, Eva\n\n\"Assessment of in Vitro Drug Resistance of Human Breast Cancer Cell Subcultured from Biopsy Speciments\"\n\nIn: Anticancer Research, roč. 23, č. 3B, 2003, s. 2593-2599, I - původní článek ve vědeckém / odborném časopise, 0250-7005, onkologie. IF = 1.347 (2003), NC6734, MSM 111100004\nLinková, Lucie - Peterová, V. - Olejárová, Marta - Krásenský, Jan - Seidl, Zdeněk - Daneš, Jan - Dostál, Ctibor\n\n\"Periferní demyelinizační polyneuropatie u nemocné se SLE, diagnostický postup včetně MR mozku; demonstrace případu\"\n\nIn: Abstrakta, Neurologická klinika FN, Hradec Králové, 2003, s. 26-26, abstrakt ve sborníku, MSM 111100001, MZ00000023728\nLinková, Lucie - Peterová, V. - Olejárová, Marta - Seidl, Zdeněk - Daneš, Jan - Dostál, Ctibor\n\n\"Kazuistika nemocného s neuropsychiatrickým luxusem a sekundárním antifosfolipidovým syndromem z hlediska akcelerované aterogeneze\"\n\nIn: Abstrakta, ČLS JEP, Praha, 2003, s. 18-18, abstrakt ve sborníku, MSM 111100001, MZ00000023728\nLinková, Lucie - Peterová, V. - Olejárová, Marta - Zvárová, Jana - Seidl, Zdeněk - Daneš, Jan - Pavelka, Karel - Dostál, Ctibor\n\n\"Features of supratentorial MR pathological lesions in neuropsychiatric lupus patients.\" \n\nIn: Book of abstracts, Göteborg, 2003, s. 71-71, abstrakt ve sborníku, \nLinková, Lucie - Peterová, V. - Zvárová, Jana - Olejárová, Marta - Seidl, Zdeněk - Daneš, Jan - Dostál, Ctibor\n\n\"Jak závisí množství patologických ložisek v mozku u nemocných s neuropsychiatrickým lupusem na věku?\"\n\nIn: Sborník abstrakt, 1.LF UK Praha, Praha, 2003, s. 31-31, abstrakt ve sborníku, \nPeterová, V. - Forejtová, Šárka - Havelka, Stanislav - Kryštůfková, Olga - Seidl, Zdeněk - Daneš, Jan - Pavelka, Karel\n\n\"MRI krční páteře u nemocných s ankylozující spondylitidou\"\n\nIn: Abstrakta, Neurologická klinika FN, Hradec Králové, 2003, s. 23-23, abstrakt ve sborníku, NK7732, MSM 111100001\nPeterová, V. - Linková, Lucie - Zvárová, Jana - Olejárová, Marta - Seidl, Zdeněk - Daneš, Jan - Dostál, Ctibor\n\n\"Závislost MR nálezů u nemocných s neuropsychiatrickým lupusem na věku\"\n\nIn: Abstrakta, Neurologická klinika FN, Hradec Králové, 2003, s. 24-24, abstrakt ve sborníku, MSM 111100001, MZ00000023728\nPeterová, Věra - Dostál, Ctibor - Linková, Lucie - Seidl, Zdeněk - Olejárová, Marta - Havrdová, Eva - Zvárová, Jana - Zvára, K - Viták, Tomáš - Tichá, Veronika - Daneš, Jan\n\n\"Rozdíly mezi supratentoriálními ložisky v MR nálezech mozku u nemocných s neuropsychiatrickým lupusem a roztroušenou sklerózou\"\n\nIn: Česká a slovenská neurologie a neurochirurgie, roč. 66/99, č. 1, 2003, s. 38-43, I - původní článek ve vědeckém / odborném časopise, 1210-7859, neurologie - radiologie. IF = 0.047 (2003), MZ00000023728, MSM 111100001\nPeterová, Věra - Dostál, Ctibor - Linková, Lucie - Seidl, Zdeněk - Olejárová, Marta - Havrdová, Eva - Zvárová, Jana - Zvára, K. - Viták, Tomáš - Daneš, Jan - /\n\n\"Rozdíly mezi supratentoriálními ložisky v MR nálezech mozku a nemocných s neuropsychiatrickým lupusem a roztroušenou sklerózou\"\n\nIn: Česká a slovenská neurologie a neurochirurgie, roč. 66/99, č. 1, 2003, s. 38-43, I - původní článek ve vědeckém / odborném časopise, 1210-7859, radiodiagnostika, MSM 111100001, MZ00000023728\nPeterová, Věra - Dostál, Ctibor - Linková, Lucie - Seidl, Zdeněk - Olejárová, Marta - Havrdová, Eva - Zvárová, Jana - Zvára, K. - Viták, Tomáš - Tichá, V. - Daneš, Jan\n\n\"Rozdíly ve velikosti a četnosti patologických ložisek v bílé hmotě mozku v MR nálezech u nemocných s neuropsychiatrickým lupusem a roztroušenou sklerózou\"\n\nIn: Česká radiologie, roč. 57, č. 4, 2003, s. 205-209, I - původní článek ve vědeckém / odborném časopise, 1210-7883, radiodiagnostika - neurologie., MZ00000023728, MSM 111100001\nPeterová, Věra - Dostál, Ctibor - Linková, Lucie - Zvárová, Jana - Olejárová, Marta - Seidl, Zdeněk - Daneš, Jan\n\n\"The distribution of MR lesions in neuropsychiatric lupus erythematosus and multiple sclerosis patients\"\n\nIn: Rivista di Neuroradiologia, roč. 16, č. 5, 2003, s. 788-791 , I - původní článek ve vědeckém / odborném časopise, 1120-9976, revmatologie. IF = 0.152 (2003), jine-verejne-zdroje, \nPeterová, Věra - Dostál, Ctibor - Olejárová, Marta - Seidl, Zdeněk - Daneš, Jan\n\n\"MR nálezy u nemocných s lupusovou cefaleou\"\n\nIn: Česká radiologie, roč. 57, č. 6, 2003, s. 325-329, I - původní článek ve vědeckém / odborném časopise, 1210-7883, radiodiagnostika - neurologie., MZ00000023728, MSM 111100001J13/98\nPeterová, Věra - Dostál, Ctibor - Seidl, Zdeněk - Zvárová, Jana - Olejárová, Marta - Daneš, Jan\n\n\"The evaluation of the cerebral atrophy extent and localization in neuropsychiatric lupus patients\"\n\nIn: NEURO-SKI - Book of abstracts, Neurologická klinika FN v Hradci Králové, Hradec Králové, 2003, s. 25-25, abstrakt ve sborníku, MZ00000023728, MSM 111100001\nPeterová, Věra - Fikáčková, Hana - Mazánek, Jiří - Jirman, Radek - Tichý, Radek - Viták, Tomáš - Seidl, Zdeněk - Daneš, Jan\n\n\"Užití dynamického MR vyšetření temporomandibulárního kloubu\"\n\nIn: Pražské dentální dny, roč. 2003, č. 1, 2003, s. 116-118, VII - ostatní druhy článků ve vědeckém / odborném časopise, 1212-5725, stomatologie., MSM 210000012\nPeterová, Věra - Linková, Lucie - Dostál, Ctibor - Olejárová, Marta - Seidl, Zdeněk - Daneš, Jan\n\n\"MR fingings in neuropsychiatric lupus patients\"\n\nIn: NEURO-SKI - Book of abstracts, Neurologická klinika FN v Hradci Králové, Hradec Králové, 2003, s. 23-23, abstrakt ve sborníku, MZ00000023728, MSM 111100001\nPeterová, Věra - Seidl, Zdeněk - Viták, Tomáš - Daneš, Jan\n\n\"MR nálezy u nemocných s migrénou bez aury\"\n\nIn: Česká radiologie, roč. 57, č. 2, 2003, s. 68-71, I - původní článek ve vědeckém / odborném časopise, 1210-7883, radiologie., MSM 111100001\nPeterová, Věra - Seidl, Zdeněk - Viták, Tomáš - Daneš, Jan\n\n\"Migrenózní aura\"\n\nIn: Česká a slovenská neurologie a neurochirurgie, č. 4, 2003, s. 297-303, I - původní článek ve vědeckém / odborném časopise, 1210-7859, radiodiagnostika - neurologie. IF = 0.047 (2003), MSM 111100001\nSeidl, Zdeněk - Vaněčková, Manuela - Obenberger, Jiří - Süssová, Jana - Mašek, Martin - Peterová, Věra - Daneš, Jan\n\n\"Fyziologický vývoj myelinizace mozku v obraze magnetické rezonance\"\n\nIn: Česká a slovenská neurologie a neurochirurgie, č. 4, 2003, s. 270-273, I - původní článek ve vědeckém / odborném časopise, 1210-7859, neurologie. IF = 0.047 (2003), jine-verejne-zdroje, \n2004\n\nDaneš, Jan\n\n\"Mamografie, diagnostika a screening rakoviny prsu\"\n\nIn: Moderní babictví, č. 4, 2004, s. 29-33, I - původní článek ve vědeckém / odborném časopise, 1214-5572, radiodiagnostika - mammologie., \nDaneš, Jan\n\n\"Vyšetřovací zobrazovací techniky\"\n\nIn: Onkologie pro praktické lékaře, Galén, Praha, 2004, s. 31-59, monografie, \nDaneš, Jan - /\n\n\"Screening karcinomu prsu v České republice\"\n\nIn: Zdravotnické noviny - příloha Lékařské listy, č. 50, 2004, s. 10-11, I - původní článek ve vědeckém / odborném časopise, 0044-1996, radiodiagnostika - mammologie., \nDaneš, Jan - Skovajsová, Miroslava - Bartoňková, Helena - Kovář, V. - Krejčová, Lenka\n\n\"Screeningová mamografická pracoviště - analýza první etapy reakreditace\"\n\nIn: Česká radiologie, roč. 58, č. 4, 2004, s. 228-234, I - původní článek ve vědeckém / odborném časopise, 1210-7883, radiodiagnostika - mammologie., \nDaneš, Jan - Skovajsová, Miroslava - Bartoňková, Helena - Svobodník, Adam - Krejčová, Lenka\n\n\"Screening karcinomu prsu v České republice. Současnost a budoucnost, úloha gynekologa\"\n\nIn: Moderní gynekologie a porodnictví, roč. 13, č. 3, 2004, s. 464-476, I - původní článek ve vědeckém / odborném časopise, 1211-1058, radiodiagnostika - mammologie, \nGelnarová, E. - Svobodník, Adam - Klimeš, D. - Daneš, Jan - Skovajsová, Miroslava - Bartoňková, Helena - Dušek, L.\n\n\"Systém centrální validace dat mamografického screeningu v České republice\"\n\nIn: Česká radiologie, roč. 58, č. 4, 2004, s. 210-213, I - původní článek ve vědeckém / odborném časopise, 1210-7883, radiodiagnostika - mammologie., \nKlimeš, D. - Svobodník, Adam - Gelnarová, E. - Daneš, Jan - Bartoňková, Helena - Skovajsová, Miroslava - Dušek, L.\n\n\"Vedení datového auditu a správná interpretace ukazatelů efektivity mamografického screeningu v České republice\"\n\nIn: Česká radiologie, roč. 58, č. 4, 2004, s. 222-227, I - původní článek ve vědeckém / odborném časopise, 1210-7883, radiodiagnostika - mammologie., \nKron, Miroslav - Peterová, Věra - Krásenský, Jan - Vaněčková, Manuela - Daneš, Jan - Seidl, Zdeněk\n\n\"Volumetrické měření změn mozkové tkáně u nemocných s roztroušenou sklerózou mozkomíšní pomocí magnetické rezonance\"\n\nIn: Sborník abstrakt a vědeckých sdělení, Eurocongress Centre, Praha, 2004, s. 47-48, abstrakt ve sborníku, \nLinková, Lucie - Peterová, Věra - Krásenský, Jan - Olejárová, Marta - Seidl, Zdeněk - Daneš, Jan - Dostál, Ctibor\n\n\"Volumetrické měření lézí v mozku u nemocných s neuropsychiatrickým lupus erytematodes pomocí magnetické rezonance, závislost na době trvání nemoci (1)\"\n\nIn: Sborník abstrakt a vědeckých sdělení, Eurocongress Centre, Praha, 2004, s. 21-21, abstrakt ve sborníku, \nLinková, Lucie - Peterová, Věra - Krásenský, Jan - Olejárová, Marta - Seidl, Zdeněk - Daneš, Jan - Dostál, Ctibor\n\n\"Volumetrické měření lézí v mozku u nemocných s neuropsychiatrickým lupus erytematodes pomocí magnetické rezonance, závislost na době trvání nemoci\"\n\nIn: 5. studentská vědecká konference, Galén, Praha, 2004, s. 29-29, stať ve sborníku, MSM 111100001, MZ00000023728\nLinková, Lucie - Peterová, Věra - Krásenský, Jan - Olejárová, Marta - Seidl, Zdeněk - Daneš, Jan - Dostál, Ctibor\n\n\"MR Volumetric mesurement of white matter lesions in neuropsychiatric lupus patients\"\n\nIn: Abstract Book, Human Genome Sciences, New York, 2004, s. 1-1, abstrakt ve sborníku, \nSeidl, Zdeněk - Vaněčková, Manuela - Mašek, Martin - Peterová, Věra - Viták, Tomáš - Obenberger, Jiří - Daneš, Jan\n\n\"Senzitivita jednotlivých sekvencí MR, zvláště přínost modality FLAIR (fluid attenuated inversion recovery) při diagnostice lézí CNS u nemocných s tuberózní sklerózou\"\n\nIn: Česká radiologie, roč. 58, č. 1, 2004, s. 3-7, I - původní článek ve vědeckém / odborném časopise, 1210-7883, radiodiagnostika., \nSvobodník, A. - Klimeš, D. - Bartoňková, H. - Daneš, Jan - Skovajsová, M. - Krejčová, L.\n\n\"Health Technology Assessment in Practice: Evalution of the Costs and Benefits of Screenin for Breast Cancer in the Czech Republic\"\n\nIn: HTA in Real-Time, Masarykova univerzita, Brno, 2004, s. 77-82, abstrakt ve sborníku, \nŠiroký, P. - Daneš, Jan - Skovajsová, Miroslava - Bartoňková, Helena - Novák, J. - Nenutil, R.\n\n\"Srovnání modelu s realitou při hodnocení kvality a efektivnosti mamografického screeningu\"\n\nIn: Česká radiologie, roč. 58, č. 4, 2004, s. 214-221, I - původní článek ve vědeckém / odborném časopise, 1210-7883, radiodiagnostika - mammologie., NO6483, \nVaněčková, Manuela - Seidl, Zdeněk - Krásenský, Jan - Doležal, Ondřej - Havrdová, Eva - Mašek, Martin - Viták, Tomáš - Daneš, Jan\n\n\"Je možná predikce klinické progreseu pacientů s roztroušenou sklerózou z obrazu MR?\"\n\nIn: Sborník abstrakt a vědeckých sdělení, Eurocongress Centre, Praha, 2004, s. 23-23, abstrakt ve sborníku, \nVaněčková, Manuela - Seidl, Zdeněk - Mašek, Martin - Krásenský, Jan - Olejárová, Marta - Gatterová, Jindřiška - Forejtová, Šárka - Šenolt, L. - Pavelka, Karel - Daneš, Jan\n\n\"Volumometrické sledování chrupavky v obraze MR u gonartrózy\"\n\nIn: Česká radiologie, roč. 58, č. 1, 2004, s. 24-26, I - původní článek ve vědeckém / odborném časopise, 1210-7883, radiologie., \n2005\n\nBičíková, Marie - Kaňová, Nataša - Daneš, Jan - Klak, Jan - Hampl, Richard - Matucha, Petr - Tallová, Jaroslava - Kříž, Lubomír - Citterbart, Karel\n\n\"Relationship between thyroid and mamma in perimenopause, our 1, 5-year experience with two types of study\"\n\nIn: Thyroid, roč. 15, 2005, s. 77-77, X - abstrakt konferenčního příspěvku ve vědeckém / odborném časopise, 1050-7256, endokrinologie. IF = 2.175 (2005), \nDaneš, Jan\n\n\"When and how\"\n\nIn: Book of Abstracts, Vídeň, 2005, s. 10-10, abstrakt ve sborníku, \nDaneš, Jan\n\n\"MR zobrazení prsu v klinické praxi\"\n\nIn: Gynekologie po promoci, roč. 5, č. 5, 2005, s. 24-31, III - překlad, 1213-2578, radiologie - mamodiagnostika., \nDaneš, Jan\n\n\"Diagnostické zobrazovací metody\"\n\nIn: Zdravotnické noviny - příloha Lékařské listy, č. 45, 2005, s. 2-5, VII - ostatní druhy článků ve vědeckém / odborném časopise, 0044-1996, radiodiagnostika - mamografie., \nDaneš, Jan\n\n\"Strašák zvaný rakovina prsu\"\n\nIn: Vademecum Zdraví, roč. 1, 2005, s. 40-41, VI - původní popularizační článek v populárně-vědeckém časopise, 1802-3959, radiodiagnostika - mamodiagnostika, \nKaňová, N. - Daneš, Jan - Bičíková, M.\n\n\"Vztah mezi onemocněním štítné žlázy a mammy u žen v perimenopauze\"\n\nIn: Program a abstrakta, 2005, s. 130-130, abstrakt ve sborníku, NR7797, \nLinková, Lucie - Peterová, Věra - Krásenský, Jan - Olejárová, Marta - Seidl, Zdeněk - Daneš, Jan - Dostál, Ctibor \n\n\"Volumometrické měření patologických ložisek v bílé hmotě mozku u nemocných s neuropsychiatrickým lupus erytematodes\"\n\nIn: Vnitřní lékařství, roč. 51, č. 5, 2005, s. 626-627, X - abstrakt konferenčního příspěvku ve vědeckém / odborném časopise, 0042-773X, revmatologie, NR8459, MZ00000023728 \nPeterová, Věra - Forejtová, Šárka - Seidl, Zdeněk - Havelka, Stanislav - Daneš, Jan - Pavelka, Karel \n\n\"Výběr optimálních sekvencí v MR páteře u nemocných s ankylozující spondylitidou (1)\"\n\nIn: Česká revmatologie, roč. 13, č. 1, 2005, s. 36-40, I - původní článek ve vědeckém / odborném časopise, 1210-7905, revmatologie, NK7732, \nPeterová, Věra - Forejtová, Šárka - Seidl, Zdeněk - Havelka, Stanislav - Daneš, Jan - Pavelka, Karel \n\n\"Výběr optimálních sekvencí v MR páteře u nemocných s ankylozující spondylitidou (2)\"\n\nIn: Česká radiologie, roč. 59, č. 1, 2005, s. 36-40, I - původní článek ve vědeckém / odborném časopise, 1210-7883, revmatologie - radiologie, NK7732, \nSeidl, Zdeněk - Vaněčková, Manuela - Mašek, Martin - Daneš, Jan\n\n\"Mukopolysacharidóza v obraze MR a její přínos pro další klinické vedení nemocných\"\n\nIn: Česká radiologie, roč. 59, č. 2, 2005, s. 70-74, I - původní článek ve vědeckém / odborném časopise, 1210-7883, radiodiagnostika - neurologie., \nStrnad, Pavel - Miškovská, Zuzana - Herber, Otto - Bradáčová, Marcela - Linhart, Karel - Dvořák, Vladimír - Přibylová, Olga - Bartoňková, Helena - Daneš, Jan\n\n\"Včasný záchyt a management onemocnění prsu\"\n\nSpolečnost všeobecného lékařství ČLS JEP, Praha, 2005, příručka, manuál, \nStrnad, S. - Brousilová, K. - Červenková, Jana - Daneš, Jan - Pejša, V.\n\n\"Optimization of the radiological protection of patients: Image quality and dose in mammography (coordinated research in Europe)\"\n\n83 s., IAEA, Vídeň, výzkumná zpráva, \n2006\n\nDaneš, Jan\n\n\"When and how\"\n\nIn: European Radiology, č. Suppl. , 2006, s. 16-16, X - abstrakt konferenčního příspěvku ve vědeckém / odborném časopise, 0938-7994, radiologie - mamologie. IF = 2.554 (2006), \nDaneš, Jan - Bartoňková, Helena - Skovajsová, Miroslava - Svobodník, Adam - Krejčová, Lenka\n\n\"Screening karcinomu prsu\"\n\nIn: Postgraduální medicína, roč. 8, č. 1, 2006, s. 83-88, I - původní článek ve vědeckém / odborném časopise, 1212-4184, radiologie - mamodiagnostika, \nDaneš, Jan - Steyerová, Petra - Vedralová, Jitka - Kutilová, Regina\n\n\"Novinky v mamodiagnostice (CTLM, EIT)\"\n\nIn: Sborník abstrakt, 2006, s. 1-1, abstrakt ve sborníku, \nGatterová, Jindřiška - Seidl, Zdeněk - Daneš, Jan - Tegzová, Dana - Jarošová, Kateřina - Pavelka, Karel\n\n\"MRI examination in early rheumatoid arthritis\"\n\nIn: Zdravniski vestnik, roč. 75, č. Suppl. , 2006, s. 33-34, X - abstrakt konferenčního příspěvku ve vědeckém / odborném časopise, 1318-0347, revmatologie, NR8454, \nKlimeš, D. - Svobodník, Adam - Daneš, Jan - Skovajsová, Miroslava - Bartoňková, Helena - Švihálek, J. - Dušek, L.\n\n\"Kvalita dat mamografického screeningu v České republice. Zkušenosti z centrálního zpracování dat prvního roku programu.\" \n\nIn: Česká radiologie, roč. 60, č. 2, 2006, s. 86-91, I - původní článek ve vědeckém / odborném časopise, 1210-7883, radiologie - mamodiagnostika, \nKutilová, Regina - Steyerová, Petra - Vedralová, Jitka - Daneš, Jan - Bakalářová, Šárka - Kacerovská, Hana\n\n\"Nové zobrazovací metody v mamární diagnostice - CT laserová mamografie, sonoelastografie\"\n\nIn: Česká radiologie, roč. 60, č. 5, 2006, s. 406-407, X - abstrakt konferenčního příspěvku ve vědeckém / odborném časopise, 1210-7883, radiodiagnostika, \nNovotný, Jan - Pecen, L. - Petruželka, Luboš - Svobodník, A. - Dušek, L. - Daneš, Jan - Skovajsová, M.\n\n\"Breast cancer risk assessment in the Czech female population - An adjustment of the original Gail model\"\n\nIn: Breast Cancer Research and Treatment, roč. 95, č. 1, 2006, s. 29-35, I - původní článek ve vědeckém / odborném časopise, 0167-6806, onkologie. IF = 4.671 (2006), jine-verejne-zdroje, \nPodrazilová, Lucie - Peterová, Věra - Olejárová, Marta - Seidl, Zdeněk - Daneš, Jan - Dostál, Ctibor\n\n\"The relationship between lesion load and disease activity in acute or subacute neuropsychiatric lupus patients (diagnosis before 2 years)\"\n\nIn: Neurologie pro praxi, roč. 7, č. Suppl. B, 2006, s. B64-B65, X - abstrakt konferenčního příspěvku ve vědeckém / odborném časopise, 1213-1814, neurologie, NR8459, \nSvobodník, Adam - Daneš, Jan - Bartoňková, Helena - Skovajsová, Miroslava - Klimeš, D.\n\n\"Mammography screening for breast cancer in the Czech Republic: Results of analysis of 467 696 women and 2 147 breast cancer cases\"\n\nIn: European Radiology, č. Suppl. , 2006, s. 159-159, X - abstrakt konferenčního příspěvku ve vědeckém / odborném časopise, 0938-7994, radiologie - mamologie. IF = 2.554 (2006), \nSvobodník, Adam - Daneš, Jan - Skovajsová, Miroslava - Bartoňková, Helena - Klimeš, D.\n\n\"Breast Cancer Screening in the Czech Republic: Transformation of System of Uncontrolled Prevention into Regular Service Screening\"\n\nIn: RöFo, roč. 178, 2006, s. 131-131, X - abstrakt konferenčního příspěvku ve vědeckém / odborném časopise, 1438-9029, radiodiagnostika - mamologie. IF = 1.976 (2006), \n2007\n\nDaneš, Jan\n\n\"Mamografický screening v České repulibce\"\n\nIn: Klimakterická medicína, roč. 12, č. 1, 2007, s. 12-16, I - původní článek ve vědeckém / odborném časopise, 1211-4278, radiodiagnostika, jine-verejne-zdroje, \nDaneš, Jan\n\n\"Centrum diagnostiky chorob prsu V. Polaka\"\n\nIn: Nemocnice, č. 1, 2007, s. 11-12, VII - ostatní druhy článků ve vědeckém / odborném časopise, 0000-0000, radiodiagnostika, \nDaneš, Jan\n\n\"Sonograficky navigovaná core-cut biopsie - zpět k základům\"\n\nIn: Recenzovaný zborník vedeckých prác, Trenčín, 2007, s. 1-1, abstrakt ve sborníku, \nDaneš, Jan - Svobodník, Adam - Skovajsová, Miroslava - Bartoňková, Helena - Klimeš, D.\n\n\"Analysis of performance measures from individual Breast Cancer Screening units: impact of unit size\"\n\nIn: Polish Journal of Radiology, roč. 72, č. 1, 2007, s. 82-83, X - abstrakt konferenčního příspěvku ve vědeckém / odborném časopise, 1733-134X, radiodiagnostika, \nSeidl, Zdeněk - Daneš, Jan\n\n\"Neuroradiologie - nový obor radiologie\"\n\nIn: Nemocnice, č. 1, 2007, s. 17-18, VII - ostatní druhy článků ve vědeckém / odborném časopise, 0000-0000, radiodiagnostika - neuroradiologie, \nUhlíková, Petra - Paclt, Ivo - Vaněčková, Manuela - Morcinek, Tomáš - Seidl, Zdeněk - Krásenský, Jan - Daneš, Jan\n\n\"Asymmetry of basal ganglia in children with attention deficit hyperactivity disorder\"\n\nIn: Neuroendocrinology Letters, roč. 28, č. 5, 2007, s. 604-609, I - původní článek ve vědeckém / odborném časopise, 0172-780X, psychiatrie. IF = 1.443 (2007), NR9534, MZ0VFN2005\n2008\n\nDaneš, Jan - Houserková, Dana\n\n\"Zobrazovací metody\"\n\nNeinvazivní karcinomy prsu, Maxdort, Praha, 2008, s. 47-72, monografie, NR8807, \nDaneš, Jan - Trnková, Markéta - Pavlišta, David - Gatěk, Jiří - Novotný, Jan\n\n\"Mezioborová spolupráce v péči o pacientky s DCIS\"\n\nNeinvazivní karcinomy prsu, Maxdorf, Praha, 2008, s. 164-168, monografie, NR8807, MSM0021620808\nKubinyi, Jozef - Šámal, Martin - Kotalová, Daniela - Steyerová, Petra - Verebová, M. - Ptáčník, Václav - Daneš, Jan\n\n\"Kidney depth and body thickness estimation in renal scintigraphy\"\n\nIn: European Journal of Nuclear Medicine and Molecular Imaging, roč. 35, č. Suppl. 2, 2008, s. 366-366, X - abstrakt konferenčního příspěvku ve vědeckém / odborném časopise, 1619-7070, nukleární medicína. IF = 4.532 (2008), \nMašek, Martin - Vaněčková, Manuela - Krásenský, Jan - Daneš, Jan - Havrdová, Eva - Hřebíková, Tereza - Seidl, Zdeněk\n\n\"Secondary-progressive form of multiple sclerosis: MRI changes versus clinical status\"\n\nIn: Neuroendocrinology Letters, roč. 29, č. 4, 2008, s. 461-466, I - původní článek ve vědeckém / odborném časopise, 0172-780X//000259774200014, radiodiagnostika. IF = 1.359 (2008), MSM0021620849\n2009\n\nDaneš, Jan\n\n\"Screening karcinomu prsu, situace a perspektivy v České republice\"\n\nIn: Aktuální gynekologie a porodnictví, roč. 1, č. 1, 2009, s. 11-15, II - přehledový článek ve vědeckém / odborném časopise, 1803-9588, zobrazovací metody - mamodiagnostika//_, jine-verejne-zdroje, \nDušek, L. - Daneš, Jan - Zavoral, Miroslav - Dvořák, V. - Seifert, Bohumil - Abrahámová, Jitka - Vorlíček, J.\n\n\"Včasná diagnostika zhoubných nádorů\"\n\nIn: Sanquis, roč. 2009, č. 71, 2009, s. 82-83, II - přehledový článek ve vědeckém / odborném časopise, 1212-6535, radiodiagnostika, onkologie//_, jine-verejne-zdroje, \nGrim, Jiří - Somol, Petr - Haindl, Michal - Daneš, Jan\n\n\"Computer-Aided Evaluation of Screening Mammograms Based on Local Texture Models\"\n\nIn: IEEE TRANSACTIONS ON IMAGE PROCESSING, roč. 18, č. 4, 2009, s. 765-773, I - původní článek ve vědeckém / odborném časopise, 1057-7149//000264397100007, IF = 3.315 (2009), GA102/07/1594, GA102/08/0593, 2C06019,1M0572, \nKodl, Otto - Jursíková, Eva - Daneš, Jan - Tomášek, Ladislav\n\n\"Přínos a radiační riziko při mamografickém screeningu za období 2003-2007\"\n\nIn: Česká radiologie, roč. 63, č. 4, 2009, s. 342-347, I - původní článek ve vědeckém / odborném časopise, 1210-7883, _, jine-verejne-zdroje, \nKonopásek, Bohuslav - Kacerovská, Hana - Petruželka, Luboš - Daneš, Jan\n\n\"Intervalový karcinom prsu\"\n\nIn: Praktický lékař, roč. 89, č. 9, 2009, s. 530-531, X - abstrakt konferenčního příspěvku ve vědeckém / odborném časopise, 0032-6739, _, \nTrillaud, Hervé - Bruel, Jean-Michel - Valette, Pierre-Jean - Vilgrain, Valérie - Schmutz, Gérard - Oyen, Raymond - Jakubowski, Wieslaw - Daneš, Jan - Válek, Vlastimil - Greis, Christian\n\n\"Characterization of focal liver lesions with SonoVue (R)-enhanced sonography: International multicenter-study in comparison to CT and MRI\"\n\nIn: World Journal of Gastroenterology, roč. 15, č. 30, 2009, s. 3748-3756, XIV - multicentrická studie ve vědeckém / odborném časopise, 1007-9327//000269003300005, IF = 2.092 (2009), jine-verejne-zdroje, \n2010\n\nVaněčková, Manuela - Seidl, Zdeněk - Krásenský, Jan - Horáková, Dana - Havrdová, Eva - Němcová, J - Daneš, Jan\n\n\"Naše zkušenosti s MR monitorováním pacientů s roztroušenou sklerózou v klinické praxi\"\n\nIn: Česká a slovenská neurologie a neurochirurgie, roč. 73/106, č. 6, 2010, s. 716-720, I - původní článek ve vědeckém / odborném časopise, 1210-7859//000285446700014, IF = 0.393 (2010), MZ0VFN2005,MSM0021620849\n2011\n\nDaneš, Jan\n\n\"Zobrazovací a intervenční metody v diagnostice chorob prsu\"\n\nTechniky a technologie v chirurgických oborech - vybrané kapitoly, Grada Publishing, Praha, 2011, s. 33-39, monografie, jine-verejne-zdroje, \nMájek, Ondřej - Daneš, Jan - Skovajsová, Miroslava - Bartoňková, Helena - Burešová, Lucie - Klimeš, Daniel - Brabec, Petr - Kožený, Pavel - Dušek, Ladislav\n\n\"Breast cancer screening in the Czech Republic: time trends in performance indicators during the first seven years of the organised programme\"\n\nIn: BMC Public Health, roč. 11, č. art.n. 288, 2011, s. 1-13, II - přehledový článek ve vědeckém / odborném časopise, 1471-2458//000291549700003, IF = 1.997 (2011), NS10650, \nMájek, Ondřej - Dušek, Ladislav - Mužík, Jan - Brabec, Petr - Klimeš, Daniel - Suchý, Miloš - Gregor, Jakub - Daneš, Jan - Zavoral, Miroslav - Seifert, Bohumil - Suchánek, Štěpán - Dvořák, Vladimír - Skovajsová, Miroslava - Kožený, Pavel\n\n\"Systém informační podpory národních programů screeningu zhoubných nádorových onemocnění v ČR\"\n\nIn: Lékař a technika, roč. 41, č. 1, 2011, s. 55-66, XIV - multicentrická studie ve vědeckém / odborném časopise, 0301-5491, _, NS10650, \nMájek, Ondřej - Dušek, Ladislav - Suchánek, Štěpán - Seifert, Bohumil - Daneš, Jan - Dvořák, Vladimír - Kožený, Pavel\n\n\"Dosavadní průběh screeningů onkologických onemocnění v ČR a jeho význam pro dostupnost léčby\"\n\nIn: Medicína po promoci, roč. 12, č. 4, 2011, s. 71-77, II - přehledový článek ve vědeckém / odborném časopise, 1212-9445, _, \n2012\n\nMájek, Ondřej - Daneš, Jan - Skovajsová, Miroslava - Zavoral, Miroslav - Suchánek, Štěpán - Dvořák, Vladimír - Dušková, Jaroslava - Malík, Tomáš - Seifert, Bohumil - Kožený, Pavel - Klimeš, Daniel - Pavlík, Tomáš - Dušek, Ladislav\n\n\"Informační zázemí onkologických screeningových programů ČR a jejich výsledky hodnocené z mezinárodního hlediska\"\n\nIn: Acta medicinae, roč. 1, č. 2, 2012, s. 6-12, I - původní článek ve vědeckém / odborném časopise, 1805-398X, _, jine-verejne-zdroje, \n2013\n\nHAHN, M. - PAVLIŠTA, David - DANEŠ, Jan - KLEIN, R. - GOLATTA, M. - HARCOS, A. - WALLWIENER, D. - GRUBER, I.. Ultrasound Guided Cryoablation of Fibroadenomas. \"Ultraschall in der Medizin\", 2013, 34(1), 64-68. ISSN 0172-4614. DOI 10.1055/s-0032-1325460.\n2014\n\nDANEŠ, Jan. Screening karcinomu prsu v České republice. \"Česká radiologie\", 2014, 68(3), 177-180. ISSN 1210-7883. \n\nDANEŠ, Jan. Komentář ke zveřejněné kanadské studii A. Millera. \"Aktuální gynekologie a porodnictví\", 2014, 6(4), 38-39. ISSN 1803-9588. \n\nDUŠEK, Ladislav - BLAHA, Milan - MÁJEK, Ondřej - SEIFERT, Bohumil - DANEŠ, Jan - ZAVORAL, Miroslav - DVOŘÁK, Vladimír - SUCHÁNEK, Štěpán - ABRAHÁMOVÁ, Jitka - SKOVAJSOVÁ, Miroslava - JUNG, Tomáš - BRZKOVÁ, Martina - ŠUSTKOVÁ, Hana - KNOROVÁ, Renata - GREGOR, Jakub - ONDRUŠ, Jiří - POC, Pavel. Metodika probíhajícího adresného zvaní občanů do českých programů screeningu zhoubných nádorů. \"Zdravotnické noviny, příloha Lékařské listy\", 2014, 2014(4), 28-30. ISSN 0044-1996. \n\nDUŠEK, Ladislav - MÁJEK, Ondřej - BLAHA, M. - DANEŠ, Jan - ZAVORAL, Miroslav - SEIFERT, Bohumil - DVOŘÁK, V. - SKOVAJSOVÁ, Miroslava - SUCHÁNEK, Štěpán - JUNG, T. - BRZKOVÁ, M. - KLIKA, P. - KLIMEŠ, D. - KOPTÍKOVÁ, J. - GREGOR, J.. Koncepce populačního screeningu v České republice, metodika a první výsledky adresného zvaní občanů do preventivních onkologických programů. \"Klinická onkologie\", 2014, 27(Suppl. 2), 59-68. ISSN 0862-495X. DOI 10.14735/amko20142S59. \n\nGRUS, Tomáš - ROHN, Vilém - BRLICOVÁ, Lenka - LINDNER, Jaroslav - LAMBERT, Lukáš - DANEŠ, Jan - GRUSOVÁ, Gabriela. Gastrointestinal Complications after Cardiac Surgery : Eight Years Experience in a Single Center. \"Acta Chirurgica Belgica\", 2014, 114(5), 332-337. ISSN 0001-5458. \n\nLAMBERT, Lukáš - ŠIMÁKOVÁ, Lucie - KUCHYNKA, Petr - DANEŠ, Jan. Extrakardiální nálezy u CT srdce. \"Česká radiologie\", 2014, 68(3), 191-194. ISSN 1210-7883. \n\nMÁJEK, Ondřej - BARTOŇKOVÁ, Helena - DANEŠ, Jan - SKOVAJSOVÁ, Miroslava - DUŠEK, L.. Implementace indikátorů kvality v českém programu screeningu karcinomu prsu - výsledky pravidelného monitoringu. \"Klinická onkologie\", 2014, 27(Suppl. 2), 113-123. ISSN 0862-495X. DOI 10.14735/amko20142S113. \n\nMÁJEK, Ondřej - NGO, O. - DANEŠ, Jan - ZAVORAL, Miroslav - DVOŘÁK, V. - KLIMEŠ, D. - DUŠEK, L.. Indikátory kvality screeningových programů. \"Klinická onkologie\", 2014, 27(Suppl. 2), 106-112. ISSN 0862-495X. DOI 10.14735/amko20142S106. \n\nSKOVAJSOVÁ, Miroslava - MÁJEK, Ondřej - DANEŠ, Jan - BARTOŇKOVÁ, Helena - NGO, O. - DUŠEK, L.. Výsledky Národního programu screeningu karcinomu prsu v České republice. \"Klinická onkologie\", 2014, 27(Suppl. 2), 69-78. ISSN 0862-495X. DOI 10.14735/amko20142S69. \n\n2015\n\nGOLATTA, Michael - HARCOS, Aba - PAVLIŠTA, David - DANEŠ, Jan - KLEIN, Rafi - SIMOVICH, Paola - GRUBER, Ines - HAHN, Markus. Ultrasound-guided cryoablation of breast fibroadenoma: a pilot trial. \"Archives of Gynecology and Obstetrics\", 2015, 291(6), 1355-1360. ISSN 0932-0067. DOI 10.1007/s00404-014-3553-5. \n\nLAMBERT, Lukáš - DANEŠ, Jan - JAHODA, Jiří - MAŠEK, Martin - LISÝ, Jiří - OUŘEDNÍČEK, Petr. Submilisievert ultralow-dose CT colonography using iterative reconstruction technique: a feasibility study. \"Acta Radiologica\", 2015, 56(5), 517-525. ISSN 0284-1851. DOI 10.1177/0284185114533683. \n\nLAMBERT, Lukáš - OUREDNICEK, P. - JAHODA, Jiří - LAMBERTOVÁ, Alena - DANEŠ, Jan. Model-based vs hybrid iterative reconstruction technique in ultralow-dose submillisievert CT colonography. \"British Journal of Radiology\", 2015, 88(1048), nestránkováno. ISSN 0007-1285. DOI 10.1259/bjr.20140667. \n\nMÁJEK, Ondřej - DUŠEK, Ladislav - BLAHA, Milan - DANEŠ, Jan - ZAVORAL, Miroslav - SEIFERT, Bohumil - DVOŘÁK, Vladimír - SKOVAJSOVÁ, Miroslava - SUCHÁNEK, Štěpán - JUNG, Tomáš - BRZKOVÁ, Martina - KLIKA, Petr - KLIMEŠ, Dan - NGO, Ondřej - KOPTÍKOVÁ, Jana - ŠNAJDROVÁ, Lenka - GREGOR, Jakub. Metodika a první výsledky adresného zvaní českých občanů do programů screeningu zhoubných nádorů. \"Postgraduální medicína\", 2015, 17(2), 189-195. ISSN 1212-4184. \n\n2016\n\nLAMBERT, Lukáš - OUREDNICEK, Petr - BŘÍZA, Jan - GIEPMANS, Walter - JAHODA, Jiří - HRUSKA, Lukas - DANEŠ, Jan. Sub-milliSievert ultralow-dose CT colonography with iterative model reconstruction technique. \"PeerJ\", 2016, 4(March), nestránkováno. ISSN 2167-8359. DOI 10.7717/peerj.1883.\n\nLAMBERT, Lukáš - LAMBERTOVÁ, Alena - DANEŠ, Jan - GRUSOVÁ, Gabriela. Computed tomography colonography phantom: Construction, validation and literature review. \"Iranian Journal of Radiology\", 2016, 13(4), nestránkováno. ISSN 1735-1065. DOI 10.5812/iranjradiol.31069.\n\n2017\n\nBÍLKOVÁ, Zuzana - BARTOŠ, Michal - SCHIER, Jan - ŠROUBEK, Filip - ZITOVÁ, Barbara - VYDRA, Jan - DANEŠ, Jan. Evaluating Spatial Coverage of Breast Examination with Free-hand Ultrasound Transducer. In: SILVEIRA, M. - FRED., A. - GAMBOA, H. - VAZ, M.. \"Proceedings of the 10th International Joint Conference on Biomedical Engineering Systems and Technologies, Vol 2: Bioimaging\". Portugal: SCITEPRESS, 2017, s. 128-133. <nowiki>ISBN 978-989-758-215-8</nowiki>. DOI 10.5220/0006249101280133. \n\nČERNÝ, Vladimír - KUCHYNKA, Petr - LAMBERT, Lukáš - MAŠEK, Martin - PALEČEK, Tomáš - AMBROŽ, David - LINHART, Aleš - DANEŠ, Jan - MAREK, Josef. Utility of cardiac CT for evaluating delayed contrast enhancement in dilated cardiomyopathy. \"Herz\", 2017, 42(8), 776-780. ISSN 0340-9937. DOI 10.1007/s00059-016-4515-4. \n\nDANEŠ, Jan. Zobrazovací metody v diagnostice karcinomu prsu. \"Acta Medicinae\", 2017, 6(Speciál (Karcinom prsu)), 22-23. ISSN 1805-398X. \n\nLAMBERT, Lukáš - FOLTÁN, Ondřej - BŘÍZA, Jan - LAMBERTOVÁ, Alena - HARSA, Pavel - BANERJEE, Rohan - DANEŠ, Jan. Growing number of emergency cranial CTs in patients with head injury not justified by their clinical need. \"Wiener Klinische Wochenschrift\", 2017, 129(5-6), 159-163. ISSN 0043-5325. DOI 10.1007/s00508-016-1025-6. \n\nSARDANELLI, Francesco - AASE, Hildegunn S. - ALVAREZ, Marina - AZAVEDO, Edward - BAARSLAG, Henk J. - BALLEYGUIER, Corinne - BALTZER, Pascal A. - BESLAGIC, Vanesa - BICK, Ulrich - BOGDANOVIC-STOJANOVIC, Dragana - BRIEDIENE, Ruta - BRKLJACIC, Boris - HERRERO, Julia Camps - COLIN, Catherine - CORNFORD, Eleanor - DANEŠ, Jan - DE GEER, Gerard - ESEN, Gul - EVANS, Andrew - FUCHSJAEGER, Michael H. - GILBERT, Fiona J. - GRAF, Oswald - HARGADEN, Gormlaith - HELBICH, Thomas H. - HEYWANG-KOEBRUNNER, Sylvia H. - IVANOV, Valentin - JONSSON, Asbjorn - KUHL, Christiane K. - LISENCU, Eugenia C. - LUCZYNSKA, Elzbieta - MANN, Ritse M. - MARQUES, Jose C. - MARTINCICH, Laura - MORTIER, Margarete - MUELLER-SCHIMPFLE, Markus - ORMANDI, Katalin - PANIZZA, Pietro - PEDICONI, Federica - PIJNAPPEL, Ruud M. - PINKER, Katja - RISSANEN, Tarja - ROTARU, Natalia - SAGUATTI, Gianni - SELLA, Tamar - SLOBODNIKOVA, Jana - TALK, Maret - TAOUREL, Patrice - TRIMBOLI, Rubina M. - VEJBORG, Ilse - VOURTSIS, Athina - FORRAI, Gabor. Position paper on screening for breast cancer by the European Society of Breast Imaging (EUSOBI) and 30 national breast radiology bodies from Austria, Belgium, Bosnia and Herzegovina, Bulgaria, Croatia, Czech Republic, Denmark, Estonia, Finland, France, Germany, Greece, Hungary, Iceland, Ireland, Italy, Israel, Lithuania, Moldova, The Netherlands, Norway, Poland, Portugal, Romania, Serbia, Slovakia, Spain, Sweden, Switzerland and Turkey. \"European Radiology\", 2017, 27(7), 2737-2743. ISSN 0938-7994. DOI 10.1007/s00330-016-4612-z. \n\n2018\n\n<nowiki>-------</nowiki>\n\n2019\n\nDANEŠ, Jan. Screening karcinomu prsu v České republice v roce 2019 - co je důležité pro gynekology. \"Gynekologie a porodnictví\", 2019, 3(1), 21-23. ISSN 2533-4689. \n\nNGO, Ondřej - CHLOUPKOVÁ, Renata - AMBROŽOVÁ, Monika - SUCHÁNEK, Štěpán - ZAVORAL, Miroslav - SEIFERT, Bohumil - DVOŘÁK, Vladimír - DANEŠ, Jan - SKOVAJSOVÁ, Miroslava - DUŠEK, Ladislav - MÁJEK, Ondřej. Vyhodnocení adresného zvaní českých občanů do screeningových programů. \"Časopis lékařů českých\", 2019, 158(3-4), 147-150. ISSN 0008-7335. \n\nŠROUBEK, Filip - BARTOŠ, Michal - SCHIER, Jan - BÍLKOVÁ, Zuzana - ZITOVÁ, Barbara - VYDRA, Jan - MACOVÁ, Iva - DANEŠ, Jan - LAMBERT, Lukáš. A computer-assisted system for handheld whole-breast ultrasonography. \"International Journal of Computer Assisted Radiology and Surgery\", 2019, 14(3), 509-516. ISSN 1861-6410. DOI 10.1007/s11548-018-01909-7. \n\n"}
{"id": "1561466", "url": "https://cs.wikipedia.org/wiki?curid=1561466", "title": "Národní park Madidi", "text": "Národní park Madidi\n\nParque nacional Madidi je národní park na severu Bolívie. Má rozlohu 18 957 km² (z toho 6 242 km² má postavení přírodní rezervace) a nachází se nedaleko města Rurrenabaque v departementu La Paz. Byl vyhlášen 21. září 1995 a pojmenován podle řeky Madidi, přítoku Beni. \n\nNárodní park Madidi se vyznačuje neobvyklým bohatstvím ekosystémů: nacházejí se zde andské štíty s nadmořskou výškou přes 5700 metrů pokryté věčným sněhem, travnatá puna, svažitý region yunga i tropická nížina Amazonie. Významnými řekami jsou Madidi, Tuichi a Heath.\n\nNa území národního parku žije 272 druhů savců, 1 254 druhů ptáků, 496 druhů ryb, 204 druhů plazů a více než 120 000 druhů hmyzu. Vyskytuje se zde např. jaguár americký, ocelot velký, medvěd brýlatý, kotul amazonský, huemul severní, pekari bělobradý, kapybara, delfínovec amazonský, ara zelenokřídlý, harpyje pralesní, kondor královský, husice orinocká, skalňák andský, anténovec tygří a anakonda velká. Byly zde objeveny endemity jako titi palácový, křeček Dayův a pitule rezavolící. Typickými rostlinami jsou nohoplod, mauricie, polylepis, zábluda a \"Brunellia\".\n\nOblast obývají původní etnika Tacana, Ese Ejja, Tsimané, Mosetén a Toromona. Provozuje se ekoturistika, významnou atrakcí je domorodá vesnice Chalalán. Národní park přináší bolivijskému státu okolo 2,5 milionu dolarů ročně.\n\nNebezpečí pro další existenci národního parku představují plány na výstavbu silnice Apolo-Ixiamas a přehrady s hydroelektrárnou v soutěsce Angosto del Bala. \n"}
{"id": "1561467", "url": "https://cs.wikipedia.org/wiki?curid=1561467", "title": "Libějovice (starý zámek)", "text": "Libějovice (starý zámek)\n\nStarý zámek Libějovice je tvrz přestavěná na zámek v Libějovicích v okrese Strakonice. Renesanční zámek vznikl ve druhé polovině šestnáctého století přestavbou starší tvrze ze druhé poloviny čtrnáctého století. Mezi majitele sídla patřili Malovcové z Malovic, Rožmberkové, Švamberkové a Buquoyové, kteří v osmnáctém století západně od vesnice postavili nový libějovický zámek. Staré sídlo od té doby sloužilo jen úředníkům. Areál starého zámku je chráněn jako kulturní památka.\n\nPředchůdcem libějovického starého zámku byla gotická tvrz, za jejíhož zakladatele se považuje Pešek Malovec z Malovic, který vesnici získal okolo poloviny čtrnáctého století. Pešek na své pečeti podle tehdejší módy používal německý přídomek z Liebenberka a jeho potomci se označovali jako Malovcové z Libějovic. Pešek zemřel roku 1384 a jeho nástupcem se stal Diviš z Malovic připomínaný v letech 1374–1389. Po Divišově smrti se majitelem tvrze stal Dobeš Malovec z Libějovic. Na svých pozemcích zakládal rybníky a hned roku 1389 prodal řadu vesnic, dvory v Libějovicích a Hvožďanech (oba se třemi lány), rybník Štítov a mlýn Požeraz příbuzným Janovi z Malovic, Jarošovi z Drahonic a Petrovi z Březí. Později snad prodal celé Libějovice, protože roku 1410 sídlil v Radomilicích.\n\nDalší zprávy o Libějovicíh jsou až ze druhé poloviny patnáctého století, kdy zde sídlil Diviš Malovec ve službách krále Jiřího z Poděbrad. V době, kdy Jan z Rožmberka stál na katolické straně proti králi, Diviš plenil helfenburské panství. Za své služby získal funkci rady komorního soudu, kterou zastával až do roku 1489. Majetek po Divišovi přezval Léva Malovec, který snad byl jeho synem. Ještě v roce 1514 zastával funkci hejtmana Prácheňského kraje, ale roku 1523 už byl mrtvý. Z jeho pěti synů byli v té době plnoletí pouze Diviš a Bohuslav, ale druhý z nich brzy zemřel. Diviš potom s mladšími bratry Zikmundem, Pavlem, Mikulášem a Vojtěchem vlastnili libějovický statek v nedílu. Kromě Libějovic jim patřily vesnice Hvožďany, Chřepice, Újezdec, Chvalšovice, Chelčice, část Lhoty a kmecí dvůr v Truskovicích, ale panství se přikupováním sousedních statků rozrůstalo.\n\nDne 21. března 1548 už žili jen Diviš, Zikmund a Pavel, kteří se o majetek rozdělili. Libějovice si ponechal Diviš, kterému připadly také Hvožďany, Chelčice a Chřepice. Časem se velmi zadlužil, a proto se dohodl s Vilémem z Rožmberka, že mu spolu s Pavlem prodají své statky (Pavel vlastnil Malovice). Diviš oba statky předal v srpnu roku 1559, ale vzhledem k výši jeho dluhů nedostal žádné peníze. Mohl pouze dále žít v Libějovicích a ve své závěti odkázat tři tisíce kop grošů. Zemřel v roce 1562 a peníze odkázal bratru Zikmundovi.\n\nRožmberkové v Libějovicích nesídlili, ale Vilém z Rožmberka nechal starou tvrz přestavět na renesanční zámek. Petr Vok z Rožmberka libějovický zámek odkázal svému synovci Janovi Zrinskému, který zde sídlil od roku žil do své smrti dne 24. února 1612. Podle starších smluv Libějovice zdědil Jan Jiří ze Švamberka a připojil je ke svému třeboňskému panství.\n\nŠvamberkové se zúčastnili stavovského povstání v letech 1618–1620, za což byli odsouzeni ke konfiskaci majektu. Roku 1623 libějovické panství získal hrabě Karel Bonaventura Buquoy. Karel Kajetán Buquoy nechal zámek v letech 1715–1718 opravit, ale po dokončení nového zámku už ve starém sídle byly pouze kanceláře a byty úředníků. V letech 1800–1861 byla v jedné přízemní místnosti škola. V devatenáctém století zámek občas navštěvovali Julius Zeyer, František Herites a Otokar Mokrý. Ve druhé polovině dvacátého století zámeckou budovu s byty spravoval libějovický místní národní výbor. V roce 2017 byl zámek opraven.\n\nZámek má čtyři jednopatrová a dvoupatrová křídla postavená kolem lichoběžníkového nádvoří, do něhož se vjíždí gotickou branou s hrotitým portálem a vpadlinou pro padací most v severním křídle. Vnějšími dominantami severního průčelí a nárožního arkýře jsou obloučkové renesanční štíty. V průjezdu, ale i dalších prostorách, se dochovaly gotické a renesanční valené klenby. Na východní straně nádvoří jsou arkády nesené čtyřbokými sloupy a v prvním patře severního křídla se dochoval renesanční pravoúhlý profilovaný portál.\n\n\n"}
{"id": "1561468", "url": "https://cs.wikipedia.org/wiki?curid=1561468", "title": "JEF United Čiba", "text": "JEF United Čiba\n\nJEF United Čiba ( ジェフユナイテッド千葉) je japonský fotbalový klub z měst Ičihara a Čiba hrající v J2 League. Klub byl založen v roce 1946 pod názvem Furukawa Electric SC. Když roku 1992 vznikla profesionální J.League, klub se přejmenoval na JEF United Ičihara (od sezony 2005 jen JEF United Čiba). Svá domácí utkání hraje na Fukuda Denshi Arena.\n\n\n"}
{"id": "1561470", "url": "https://cs.wikipedia.org/wiki?curid=1561470", "title": "Stredné Plachtince", "text": "Stredné Plachtince\n\nStredné Plachtince jsou obec v okrese Veľký Krtíš v Banskobystrickém kraji na Slovensku. Leží v jihovýchodní části Krupinské planiny přibližně 7 km severozápadně od okresního města. Žije zde  obyvatel.\n\nPrvní písemná zmínka o obci pochází z roku 1379. V obci se nachází jednolodní původně gotický evangelický kostel s představěnou věží z 14. století. Vedle kostela je evangelická fara z roku 1854, kde je zřízeno muzeum Samuela Godry.\n\n"}
{"id": "1561473", "url": "https://cs.wikipedia.org/wiki?curid=1561473", "title": "Tokio Verdy", "text": "Tokio Verdy\n\nTokio Verdy ( 東京ヴェルディ) je japonský fotbalový klub z města Tokio hrající v J2 League. Klub byl založen v roce 1969 pod názvem Jomiuri SC. Když roku 1992 vznikla profesionální J.League, klub se přestěhoval do Kawasaki a přijal jméno Verdy Kawasaki. V roce 2001 se přestěhoval do Tokia a přijal jméno Tokyo Verdy 1969 (od sezony 2008 jen Tokyo Verdy). Svá domácí utkání hraje na Ajinomoto Stadium.\n\n\n"}
{"id": "1561474", "url": "https://cs.wikipedia.org/wiki?curid=1561474", "title": "Jokohama F. Marinos", "text": "Jokohama F. Marinos\n\nJokohama F. Marinos ( 横浜F・マリノス) je japonský fotbalový klub z města Jokohama hrající v J1 League. Klub byl založen v roce 1972 pod názvem Nissan Motors SC. Když roku 1992 vznikla profesionální J.League, klub se přejmenoval na Jokohama Marinos (od sezony 1999 jen Jokohama F. Marinos). Svá domácí utkání hraje na Nissan Stadium.\n\n\n"}
{"id": "1561476", "url": "https://cs.wikipedia.org/wiki?curid=1561476", "title": "Jokohama Flügels", "text": "Jokohama Flügels\n\nJokohama Flügels ( 横浜フリューゲルス) je japonský fotbalový klub z města Jokohama. Klub byl založen v roce 1964 pod názvem All Nippon Airways SC. Když roku 1992 vznikla profesionální J.League, klub se přejmenoval na Jokohama Flügels.\n\n"}
{"id": "1561478", "url": "https://cs.wikipedia.org/wiki?curid=1561478", "title": "Šimizu S-Pulse", "text": "Šimizu S-Pulse\n\nŠimizu S-Pulse ( 清水エスパルス) je japonský fotbalový klub z města Šizuoka hrající v J1 League. Klub byl založen v roce 1991. Svá domácí utkání hráje na IAI Stadium Nihondaira.\n\n\n"}
{"id": "1561479", "url": "https://cs.wikipedia.org/wiki?curid=1561479", "title": "Teplá dolina", "text": "Teplá dolina\n\nTeplá dolina je údolí ve východní části pohoří Velké Fatry na Slovensku.\n\n Turistická značená trasa 8603 (prochází dolinou).\n"}
{"id": "1561481", "url": "https://cs.wikipedia.org/wiki?curid=1561481", "title": "Gamba Ósaka", "text": "Gamba Ósaka\n\nGamba Ósaka ( ガンバ大阪) je japonský fotbalový klub z města Ósaka hrající v J1 League. Klub byl založen v roce 1980 pod názvem Macušita Electric SC. Když roku 1992 vznikla profesionální J.League, klub se přejmenoval na Gamba Ósaka. Svá domácí utkání hraje na Panasonic Stadium Suita.\n\n\n"}
{"id": "1561484", "url": "https://cs.wikipedia.org/wiki?curid=1561484", "title": "Sanfrecce Hirošima", "text": "Sanfrecce Hirošima\n\nSanfrecce Hirošima ( サンフレッチェ広島) je japonský fotbalový klub z města Hirošima hrající v J1 League. Klub byl založen v roce 1938 pod názvem Toyo Industries SC (od sezony 1980 jen Mazda SC). Když roku 1992 vznikla profesionální J.League, klub se přejmenoval na Sanfrecce Hirošima. Svá domácí utkání hraje na Edion Stadium Hiroshima.\n\n\n"}
{"id": "1561487", "url": "https://cs.wikipedia.org/wiki?curid=1561487", "title": "Šónan Bellmare", "text": "Šónan Bellmare\n\nŠónan Bellmare ( 湘南ベルマーレ) je japonský fotbalový klub z města Hiracuka v prefektuře Kanagawa hrající v J1 League. Klub byl založen v roce 1968 pod názvem Towa Real Estate SC. Svá domácí utkání hraje na Shonan BMW Stadium Hiratsuka.\n\n\n"}
{"id": "1561489", "url": "https://cs.wikipedia.org/wiki?curid=1561489", "title": "Júbilo Iwata", "text": "Júbilo Iwata\n\nJúbilo Iwata ( ジュビロ磐田) je japonský fotbalový klub z města Iwata hrající v J2 League. Klub byl založen v roce 1972 pod názvem Jamaha Motors SC. Svá domácí utkání hraje na Yamaha Stadium.\n\n\n"}
{"id": "1561490", "url": "https://cs.wikipedia.org/wiki?curid=1561490", "title": "Kašiwa Reysol", "text": "Kašiwa Reysol\n\nKašiwa Reysol ( 柏レイソル) je japonský fotbalový klub z města Kašiwa hrající v J1 League. Klub byl založen v roce 1940 pod názvem Hitachi SC. Svá domácí utkání hraje na Hitachi Kashiwa Soccer Stadium.\n\n\n"}
{"id": "1561493", "url": "https://cs.wikipedia.org/wiki?curid=1561493", "title": "Kjóto Sanga FC", "text": "Kjóto Sanga FC\n\nKjóto Sanga FC ( 京都サンガFC) je japonský fotbalový klub z města Kjóto hrající v J2 League. Klub byl založen v roce 1922 pod názvem Kyoto Shiko Club. Svá domácí utkání hraje na Takebishi Stadium Kyoto.\n\n\n"}
{"id": "1561495", "url": "https://cs.wikipedia.org/wiki?curid=1561495", "title": "Kawasaki Frontale", "text": "Kawasaki Frontale\n\nKawasaki Frontale ( 川崎フロンターレ) je japonský fotbalový klub z města Kawasaki hrající v J1 League. Klub byl založen v roce 1955 pod názvem Fujitsu SC. Svá domácí utkání hraje na Kawasaki Todoroki Stadium.\n\n\n"}
{"id": "1561496", "url": "https://cs.wikipedia.org/wiki?curid=1561496", "title": "Óita Trinita", "text": "Óita Trinita\n\nÓita Trinita ( 大分トリニータ) je japonský fotbalový klub z města Óita hrající v J1 League. Klub byl založen v roce 1994 pod názvem Óita Trinity. Svá domácí utkání hráje na Ōita Stadium.\n\n\n"}
{"id": "1561498", "url": "https://cs.wikipedia.org/wiki?curid=1561498", "title": "Josef Turba", "text": "Josef Turba\n\nJosef Turba (také uváděn jako Türba, 1822 – 15. května 1892 Praha) byl český architekt, autor první série nádražních normálií drážních staveb Ústecko-teplické dráhy (ATE).\n\nAbsolvoval Polytechnický ústav v Praze. Jím navržené normálie, tedy typizované stavební projekty stanic a dalších drážních budov, byly v letech 1856–1858 většinově realizovány na drážním projektu společnosti c.k. privilegované Ústecko-teplické dráhy spojujícím Teplice a Ústí nad Labem (pozdější stanice Ústí nad Labem západ), budovaného především pro dopravu nákladů z nalezišť hnědého uhlí v regionu.\n\nAč již v 60. letech 19. století usídlen v Praze, nadále pracovně působil na Teplicku, zasedl například v komisi vybírající návrh na stavbu městského divadla v Teplicích, mimo jiné spolu s architektem Josefem Zítkem (zvítězil návrh architekta Hermanna Rudolpha). Roku 1865 byl jedním z osmi zakládající členů Spolku inženýrů a architektů v Království Českém, který se stal základem spolků České komory architektů a Českého svazu stavebních inženýrů. Spolek byl oficiálně ustanoven 31. října 1865, Josef Turba se stal jeho prvním předsedou, kterým zůstal až do roku 1868, kdy jej ve funkci nahradil arch. Josef Turek.\n\nNavrhl také Daňkův palác, budovu, kde později sídlil průmyslník Čeněk Daněk a řadu činžovních domů v Praze.\n\nZemřel 14. května 1892 v Praze a je pochován na Olšanských hřbitovech.\n\n"}
{"id": "1561505", "url": "https://cs.wikipedia.org/wiki?curid=1561505", "title": "PROLEDCE!", "text": "PROLEDCE!\n\nPROLEDCE! je komunitní projekt usilující o záchranu bývalých Lázní Šternberk ve Středočeském kraji. Spolek stmeluje obyvatele obce Ledce a participativně s nimi pořádá různé události.\n\nOrganizace působící v obci Ledce a její části Šternberk udržuje a zpřístupňuje lázeňský areál bývalých lázní spolu s jejich prameny, iniciuje a organizuje komunitní události, události zaměřené na životní prostředí, ale i informovaní obyvatel obce. V rámci životní prostředí se organizace zaměřuje na výsadbu stromořadí v obci i v bývalých lázních.\n\nPodle stanov je představenstvo organizace tvořeno předsedou, místopředsedou a shromážděním. Nejvyšším orgánem spolku je shromáždění. Podle oficiálních stránek organizace je předsedou, jehož volební období je v organizaci 5leté, Jan Maňas.\n\nJedním z členů organizace je Jiří Šíma, pracovník muzea v Ledcích či výtvarnice Baldandorj Ariunzul.\n\n\n"}
{"id": "1561516", "url": "https://cs.wikipedia.org/wiki?curid=1561516", "title": "Petr Bohuš", "text": "Petr Bohuš\n\nPetr Bohuš (* 6. srpna 1953 Ostrava) je český klarinetista a pedagog.\n\nPetr Bohuš absolvoval konzervatoř v Ostravě ve třídě Zdeňka Horáka a Akademii múzických umění v Praze ve třídě Milana Etlíka. Je dvojnásobným laureátem Mezinárodní klarinetové soutěže Pražské jaro (1977 a 1981). V roce 1981 obdržel cenu Českého hudebního fondu za nejlepší interpretaci českých soudobých skladeb (Miloslav Ištvan: \"Sonáta pro klarinet a klavír\" a Milan Báchorek: \"Epigramy pro sólový klarinet\"). \n\nPůsobil jako první klarinetista Stadlerova klarinetového kvarteta, devět let zastával místo prvního klarinetisty Státního divadla v Ostravě, mezi lety 1986 až 2012 byl prvním klarinetistou Janáčkovy filharmonie Ostrava.\n\nSpolupracoval s řadou klavíristů, například se Zorkou Zichovou, Janem Marcolem, Vlastou Friedeckou-Matonogovou a Monikou Tugendliebovou, s níž natočil pro Český rozhlas řadu snímků. Jeho výkony zazněly v přímých přenosech Českého rozhlasu a České televize. Jsou zaznamenány také na CD, a to ve spolupráci s Janáčkovou filharmonií Ostrava a se Stadlerovým klarinetovým kvartetem.\n\nPedagogicky působí od roku 1981 na Janáčkově konzervatoři v Ostravě, kde vychoval celou řadu klarinetistů, mezi které patří např. Karel Dohnal, Daniel Svoboda, Lukáš Broda, Barbora Durďáková, či Kateřina Pašková.\n\nZároveň je mentorem mladých umělců, pro něž se snaží nacházet vhodné příležitosti k prezentaci talentu na veřejnosti a také organizátorem charitativních vystoupení.\n"}
{"id": "1561517", "url": "https://cs.wikipedia.org/wiki?curid=1561517", "title": "Amazoňan modrobradý", "text": "Amazoňan modrobradý\n\nAmazoňan modrobradý (\"Amazona festiva\") je druh jihoamerického papouška.\n\nTento papoušek obývá tropické lesy povodí Amazonky a jejích přítoků. Vyskytuje se tak na území JV Kolumbie, východního Ekvádoru, SV Peru a v Brazílii. Žije právě nejvíce poblíž vody, zejména poblíž řek a v zaplavovaných lesích. Právě kácením takovýchto lesů je nejvíce ohrožen. Je však také přímo loven. Řazen je do kategorie téměř ohrožených druhů.\n\nŽiví se semeny, plody, ořechy, květy či výhonky. \n\nDorůstá délky 34 cm (až 35 cm) a váží až 370 g.\n\nŽije zejména v párech, do větších skupin (hejn) se slítává jen u významných zdrojů potravy. Snáší tři vejce, přičemž doba inkubace trvá 28 dní.\n\nChov v tohoto druhu v evropských zoo je velmi raritní. V rámci celého světadílu byl na počátku roku 2020 chován jen v devíti zoo. Mezi nimi nechybí ani jedna česká zoo – Zoo Praha. Historicky byl z českých zoo tento druh chován také v Zoo Brno, Zoo Zlín a Papouščí zoologické zahradě Bošovice.\n\nAmazoňan modrobradý je v Zoo Praha chovaný od roku 2005, kdy byla získána vejce zabavená pašerákům. Většinu z 18 vajec se podařilo inkubovat a mláďata následně odchovat. V roce 2014 byly zaznamenány první odchovy těchto v zoo narozených ptáků. V roce 2018 byla odchována tři mláďata. Na konci roku 2018 byl chován v počtu dvou párů.\n\nTento druh je od září 2019 k vidění v komplexu expozic tehdy otevřeného Rákosova pavilonu v dolní části zoo, konkrétně v jedné ze dvou historických voliér.\n"}
{"id": "1561527", "url": "https://cs.wikipedia.org/wiki?curid=1561527", "title": "Vladimír Cnota", "text": "Vladimír Cnota\n\nVladimír Cnota (* 5. leden 1978 Plzeň) je český sběratel umění, občanský aktivista a podnikatel.\n\nVladimír Cnota se narodil 5. ledna 1978 v Plzni. Vladimír Cnota je oficiálním zástupcem veřejnosti obce Černá v Pošumaví, kde vešel v roce 2012 ve známost jako mluvčí odpůrců proti stavbě železnice na břehu Lipna v jižních Čechách. Vladimír Cnota rovněž bojoval proti tzv. restituční tečce, která měla zamezit vypořádání restitučních nároků restituentů v České republice. Restituční tečka byla následně v červnu 2018 rozhodnutím Ústavního soudu zrušena. Vladimír Cnota je ženatý a žije v Praze.\n\nVladimír Cnota je sběratel umění, významnou je jeho sbírka uměleckých děl a předmětů Pabla Picassa, která byla vystavována pod názvem Picasso Life. Vladimír Cnota vlastní sbírku olejů českých malířů a litografií od světových umělců jako Andy Warhol, Salvador Dalí či Victor Vasarely.\nPodnikatelská činnost Vladimíry Cnoty se v Česku zaměřuje do okolí vodní nádrže Lipno v Jihočeském kraji. Vladimír Cnota je členem jihočeské pobočky Hospodářské komory ČR, kde je veden jako podnikatel v zemědělství, turismu a realitách. Obchodní aktivity Vladimíra Cnoty se rovněž zaměřují na Stát Katar v Perském zálivu, je prezidentem CCPF česko-katarské obchodní komory. \n"}
{"id": "1561530", "url": "https://cs.wikipedia.org/wiki?curid=1561530", "title": "Cockpit country", "text": "Cockpit country\n\nCockpit country je členitá oblast tropického deštného lesa na ostrově Jamajka s výrazným vlivem krasových pochodů na formování georeliéfu. Podle tohoto území nazývají geografové krasové oblasti, které vznikly za podobných podmínek, jako tzv. cockpitový kras.\n\nÚzemí o celkové rozloze asi 1300 km (z toho asi šestina oblasti se nachází v přírodní rezervaci) se nachází v západní části jamajského vnitrozemí ve farnostech Trelawny a Saint Elizabeth. Území vyniká vysokými teplotami po celý rok i vysokým úhrnem srážek (2000 – 3000 mm ročně), což v kombinaci s chemickými vlastnostmi vápenatého podloží a mohutností půdního horizontu umožňuje intenzivní průběh krasových jevů. Území je také strategické z hlediska dodávek pitné vody pro celý ostrov, pramení zde totiž hned několik vodních toků.\nKrajinu pokrývají husté listnaté lesy, kde nachází útočiště několik jamajských endemitů zejména z řad ptáků, například amazoňan jamajský, holub jamajský nebo národní pták Jamajky kolibřík červenozobý.\n\nCelé území hustě pokrývá síť rozměrných primárních závrtů s nepravidelným, hvězdicově laločnatým půdorysem. Až 120 metrů hluboké závrty ohraničují strmé skalní svahy. V oblasti se vyskytuje také řada jeskyní.\n\nNeobydlená oblast byla osídlena během britské kolonizace uprchlými otroky, tzv. Maroony. Území ostrova bylo kolonizována nejprve svými španělskými objeviteli, které po britské invazi nahradila britská správa. Po praktickém vymření původního indiánského obyvatelstva (Aravakové) už během španělské kolonizace ostrova navázali Britové na španělské osadníky a dále na ostrov přepravovali africké otroky. Otroci původem zejména ze západní Afriky byli využívání pro práci na plantážích s cukrovou třtinou. Kolonizátoři nastolili na ostrově tvrdé pracovní podmínky, na konci 17. století zastával pozici výkonného guvernéra ostrova privatýr Henry Morgan.\n\nNěkterým otrokům se během let koloniální nadvlády podařilo utéct. Mnozí z nich utvořili právě v těžce dostupné Cockpit Country svébytnou komunitu, která dokázala po staletí čelit útoků ze strany britské správy a sama britské statky na Jamajce pravidelně napadala. Koloniální správa se zbojnými obyvateli nakonec byla nucena po první maroonské válce uzavřít smír, po druhém konfliktu však část Maroonů deportovala na kanadský poloostrov Nova Scotia, odkud se někdejší obyvatelé jamajského vnitrozemí později dostali až do Libérie.\n\nJedna z ikon maroonského boje za svobodu, královna Nanny, je dnes vyobrazena na jamajské pětisetdolarové bankovce.\n\nOblast je ohrožena zejména těžbou bauxitu, kvůli které mohou být kontaminovány zásoby zdejší vody a porušeno unikátní vápenaté podloží. Dále oblasti škodí deforestace spojená se zvýšenou erozí.\n"}
{"id": "1561534", "url": "https://cs.wikipedia.org/wiki?curid=1561534", "title": "Seznam dílů seriálu Star Trek: Picard", "text": "Seznam dílů seriálu Star Trek: Picard\n\nToto je seznam dílů seriálu \"Star Trek: Picard\". Americký televizní sci-fi seriál \"\" je uváděn od 23. ledna 2020 na internetové platformě CBS All Access. Dosud bylo zveřejněno dílů seriálu.\n\n<section begin=\"řady\" /><section end=\"řady\" />\n\nDosud bylo zveřejněno <section begin=\"ep\" />6<section end=\"ep\" /> dílů seriálu.\n\nDne 12. ledna 2020 televize CBS oznámila, že seriál získá druhou řadu.\n\n"}
{"id": "1561535", "url": "https://cs.wikipedia.org/wiki?curid=1561535", "title": "Ahoy Rotterdam", "text": "Ahoy Rotterdam\n\nAhoy Rotterdam (též Rotterdam Ahoy či jen Ahoy) je kongresové centrum a víceúčelová aréna v Rotterdamu v Nizozemsku. Skládá se ze tří hlavních míst: veletrhy a sály, kongresové a konferenční centrum a Ahoy Arena. Ahoy Arena má kapacitu 16 426 diváků. Vnitřní prostor umožňuje konání mnoha druhů sportů. Kromě toho hala slouží jako kulturní zařízení s možností pořádání koncertů. Tuto halu využívá při koncertních turné mnoho zpěváků a hudebníků.\n\nZáklad pro dnešní Rotterdam Ahoy byl postaven v roce 1950. Hala byla provozována až do roku 1966 pod názvem Ahoy Hall. V roce 1966 se však rozhodlo, že hala bude zbořena a dnes se na místě nachází nemocnice Erasmus MC Hospital Rotterdam.\n\nV roce 1967 začaly stavební práce na Sportpaleis van Ahoy na starém pozemku helipadu. Sportpaleis s velodromem a tři výstavními haly byly dokončeny v roce 1970 a slavnostně byl otevřen princem Clausem 15. ledna 1971. Pozoruhodný design komplexu získal za ocelové konstrukce různá národní i mezinárodní ocenění. Návrh místa konání se inspiroval vodou a budova byla uspořádána jako loď. V roce 1980 byly přidány dvě haly.\n\nV roce 1988 bylo rozhodnuto o rekonstrukci komplexu, aby vyhověl rostoucí poptávce uživatelů. Bylo velmi důležité aktualizovat mechanické a elektrické systémy. Málo využívaný velodrom byl odstraněn, aby byla zajištěna větší kapacita pro koncerty.\n\nDalší renovace byla provedena v roce 1997. Komplex bylo rozšířeno o šestý sál a recepční sál. Vedle této multifunkční místnosti byly realizovány kanceláře, restaurace i menší konferenční a zasedací místnosti. Rovněž byl upraven vstup na Sportpaleis. Kromě toho zmizelo přímé mostní spojení mezi komplexem a stanicí metra a nákupním centrem Zuidplein.\n\nV roce 1998 získal komplex své současné jméno Ahoy 'Rotterdam. Apostrof byl ze jmen odstraněn v roce 2007, takže se od té doby používá název Rotterdam Ahoy.\n\nAréna byla od 9. října 2009 do konce roku 2010 komplexně modernizována. Tím se zvýšila kapacita návštěvníků, ale struktura budovy zůstal zachován. Technické věci budovy byly modernizovány, aby nadále splňovaly mimo jiné požadavky světových zpěváků.\n\nKaždoročně se zde koná Rotterdam Open. První sportovní událost zde bylo Halové mistrovství Evropy v atletice 1973. Ahoy Rotterdam byl jeden z míst kde se konaly Mistrovství světa ve futsalu 1989, Mistrovství Evropy ve volejbale žen 2015 a Mistrovství Evropy ve volejbale mužů 2019. Hostil také Mistrovství světa v judu 2009, Mistrovství světa ve sportovní gymnastice 2010, Mistrovství světa ve stolním tenise 2011 a Mistrovství světa v BMX 2014. Kromě toho se zde pořádalo i MTV Europe Music Awards 1997 a 2016, Junior Eurovision Song Contest 2007 a bude se zde konat Eurovision Song Contest 2020.\n"}
{"id": "1561537", "url": "https://cs.wikipedia.org/wiki?curid=1561537", "title": "Lokálkový zákon", "text": "Lokálkový zákon\n\nLokálkový zákon nebo také Zákon o lokálních drahách ze dne 29. května 1880 (číslo 56/1880 ř. z.) byl předpis vydaný za vlády Františka Josefa I., který zásadně měnil podmínky pro výstavbu nových železničních tratí v Rakousku-Uhersku.\n\nPřed vydáním zákona nebylo zejména pro železniční společnosti s menším kapitálem podnikatelsky výhodné investovat do kratších tratí regionálního rozsahu. Opatření vydané roku 1880 bylo úpravou a modernizací zastaralých stavebních předpisů, a zároveň nástrojem jak podpořit hospodářskou aktivitu a zavést dopravní infrastrukturu do méně rozvinutých regionů v říši.\n\nSoubor předpisů umožňoval například těsnější přimknutí železnice k terénu, což usnadňovalo trasování tratí využitím oblouků s menším poloměrem, bylo povoleno též vyšší stoupání tratí. Garantovány byly též různé formy slev a daňových úlev. Stejně tak v dokumentu stát přislíbil finanční podporu při výstavbě. Jeho zavedení umožnilo zejména v 80. a 90. letech 19. století prudký rozvoj vzniku podobných projektů, který se často nesl v duchu tržního soupeření velkých železničních společností a lokálních společností představovaných místními podnikateli, firmami, zástupci měst a obcí či šlechtou o státní stavební podporu.\n\nCelá řada vzniklých železničních tratí se po jisté době ukázala jako nerentabilní, což rakouská vláda řešila od 80. let 19. století postupným procesem zestátněním pod státní společnost Císařsko-královské státní dráhy (\"kkStB\"). Většina společností v Rakousku-Uhersku byla zestátněna do roku 1908.\n\nNa základě nově platných podmínek vznikaly na území celého Rakouska-Uherska desítky místních drážních společností. Jednalo se především o lokální projekty provozující jednu trať, existovalo také několik větších společností sdružujících a budujících takové projekty ve více regionech. \n\nSpolečnosti podnikající ve více regionech:\n\nRegionální drážní společnosti:\n\n"}
{"id": "1561540", "url": "https://cs.wikipedia.org/wiki?curid=1561540", "title": "Tomáš Tomáš", "text": "Tomáš Tomáš\n\nTomáš Tomáš (* 19. ledna 1968 Brno) je český lékař, pedagog a komunální politik. Od roku 1993 pracuje ve Fakultní nemocnici u sv. Anny v Brně jako ortoped. V roce 2017 se stal přednostou I. ortopedické kliniky v této nemocnici, kde předtím osm let pracoval jako primář. Zároveň působí jako odborný asistent na Lékařské fakultě Masarykovy univerzity v Brně. Je autorem mnoha odborných publikací. Od roku 2014 působí jako zastupitel v městské části Brno-sever.\n\nPo studiu na Gymnáziu tř. kpt. Jaroše úspěšně vystudoval Lékařskou fakultu Masarykovy univerzity v Brně, kterou dokončil v roce 1992. \n\nOd roku 1995 je ženatý, má tři děti a ve volném čase rád sportuje, čte a pracuje na chalupě.\n\nLékařskou kariéru zahájil po dokončení studií a absolvování povinné vojenské služby v roce 1993 ve Fakultní nemocnici u sv. Anny v Brně. S touto nemocnicí spojil celou svou dosavadní lékařskou praxi. Od roku 2009 tam působil jako primář, v roce 2017 se tam stal přednostou I. ortopedické kliniky. \n\nTomáš Tomáš vedl v roce 2018 operaci, kdy se svým týmem jako první v České republice implantoval pacientovi novou lopatku vyrobenou na 3D tiskárně, jako náhradu za lopatku, kterou museli pacientovi odstranit kvůli nádorovému onemocnění. Složitá operace trvala tři hodiny a dopadla úspěšně.\n\nSe svým týmem ale provedl i další operace, které se do té doby v České republice neprováděly. Například v roce 2018 odstranil pacientovi část stehenní kosti s nádorem, včetně měkkých tkání a svalů. Při další fázi operace použili jako první v ČR speciální Compress systém, který potencuje kostní tkáň k přerůstu endoprotézy. Aktivní část endoprotézy se při ní přitáhne ke kosti kompresáriem. Toto speciální zařízení vyvíjí trvalý a přesně vypočtený silný tlak na kost. Ta se tím aktivuje k buněčnému růstu až k vlastní endoprotéze, která je vybavena speciálním povrchem. Ten umožní, aby se kosti a endoprotéza pevně spojily.\n\nOd roku 2015 je členem KDU-ČSL, za kterou kandidoval ve třech volbách. V komunálních volbách v roce 2014 se stal zastupitelem městské části Brno-sever, o čtyři roky později svůj mandát obhájil. V roce 2016 kandidoval i v krajských volbách v Jihomoravském kraji na kandidátce KDU-ČSL z 52. místa, mandát ale nezískal. \n"}
{"id": "1561543", "url": "https://cs.wikipedia.org/wiki?curid=1561543", "title": "Živorodka podivná", "text": "Živorodka podivná\n\nŽivorodka podivná (latinsky: \"Poecilia obscura\", slovensky: \"Živorodka podivná\", anglicky: \"Endlers, Oropuche guppy\") je druh živorodky, která pochází z Jižní Ameriky. Ryba byla popsána v roce 2009, ichtyology Schoriesovou, Meyerem a Schartlem.\n\nVzhledem je ryba podobná živorodce duhové. Barva těla samic je šedavě hnědá až žlutá, u samců a kříženců pak s červenými, modrými, oranžovými a žlutými jasnými pigmentovými skvrnami, některé odrážející duhové barvy. Samice dorůstají max. 1,5 až 2 cm, samci jsou výrazně menší. Pohlaví ryb je snadno rozeznatelné: samci mají pohlavní orgán gonopodium, samice klasickou řitní ploutev. Existuje značné množství barevných a tvarových variant samců, které vznikly v akváriích křížením např. s \"P. reticulata\" a \"P. wingei.\" \nPůvodem je ryba z Jižní Ameriky, z Trinidadu, řeka Oropuche a Tobaga.\"\" \n\n\n\n\n"}
{"id": "1561545", "url": "https://cs.wikipedia.org/wiki?curid=1561545", "title": "HK Liepāja", "text": "HK Liepāja\n\nHK Liepāja je klub ledního hokeje z lotyšského města Liepājy. Je účastníkem Latvijas hokeja līga. Sídlem je Olimpiska ledus halle, která má kapacitu 2 200 diváků. Klubové barvy jsou zelená, červená, bílá. \n\nKlub byl založen v roce 2014. Hned ve své první sezóně skončil na 3. místě a o rok později se mu podařilo získat první a zatím poslední titul. Klub se taky zúčastnil Lotyšského poháru, kde v roce 2016 vypadli v semifinále a v roce 2017 ve čtvrtfinále. HK Liepāja zastupoval Lotyšsko v Kontinentálním poháru, kde se mu nepodařilo postoupit do závěrečné fáze.\n"}
{"id": "1561546", "url": "https://cs.wikipedia.org/wiki?curid=1561546", "title": "Suburbikální diecéze Palestrina", "text": "Suburbikální diecéze Palestrina\n\nDiecéze palestrinská (latinsky \"Dioecesis Praenestina\") je římskokatolická suburbikální diecéze v Itálii, která je součástí Církevní oblasti Lazio. Katedrálou je kostel sv. Agapita v Palestrině. Tradičně byla sídlem jednoho z kardinálů-biskupů; dnes je jeho titulární diecézí a má svého vlastního sídelního biskupa. Jejím titulárním kardinálem je José Saraiva Martins, sídelním biskupem Mauro Parmeggiani.\n\n\n"}
{"id": "1561549", "url": "https://cs.wikipedia.org/wiki?curid=1561549", "title": "Mstitelova tragédie", "text": "Mstitelova tragédie\n\nMstitelova tragédie je anglicky psaná jakobínská tragédie, jejímž ústředním motivem je pomsta. Tato tragédie byla dříve připisována Cyrilu Tourneurovi, v 21. století je za jejího autora obecně uznáván Thomas Middleton. Na jevišti byla prvně předvedena v roce 1606 a o rok později byla publikována v tištěné formě tiskařem Georgem Eldem. \n\nHlavními motivy této hry jsou chtíč a ctižádost, které ženou příslušníky jednoho italského šlechtického dvora k různým násilným činům. Hra je plná satiry a cynizmu, které jsou pro jakobínskou tragédii typické. Ještě před restaurací rodu Stuartovců na anglický trůn v roce 1660 upadla hra téměř v zapomnění, ale ve dvacátém století zažila velkolepý návrat na jeviště a získala si oblibu u mnohých režisérů a diváků, kteří oceňovali zejména její nadčasovost. \n\n\nDěj tragédie je zasazen do prostředí nejmenovaného italského šlechtického dvora. \n\nVindice truchlí nad smrtí své snoubenky a pohrává si s myšlenkou na pomstu vůči chlípnému vévodovi, který stojí za její smrtí. Vindiceho bratr Hippolito přichází s novinkami z vévodova dvora a oznamuje Vindicemu, že vévodův syn a právoplatný dědic Lussurioso ho požádal, aby mu sehnal kuplíře, který pro něj najde mladou pannu, po které tak velmi touží. Bratři se dohodnou, že Vindice se v přestrojení zhostí role kuplíře, čímž získá příležitost pro svou pomstu. Mezitím je manželka Lorda Antonia znásilněna Juniorem, nejmladším synem vévodkyně. Ten se ke svému činu bezostyšně přiznává, a dokonce o něm před soudem vtipkuje, ale pojednávaní soudu je k překvapení všech zúčastněných vévodou odročeno a rozsudek tak zůstává nevynesen. Juniorovi bratři Ambitioso a Supervacuo mu slibují, že ho ze žaláře vysvobodí a vévodkyně je rozhodnuta, že vévodu podvede s jiným mužem, čímž se mu pomstí za to, že jejího syna nechal zavřít do žaláře. Vévodův nemanželský syn Spurio souhlasí, že bude vévodkyniným milencem, ale když není nikdo poblíž, přiznává, že vévodkyni a její syny nenávidí stejně, jako nenávidí i vévodu a Lussuriosa. Vindice se v přestrojení za kuplíře Piata setkává s Lussoriosem, který mu sděluje, že zmíněnou pannou, po které tak touží, je Hippolitova sestra Castiza. Lussorioso je také přesvědčen, že Castizina matka by za jistý úplatek mohla s jeho plánem souhlasit. Když je Vindice sám, zavazuje se zabít Lussoriosa, ale než tak učiní, chce svou matku a sestru otestovat. Antoniova manželka spáchá sebevraždu, na což Hippolito před všemi přítomnými lordy, že její smrt pomstí.   \n\nVindice v přestrojení za Piata zkouší mravnost své sestry a matky. Castiza pokušení nepodlehla, ale u matky převážila nad mravností touha po nabízeném zlatě. Lussoriovi však Vindice zalže a přesvědčí ho, že Castiza jeho návrhům už dlouho odolávat nedokáže. Lussorioso je tak odhodlán, že se mu ještě ten samý večer Castiza podvolí. Hippolito a Vindice pak náhodou zaslechnou, jak Spuriův služebník sděluje svému pánovi, že Lussorioso zamýšlí „do hodiny“ přimět Castizu aby s ním sdílela lože. Spurio spěchá najít Lussoriosa a zabít ho přímo při činu. Chvíli na to se na scéně objevuje Lussorioso, který je na cestě za Castizou. Vindice ho zastaví a podává mu klamnou informaci, že Spurio je zrovna s Vévodkyní v její ložnici. Rozzuřený Lussorioso se vydává za Spuriem a vtrhává do Vévodkyniny ložnice, kde však nenachází Spuria, nýbrž svého otce Vévodu. Lussorioso je poté zatčen za pokus o vlastizradu a nadšení Vindice a Hippolito se stahují ze scény. Vévoda, který prohlédnul Ambitiův a Supervacuův předstíraný odpor vůči Lussoriově popravě, je vyšle do žaláře s nařízením na vykonání popravy svého syna v „průběhu příštích pár dní“. Avšak poté, co odejdou, vydává protichůdný rozkaz na propuštění Lussoriosa na svobodu., maskovaná jako \"Piato\", testuje ctnost své sestry a matky. \n\nAmbitioso a Supervacuo se ihned vydávají na cestu do žaláře, aby nařídili okamžitou popravu Lussoriosa. Než stihnout do žaláře dorazit, je na příkaz Vévody, o kterém však Ambitioso a Supervakuo nevědí, Lussorioso propuštěn na svobodu. Mezitím se Vindice dostává znovu do role kuplíře. Tentokrát si ho najímá sám Vévoda. Vindice tak zosnoval plán, jak Vévodovi obstarat vskutku nevídanou dámu. Touto dámou má být socha oděná v nádherných šatech, která má místo hlavy lebku Vindiceho mrtvé snoubenky zcela pokrytou jedem. Vévoda se má s touto krasavicí setkat po setmění na místě skrytém před očima všech členů Vévodova dvoru. Toto tajné místo je nicméně jen pár kroků od místa setkání Vévodkyně a Spuria. Po polibku s jeho vytouženou dámou se dostává jed Vévodovi pomalu do těla. Ještě než mu Vindice dopomůže na druhý svět dýkou, je Vévoda nucen sledovat svou manželku Vévodkyni, jak ho podvádí se Spuriem. Ambitioso a Supervacuo, kteří stále žijí v domnění, že Lussorioso byl popraven, se nemohou dočkat, až získají titul Vévody místo něj. Vtom jim jeden ze žalářníků přinese čerstvě setnutou hlavu. Ambitioso a Supervacuo předpokládají, že hlava patří Lussoriovi, a jsou radostí bez sebe. To ale jen do momentu, kdy na scénu vstoupí Lussorioso, který má k mrtvole daleko. Zděšení Ambitioso a Supervacuo posléze zjistí, že hlava patří jejich nejmladšímu bratrovi Juniorovi. \n\nLussorioso se svěřuje Hippolitovi, že se chce zbavit Piata, a zjišťuje, zda by Vindice (kterého zná jen z doslechu) nemohl Piata v jeho roli kuplíře nahradit. Hippolito si uvědomuje, že Lussorio Vindice bez převleku nepozná, a tak s jeho plánem souhlasí. Vindice má tak nové poslání, a to zabít Piata. Aby toto poslání splnil, obleče Vindice s pomocí Hippolita mrtvolu Vévody do oblečení, které nosíval Piato. Když se následně toto tělo najde, budou všichni na základě oblečení předpokládat, že Vévodu zabil právě Piato, který si s ním vyměnil šaty, aby dokázal utéct spravedlnosti. V závěru dějství také Vindice a Hippolito konfrontují svou matku Gratianu kvůli její dřívější ochotě prostituovat vlastní dceru Castizu výměnou za úplatek. \n\nVindiceho a Hippolitova strategie s Vévodovou mrtvolou vyšla podle plánu a zpráva o jeho smrti se pomalu šíří po celém dvoře. Vindice a Hippolito posléze vedou skupinu konspirátorů, kteří krátce po dosazení Lussoriosa na post Vévody nového Vévodu i s jeho následovníky zabijí. Poté na scénu přichází druhá skupina v čele s Ambitiosem a Supervacuem, která měla také v úmyslu zabít Lussoriosa. Po příchodu tak zjišťují, že je první skupina předběhla, a po krátké hádce se Ambitioso a Supervacuo obrátí proti sobě a navzájem se zabijí. Umírající Lussorioso není schopen odhalit Vindiceho intriky Lordu Antoniovi. Nadšený svým vítězstvím a dosažením pomsty se Vindice Antoniovi svěřuje, že spolu s Hippolitem zabili starého Vévodu. Zděšený Antonio pak oba bratry odsuzuje k popravě. Vindiceho poslední slova vyjadřují jeho smíření s vlastní smrtí. \n\"Mstitelova tragédie\" patří k druhé generaci anglických divadelních her o pomstě. Ve hře je zachována základní Senecova struktura, kterou do anglické dramatické tvorby zavedl Thomas Kyd. Tato struktura se skládá z následujících částí: mladík je hnán pomstou za smrt starší postavy (v tomto případě za smrt milované ženy Gloriany), která byla způsobena podlostí mocného postaršího muže; pak mstitel vymýšlí plán své pomsty, který často zahrnuje také činy, jejichž morálnost je sporná; poté konečně dosahuje své pomsty skrze krveprolití, během kterého také sám umírá. Autor Mstitelovy tragédie se však od standardů alžbětinského dramatu do značné míry odchyluje, a to kvůli jak literárním, tak historickým faktorům. V roce 1606 se už kupříkladu začínal entuziazmus provázející nastoupení krále Jakuba I. na anglický trůn pomalu měnit na nespokojenost, kterou vyvolala zejména vysoká míra korupce na jeho dvoře. Zdá se, že tento vývoj částečně ovlivnil také vzrůstající počet tragédií, které pracovaly s motivem intrik mezi příslušníky královských a šlechtických dvorů. \n\nV tomto období roste také obliba satiricky a cynicky laděných divadelních her. Ty sice na scénu vstupují ještě před smrtí královny Alžběty I., ale opravdového triumfu dosahují až po nástupu jejího následníka Jakuba I. Biskupský zákaz tvorby veršované satiry z roku 1599 zjevně motivoval některé básníky zkusit své štěstí v dramatické tvorbě. Autoři jako John Marston či Thomas Middleton vnesli do divadelních her motiv pomíjivosti lidského života, stejně jako i motiv pokrytectví. Autorům padlo vhod zejména obnovení činnosti divadelních skupin s dětskými herci jako Blackfriars Children či Paul's Children. Nová představení, která se konala ve vnitřních prostorách, dokázala přitáhnout daleko sofistikovanější publikum než venkovní divadla na předměstích. \n\n\"Mstitelova tragédie\" se zřejmě hrála i v divadle Globe, kde v ní účinkovali dospělí divadelní herci, množství násilí a nemravné satiry ale značí, že hra byla původně určena pro představení v soukromých divadlech. \n\nŠestého října 1607 byla hra zapsána do registru divadelní skupinou Stationers' Company of London a posléze předvedena divadelním sborem King's Men. Nejčastěji se hrávala v divadle Globe, ale pár vystoupení se konalo i na královském dvoře či v divadle Blackfriars.\n\nTheodore Rodenburgh hru později přeložil do nizozemštiny a pod jménem \"Wraeck-gierigers treur-spel\" byla tato verze v roce 1618 předvedena na jevišti a také vydána v tištěné formě. \n\nV roce 1965 zažila hra svůj návrat na scénu v představení v divadle Pitlochry Festival Theatre. Rok poté Trevor Nunn upravil tuto tragédii pro inscenaci v podání Royal Shakespeare Company, ve které ztvárnil Vindiceho herec Ian Richardson. Jelikož musel Nunn pracovat s omezeným rozpočtem, použil scénický výtvarník Christopher Marley rekvizity původně vytvořené rok předtím pro hru \"Hamlet\". Nunnova adaptace si i přes to vysloužila převážně pozitivní recenze. \n\nNásledně v roce 1976 vytváří Jacques Rivette volnou francouzskou adaptaci \"Mstitelovy tragédie\", která je zfilmována pod názvem \"Noroît\". V této verzi jsou všechny hlavní mužské postavy nahrazeny ženskými a do filmu je také přidaných několik poetických pasáží v angličtině. Účinkovali zde kupříkladu Geraldine Chaplin, Kika Markham a Bernadette Lafont. \n\nV roce 1987 se hra znovu objevuje v repertoáru Royal Shakespeare Company, která ji předvádí v divadle Swan ve městě Stratford-upon-Avon. Role Vindiceho se tentokrát chopil divadelní herec Anthony Sher. O dva roky později vzniká belgická adaptace hry zvaná \"Atelier Sainte-Anne\", která je představena v podání bruselské divadelní skupiny vedené Philippem Van Kesselem. Toto představení se však nekonalo v divadle, nýbrž v temné podzemní místnosti, která připomínala bývalé parkoviště, ale i rozpadlou budovu z období renesance. Kostýmy herců byly také netradiční, jelikož byli oděni do punkového oblečení. Hra se v roce 1996 dostává také na jeviště newyorského divadla Protean Theatre. \n\nDalší filmové verze se hra dočkala v roce 2002. Původní název hry byl tentokrát zachován a film tak nesl jméno \"Mstitelova tragédie\". Režíroval ho Alex Cox a scénáře se zhostil Frank Cottrell Boyce. Scénář se v mnohém od originálu výrazně odchyluje. Děj filmu je například zasazen do post-apokalyptického Liverpoolu. Celý děj se navíc odehrává v budoucnosti. V této verzi hrál Vindiceho Christopher Eccleston, Lussoriosa ztvárnil Eddie Izzard, Vévodkyni zase Diana Quick a role Vévody se ujal Derek Jacobi. Film byl vyprodukován společností Bard Entertainment s.r.o. \n\nPozději uvedly dvě přední divadelní společnosti v roce 2008 na divadelní scénu nové adaptace Mstitelovy tragédie. První z nich režíroval Johnatan Moore pro manchesterské divadlo Royal Exchange. Tato inscenace se v Manchesteru hrála od května do června 2008 a v roli Vindiceho se v ní představil Stephen Tompkinson. Druhá adaptace vznikla pro divadlo Oliver Theatre pod záštitou britského Národního divadla. Tuto verzi režírovala Melly Still, Vindiceho hrál Rory Kinnear a hudbu k ní zprostředkoval přítomný orchestr a DJ Differentgear. \n\nV roce 2018 představil režisér \"Declan Donnellan\" italskou verzi \"Mstitelovy tragédie\", která byla nejdříve představena v milánském divadle \"Piccolo Teatro\". O něco později, v roce 2019, se tato tragédie dostala během ročního turné i do dalších koutů Itálie. \n\nV Česku se představení hrálo poprvé v roce 2000, v pražském divadle Na Zábradlí. Autorem této adaptace, která byla na scénu uvedena pod jménem \"Tragédie mstitele,\" byl Jiří Ornest. V roli Mstitele se představil Jan Kraus. Vévodu zase ztvárnil Josef Hrubý a role Vévodkyně se ujala Chantal Poullain. \n\n\n"}
{"id": "1561550", "url": "https://cs.wikipedia.org/wiki?curid=1561550", "title": "Suburbikální diecéze Velletri-Segni", "text": "Suburbikální diecéze Velletri-Segni\n\nDiecéze Velletri-Segni (latinsky \"Dioecesis Veliterna-Signina\") je římskokatolická suburbikální diecéze v Itálii, která je součástí Církevní oblasti Lazio. Katedrálou je kostel Katedrála sv. Klementa ve Velletri, konkatedrálou kostel Nanebevzetí Panny Marie v Segni. Tradičně byla sídlem jednoho z kardinálů-biskupů; dnes je jeho titulární diecézí a má svého vlastního sídelního biskupa. Jejím titulárním kardinálem je Francis Arinze, sídelním biskupem Vincenzo Apicella.\n\n\n"}
{"id": "1561551", "url": "https://cs.wikipedia.org/wiki?curid=1561551", "title": "Milan Broum", "text": "Milan Broum\n\nMilan Broum (* 8. června 1951, Nečín u Příbrami) je český rockový hudebník, člen skupiny Olympic.\n\nPochází z rodiny hudební rodiny, otec byl učitelem. Milan Broum vystudoval gymnázium v Příbrami, absolvoval ZUŠ v Mníšku pod Brdy, poté studoval na pražské Konzervatoři Jaroslava Ježka (1988–1993).\nPůsobil v amatérských \"The Members\" a v profesionální formaci \"Perpetuum Mobile\", rok hrál ve Finsku. Vystupoval mj. s Karlem Gottem a Danem Bártou. Jeho první elektrickou kytarou byla šestistrunná Jolana.\n\nDo skupiny Olympic nastoupil na pozici baskytaristy v roce 1975 místo Pavla Petráše v době hluboké krize skupiny. Doporučil jej Slávek Janda, bratr vedoucího Olympicu Petra Jandy. Prvním albem, na němž se podílel, byl Marathón. Do repertoáru skupiny přispěl instrumentální skladbou \"Sprcha\".\n\nMilan Broum má dvě děti, dceru Danu a syna Milana.\n"}
{"id": "1561554", "url": "https://cs.wikipedia.org/wiki?curid=1561554", "title": "Loděnka kaledonská", "text": "Loděnka kaledonská\n\nLoděnka kaledonská (\"Nautilus macromphalus\") je mořský hlavonožec z řádu Nautilida, který se vyskytuje ve vodách v blízkosti Nové Kaledonie a severovýchodní Austrálie. Jedná se o nejmenší druh z rodu \"Nautilus\", schránky měří v průměru asi 16 cm, u největších zaznamenaných jedinců až 18 cm.\n"}
{"id": "1561559", "url": "https://cs.wikipedia.org/wiki?curid=1561559", "title": "Dynamic currency conversion", "text": "Dynamic currency conversion\n\nDynamic currency conversion (do češtiny přeložitelné jako dynamická konverze měny) označovaný zkratkou DCC je proces, který při placení kartou umožňuje platit v měně, ve které je karta vedena. Na rozdíl od platby v původní měně, kdy konverzi na měnu karty provádí vydavatel karty, při dynamické konverzi měny provádí konverzi provozovatel platebního terminálu.<ref name=\"mesec.cz/clanky/pozor-na-dcc-u-drobne-platby-kartou-byl-rozdil-temer-320-kc-za-nic\"></ref>\n\nProblémem DCC je, že při dynamické konverzi měny může docházet ke konverzi se značně nevýhodným kurzem.\n"}
{"id": "1561561", "url": "https://cs.wikipedia.org/wiki?curid=1561561", "title": "BigInt", "text": "BigInt\n\nBigInt je datový typ v některých programovacích jazycích.\n\nV SQL typ bigint reprezentuje celé číslo uložené v 64 bitech, tedy v rozsahu od −9 223 372 036 854 775 808 do 9 223 372 036 854 775 807 (od −2 do 2 − 1)\n\nV JavaScriptu je BigInt datový typ, který může obsahovat libovolně velké celé číslo bez ztráty přesnosti, velikost čísla je omezena pouze velikostí paměti.<ref name=\"root.cz/clanky/bigint-novy-celociselny-typ-v-javascriptu\"></ref> Důvodem pro jeho zavedení bylo to, že v JavaScriptu exitoval pouze jediný datový typ Number, ve které jsou čísla uložena v plovoucí desetinné čárce a bez ztráty přesnosti do nich lze uložit čísla v rozsahu -9007199254740991 (-(2-1)) and 9007199254740991 (2-1).<ref name=\"smashingmagazine.com/2019/07/essential-guide-javascript-newest-data-type-bigint\"></ref>\n\nPro určení, že se s číslem má pracovat jako s číslem BigInt je nutné na konec čísla připojit příponu \"n\" nebo je nutné na BigInt běžné číslo přetypovat pomocí konstrukce BigInt(\"číslo\").\n\nV jednom výrazu není možné kombinovat čísla BigInt a Number. Implicitní přetypování mezi BigInt a Number by vedlo k tomu, že výsledek by mohl být mimo rozsah obou číselných typů. Například výraz\nby byl jak mimo rozsah datového typu Number, ve kterém ještě nedojde ke ztrátě přesnosti, protože číslo je větší než 2 a není možné ho uložit ani do typu BigInt, protože výsledkem výrazu není celé číslo.\n\nBigInt se stejně jako Number automaticky převede na datový typ String, pokud se použije jako řetězec.\n"}
{"id": "1561565", "url": "https://cs.wikipedia.org/wiki?curid=1561565", "title": "Gustav Kulhavý", "text": "Gustav Kulhavý\n\nGustav Kulhavý (27. listopadu 1875 Praha-Královské Vinohrady – ?, po roce 1946) byl český architekt, vrchní inženýr pozemních staveb společnosti Císařsko-královské státní dráhy (\"kkStB\"), autor řady nádražních budov a dalších výstavních staveb, zejména v secesním slohu.\n\nAbsolvoval stavitelství v Polytechnickém ústavu v Praze v letech 1895–1899. Od roku 1902 působil na oddělení pozemních staveb Ministerstva železnic a státní společnosti \"kkStB\". Podílel se na celé řadě významných přestaveb nádraží a výpravních budov, které měly výrazný reprezentativní ráz, často v dobovém secesním duchu.\n\nPo vzniku nezávislého Československo byl zaměstnán jako přednosta odboru pozemních staveb na Ministerstvu železnice ČSR. V roce 1922 navrhl spolu s Vojtěchem Krchem kancelářskou budovu ČSD na adrese Křižíkova 552/2 na Florenci v Praze v kubistickém stylu. Ve své funkci působil do roku 1935. V roce 1946 byl evidován jako ministerský rada ve výslužbě.\n\nStavby, jejichž je Kulhavý autorem, nebo na nich spolupracoval.\n\n"}
{"id": "1561568", "url": "https://cs.wikipedia.org/wiki?curid=1561568", "title": "Řád kultury (Afghánistán)", "text": "Řád kultury (Afghánistán)\n\nŘád kultury bylo státní vyznamenání Afghánského království založené roku 1960. Udílen byl občanům Afghánistánu i cizím státním příslušníkům za významný přínos pro rozvoj vědy a kultury v Afghánistánu.\n\nŘád byl založen dne 6. září 1960 afghánským králem Muhammadem Záhir Šáhem.\n\nŘád byl udílen občanům Afghánistánu i cizím státním příslušníkům za jejich významný přínos pro rozvoj vědy a kultury v Afghánistánu. Udílen byl zejména osobám, které významně přispěly k rozvoji afghánské literatury, vytvořily umělecká díla vysoké kvality nebo se podílely na významném výzkumu ve vědecké či umělecké oblasti. Udílen byl i pracovníkům v oblasti kultury, vědy a vzdělávání za více jak 20 let bezchybné práce. Mohl být však udělen i lidem, kteří v oblasti vědy, kultury a umění přímo nepracovali, ale významně přispěli k jejich rozvoji a prosperitě.\nNominace na udělení vyznamenání náležela příslušným oddělením ministerstva školství, vysokých škol, nezávislého tisku, vědeckých a uměleckých sdružení a také guvernérům a vyšším úředníkům. Navržení kandidáti byli schvalováni \"Vysokou radou věd a umění\" a potvrzování předsedou vlády Afghánistánu. Řád byl udílen jménem krále zvláštním královským dekretem.\n\nŘád byl udílen ve třech řádných třídách:\n\n\nŘádový odznak I. třídy měl podobu zlacené čtyřcípé hvězdy. Mezi hlavními cípy bylo pět bíle smaltovaných obdélníkových paprsků o různé délce. Uprostřed byl bíle smaltovaný medailon. V medailonu byla kniha, kalamář s brkem a šavle. Spodní část hvězdy byla v levé části obklopena olivovou ratolestí a v pravé části třemi pšeničnými klasy. Oba výjevy pak byly spojeny bíle smaltovanou stuhou s nápisem.\n\nŘádový odznak II. třídy měl tvar zlacené pěticípé hvězdy. Mezi hlavními cípy bylo šest kratších bíle smaltovaných paprsků. Uprostřed hvězdy byl medailon v němž byla vyobrazena zeměkoule zobrazující východní polokouli. Pod hvězdou byla kniha a kalamář s brkem. Spodní část hvězdy byla v levé části obklopena olivovou ratolestí a v pravé části třemi pšeničnými klasy. Oba výjevy pak byly spojeny bíle smaltovanou stuhou s nápisem.\n\nŘádový odznak III. třídy měl podobu pozlacené otevřené knihy na které byla zeměkoule zobrazující východní polokouli. Přes knihu bylo položeno psací pero ponořené do kalamáře. Pod knihou byla bíle smaltovaná stuha s nápisem. Spodní část odznaku byla v levé části obklopena olivovou ratolestí a v pravé části třemi pšeničnými klasy.\n\nStuha byla červená s úzkým černým pruhem na levé straně a s úzkým zeleným pruhem na pravé straně. Šířka stuhy byla 37 mm a proužky byly široké 1 mm.\n\nŘád se nosil nalevo na hrudi.\n\n"}
{"id": "1561574", "url": "https://cs.wikipedia.org/wiki?curid=1561574", "title": "Správa majetku Apoštolského stolce", "text": "Správa majetku Apoštolského stolce\n\nSpráva majetku Apoštolského stolce (italsky \"Amministrazione del Patrimonio della Sede Apostolica\", zkr. A.P.S.A.) úřad římské kurie, který má za úkol správu majetku Apoštolského stolce. Právě APSA je skutečnou centrální bankou Svatého stolce, nikoli IOR.\n\nSprávu majetku Apoštolského stolce založil papež Pavel VI. v roce 1967 a nahradil předchozí kuriální organizace zaměřené na majetkovou správu. Jan Pavel II. stanovil ve své apoštolské konstituci \"Pastor bonus\" o římské kurii nová pravidla fungování této instituce. V červenci 2014 papež František upravil její pravomoci a přesunul je částečně na Ekonomický sekretariát. <ref> František, motu proprio \"Confermando\", Řím 8.7.2014.\n\nV čele úřadu stojí předseda, jímž je od června 2018 biskup Nunzio Galantino. Úkolem úřadu je administrovat finanční prostředky, které převedl na Svatý Stolec italský stát v důsledku Lateránských dohod v roce 1929, a finanční zdorje, ketré Stavý Stolec získal následně. Je prostředkem kontaktu Svatého stolce s bankovním sektorem a mezinárodním finančním světem. Vydává kovové mince vatikánského státu, od roku 2002 Euro. Původně měla APSA dvě sekce, ale kompetence jedné z nich papež František přenesl na Ekonomický sekretariát.\n\n"}
{"id": "1561577", "url": "https://cs.wikipedia.org/wiki?curid=1561577", "title": "Nautilus cookanum", "text": "Nautilus cookanum\n\nNautilus cookanum byl druh mořského měkkýše z rodu \"Nautilus\", jenž žil v době eocénu. Druh byl popsán v roce 1892. Za nejstarší druhové fosílie se považují ty, jež tvoří součást formace Hoko River na americkém Olympijském poloostrově.\n"}
{"id": "1561578", "url": "https://cs.wikipedia.org/wiki?curid=1561578", "title": "Elektrická ústřední stanice v Karlíně", "text": "Elektrická ústřední stanice v Karlíně\n\nElektrická ústřední stanice v Karlíně je zaniklá elektrárna v Praze 8. Stála v ulici Pernerova v sousedství továrny Breitfeld-Daněk.\n\nPro Františka Křižíka postavila v letech 1892–1894 firma Václava Nekvasila parní elektrárnu jako jednu z prvních obecních elektráren v Čechách. Do padesáti obloukových lamp karlínského veřejného osvětlení dodávala stejnosměrný proud a zbytkovou parou ze čtyř kotlů byly až do roku 1934 vytápěny lidové lázně a prádelna v přilehlém secesním domě.\n\nOd roku 1939 sloužila elektrárna jen jako měnírna a z kotelny vznikly sklady. Po roce 1945 sídlila v areálu opravna transformátorů, dílny ČSAD a kanceláře.\n\nRoku 1960 byl elektrárenský 30 metrů vysoký osmiboký komín staticky zajištěn.\n\n\n\n"}
{"id": "1561582", "url": "https://cs.wikipedia.org/wiki?curid=1561582", "title": "Dům čp. 6 (Heřmanice)", "text": "Dům čp. 6 (Heřmanice)\n\nDům číslo popisné 6 je památkově chráněný objekt v Heřmanicích, obci na severu České republiky ve Frýdlantském výběžku Libereckého kraje.\n\nBudova se nachází jižně od silnice číslo III/03513, spojující někdejší hraniční přechod na česko-polské státní hranici s heřmanickou místní částí Kristiánov a dále s Dětřichovem. Dům byl postaven roku 1817 a od 6. dubna 1966 je evidován mezi kulturními památkami České republiky. Jihovýchodně od něj se nachází sestava dřevěných plastik nazvaná Heřmanické peklo.\n\nPatrová stavba má půdorys ve tvaru obdélníka. Její zdi jsou tvořeny hrázděným zdivem a zakončena je sedlovou střechou pokrytou taškami bobrovkami. V přízemí se nachází roubená světnice a zděné hospodářské části. Na jižní straně je k objektu přistavěn zděný chlév, jehož část je zapuštěna do svahu blízké terénní nerovnosti. Vstup do domu, do jeho obytné síně, je umístěn do pískovcového profilovaného ostění na severní straně budovy. Nad vstupem, v místech prvního patra, je osazena dřevěná skulptura kříže nesoucí malovanou plastiku ukřižovaného Ježíše Krista. Kolem oken jsou patrné profilované lišty a parapety. Nad světnicí drží hrázděnou zeď v patře pravoúhlá podstávka. Roubení natřené zelenou barvou je spolu se zmíněnou podstávkou osazeno na nízké podezdívce. S výjimkou severní strany domu je hrázděné patro zakryto svislým dřevěným bedněním. Stejným způsobem jsou překryty i oba štíty.\n"}
{"id": "1561583", "url": "https://cs.wikipedia.org/wiki?curid=1561583", "title": "Makrofágový zánětlivý protein", "text": "Makrofágový zánětlivý protein\n\nMakrofágové zánětlivé proteiny (z angl. macrophage inflammatory protein, MIP) patří do rodiny chemotaktických cytokinů, tzv. chemokinů. U lidí jsou dvě hlavní formy a to MIP-1α a MIP-1β, které jsou ale podle nové nomenklatury cytokinů pojmenovány CCL3 a CCL4, v tomto pořadí. Nicméně můžeme narazit i na jiné názvy, a to zejména ve starší literatuře, jako je LD78α, AT 464.1 a GOS19-1 pro lidský CCL3 a AT 744, Act-2, LAG-1, HC21 a G-26 pro lidský CCL4. Nicméně kromě MIP-1 proteinů existují i další makrofágové zánětlivé proteiny a to MIP-2, MIP-3 a MIP-5.\n\nMIP-1α a MIP-1β jsou hlavní faktory, které jsou exprimovány makrofágy a monocyty poté, co byly nastimulovány bakteriálním endotoxinem nebo zánětlivími cytokiny jako je IL-1β. Nicméně se zdá, že po aktivaci mohou být produkovány všemi hematopoetickými buňkami a některými tkáňovými buňkami jako jsou fibroblasty, epiteliální buňky, vaskulární buňky hladkého svalstva nebo krevní destičky. Tyto chemokiny jsou ztěžejní pro zánětlivou imunitní odpověď na infekci. CCL3 a CCL4 se mohou vázat na extracelulární proteoglykany, čímž se zvyšuje jejich bioaktivita, ale není to pro jejich funkci nutné. Jejich efekt spočívá v ligaci chemokinových receptorů CCR1 (ligandem CCL3) a CCR5 (ligandem CCL3 a CCL4), čímž je signál přenesen intracelulárně. Ovlivňují tedy všechny buňky, které mají na svém povrchu tyto specifické receptory. Jejich hlavní efekt je zánětlivý a spočívá v chemotaxi a transendoteliální migraci, ale buňky také můžou být aktivovány k uvolnění některých bioaktivních molekul. Tyto chemokiny ovlivňují monocyty, T lymfocyty, dendritické buňky, NK buňky a krevní destičky. Také aktivují lidské granulocyty (neutrofily, eosinofily a basofily), což může vést k akutnímu neutrofilnímu zánětu. Také indukují syntézu a uvolňování další zánětlivých cytokinů jako je IL-1, IL-6 a TNF-α ve fibroblastech a makrofázích. Geny pro CCL3 a CCL4 se nacházejí na lidském chromosomu 17 nebo na myším chromozomu 11.\n\nJsou produkovány hodně buňkami, ale hlavně makrofágy, dendritickými buňkami a lymfocyty. MIP-1 jsou nejznámější pro chemotaxi a zánětlivý vliv,a le také mohou podporovat homeostázi.\n\nMIP-1γ je další makrofágový zánětlivý protein a je nazýván CCL9. Je produkován hlavně epiteliálními buňkami asociovanými s folikulem a zprostředkovává chemotaxi dendritických buněk a makrofágů do Peyerových plátů ve střevě. Váže receptor CCR1.\n\nMIP-1δ neboli také MIP-5 (CCL15) váže receptory CCR1 a CCR3.\n\nMIP-2 se řadí do rodiny CXC chemokinů. Nazývá se také CXCL2 a váže receptory CXCR1 a CXCR2. Je produkován hlavně makrofágy, monocyty a epiteliálními buňkami a zprostředkovává chemotaxi do místa zánětu a aktivaci neutrofilů.\n\nDo skupiny MIP-3 patří dva chemokiny a to MIP-3α (CCL20) a MIP-3β (CCL19).\n\nMIP-3α váže receptor CCR6. CCL20 je produkovaný aktivovanými epiteliálními buňkami v mukóze a kůži a přitahuje Th17 lymfocyty do místa zánětu. Samotné Th17 lymfocyty ho můžou také produkovat. Dále má chemotaktické účinky na aktivované B lymfocyty, paměťové T lymfocyty a nezralé dendritické buňky a hraje roli v migraci těchto buněk do sekundárních lymfoidních orgánů. Zralé dendritické buňky down-regulují CCR6 a up-regulují CCR7, což je receptor pro MIP-3β.\n\nMIP-3β (CCL19) je produkován stromálními buňkami v T zónách sekundárních lymfoidních orgánů a váže se na receptor CCR7, skrz který atrahuje zralé dendritické buňky do lymfatických uzlin. Je také produkován dendritickými buňkami a přitahuje naivní T lymfocyty a B lymfocyty do uzlin, kde jim jsou dendritickými buňkami prezentovány antigeny.\n\nMIP-5 (někdy označován také jako MIP-1δ) neboli CCL15 se váže na receptory CCR1 a CCR3. Má chemotaktický efekt na monocyty a eosinofily a je exprimován makrofágy, basofily a některými tkáňovými buňkami. Pravděpodobně hraje roli v patologii u astma.\n"}
{"id": "1561584", "url": "https://cs.wikipedia.org/wiki?curid=1561584", "title": "Plovoucí solární elektrárna", "text": "Plovoucí solární elektrárna\n\nPlovoucí solární elektrárna je zařízení na výrobu elektřiny ze slunce, které je instalováno na vodní ploše, obvykle na umělých vodních rezervoárech nebo na hladině jezera. \n\nTrh s plovoucími fotovoltaickými panely se rychle rozvíjí, rychlý nárůst byl zaznamenán po roce 2016 a v roce 2017 přesáhla tato technologie 200 MW instalovaného výkonu. Jak bylo uvedeno v článku MIRARCO, který se věnoval analýze vzniku této technologie, bylo během let 2008 až 2014 postaveno prvních 20 závodů s několika desítkami kWp. \n\nInstalovaný výkon plovoucích solárních elektráren v roce 2018 dosáhl 1,1 GW. Náklady na systém instalovaný na vodní hladině jsou o 20–25 % vyšší než u pozemních systémů. \n\nHlavní výhody plovoucích solárních elektráren: \n\n\nPrvní patenty na plovoucí solární panely byly zaregistrovány v USA, Dánsku, Francii, Itálii a Japonsku. V Itálii byl první patent týkající se instalace FV modulů na vodní hladinu registrován v únoru 2008. \n\nVýzkumná skupina MIRARCO (Minning Innovation Rehabilitation and Applied Research Corporation Ontario, CANADA) uvádí několik návrhů zařízení, která byla předložena v letech 2008–2011 a 2012–2014. Zjednodušeně je lze rozdělit do tří kategorií: \n\n\nNení možné poskytnout podrobnou analýzu několika malých plovoucích fotovoltaických elektráren postavených během prvních 10 let. Graf níže vychází z dat dostupných na webu pro FPV s více než 500 kW výkonu. Na asijském summitu o čisté energii v Singapuru (říjen 2017) byla ve World Bank Group uvedena dvě čísla: 453 MWp pro instalaci v roce 2017 a předpověď 750 MWp na rok 2018. \n\nPotenciál plovoucích solárních elektráren je značný. Skutečnost, že mohou být umístěny prakticky na jakýchkoli velkých vodních plochách, umožňuje široké využití v Evropě. Nabízí se instalace na přehradách, rybích farmách či na ploše bývalých uhelných dolů. Potenciálu využití starých uhelných pánví v Německu k tomuto účelu se věnovala studie Fraunhoferova institutu. Podle ní se jedná až o 15 GW instalovaného solárního výkonu. \n\nNásledující graf ilustruje nárůst počtu solárních plovoucích zařízení globálně. \n\nData převzatá z „Where Sun Meets Water: Floating Solar Market Report,\" World Bank Group and SERIS, Singapore, 2018 \n"}
{"id": "1561591", "url": "https://cs.wikipedia.org/wiki?curid=1561591", "title": "Seznam promoravských subjektů", "text": "Seznam promoravských subjektů\n\nSeznam promoravských (moravistických) subjektů zahrnuje všechny existující i zaniklé promoravské subjekty.\n"}
{"id": "1561592", "url": "https://cs.wikipedia.org/wiki?curid=1561592", "title": "Lípa pod statkem v Chamuticích", "text": "Lípa pod statkem v Chamuticích\n\nLípa pod statkem v Chamuticích je památný strom ve vsi Chamutice, na jihovýchod od Petrovic, na jižním okraji parcely statku. Lípa velkolistá (Tilia platyphyllos Scop.) je přibližně 420 let stará, s obvodem kmen 577 cm, korunou vysokou 29 m (měřeno 2012). Při šetření v roce 2005 byla zjištěna na kmeni puklina s obnaženým dřevem, s hnilobou, lípa je částečně napadena opeňkou měnlivou. V roce 2009 byl proveden zdravotní řez a ošetření dutin. Strom je chráněn od 21. května 2005 jako krajinná dominanta.\n\n"}
{"id": "1561594", "url": "https://cs.wikipedia.org/wiki?curid=1561594", "title": "Quail Mountain", "text": "Quail Mountain\n\nQuail Mountain je s nadmořskou výškou 1 772 m nejvyšší hora pohoří Little San Bernardino Mountains a nejvyšší hora Národního parku Joshua Tree. Nachází se v Riverside County, na jihu Kalifornie.\nLeží v severovýchodní části pohoří a severozápadní části národního parku.\nHora je součástí systému horských pásem Transverse Ranges, respektive Pobřežního pásma.\n"}
{"id": "1561608", "url": "https://cs.wikipedia.org/wiki?curid=1561608", "title": "Elsa Württemberská", "text": "Elsa Württemberská\n\nElsa Württemberská (\"Elsa Matylda Marie;\" 1. března 1876, Stuttgart – 27. května 1936, Pfaffstätt) byla dcerou vévody Evžena Württemberského a velkokněžny Věry Konstantinovny a manželkou knížete Albrechta ze Schaumburg-Lippe.\n\nElsa se narodila 1. března 1876 ve Stuttgartu ve Württemberském království jako starší z dvojčat vévody Evžena Württemberského (syn vévody Evžena Württemberského a Matyldy ze Schaumburg-Lippe) a jeho manželky velkokněžny Věry Konstantinovny (dcera velkoknížete Konstantina Nikolajeviče a Alexandry Sasko-Altenburské). Jejím mladším dvojčetem byla sestra Olga (1876–1932).\n\nDne 28. ledna 1895 zveřejnil britský dvorní oběžník následujícíː \"Informovali jsme o tom, že proběhlo zasnoubení Jeho královské Výsosti, prince Alfréda Sasko-Koburského, jediného syna jejich královských Výsostí vévody a vévodkyně sasko-kobursko-gothajských a vnuka jejího Veličenstva, s Její královskou Výsostí vévodkyní Elsou Matyldou Marií, starší dcerou vévody Viléma Evžena Württemberského a velkokněžny Věry Konstantinovny.\" Manželství se nikdy neuzavřelo.\n\nDne 6. května 1897 se Elsa v rodném Stuttgartu provdala za prince Albrechta ze Schaumburg-Lippe (1869–1942), syna prince Viléma ze Schaumburg-Lippe a Batildy Anhaltsko-Desavské. Měli spolu čtyři dětiː\n\n"}
{"id": "1561612", "url": "https://cs.wikipedia.org/wiki?curid=1561612", "title": "Generální vikář Jeho Svatosti pro Vatikánské město", "text": "Generální vikář Jeho Svatosti pro Vatikánské město\n\nGenerální vikář Jeho Svatosti pro Vatikánské město (přesněji: Generální vikář pro Vatikánské město a pro papežské vily v Castel Gandolfu) je biskup, který jakožto generální vikář papeže poskytuje duchovní péči věřícím bydlícím v části římské diecéze, která se nachází ve Vatikánském městském státě, anebo žijícím v papežských vilách v Castel Gandolfu, tedy v části diecéze albanské. Na rozdíl od kardinála vikáře nemá delegaci pro řádné vedení teritoria diecéze jménem papeže, ale je přímo jeho generálním vikářem pro dané teritorium. Pečuje tedy o duchovní potřeby věřících Vatikánu a o kostely a kaple na jeho území. Z titulu své funkce je proto také arciknězem vatikánské baziliky, předsedou Svatopetrské huti a stará se o duchovní potřeby poutníků ve Vatikánu.\n\nSoučasným vikářem pro Vatikán je kardinál Angelo Comastri.\n\n"}
{"id": "1561616", "url": "https://cs.wikipedia.org/wiki?curid=1561616", "title": "Mauricijská kuchyně", "text": "Mauricijská kuchyně\n\nMauricijská kuchyně byla ovlivněna čínskou, indickou, francouzskou a anglickou kuchyní. Mnoho potravin se musí na Mauricius dovážet.\n\nV 16. století bylo na Mauriciu velmi populární maso z ptáka dodo (též \"dronte mauricijský\" nebo \"blboun nejapný\"). Jednalo se o velkého nelétavého ptáka podobného holubovi, který neměl na ostrově přirozené predátory. Díky lovu a zavlečeným druhů zvířat poslední dodo zemřel v roce 1681.\n\nPříklady mauricijských pokrmů:\n\n\n"}
{"id": "1561617", "url": "https://cs.wikipedia.org/wiki?curid=1561617", "title": "Biggles a výbuch v Marapangu", "text": "Biggles a výbuch v Marapangu\n\nBiggles a výbuch v Marapangu (v originále \"Biggles takes the case)\" je dobrodružná povídková kniha o pilotovi jménem Biggles od autora W. E. Johnse z roku 1957. V Česku vyšla v roce 2000, kdy ji vydalo nakladatelství Riopress Praha jako svoji 153. publikaci.\n\nLetecký detektiv James Biglesworth (přezdívaný \"Biggles\") řeší společně se svými parťáky zapeklité případy. V knize se vyskytuje celkem devět povídek, z nichž ta poslední pochází z období druhé světové války.\n\nAgra Khanovi, synovi bývalého radži z Malliapore byly ukradeny drahocenné šperky. Jeho otec těsně před smrtí nechal šperky poslat leteckou společností z Indie do Anglie, avšak letadlo záhadně zmizelo a veškerá pátrání byla neúspěšná. Majitelé zmizelého letadla (jednalo se o \"Lancaster\") byli identifikováni jako Mallings a bývalý poručík letectva Eustace Braunton, který si nechal změnit jméno na Humphrey Kelly. Svoji základnu měli v Kalkatě. Po přistání Bigglesovi party společně ještě s Agrou v Kalkatě se Biggles zeptal na podrobnosti místního pracovníka Crana. Ten jim udal dle svědectví lidí směr, jakým letadlo během zmizení letělo, a Biggles si povšimnul, že mířilo na bývalé vojenské letiště Browshera. Po přistání na onom letišti je nepříliš přátelsky přivítal sám Braunton společně se svým personálem. Biggles se společně s Gingrem a Agrou vydali v nestřežené chvíli na průzkum, mezitím co Algy s Bertiem odlétli zpět do Kalkaty. Během průzkumu v noci uviděli v hangáru schovaného Lancastera, u něhož se opravoval podvozek, a později zahlédli dva muže, jak u džungle zahrabávají velkou bednu, ve které byli schovány šperky. Druhý den úspěšně zatkli všechny členy této loupeže.\n\nVe svahu Ben Macdui v pohoří Cairngorms havarovalo neznámé letadlo. Pilot byl mrtvev a v troskách letadla byl nalezen Uran. Biggles nechal zprávu o havárii letadla kolovat do novin a společně s Gingrem a Bertiem čekali, zda se k vraku někdo nevydá. Během jedné noci se u vraku zjevil muž jménem Lowenski, který se jim po nachytání přiznal, že je řízen agenty z Polska. Měl za úkol po nepovedeném letu jeho kolegy zásilku dovést k mokřině u Nethy, kde měla být později vyzvednuta letadlem. Bigglesova parta společně s Lowenskim si počkala na přílet letadla, avšak jeho posádka po spatření situace rozpoutala přestřelku. Muž, který měl uran převzít, spadl pod vrtuli letadla, zatímco pilotovi se podařilo se strojem rychle utéct. S poškozenou vrtulí se mu ale vzlet nepovedl a při havárii do nejbližšího svahu zemřel. Lowenski, jenž byl agenty vydírán, vyšel z případu beztrestně a jeho rodičům bylo následně po politickém vyjednávání dovoleno emigrovat.\n\nBrit jménem Langley Vandor, který už od dětství byl samý problém, převzal po svém otci plantáže v Malajsii konkrétně v Marapangu. Zde si podle dostupných informací zřídil tajnou zásobárnu zbraní a munice, díky čemuž poté vyvolával v oblasti velké nepokoje. Díky nákresům od syna Číňana Wonga, kterému se podařilo z oblasti uprchnout, byl Biggles připraven provést akci, během které měl zničit sklady s municí. Po týdnu ho potají Ginger samotného vysadil u vodní nádrže v oblasti. Po prohlídce území si všimnul příjezdu nákladních vozů a z jednoho z nich byl vytažen mladý vojín, kterého později začal Vandor vyslýchat. Biggles však využil momentu překvapení a vězně vysvobodil. Při jejich úprku Biggles díky svým náložím vyhodil do povětří sklad munice a zničil i jeden z náklaďáků. Vojín jménem MacDonald později zastřelil šokovaného Vandora a druhý den za rozbřesku u nádrže je oba odvezl Ginger.\n\nBiggles dostal za úkol ochránit cenné perly jednoho rádži z Rantipany, na které si dělá zálusk gang zlodějů. Vymyslel proto plán, že \"ukradnou\" perly přímo před gangem, který by je měl potom bedlivě sledovat. Jak se naplánovalo, tak se taky stalo a při úprku s policejním Mosquitem je sledovalo červené letadlo typu Volting. Po přistání ve francouzském letišti Margon, je gang tvořený třemi muži dostihl a vyžadoval od nich perly. Biggles však perly u sebe neměl, neboť byly před tím přemístěny do jiné škatulky. Gang byl po tomto pro ně šokujícím zjištění úspěšně zatčen.\n\nV africké domorodé rezervace Uben se ztratil skotský obchodník jménem Angus Soutar. Jeho syn jménem Tommy cestoval s ním, avšak po zmizení jeho otce a zničení jejich tažného vozu byl donucen k pěší cestě pouští, kde byl později zachráněn v Jubě. Podle jeho slov je už od začátku místní domorodci nevítali s otevřenou náručí, a také v oblasti zahlédli nízko letící letadlo. Biggles si vzpomněl, že v dané oblasti natáčejí své cestopisné dokumenty o přírodě manželé Steinerovi, kteří ale nepodali novou žádost o natáčení v dané oblasti. Biggles však tušil, že nízko letící letadlo bylo jejich a pomyslel si, zda jejich tajný přílet do Afriky nesouvisí s dolem na diamanty, který se tam nacházel. Po přistání v Jubě naložili Tommyho, který jim ukázal místo výskytu jeho poškozeného povozu. Tommy jim vyprávěl, jak s jeho otcem jeden domorodec směnil plechovou krabičku od cigaret za tabák. Po otevření krabičky v ní nalezli nebroušené diamanty a Bigglsovi už bylo všechno jasné. Ginger odlétl do Egypta informovat Raymonda, zatímco Biggles s Tommym zůstali na místě. Během jejich čekání zpozorovali Steinerovic letadlo a Biggles se ho sám rozhodl sledovat, zatímco Tommy měl počkat na Gingerův přílet. Po přistání u jejich tábora je Biggles druhý den přepadl a po vysvětlení celé situace na něj paní Steinerová namířila zbraní. Po delší napjaté chvilce z ní vystřelila, trefila ale jen náčelníka domorodců, který se chystal zaútočit na Bigglese. Šokovaná svým činem pak už ani nekladla odpor, když byla společně se svým manželem zatčena. Tommy se šťastně shledal se svým otcem, který byl po celou tu dobu svého zmizení vězněn domorodci.\n\nBěhem zkušebního letu dostal Biggles s Gingerem rozkaz sledovat letadlo typu Auster, v němž seděl pilot jménem Wolf, který ukradl důležité dokumenty. Sledovali ho až na francouzské letiště Bron odkud byly dokumenty předány do rukou muže s baretem a Ginger potají společně s ním nastoupil do dopravního letadla. Po přistání na marseillském letišti v Marignane muž s baretem chtěl odjet pryč taxíkem. Ginger mu však včas dokumenty ukradl a poté sám společně s Bigglesem, který mezitím na letišti přistával, se vrátil zpět.\n\nZkušební pilot poručík Brand se zabil při testovacím letu, kdy byl zkoušen nový typ nosné plochy. Podle všeho Brand nezvládl nouzové přistání a havaroval do lesa. Příčina smrti ale ukazovala na zranění v oblasti temene hlavy, a tak bylo Bigglesovi jasné, že to byla vražda a pokus o zamaskování, což si později sám potvrdil. Těsně před smrtí Brand zmiňoval slovo Peršan, což bylo jejich jediným vodítkem k vrahovi. Od náčelníka výzkumného ústavu, kde Brand pracoval, plukovníka Kidbyho se dozvěděli, že byl zasnouben s půvabnou Stornou Buchnerovou, která bydlela se svým bratrem nedaleko odtud. Biggles společně s Gingrem a policejním inspektorem Gaskinem se rozhodli ji navštívit. U jejich domu našli stopy kol letadla a později u domu zahlédli i kočku. Biggles rázem pochopil, že Brand svými slovy Peršan myslel druh kočky \"Modrý Peršan\". Po chvilce se otevřeli dveře a z domu vyšla Storna z balíčkem v ruce. Gaskin jí ho vytrhl z ruky a po jeho otevření v něm nalezli mikrofilmy oné nosné plochy. V krátkosti vyšlo najevo, že Storna a její bratr jsou ve skutečnosti manželé, kteří měli za úkol získávat informace z výzkumného ústavu. Buchnerová svým půvabem obalamutila Branda, o jehož smrt se později postaral její bratr. Oba dva byli odsouzeni na mnoho let do vězení.\n\nV Jižním Súdánu došlo k útoku na domorodce, na které během jejich lovu začalo znenadání střílet neznámé letadlo. Biggles, ale správně usoudil, že pilot letadla nestřílel na domorodce, ale na stáda slonů, kteří se v té oblasti hojně vyskytují a tudíž se jedná o pytlácký gang. Podle dostupných informací v oblasti Suddu zmizeli dva stroje. Dopravní Nestorian, jehož vrak byl později nalezen a Storch, který naopak nalezen nebyl. Pilotovali ho dva němečtí piloti Brund a Heckel, kteří zde prováděli zkušební let. V letecké základně v Chartumu, odkud piloti naposledy vzlétli, je místní velící důstojník navedl na místo havárie Nestorianu. U jeho vraku nalezli viditelnou rozježděnou stopu a nikdo z nich nepochyboval, že se jedná o tajnou vzletovou dráhu. Z vraku letadla byly ukradeny přístroje a téměř všechen benzín. Následně uviděli, že jsou od vraku vyšlapané stezky a rozhodli se je proto z letadla sledovat. Dovedlo je to do jakési rokle, uvnitř které při pěším průzkumu nalezli zcela neporušeného Storcha. Vedle něj navíc ležela hromada sloních klů. Potají z letadla vypustili benzín a vydali se po stezce, až došli ke stanu. Zastihli u něho tři muže, z nichž jeden se jim představil jako ochodník se sloními kly, který dostal zakázku od Brunda a Heckela. Ti se po zjištění Bigglesovi profese rozhodli k rychlému útěku, při kterém pronikli do letadla a vzlétli. Benzín jim však velmi brzy došel a oba pytláci po havárii zemřeli.\n\nVelitel eskadry Bigglesworth dostal do své péče nováčka jménem Daby. Bigglesův kolega ze 187. eskadry jménem Wilkinson však také dostal jednoho nováčka jménem Taggart a Wilks s Bigglesem hned uzavřel sázku, čí nováček sestřelí za měsíc více německých letadel. Biggles dbal u Dabyho větší ohled na výcvik, zatímco Wilks se nebál Taggarta hned nasadit, díky čemuž si proti Dabymu hned vytvořil střelecký náskok. Při své první akci nad Kanálem byl Dabyho stroj zasažen flakem a musel se rychle vrátit, aniž by začal svůj první souboj. Taggartovi se dařilo o poznání více a po dosažení třech sestřelů pobídl Dabyho, zda by si s ním nešel zastřílet. Daby, který se neustále zlepšoval výcvikem, nabídku přijmul a bez Bigglesova svolení s Taggartem odlétl. Rozčilený Biggles se s Algym vydal hned za ním a při zahlédnutí vzdušného souboje s Messerschmitty jen smutně přihlížel, jak Spitfire v plamenech padá do moře. Po návratu na základnu během půlnoci nalezl překvapený Biggles Dabyho hrajícího na klavír. Daby mu vysvětlil, že hoříci Spitfire patřil Taggartovi, a že naopak on sám úspěšně sestřelil tři Messerschmitty. Biggles tedy nakonec sázku vyhrál.\n\n\n\n\n\n\n\n\n\n\n\n\n"}
{"id": "1561621", "url": "https://cs.wikipedia.org/wiki?curid=1561621", "title": "Štědronín", "text": "Štědronín\n\nŠtědronín je osada v okrese Písek v Jihočeském kraji. Společně nedalekými Plazy tvoří vesnici Štědronín-Plazy, která je částí obce Varvažov. Osada leží na břehu řeky Otavy.\n\nTrvale zde žije 10 obyvatel.\n\nTato osada byla založena v první polovině 16. století rodem Štědronských. První stavbou této osady byl statek ležící na břehu rybářství. Ta se dále rozšiřovala o chalupy, ve kterých bydleli pacholci a děvečky pracující na tomto statku, ale i novými přistěhovalci.\n\nV roce 1952 se zde natáčel film Plavecký mariáš, ve kterém hrálo i několik místních obyvatel.\n\nV obci se nachází několik historických roubených budov.\nCestou dolů od osady se nachází pomník Martina Štědronského.\n\n1,5 kilometrů od vsi se nachází pomník obětem druhé světové války.\n\nNa návsi se nachází dobře udržovaný křížek.\n\nVe vsi se také nacházejí dva pensiony (Pension Fousek, Pension u Vaňáčů).\n"}
{"id": "1561622", "url": "https://cs.wikipedia.org/wiki?curid=1561622", "title": "Populár (časopis)", "text": "Populár (časopis)\n\nPopulár byl slovenský hudební měsíčník založený v bývalém Československu v období 1969–1992. Odrážel nejen domácí, ale i zahraniční populární hudbu. V roce 2008 bylo jeho vydání obnoveno pod názvem „Nový Populár“. ISSN 0323-0783\n\n"}
{"id": "1561625", "url": "https://cs.wikipedia.org/wiki?curid=1561625", "title": "Národní investiční plán", "text": "Národní investiční plán\n\nNárodní investiční plán (NIP) je investičním potenciálem České republiky do roku 2050. Jedná se o otevřený dokument.<br>\nPremiér Andrej Babiš dne 16. prosince 2019 představil Národní investiční plán.: <br>\n\n\"Na jednom místě vláda roku 2019 shromáždila i pro vlády po roce 2019 ze svého pohledu zásadní investice, které vnímáme jako potřebné.\nTento plán by měl sloužit příštím premiérům, ministrům, hejtmanům,primátorům,starostům, prostě všem veřejným investorům. \nA měl by být v budoucnu hlavním motorem růstu české ekonomiky. Prostě se už nesmí opakovat\nsituace po roce 2009, kdy stát právě v době ekonomického ochlazení zaškrtil veřejné rozpočty, vzal lidem peníze a tím ekonomickou krizi ještě umocnil\na neúměrně prodloužil. Je jasné, že v současné době dochází k ochlazení světových ekonomik, ale naše vláda udělá pravý opak toho, co udělala vláda v roce 2009. Nebudeme lidi strašit,\na pokud by soukromý sektor méně investoval, tak právě stát bude investovat v daleko větší míře a převezme štafetu ekonomického růstu. <br>\nZa posledních 30 let čeští politici naprosto rezignovali na jakékoliv dlouhodobé plánování strategických investic,a nedokázali tak využít ohromný potenciál naší země a našich lidí, občanů České republiky. \nSmyslem Národního investičního plánu je shromáždění veškerého investičního potenciálu naší země na jednom místě. Vytvoří se zásobník investičních projektů,\nkterý by měli ministři, hejtmani, primátoři a starostové aktualizovat a z něj vybírat a realizovat je podle připravenosti a finančního krytí. Do budoucna by tyto\ninvestice měly být součástí jednotlivých státních rozpočtů, rozpočtů krajů, měst a obcí.\" \n\"Národní investiční plán na příštích 30 let je součástí naší strategie České republiky - země pro budoucnost,\" uvedl předseda vlády. Účelem je podle něj shromáždit veškerý investiční potenciál země na jednom místě, vytvořit hromadu projektů, z nichž by si měli vybrat ministři, starostové. Slouží určitě strategickému plánu rozvoje.<br>\nPředložený materiál představuje přehlednou databázi důležitých projektů z různých oborů na jednom místě.<br>\nNárodní investiční plán se nezabývá finančním zabezpečením, jedná se o databázi investic, uvedl premiér. \"Hlavní věc je, že se připravují projekty. Než bude vyřešeno celé financování, musí ministr vědět, co řídit a začít se připravovat, i když ještě nemá peníze,\" řekl Babiš. <br>\n\"Je to také silný argument pro jednání s Bruselem o sedmiletém finančním rámci od roku 2021 do roku 2027. A bude to také inspirace pro Národní rozvojový fond,\" uvedl předseda vlády. Dodal, že si mohou vybrat konkrétní investice.<br>\n\"Smyslem Národního investičního plánu rozhodně není diktovat konkrétní investice, ale nastavit dlouhodobě udržitelná, transparentní pravidla veřejného investování. Jde o živý dokument. Předpokládá, že v průběhu\nčasu dojde k jeho postupnému upravování a zpřesňování. Projekty budou muset projít prioritizací, evaluací. Dále na základě mapování investičních potřeb budou doplňovány nové projekty tak, jak se budou vyvíjet\npotřeby země. Národní investiční plán bude do budoucna zásobníkem i již připravených projektů k realizaci.<br>\nNárodní investiční plán (NIP) představuje souhrn investičního potenciálu naší země. Proto je živým, průběžně aktualizovaným dokumentem. Je tedy nezbytné, aby byl maximálně pružný v návaznosti na nově vznikající\ninvestiční potřeby, na změny v oblasti makroekonomické situace ovlivňující absorpční schopnost ekonomiky a zdrojovou stránku investic, stejně jako na mezinárodní situaci, která přináší příležitosti, ale i potenciální rizika\na hrozby. Na druhou stranu by měl být NIP co nejméně ovlivněn volebním cyklem. Proto musí být opřený o jasnou metodiku a provázaný se strategickými dokumenty, jakým je zejména Hospodářská strategie ČR. Ta jasně\ndeklaruje směřování státu, jeho vizi, čímž NIP ukotvuje v čase a dává tím všem investorům jistotu dlouhodobého směřování ČR.\"\n6 Slovo premiéra<br>\n8 Je to tady!<br>\n10 Ekonomická východiska a možnosti<br>\n14 Jak vznikal Národní investiční plán<br>\n18 Investiční potenciál resortů<br>\n26 Strategické oblasti pro investice<br>\n38 Seznam zdrojů<br>\n40 Doplňkové tabulky<br>\n\nPřehled investic dle jednotlivých ministerstvech je uveden na str.18 Národního investičního plánu.<br>\n42 Ministerstvo dopravy<br>\n60 Ministerstvo pro místní rozvoj<br>\n64 Ministerstvo průmyslu a obchodu<br>\n68 Ministerstvo životního prostředí<br> \n74 Ministerstvo zemědělství<br>\n78 Ministerstvo financí<br>\n82 Ministerstvo zdravotnictví<br>\n88 Ministerstvo práce a sociálních věcí<br>\n92 Ministerstvo vnitra<br>\n100 Ministerstvo kultury<br>\n110 Ministerstvo školství, mládeže a tělovýchovy<br>\n116 Ministerstvo spravedlnosti<br>\n120 Investice z oblasti sportu<br>\n126 Ministerstvo zahraničních věcí<br>\n128 Vláda ČR<br>\nxxx Ministerstvo obrany - o investicích armády ČR se ze strategických důvodů nemluví, ale bude se do armády investovat stovky miliard \n<br>\n\n142 Regionální pohled na investice – Praha<br>\n154 Regionální pohled na investice – Středočeský kraj<br>\n162 Regionální pohled na investice – Jihočeský kraj<br>\n168 Regionální pohled na investice – Plzeňský kraj<br>\n174 Regionální pohled na investice – Karlovarský kraj<br>\n180 Regionální pohled na investice – Ústecký kraj<br>\n188 Regionální pohled na investice – Liberecký kraj<br>\n194 Regionální pohled na investice – Královehradecký kraj<br>\n202 Regionální pohled na investice – Pardubický kraj<br>\n208 Regionální pohled na investice – Vysočina<br>\n214 Regionální pohled na investice – Jihomoravský kraj<br>\n224 Regionální pohled na investice – Olomoucký kraj<br>\n230 Regionální pohled na investice – Zlínský kraj<br>\n236 Regionální pohled na investice – Moravskoslezský kraj<br>\n244 Dopad bez regionálního určení – celá ČR\n\nStrategické oblasti pro investice navazují na základní mantinely stanovené v Tezích Hospodářské strategie ČR, které schválila vláda - usnesení vlády ze dne 20. 1. 2020 \n.<br>\nTeze Hospodářské strategie nastiňují pilíře, které budou zahrnovat opatření legislativního, administrativního i finančního charakteru:<br>\n\nPilíř 1: Průmysl, stavebnictví a suroviny<br>\nPilíř 2: Doprava<br>\nPilíř 3: Energetika<br>\nPilíř 4: Vzdělávání a trh práce<br>\nPilíř 5: Podnikání a obchod<br>\nPilíř 6: Výzkum, vývoj, inovace a digitalizace<br>\nPilíř 7: Regiony, krajina a zemědělství<br>\nPilíř 8: Zdraví<br>\n\nNárodní investiční plán představuje pracovní materiály. Předložený plán 2019 se mimo obecných preambulí podrobně týká jen 1.kroku.\n\n1. Aktualizace databáze (zásobníku) možných projektů<br>\n\n2. Výběr aktuálních projektů<br>\n\n3. Vyhodnocení projektů<br>\nProvést celkovou evaluaci projektu.<br>\n4. Zadání vybraných projektů do rozpočtu<br>\n\n5. Vyhodnocení skutečnosti<br>\n\nK tomuto plánu se kriticky vyjádřili někteří odborníci i představitelé politických stran<br>\nPřestože předložený Národní investiční plán v roce 2019 představuje zatím první krok \"Zásobník projektů\", zveřejněná stanoviska oponentů se ale většinou týkají třetího a čtvrtého kroku tohoto plánu, což se bude teprve realizovat od roku 2020. Dále proto nejsou uváděny připomínky, které se tohoto prvního kroku plánu netýkají. Mohlo by to vypadat tak, že oponenti nečetli smysl NIP.<br>\nJak uvádí Michal Skořepa ekonom České spořitelny a člen Výboru pro rozpočtové prognózy:<br>\n\"Poprvé vidíme na jednom místě soupis oblastí, kde vláda a samosprávy vnímají investiční rezervy. Zveřejněný plán tak usnadňuje debatu (expertní, politickou i veřejnou) o prioritách, o vhodném pořadí různých projektů a o jejich návaznostech.\"<br>\nAle dále uvádí co není zatím předmětem tohoto předloženého plánu - kroky 2 a další:\n\"V dokumentu chybí časový a finanční harmonogram – tedy představa o tom, v jakém pořadí budou investice provedeny, kdy a za jaké peníze.\"<br>\nObčanská demokratická strana jej nazvala \"paskvilem\" <br>\nStanovisko České pirátské strany:\"Mít národní investiční plán je velmi dobrá a v případě dobrého provedení i chvályhodná myšlenka, která by České republice slušela.\" Toto lze najít zde <br>\nVyjádření TOP09 uvádí správně definici tohoto prvního kroku plánu: \"Je to seznam snů a přání\". Vyjádření lze najít zde <br>\nVyjádření Komunistické strany Čech a Moravy:\"Národní investiční plán na 30 let je utopie\".<br>\nVyjádření SPD: \"Vládní plán investic je ambiciozní soubor požadavků na investice ve všech oblastech a úrovních státní správy.\" <br>\nKritika je k tomu, že plán obsahuje i projekty, které obce nepožadovaly <br>\n\nInvestiční plán pro Evropu https://ec.europa.eu/czech-republic/news/focus/investicni_plan_pro_evropu_cs<br>\nInvestiční plán pro udržitelnou Evropu\nhttps://ec.europa.eu/regional_policy/de/newsroom/news/2020/01/14-01-2020-financing-the-green-transition-the-european-green-deal-investment-plan-and-just-transition-mechanism<br>\nV Belgii je to národní investiční plán https://brf.be/national/1209875/<br>\n\n"}
{"id": "1561630", "url": "https://cs.wikipedia.org/wiki?curid=1561630", "title": "Vlajka Vojvodiny", "text": "Vlajka Vojvodiny\n\nVlajka Vojvodiny, autonomní oblasti na severu Srbska, má dvě varianty:\nObě vlajky mají stejné postaveni.\n\nVojvodinská vlajka byla přijata 27. února 2004. Je tvořena listem o poměru stran 1:2 se třemi pruhy: červeným, modrým a bílým, o poměru šířek 1:8:1. V modrém pruhu jsou tři žluté pěticípé hvězdy, uspořádané do kruhu a orientované jedním cípem ven z kruhu.\n\nBarvy pruhů vychází z podoby srbské vlajky, trikolóra odkazuje na Srbsko, rozšířený modrý pruh pak připomíná proevropskou orientaci a multietnickou kulturu. Hvězdy připomínají historické části Vojvodiny: Srem, Banát a Bačka.\n\nVlajka je vztyčována na vládních budovách spolu se srbskou vlajkou.\n\nTradiční vojvodinská vlajka byla přijata 15. září 2016. Tvořena je listem se třemi vodorovnými pruhy: červeným, modrým a bílým. Varianta této vlajky má uprostřed umístěny tradiční znak (znaky jsou též dva).\n\nKoncem 17. století bylo území dnešní Vojvodiny osvobozeno od Turků a území kolonizovali Maďaři, Chorvati a Srbové. Někdy po roce 1848 byla zaznamenána modro-žluto-zelená vlajka v několika variantách. Šlo o vlajku Srbů a Chorvatů, kteří se podíleli na potlačení Maďarské revoluce za nezávislost. Srbové na území žup (Bačka, Baranje, Srem a Banát) vyhlásili vévodství (Vojvodinu).\n\nRakousko ke konci roku 1848 uznalo Vojvodinu svébytnou korunní zemí. Znakem se stal dvojhlavý habsburský orel s prsním štítkem tvořeným srbským znakem (na červeném poli stříbrný kříž svatého Sávy, v každém poli stříbrná ocílka). Barvami Vojvodiny se staly srbské národní barvy: červená, modrá a bílá. Historické trojbarevné prapory se znakem jsou uchovávány v městském muzeu v Somboru.\n\nV roce 1860 byla Vojvodina začleněna pod uherskou správu, na konci I. světové války pod Království Srbů, Chorvatů a Slovinců, na konci II. světové války se stala autonomní provincií Srbské lidové republiky v rámci Jugoslávie. Vlastní vlajka zavedena nebyla, užívány byly vlajky jugoslávské a srbské. Národní menšiny užívaly své národní vlajky s přidanou jugoslávskou hvězdou.\n\nV roce 1990 byla novou srbskou ústavou zrušena autonomie Vojvodiny a Srbsko přeměněno na unitární stát. Návrhy vlajek protimilešovičovských stran (např. Liga sociálních demokratů Vojvodiny, se prezentovala vlajkou z roku 1848 s třemi vertikálními pruhy: modrým, žlutým a zeleným) nebyly na přijaté vlajce použity.\n\n27. února 2004 byla přijata vojvodinská vlajka (79 hlasy ze 120 členů parlamentu). Během března 2004 mělo být přijetí publikováno a po osmi dnech mělo nabýt právní moci. Vlajka však byla v Novém Sadu vztyčena již 29. února 2004.\n\n15. září 2016 byla přijata tradiční vojvodinská vlajka, a to ve dvou variantách – se znakem a bez něj.\n\n"}
{"id": "1561631", "url": "https://cs.wikipedia.org/wiki?curid=1561631", "title": "Hipotekarna banka (Novi Sad)", "text": "Hipotekarna banka (Novi Sad)\n\nBudova bývalé banky Hipotekarna banka se nachází v srbském městě Novi Sad. Je umístěna v historickém centru města, nedaleko náměstí svobody. Její adresa je \"Modene 7\". V současné době v ní sídlí úřad daňové správy.\n\nStrohá funkcionalistická stavba s řadou prvků klasicistní architektury byla realizována během druhé světové války. V roce 1940 byla vypsána veřejná soutěž na novou budovu banky Hipotekarna banka, která plánovala realizovat své sídlo v Novém Sadu. V soutěži byl jako vítězný návrh oceněn projekt architektů Tihomira Ivanoviće a Bogdana Ignjatoviće. Stavební práce byly zahájeny ještě v tom samém roce, první výkop byl uskutečněn v dubnu 1940. Pokračovaly i po obsazení města maďarskou armádou v dubnu 1941. Hrubá stavba byla dokončena roku 1942. V závěru války byly práce přerušeny a obnoveny opět v roce 1946. Budova byla slavnostně otevřena v roce 1947. \n\n"}
{"id": "1561636", "url": "https://cs.wikipedia.org/wiki?curid=1561636", "title": "Alžírská kuchyně", "text": "Alžírská kuchyně\n\nAlžírská kuchyně (arabsky: مطبخ جزائري) vychází z arabské kuchyně, byla ale ovlivněna též berberskou, tureckou, stedomořskou francouzskou, andaluskou a španělskou kuchyní. Je podobná tuniské a marocké kuchyni.\n\nAlžírská kuchyně používá různé obilniny, kuskus, zeleninu, maso (skopové, hovězí a drůbež), ryby, mořské plody, cizrnu, olivový olej nebo bylinky. Používá se také mnoho druhů koření, jako římský kmín, skořice, zázvor, chilli, šafrán, fenykl nebo anýz. Populární je též směs koření zvaná ras el hanout.\n\n\nPopulární je čaj, káva, mátový čaj nebo různé džusy. V malé míře je rozšířeno též vinařství.\n"}
{"id": "1561641", "url": "https://cs.wikipedia.org/wiki?curid=1561641", "title": "Katastar (Novi Sad)", "text": "Katastar (Novi Sad)\n\nJako tzv. katastar (česky doslova \"katastr\") se označuje budova Republikového zeměměřičského ústavu. Nachází se v srbském městě Novi Sad na rohu ulic \"Jevrejska\" a \"Vase Pelagića\". Její adresa je \"Jevrejska 21\".\n\nRohová budova byla vybudována původně jako celní úřad. Nápadná je především díky dekorativní fasádě s řadou ozdob a odlišnému provedení fasády, která je omítnutá v přízemí a s přiznanou cihlou v prvním patře. Nárožní část stavby je zdůrazněna věží a dvěma arkýři. Vznikla v historizujícím stylu a dokončena byla na přelomu 19. a 20. století. \n\nBěhem druhé světové války byla stavba vybombardována spojeneckým letectvem.\n\nV roce 2012 byla rekonstruována historická fasáda budovy.\n"}
{"id": "1561643", "url": "https://cs.wikipedia.org/wiki?curid=1561643", "title": "Place des Émeutes-de-Stonewall", "text": "Place des Émeutes-de-Stonewall\n\nPlace des Émeutes-de-Stonewall je náměstí v Paříži v historické čtvrti Marais.\n\nNáměstí se rozkládá ve 4. obvodu od domu č. 7 na \"Square Sainte-Croix-de-la-Bretonnerie\" a končí jako slepá ulice.\n\nNáměstí (obdobně jako \"Place Harvey-Milk\") bylo za účasti pařížské starostky Anne Hidalgové slavnostně pojmenováno dne 19. června 2019 na počest účastníků Stonewallských nepokojů, které se odehrály 28. června 1969 v New Yorku v podniku \"Stonewall Inn\" v Greenwich Village. Na náměstí se nachází pamětní deska Gilberta Bakera.\n"}
{"id": "1561646", "url": "https://cs.wikipedia.org/wiki?curid=1561646", "title": "Kapverdská kuchyně", "text": "Kapverdská kuchyně\n\nKapverdská kuchyně vychází z africké kuchyně, byla ale silně ovlivněna portugalskou kuchyní. Díky Atlantskému oceánu používá mnoho ryb a mořských plodů.\n\n\n\nNa ostrově Fogo se též provozuje vinařství, pěstují se například vína odrůdy Cabernet Sauvignon nebo Tempranillo.\n"}
{"id": "1561651", "url": "https://cs.wikipedia.org/wiki?curid=1561651", "title": "John Michael McDonagh", "text": "John Michael McDonagh\n\nJohn Michael McDonagh (* 1967, Londýn) je scenárista a filmový režisér s britskou a irskou národností. Napsal a režíroval filmy \"Pomáhat a chránit\" (angl. \"The Guard\", 2011) a \"Kalvárie\" (angl. \"Calvary\", 2014) a byl nominován na cenu BAFTA. Je starším bratrem dramatika a filmaře Martina McDonagha.\n\nJ. M. McDonagh do světa psaní a režie poprvé pronikl v roce 2000 svým krátkým filmem \"The Second Death\". Dále pak napsal scénář k filmu \"Ned Kelly\" (2003), který režíroval Gregor Jordan, adaptací románu Roberta Drewa \"Our Sunshine\" (1991). V roce 2011 na sebe McDonagh upoutal pozornost svým režisérským debutem u filmu \"Pomáhat a Chránit\" s Brendanem Gleesonem a Donem Cheadlem v hlavních rolích. Film sklidil uznání kritiků, získal pozitivní hodnocení (95 %) na známém webu Rotten Tomatoes a stal se finančně nejúspěšnějším nezávislým irským filmem všech dob. McDonagh získal několik vyznamenání, mimo jiné nominaci na cenu BAFTA za nejlepší originální scénář. V roce 2014 McDonagh natočil film \"Kalvárie\", černé irské drama o knězi (v hlavní roli opět Brendan Gleeson) sužovaném tamní komunitou. V roce 2016 se McDonaugh vrátil k žánru krimikomedie filmem \"Proti všem\" (angl. \"War on Everyone\"), ve kterém hrají Alexander Skarsgård a Michael Peña duo nenapravitelných policejních detektivů .\n\n\nV rozhovoru pro časopis The Hollywood Reporter se McDonagh zmínil, že pracuje na adaptaci knihy \"Assumption\" (Percival Everett) o černošském zástupci šerifa v Novém Mexiku. V roce 2014 oznámil, že pokračování \"Kalvárie\" bude titul \"The Lame Shall Enter First\", jeho třetí spolupráce s Brendanem Gleesonem. Film se bude odehrávat v Londýně a bude pojednávat o ochrnutém bývalém policistovi, který si vypěstoval nenávist vůči nepostiženým lidem a který se zamotá do případu vyšetřování vraždy svého kamaráda. McDonagh prohlásil, že se bude jednat o poslední díl trilogie a bude spojením \"Pomáhat a chránit\" a \"Kalvárie.\" V roce 2011 McDonagh projednával vývoj dalších projektů. Jedním z nich byl \"Proti všem\", který měl svoji premiéru roku 2016 na Berlínském filmovém festivalu. Dalším projektem byl \"The Bonnot Gang\", dobový gangsterský film na motivy skutečného příběhu o skupině francouzských anarchistických bankovních lupičů působících před první světovou válkou. McDonagh tento film popsal jako něco mezi \"Divokou bandou\" (angl. \"The Wild Bunch)\" a \"Samurajem\" (fr. \"Le Samouraï\"). V poslední řadě také zmínil projekt \"Chaos Inc\", televizní seriál o buddhistickém soukromém vyšetřovateli sídlícím v Las Vegas.\n"}
{"id": "1561653", "url": "https://cs.wikipedia.org/wiki?curid=1561653", "title": "SynNotch", "text": "SynNotch\n\nSynNotch receptory jsou třídou uměle vytvořených receptorů, které jsou využívány v syntetické biologii. Jsou odvozeny od Notch receptorů, což je rodina transmembránových receptorů podílející se na široké škále buněčných procesů, například embryogeneze, kardiovaskulární vývoj, imunita a další. SynNotch receptory umožňují transkripční aktivaci závislou na vazbě specifického ligandu procesem analogickým k funkci Notch receptorů a umožňují buněčné programování na mnoha úrovních současně.\n\nSynNotch receptory mají extrémně modulární stavbu, která je složena ze tří základních domén: extracelulární, transmembránové a intracelulární. Z těchto tří domén byla z původních Notch receptorů zachována pouze stavba transmembránové domény, která je zodpovědná za proteolýzu a uvolnění transkripčního faktoru z intracelulární domény.\n\nExtracelulární doména slouží jako senzor vstupního signálu různých stimulů přítomných na povrchu buněk v okolí buňky s tímto receptorem. Intracelulární doména slouží jako transkripční faktor a je zodpovědná za cílený funkční výstup tohoto receptoru. V případě extracelulární domény jsou nejvíce využívanými senzory scFv, minibodies a nanobodies, které jsou uměle vytvořené, v případě signalizační intracelulární domény je využívána široká škála transkripčních faktorů.\n\nStejně jako u Notch receptorů je aktivita synNotch receptorů zprostředkována působením tažné síly na transmembránovou doménu, která aktivuje její proteolytickou aktivitu a uvolnění transkripčního faktoru. Výsledný efekt je závislý na množství ligandu navázaného na synNotch a také množství samotného receptoru (tudíž na síle promotoru, díky němuž je synNotch exprimován). Aktivita těchto receptorů může být upravena změnou počtu opakování EGF-like domény, různá množství opakování této domény (která je součástí transmembránové domény), může vést buď k vysoce specifické odpovědi, nebo naopak ke značně nespecifickým účinkům způsobeným bazální aktivitou na základě uvolnění transkripčního faktoru bez aktivace ligandem. Obecně platí, že zvýšením počtu opakování EGF-like domén dojde ke zvýšení specificity bez ztráty síly indukovaného stavu. Aktivita těchto receptorů je také ortogonální jak vzájemně, tak i k již přítomným Notch receptorům, což minimalizuje potencionální nežádoucí účinky vzniklé z aktivace jiných receptorových drah a umožňuje použití více synNotch receptorů najednou.\n\nsynNotch receptory nabízejí široké využití, například programování osudu buňky nebo programování buněčných struktur. Jako nejzajímavější se z hlediska využití v aplikacích každodenního života jeví zvýšení bezpečnosti CAR-T terapie pomocí hradla AND, což znamená zvýšení počtu ligandů nutných pro plnou aktivaci T lymfocytu. Toho je dosaženo následovně: synNotch receptor detekuje vstupní signál v podobě ligandu souvisejícího s rakovinných bujením (např. CD19 pro lymfom), což následně aktivuje transkripci CAR, který je umístěn pod promotor, který je aktivován transkripčním faktorem uvolněným ze synNotch receptoru. CAR poté musí rozeznat další vstupní signál, aby došlo k plné aktivaci CAR-T lymfocytu, což snižuje šanci potenciální cytotoxicity, která by mohla nastat při nedostatečné specificitě pouze jednoho receptoru pro danou situaci.\n"}
{"id": "1561654", "url": "https://cs.wikipedia.org/wiki?curid=1561654", "title": "IMS – Žeželj", "text": "IMS – Žeželj\n\nIMS – Žeželj byl obchodní název pro stavební systém rozšířený v socialistické Jugoslávii na začátku druhé poloviny 20. století. Předpokládal stavbu budov za pomocí standardizovaných prefabrikovaných prvků a jejich montování na místě. Pojmenován byl po svém tvůrci, inženýru Branku Žeželjovi, jenž jeho pomocí zrealizoval téměř třetinu staveb, které sám navrhl.\n\nSystém byl uplatněn především během výstavby bloků sídliště Nový Bělehrad, konkrétně u bloku 1 a 2. Požadavky na systém vyvstaly z potřeby masové výstavby pro nová sídliště. Zkušební tři stavby byly realizovány tímto systémem v roce 1957. \n\nSystém za základní stavební prvky nepovažoval panely, nýbrž rastr s nosnými sloupy z předpjatého betonu, na které se zavěšovaly panely pro jednotlivá patra. Půdorys bylo v rámci jasně definovaného rastru možné upravovat různými způsoby, čímž vznikaly unikátní budovy. Stavby, které používaly systém IMS – Žeželj, tak bylo možné budovat obdobně rychle jako panelové domy, nicméně architekti nebyli tolik omezeni technologií výstavby. Sestavování budov na místě probíhalo rychle a bylo jej možné provádět méně kvalifikovanou pracovní silou. Stavby, které vznikly za pomoci systému IMS, měly o 30 % nižší hmotnost, než tomu bylo u konvenčních budov. \n\nAby bylo možné jednotlivé prvky dobře spojovat a stavba byla dostatečně pevná, byla v panelech po sestavení napnuta ocelová lana. Vzdálenosti mezi nosnými sloupy se pohybovaly v rozsahu 3,6 až 4,2 m, což bylo více než např. v případě tehdy budovaných chruščovek v SSSR. \n\nTechnologie byla na řadě míst výstavby vždy modifikována, neboť do skeletu bylo možné v rámci jeho možností umisťovat různé další panely a prvky dle požadavku objednatele. Díky tomu tak v Bělehradě nevznikl žádný dům podle jednotného vzoru, systém byl vždy upraven.\n\nO systém měli velmi brzy zájem i další jugoslávští výrobci a technologii odkoupila také armáda.\n\nSystém nebyl uplatňován pouze na území SFRJ, nýbrž se díky mezinárodní spolupráci v rámci východního bloku i Hnutí nezúčastněných zemí objevil i v některých dalších zemích, jakými byly např. SSSR, Čínská lidová republika, Maďarsko, Kuba, Etiopie, Angola nebo Egypt. Realizován měl být rovněž i v Angole, nicméně plánované sídliště nakonec v Luandě postaveno nebylo. V některých zemích byl adaptován na místní technické nebo klimatické podmínky. Kuba odkoupila od Jugoslávie technologii systému, vybudovala tři továrny, které produkovaly potřebné stavební díly, a za jeho pomoci se pokoušela modernizovat vlastní bytový fond. \n\nNa území bývalé Jugoslávie bylo tímto systémem kromě sídliště Nový Bělehrad (bloky 21, blok 24, 28, 29, 61, 62, 45 a 70) realizována i řada dalších obytných souborů. Mezi ně patřilo např. modernější sídliště Cerak Vinogradi na jihu Bělehradu, dále sídl. Alipašino Polje v Sarajevu, sídliště Liman III v Novém Sadu a další.\n\nV polovině 80. let 20. století byl systém významněji inovován a přejmenován jako tzv. Sistem 50. Ten umožnil větší vzdálenost mezi nosnými sloupy a ještě větší variabilitu.\n\n"}
{"id": "1561657", "url": "https://cs.wikipedia.org/wiki?curid=1561657", "title": "Reakce štěpu proti nádoru", "text": "Reakce štěpu proti nádoru\n\nEfekt štěpu proti nádoru (graft-versus-tumor effect, GvT) se objevuje po alogenní transplantaci kostní dřeně (hematopoietic stem cell transplantation, HSCT). Štěp obsahuje dárcovské T buňky (T lymfocyty), které mohou být pro příjemce prospěšné odstraněním reziduálních maligních buněk. GvT se může vyvinout po rozpoznání specifických aloantigenů nádoru, případně příjemce. Může vést k remisi nebo k imunitní kontrole hematopoetických malignit. Tento účinek se projevuje u myelomu a lymfoidních leukémií, lymfomu, mnohočetného myelomu a případně rakoviny prsu . Je úzce spojen s reakcí štěpu proti hostiteli (graft-versus-host disease, GvHD), protože základní princip aloimunity je stejný. CD4 + CD25 + regulační T buňky (Treg) lze použít k potlačení GvHD bez ztráty prospěšného účinku GvT. Biologie odpovědi GvT stále není zcela objasněna, ale je pravděpodobné, že se jedná o reakci s polymorfními minoritními histokompatibilními antigeny exprimovanými buď specificky na hematopoetických buňkách, nebo široce na řadě tkáňových buněk nebo antigenů souvisejících s nádorem. Tato odpověď je zprostředkována převážně cytotoxickými T lymfocyty (CTL), ale jako efektory mohou zloužit i NK buňky, zejména v případě HLA-haploidentické HSCT s depletovanými T-buněk. \n\nReakce štěpu proti leukémii (graft-versus-leukemia, GvL) je specifickým typem GvT. Jak již název naznačuje, GvL je reakce proti leukemickým buňkám hostitele. GvL vyžaduje genetickou disparitu, protože účinek je závislý na principu aloimunity. Jedná se o součást reakce štěpu proti hostiteli(GvHD). Zatímco reakce štěpu proti hostiteli má na hostitele negativní dopad, GvL poskytuje pacientům s hematopoetickými malignitami užitek. Po transplantaci hematopoetických kmenových buněk (HSC) dochází k rozvoji jak GvL tak GvHD. Vzájemnou souvislost mezi těmito dvěma reakcemi můžeme vidět při porovnání relapsu leukémie a vývoje GvHD po transplantaci kostní dřeně - u pacientů, u kterých se rozvine chronická nebo akutní forma GvHD, je nižší pravděpodobnost relapsu leukémie. Pokud je použit transplantát s depletovanými T-buňkami, lze částečně zabránit GvHD, ale současně je také snížen účinek GvL, protože T-buňky hrají důležitou roli v obou těchto reakcích. RPozitivní účinek reakce štěpu proti leukémii a jeho využití je omezeno současně probíhající nepříznivou reakcí štěpu proti hostiteli. Pro účinnou léčbu pacientů s poruchami tvorby kostní dřeně by byla klíčová možnost indukovat GvL, ale nikoli GvH. Existuje několik strategií, jak potlačit GvHD po transplantaci nebo zvýšit reakci štěpu proti leukémii, ale žádná z nich neposkytuje ideální řešení tohoto problému. Pro některé formy hematopoetických malignit, například pro akutní myeloidní leukémii (AML), jsou kromě T lymfocytů podstatné také NK buňky, které interagují s KIR receptory. Ty jsou mezi prvními buňkami, které znovu osídlují kostní dřeň hostitele, hrají tedy důležitou roli v přihojení transplantátu. Pro jejich účinek v GvL efektu je nutná jejich aloreaktivita. Protože KIR a HLA geny jsou zděděny nezávisle, ideální dárce může mít kompatibilní HLA geny a zároveň mít receptory KIR, které indukují aloreaktivitu NK buněk. K tomu dochází u většiny nepříbuzných dárců. Při transplantaci HSC během AML jsou T-buňky obvykle selektivně odstraňovány, aby se zabránilo GvHD a NK buňky pomáhají s GvL efektem, který zabraňuje relapsu leukémie. Při transplantaci bez deplece T-buněk se po transplantaci k prevenci GvHD nebo odmítnutí transplantátu podáví cyklofosfamid . Dalšími strategiemi, které se v současné době používají v klinické praxi pro potlačení GvHD a zvýšení GvL, patří například optimalizace stavu transplantátu nebo infúze dárcovských lymfocytů (DLI) po transplantaci. Žádná z nich však neposkytuje uspokojivé univerzální výsledky, a proto jsou stále zkoumány další možnosti. Jednou z nich je například použití cytokinů. G-CSF (granulocyte colony-stimulating factor) se používá k mobilizaci HSC a zprostředkování tolerance T lymfocytů během transplantace. G-CSF může pomoci zlepšit účinek GvL a potlačit GvHD snížením hladin LPS a TNF-a. Použití G-CSF také zvyšuje hladiny Treg, což také může pomoci s prevencí GvHD. K prevenci nebo redukci GvHD bez eliminace GvL mohou být použity i další cytokiny, například KGF, IL-11, IL-18 a IL-35. \n\n"}
{"id": "1561661", "url": "https://cs.wikipedia.org/wiki?curid=1561661", "title": "Dubník (okres Nové Zámky)", "text": "Dubník (okres Nové Zámky)\n\nDubník (maďarsky Csúz) je obec na Slovensku, v okrese Nové Zámky. Obyvatelstvo obce je z 65 % maďarské a z 35 % slovenské národnosti.\n\nObec byla poprvé připomínána v roce 1236 pod názvem Chus. V roce 1247 ji uherský král daroval Sándorovi de Szemere, který ji přičlenil ke svému vlastnictví soustředěnému v obci Lót (ta byla později zničena). V obci se nachází kaštel rodu Csúzyovců.\n\nV roce 1876 vesnici značně zasáhla epidemie cholery a v roce 1914 vypukla epidemie černých neštovic. Až do Trianonské mírové smlouvy patřila k Žitnodvorskému okresu. V letech 1938–1945 byla obec opět součástí Maďarska. Po skončení konfliktu došlo k částečné výměně obyvatelstva. Současný název obec získala v roce 1948. V roce 1961 Dubník dosáhl maximálního počtu lidí (2528 obyvatel) a od té doby se počet obyvatel v důsledku vysídlování zmenšoval. V 70. a 80. letech 20. století zajišťovalo dobře fungující výrobní družstvo pracovní místa pro přibližně čtyři sta pracovníků - obiloviny, kukuřice, tabák, melouny – a kromě skotu a prasat i kuřecí farmy. Až do roku 1978 existovaly v obci lázně.\n"}
{"id": "1561666", "url": "https://cs.wikipedia.org/wiki?curid=1561666", "title": "Tituly a vyznamenání Jacquese Chiraca", "text": "Tituly a vyznamenání Jacquese Chiraca\n\nJacques Chirac, bývalý francouzský prezident a předseda vlády, obdržel během svého života řadu francouzských i zahraničních řádů a vyznamenání.\n\n\n\n"}
{"id": "1561668", "url": "https://cs.wikipedia.org/wiki?curid=1561668", "title": "Praha Rohanský ostrov (nádraží)", "text": "Praha Rohanský ostrov (nádraží)\n\nPraha Rohanský ostrov je bývalá nákladní železniční stanice na ploše někdejšího Rohanského ostrova, která při svém vzniku krátce sloužila jako koncová stanice pro odbočnou trať z páteřní trasy Rakouské severozápadní dráhy (\"ÖNWB\"), která Prahu v hlavním směru dráhy míjela. Po zprovoznění konečné stanice Praha-Těšnov sloužila primárně nákladní dopravě až do roku 1984, kdy byla doprava ukončena a trať zlikvidována. Budova bývalého nádraží se nachází na území pražské čtvrti Karlín v městské části Praha 8 na adrese Rohanský ostrov 33.\n\nStanice byla vybudována jakožto součást odbočného úseku trati z Lysé nad Labem přes vysočanské nádraží v majetku Rakouské severozápadní dráhy primárně spojující Vídeň a Berlín, která do Prahy vedla svou autonomní trať. Autorem normalizované podoby stanic pro celou dráhu byl architekt Carl Schlimp. 4. října 1873 zde byl zahájen pravidelný provoz. Vznikly zde též sklady s nákladovým nádražím a budova železničních ubytoven. 10. května 1875 došlo k zprovoznění hlavní stanice \"ÖNWB\" v Těšnově a stanice pak začala sloužit především pro nákladní dopravu. \n\nPo zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy. Doprava zde byla definitivně zastavena roku 1984. Koleje byly následně sneseny, roku 1985 bylo pak odstřeleno těšnovské nádraží. \n\nStavby prošly po roce 2000 opravou a počítá se s jejich další existencí v rostoucí zástavbě kancelářských a bytových budov na ploše Rohanského ostrova.\n\n"}
{"id": "1561670", "url": "https://cs.wikipedia.org/wiki?curid=1561670", "title": "Budova Ředitelství Buštěhradské dráhy", "text": "Budova Ředitelství Buštěhradské dráhy\n\nBudova Ředitelství Buštěhradské dráhy je novorenesanční dům stojící na adrese Politických vězňů 1531/9, 110 00 na Novém Městě, Praha 1. Byla vybudována jako sídlo majetné železniční společnosti Buštěhradská dráha budující od roku 1855 tratě v severním a severozápadním směru od Prahy do oblastí uhelných pánví. Dům je chráněn jako kulturní památka České republiky.\n\nÚřední budova byla vystavěna z letech 1871 až 1874 jako doplnění Schebkova paláce, který byl postaven při severní straně budovy v letech 1870 až 1872 v ulici s tehdejším názvem Bredova. Po vzniku Československa zde společnost Buštěhradská dráha sídlila až do svého zestátnění v roce 1922, pak majetek převzaly Československé státní dráhy.\n\nV roce 1990 budovu od ČSD zakoupila Komunistická strana Čech a Moravy, která zde počínaje tímto datem má své sídlo. (2020)\n\nPalác je vystavěn v novorenesančním slohu navazujícím na římskou renesanci. Stavební podnikatelství Jana Schebka, které stavbu provádělo, na stavbě drážních projektů úzce spolupracovalo s BEB. Stavby tedy navrhl architekt Vojtěch Ignác Ullmann ve velmi podobném stylu jako starší průmyslníkův palác. Mohutné vchodové portály jsou u obou staveb symetrické, rozložení oken a fasády se liší.\n\n"}
{"id": "1561673", "url": "https://cs.wikipedia.org/wiki?curid=1561673", "title": "Ignác Mühlwenzel", "text": "Ignác Mühlwenzel\n\nIgnác Mühlwenzel (asi 1690, Cheb, České království – 7. listopadu 1766, Praha, České království), byl český matematik německého původu.\n\nIgnác Mühlwenzel (uváděný v \"Biographisches Lexikon des Kaiserthums Oesterreich\" jako \"Heinrich Mühlwenzel\") v byl členem jezuitského řádu a profesorem matematiky na univerzitách v Praze a ve Vratislavi. Byl to zkušený optik, který vyráběl čočky pro své vlastní dalekohledy. Jeho žákem byl Joseph Stepling a nepřímo na něj navazuje celá řada dalších matematiků, například Jan Tesánek. \n\nV roce 1736 publikoval dílo \"Fundamenta Mathatica ex aritmetica, geometria et trigonometria\".\n"}
{"id": "1561674", "url": "https://cs.wikipedia.org/wiki?curid=1561674", "title": "Vzorkovna vitráží v Okrouhlé", "text": "Vzorkovna vitráží v Okrouhlé\n\nVzorkovna vitráží z někdejší místní Meltzerovy dílny na výrobu chrámových oken, která má podobu gotické věže, se nachází na území obce Okrouhlá u Nového Boru v okrese Česká Lípa v Libereckém kraji. Dlouhodobě chátrající objekt je zapsán v Ústředním seznamu kulturních památek České republiky pod číslem 40033/5-3190.\n\nVznik neobvyklé vzorkovny vitráží bezprostředně souvisí se staletými tradicemi sklářské výroby na Novoborsku, kterou tento region proslul i v širším evropském měřítku. Jedním z úspěšných sklářských podnikatelů na Novoborsku byl Karel (Carl) Meltzer, který od roku 1888 provozoval ve Skalici u České Lípy první dílnu pro uměleckou výrobu chrámových oken v Českých zemích. Nejstarší výrobky z této dílny lze spatřit ve farních kostelech ve Skalici a v Novém Boru. Největší zakázku dostala firma od pivovaru v Plzni, který objednal pro plzeňský chrám vitrážové okno s vyobrazením korunovace Panny Marie a apoštolů u Ježíšova hrobu.\n\nV roce 1893 nechal Karel Meltzer na osamoceném místě poblíž železniční trati České severní dráhy z České Lípy do Nového Boru vybudovat pro svou produkci zvláštní vzorkovnu.Vzorkovna, která má v Okrouhlé číslo popisné 84, bezprostředně sousedila s výrobní dílnou (Okrouhlá čp. 93). V roce 1900 Karel Meltzer přestěhoval svou dílnu do Žitavy, vzorkovna pak sloužila svému účelu až do roku 1907, kdy podnikatel zemřel. Budovy v Okrouhlé vlastnila firma Meltzer & Tschernich až do roku 1945. Po druhé světové válce započalo postupné chátrání objektu, zejména od 60. let, kdy budovu převzal národní podnik Crystalex. Devastace pokračovala i po roce 2000, kdy bývalou vzorkovnu získal soukromý vlastník. \n\nŠestiboká stavba z pískovcových kvádrů stojí mimo souvislou zástavbu při východním okraji cesty ze Skalice do Okrouhlé na území posledně zmíněné obce, avšak již na samé hranici katastrálního území Skalice u České Lípy. Vzorkovna, která má podobu 24 metrů vysoké gotické kaple či věže, je vybudována v novogotickém (pseudogotickém) slohu a je považována za stavební unikát celorepublikového významu. Vnitřní prostory vzorkovny bývaly upraveny jako zimní zahrada s vodotryskem. \n\nMezi okny, dnes již většinou rozbitými, bývalo na fasádě umístěno šest alegorických soch, krytých ozdobnými baldachýny. Šamotové sochy byly zhotoveny firmou E. March Söhne, která sídlila v berlínské čtvrti Charlottenburg. Sochy, které prostřednictvím svých atributů znázorňovaly Umění, Vědu, Obchod, Průmysl a bohyně Floru a Ceres, byly v nedávné době s ohledem na stav budovy sejmuty a deponovány mimo objekt.\n\nV záznamech památkového katalogu NPÚ je v zápisu ze dne 14. ledna 2014 konstatován havarijní stav objektu a kritický stav skleněných výplní oken, respektive jejich torz. K nápravě nevedla ani skutečnost, že orgánem památkové péče Městského úřadu v Novém Boru byla majiteli památkově chráněného objektu udělena pokuta ve výši 50 000 Kč. \n\nChátrající památka stojí asi 100 metrů severozápadně od železniční tratě Bakov nad Jizerou – Jedlová u místní komunikace, po níž vede cyklotrasa č. 3054 do Okrouhlé a dále pak přes Polevsko do Lužických hor.\n\n"}
{"id": "1561675", "url": "https://cs.wikipedia.org/wiki?curid=1561675", "title": "Bodyslam", "text": "Bodyslam\n\nBodyslam (thajsky บอดี้แสลม) byla thajská rocková skupina působící v letech 2002–2019, jejíž hlavní postavou byl zpěvák, kytarista a skladatel Artiwara Kongmalai, který od r. Bodyslam dosáhli hned prvním albem \"KRAM\" (2010) spolu s Siriporn Ampaipong.\n\n"}
{"id": "1561679", "url": "https://cs.wikipedia.org/wiki?curid=1561679", "title": "Josef rytíř von Kress", "text": "Josef rytíř von Kress\n\nJosef rytíř von Kress (16. června 1817 Kozolupy – 14. listopadu 1881 Praha) byl česko-rakouský inženýr, projektant a podnikatel, hlavní inženýr pozemních staveb a později též generální ředitel železniční společnosti Buštěhradské dráhy (BEB) až do své smrti v roce 1881. Za zásluhy o rozvoj železnice v Rakousku-Uhersku mu byl udělen rytířský titul.\n\nNarodil se v Kozolupech u Plzně, v letech 1831–1834 absolvoval Polytechnický ústav v Praze. Byl zaměstnán jako praktikant u pražského architekta Josefa Krannera. Poté s Františkem Antonínem Gerstnerem odcestoval do Ruska, kde se podílel na výstavbě první ruské železnice z Petrohradu do města Carskoje Selo. Nabyté zkušenosti pak využil, když roku 1853 nastoupil jako vedoucí provozu pražsko-lánské koněspřežky ke společnosti BEB. \n\nJosef Kress se postupně vypracoval na pozici hlavního inženýra. Navrhl a řídil stavbu trati mezi Kralupy a Starým Kladnem v letech 1854–1855, následně se začala společnost zaměřovat na parostrojní dopravu. Na schůzi železničních podnikatelů v Mladé Boleslavi prosadil propojení sítě BEB přes Kralupy a Neratovice na zamýšlené tratě směrem k Liberci, aby bylo možné ze středočeských černouhelných revírů možné dopravit do těchto průmyslových regionů uhlí. Roku 1861 se Josef Kress stává generálním ředitelem BEB, na místo hlavního inženýra pozemních staveb nastupuje Kressův dlouholetý spolupracovník, dosavadní asistent Josef Chvála, zaměstnaný u BEB od založení společnosti. \n\nVe spolupráci se stavebními firmami bratří Kleinů, Vojtěcha Lanny, Jana Muziky a především pak Jana Schebka rozvinula BEB pod Kressovým vedením svou železniční síť ze středních Čech dále severním a severozápadním směrem k mostecké, duchcovské a sokolovské důlní oblasti podél řeky Ohře až do Chebu a dále k hranicím se Saskem. Během jeho působení byla v letech 1870–1872 postavena podle návrhu Vojtěcha Ignáce Ullmanna majestátní budova Ředitelství Buštěhradské dráhy v pozdější ulici Politických vězňů v Praze, stavebně navazující na Schebkův palác.\n\nJosef Kress dále zasedal ve správních radách společností Turnovsko-kralupsko-pražská dráha a Česká severní dráha, byl také viceprezidentem správní rady Ústecko-teplické dráhy. 31. října 1865 se stal jedním z zakládající členů Spolku inženýrů a architektů v Království Českém, který se stal základem spolků České komory architektů a Českého svazu stavebních inženýrů. Roku 1873 mu byl udělen řád Železné koruny III. třídy, o dva roky později byl pak povýšen do rytířského stavu, je do té doby tedy uváděn jako Josef rytíř von Kress. \n\nByl otcem tří synů, z nichž dva z nich, Otto a Emil, se posléze věnovali železničnímu inženýrství, stejně jako jeho vnuk Otto. \n\nZemřel v Praze věku 64 let a je pochován nedaleko kostela ve staré části Malostranského hřbitova, stejně jako někteří další zaměstnanci BEB.\n\n"}
{"id": "1561687", "url": "https://cs.wikipedia.org/wiki?curid=1561687", "title": "CSS-10", "text": "CSS-10\n\nCSS-10 byl polský školní, cvičný letoun vyvinutý ve varšavském středisku CSS (Centralne Studium Samolotów, Centrum pro studium letadel) po druhé světové válce na přelomu 40. a 50 let. Výroba letounů byla uskutečněna podniku polského leteckého průmyslu PZL Mielec.\n\nV roce 1946 z podnětu prof. Franciszka Misztala z Varšavské technické univerzity (Politechnika Warszawska) bylo vytvořeno středisko Centrum pro studium letadel (CSS), ve kterém shromáždil skupinu zkušených leteckých inženýrů a mladých studentů v oblasti letectví.\n\nV roce 1946 obdrželo středisko CSS pokyn od ministerstva komunikací na vývoj tří letadel: školní-výcvikové, akrobatické a turistické. První byl návrh školního letadla (vyvinut v roce 1947), které dostalo název CSS-10\".\" Letoun navrhli prof. Franciszek Misztal a inženýr Stanisław Lassota. Dokumentace byla vytvořena za pomoci studentů Strojírenské školy Hipolita Wawelberga a Stanisława Rotwandy během akademického roku 1946/1947.\n\nProtože stavba v dílnách CSS v Okęcie nebyla možná, oba prototypy byly postaveny v PZL Mielec. První prototyp, označený jako CSS-10A, byl vybaven motorem Walter Mikron III. Zálet uskutečnil 3. září 1948 Ludwik Lech. Letadlo bylo poté vyzkoušeno v Ústředním leteckém ústavu, kde bylo zjištěno, že kvůli slabšímu motoru to není příliš šťastná konstrukce. Použití slabšího motoru znamenalo, že vzlet byl extrémně dlouhý a stoupání bylo slabé. Měl neuspokojivý výkon při tažení a rotaci. Nebyl proto vhodný pro výcvik.\n\nNásledná verze CSS-10B byla vyvinuta téměř současně, která se lišila od CSS-10A krytou kabinou. Tato verze však nepřekročila fázi projektu. V PZL Mielec byl vytvořen pouze model kabiny. \n\nNa základě výsledků testů CSS-10A byl v CSS navrhnut a v PZL Mielec vyroben vylepšený letoun. Prototyp, označený jako CSS-10C (výr. č. 48.014). Byly na něm provedeny konstrukční opravy a byl vybaven výkonnějším motorem Walter Minor 4-III. Tento prototyp byl zalétán 24. dubna 1949 Ludwikem Lechem a poté byl testován v Ústředním leteckém ústavu od 23. do 22. prosince 1951. Měl dobrý výkon, vhodný i pro provádění akrobacie. Po provedení nezbytných zkoušek v roce 1952 byl schválen pro lety jako výcvikový letoun. Letoun se vyznačoval minimalizovanými požadavky na délku přistávací a vzletové dráhy. U CCS-10 to bylo pro vzlet 130 m a pro přistání 90 m (STOL). \n\nBylo plánováno v rámci tříletého plánu rekonstrukce (1947-1949) vyrobit 40 letadel tohoto typu, ale kvůli nedostatku motorů byl projekt nakonec opuštěn. Polské letectví usilovalo o nakoupení licencí k výrobě motorů Mikron III a Minor 4-III, ale Motorlet n.p., Praha - Jinonice (bývalá A.S. Walter) \"nepodepsal\" smlouvu na výrobu motorů v licenci, resp. nedošlo k dohodě s jeho nadřízeným orgánem Československé závody kovodělné a strojírenské (ČZKS), národní podnik přes PZO Kovo Ltd. Polská strana totiž sama přerušila rozhovory a jednání o licenci. Následně bylo rozhodnuto koupit motory přímo z Československa, ale jen v nezbytně nutném množství.\n\nV roce 1949 bylo učiněno rozhodnutí o likvidaci CSS, ale tento proces trval až do počátku roku 1951. V roce 1950 bylo středisko CSS oficiálně zrušeno a na jeho základech byla vytvořena letecká továrna WSK-4, která v roce 1956 změnila název na WSK PZL Warszawa-Okęcie a výrobní podnik letounů CCS-10 v Mielci nesl potom název WSK PZL Mielec.\n\nLetoun CSS-10 byl cvičný a sportovní stroj, schopný též provádět prvky akrobacie. Byl to dvoumístný dolnoplošník smíšené konstrukce.\n\nKřídlo s lichoběžníkovým obrysem a se zaoblenými konci mělo u trupu částečně odříznutou zadní hranu, aby se zlepšila viditelnost i z druhé kokpitu. Křídlo bylo s jedním nosníkem, s překližkou na náběžné hraně a zadní částí potaženou plátnem. Trup příhradové konstrukce byl svařen z ocelových trubek a byl kryt v přední ﻿části plechem, na zadní části plátnem. V oblasti kabiny byl pokryt plechem z duralu. Kabina byla pro dvoučlennou posádku nekrytá, v tandemovém uspořádání. \n\nDruhý kokpit byl umístěn výše než první, což bylo charakteristické pro obě konstrukce CSS-10. Přední sedadlo bylo o něco níže, aby se dosáhlo dobré viditelnosti i ze zadního místa. Aby byla zvýšena bezpečnost posádky v případě převráceni letounu na zemi, byla za kabinou vyvedena trojúhelníková pyramida svařená z ocelových trubek, která by v případě nehody udržela trup v bezpečné vzdálenosti od země. Ocasní plochy ze dřeva, dřevěná kostra kormidla byla pokryta plátnem. Klasický pevný, masivní podvozek. Každá z variant CSS-10 měla jiný motor značky Walter.\nLetoun CSS-10C byl zaveden v leteckém rejstříku s imatrikulací SP-BAK. Letoun byl krátce používán Aeroklubem Polské republiky (A.R.P.)\n\nV letech 1952-1955 byla letadla zaparkována tzv. za hangárem. Letoun CSS-10A byl později rozebrán a CSS-10C byl v roce 1956 zrekonstruován varšavskou pobočkou A.R.P. z Okęcie. Byl v tomto roce i vystaven na letecké výstavě, která se konala ve Varšavě-Okęcie. Pro případné létání bylo třeba znovu obnovit (opravit) podvozek. Ale když byla pobočka tohoto aeroklubu rozpuštěna, rekonstrukce už nebyla dokončena. Letadlo bylo zrušeno a vymazáno z leteckého rejstříku v roce 1960.\n\n\n\nData pro CCS-10C dle\n\n\n\n\n\n"}
{"id": "1561693", "url": "https://cs.wikipedia.org/wiki?curid=1561693", "title": "Mistrovství čtyř kontinentů v rychlobruslení 2020", "text": "Mistrovství čtyř kontinentů v rychlobruslení 2020\n\nMistrovství čtyř kontinentů v rychlobruslení 2020 se konalo ve dnech 31. ledna – 2. února 2020 v rychlobruslařské hale Pettit National Ice Center v americkém Milwaukee. Jednalo se o premiérový ročník společného šampionátu neevropských závodníků. Závodilo se na jednotlivých tratích.\n\nZávodu se zúčastnilo 17 závodníků.\nZávodu se zúčastnilo 16 závodníků.\nZávodu se zúčastnilo 16 závodníků.\nZávodu se zúčastnilo 9 závodníků.\nZávodu se zúčastnilo 12 závodníků.\nZávodu se zúčastnilo pět týmů.\nZávodu se zúčastnilo pět týmů.\nZávodu se zúčastnilo 15 závodnic.\nZávodu se zúčastnilo 13 závodnic.\nZávodu se zúčastnilo 12 závodnic.\nZávodu se zúčastnilo 11 závodnic.\nZávodu se zúčastnilo 9 závodnic.\nZávodu se zúčastnily čtyři týmy.\nZávodu se zúčastnily tři týmy.\n"}
{"id": "1561697", "url": "https://cs.wikipedia.org/wiki?curid=1561697", "title": "Mimopásmová komunikace", "text": "Mimopásmová komunikace\n\nMimopásmová komunikace (, někdy zkracováno \"OOB\") je pojem zejména z oborů telekomunikací a informatiky. Jedná se o takovou komunikaci, která neprobíhá po hlavním komunikačním kanále, ale nějakým jiným způsobem. Názvosloví odkazuje ke vzniku pojmu v oboru radiokomunikací, kde komunikace typicky probíhá převážně ve smluveném frekvenčním pásmu a využití frekvence mimo toto pásmo je realizováno pouze tehdy, jsou-li k tomu zvláštní důvody.\n\nPřeneseně se ovšem o mimopásmové komunikaci mluví běžně například u síťových protokolů v informatice, je-li kromě hlavního síťového proudu používán ještě dodatečný. Podobně se v přeneseném smyslu může mluvit o mimopásmové komunikaci u dvoufázového ověření u webové aplikace, kde hlavní datový kanál (tedy protokol HTTP přes Internet) není považován sám o sobě za dostatečně důvěryhodný pro autentizaci uživatele, a je tedy použita ještě dodatečná metoda autentizace pomocí SMS, což představuje dodatečný komunikační kanál.\n"}
{"id": "1561700", "url": "https://cs.wikipedia.org/wiki?curid=1561700", "title": "Suché Brezovo", "text": "Suché Brezovo\n\nSuché Brezovo je obec v okrese Veľký Krtíš v Banskobystrickém kraji na Slovensku. Leží v jihovýchodní části Krupinské planiny přibližně 15 km severně od okresního města. Žije zde  obyvatel.\n\nPrvní písemná zmínka o obci pochází z roku 1573. V obci se nachází jednolodní evangelický kostel s představěnou věží z roku 1861 a soubor památkově chráněných lidových domů postavených na obdélníkovém půdorysu.\n"}
{"id": "1561702", "url": "https://cs.wikipedia.org/wiki?curid=1561702", "title": "Kim Čin-su", "text": "Kim Čin-su\n\nKim Čin-su ( , anglický přepis: \"Kim Jin-su\") může být:\n"}
{"id": "1561706", "url": "https://cs.wikipedia.org/wiki?curid=1561706", "title": "Nick Symmonds", "text": "Nick Symmonds\n\nNicholas Symmonds (* 30. prosince 1983, Blytheville, Arkansas, USA) je bývalý americký běžec na střední tratě z Boise, Idaho, během kariéry se specializoval na vzdálenosti 800 metrů a 1500 metrů. \n\nSymmonds byl od roku 2014 sponzorován společností Brooks Running, předtím byl sedm let sponzorován společnosti Nike. Při studiu vysoké školy Willamette University vyhrál sedm titulů NCAA Division III. Symmonds je šestinásobný mistr USA v běhu na 800 metrů. V běhu na 800 m se zúčastnil dvou olympijských her, v Pekingu v roce 2008 se dostal do semifinále a v Londýně v roce 2012 skončil pátý ve finále s osobním rekordem 1:42,95 za novým světovým rekordem Davida Rudishe. Získal stříbrnou medaili v běhu na 800 metrů na Mistrovství světa v roce 2013, v roce 2009 skončil šestý a v roce 2011 pátý. \n\nSymmonds se narodil 30. prosince 1983 v Blytheville v Arkansasu. Když mu byly tři roky, tak se s rodinou přestěhoval do Boise v Idahu. Jeho otec Jeffrey Symmonds je chirurg a jeho matka Andrea je učitelkou. Vyrůstal v Boise, kde v roce 2002 vystudoval střední školu biskupa Kellyho. Na střední škole obdržel skautské vyznamenání Eagle Scout. Na střední škole vyhrál státní mistrovství v běhu na 800 m (OR 1:53), 1600 m (OR 4:20) a několik závodů na 3200 m a štafetu běhu na 4 × 400 m. Nastoupil na Willamette University v Salemu v Oregonu, kde získal atletické stipendium. Ve Willamette v roce 2006 získal titul v oboru biochemie a byl členem bratrství \"Sigma Chi\". \n\nZatímco studoval Willamette University zvítězil v každém ze čtyř roků studia v závodě na 800 m v rámci mistrovství NCAA a v závodě na 1500 m jako freshman, junior a senior. Jeho nejrychleji zaběhnutých 800 metrů (1:45,83) je nejrychlejším během v historii NCAA Division III. Jeho nejlepší výkon na 1500 m (3:40,91) se řadí na 3. místo v NCAA Division 3. \n\nPo škole se Symmonds přidal do klubu Oregon Track Club Elite. Jako sedminásobný mistr na venkovní trati na úrovni NCAA III, se v roce 2006 stal na závodech na 800 metrů běžcem na závodech ligy AT&T. V roce 2007 vyhrál závod na 800 m na mítinku Prefontaine Classic v Eugene v Oregonu, ve svém tehdejším osobním rekordu 1:44,54 a překvapil tak tehdejšího olympijského šampiona Jurije Borzakovského tím, že ho porazil. \n\nV roce 2008 Symmonds vyhrál olympijskou přípravu Spojených států v běhu na 800 m, která se konala v Eugene v Oregonu v osobním rekordu 1:44,10. Byl prvním ze tří atletů z Oregonu, kteří tento závod před domácím publikem vyhráli, dalšími dvěma byli Andrew Wheat z University of Oregon a kolega z Oregon Track Club Christian Smith, tím se všichni tři kvalifikovali do amerického olympijského týmu na letní olympijské hry v roce 2008 v Pekingu v Číně. Na olympijských hrách v Pekingu vyhrál Symmonds první rozběh a poté doběhl v seminifinále pátý a nekvalifikoval se tak s časem 1:46,96 do finále. \n\nSymmonds se v roce 2009 dále zlepšoval a vyhrál mistrovství USAATF, čímž se kvalifikoval na mistrovství světa. V rámci přípravy na mistrovství si Symmonds dne 29. července 2009 v Monaku vylepšil osobní rekord na 1:43,83. O několik týdnů později se Symmonds stal prvním Američanem, který se od roku 1997 kvalifikoval do finále běhu na 800 m mužů. Skončil na šestém místě v čase 1:45,71. V roce 2010 opět zlepšil svůj osobní rekord na 1:43,76 při doběhu na třetím místě za světovým rekordem Davida Rudishe v italském Rieti. \n\nDne 25. června 2012 se Symmonds zúčastnil na olympijské přípravy Spojených států opět v Eugene v Oregonu. Symmonds doběhl druhý a kvalifikoval se tak opět na olympijské hry. \n\nNa olympijských hrách v Londýně se Symmonds kvalifikoval do finále běhu na 800 metrů. Ve finále se umístil na pátém místě v novém osobním rekordu 1:42,95; David Rudisha doběhl jako první ve světovém rekordu 1:40,91. Na druhém místě doběhl Nijel Amos z Botswany, na třetím Timothy Kitum z Keni a na čtvrtém týmový kolega Symmondse Duane Solomon. \n\nV roce 2013 dosáhl Symmonds nejvyššího umístění na mezinárodním mistrovství a získal stříbrnou medaili na mistrovství světa v atletice v roce 2013, zaběhl tam nejlepší čas sezóny – 1:43,55. V té době to byl nejrychlejší běh, jaký zaběhl americký běžec na 800 m mužů na mistrovství světa. \n\nSymmonds byl vyloučen z amerického týmu při mistrovství světa v atletice v roce 2015 z důvodu konfliktu sponzorských práv mezi jeho osobním sponzorem Brooks a sponzorem amerického týmu Nike. \n\nV roce 2014 Nick a jeho bývalý trenér Sam Lapray založili společnost Run Gum, která prodává sportovcům kofeinovou žvýkačku. V lednu 2016 společnost Run Gum podala proti USA Track and Field antimonopolní žalobu za pravidla, které Symmonds vnímal jako pravidla potlačující konkurenci. V květnu téhož roku federální soud žalobu zamítl. \n\nSymmonds se nezúčastnil olympijské přípravy v roce 2016 kvůli zraněnému kotníku. \n\nSymmonds se staví proti absurdně přísným pravidlům omezující sportovce v rámci vlastní prezentace. V sezóně 2012 dražil na levém rameni prostor pro dočasné tetování. Vítězným uchazečem byla reklamní agentura Hanson Dodge Creative z Milwaukee, která zaplatila 11 000 dolarů za prostor, aby inzerovala svůj účet na Twitteru. Při některých soutěžích, jako byla olympijská příprava a olympijské hry byl Symmonds povinen zakrýt tetování bílou páskou, která v praxi upozornila na tetovanou reklamu pod ní. Symmonds není prvním sportovcem, který to dělá; v roce 2004 vrhač olympijského týmu Adam Nelson aktivně prodával prostor na trikotu v sezóně 2005 (kdy vyhrál mistrovství světa IAAF ). Stejná praxe je běžná také v boxu. \n\nNa mistrovstvích světa v atletice v Moskvě v roce 2013 byl Symmonds aktivním kritikem ruských „anti-homosexuálních“ zákonů. Svou stříbrnou medaili věnoval svým gay a lesbickým přátelům. \n\nSymmonds zveřejnil v listopadu 2013 článek ve vydání časopisu Runner's World Magazine, v němž obhajuje to, že by Kongres měl povolit „útočné pušky a pistole pro všechny mimo policejního a vojenského personálu“. \n\nSymmonds měl vztah s Paris Hilton. Symmonds byl nazván Bradem Pittem atletiky. Symmonds má domácího králíka jménem Mortimer, se kterým se účastnil reklamní kampaně PETA proti testování na zvířatech. Symmonds je také vášnivý rybář.\n\nZaložil kanál na YouTube, který má pomoci komunitě s odpověďmi na otázky spojené s během a využívá tam znalosti, které získal během dlouhé kariéry v běhu. \n\n\n\n"}
{"id": "1561707", "url": "https://cs.wikipedia.org/wiki?curid=1561707", "title": "Jardin Roger-Priou-Valjean", "text": "Jardin Roger-Priou-Valjean\n\nJardin Roger-Priou-Valjean (původně Jardin Figuier-Fauconnier) je veřejný park v Paříži. Celková rozloha zahrady činí 1304 m.\n\nVeřejný park se nachází v historické čtvrti Marais ve 4. obvodu na \"Place Roger-Priou-Valjean\" podél ulice \"Rue du Figuier\", kde je přístup u domu č. 10.\nVeřejný park vznikl v roce 1961. V roce 2003 byl pojmenován na počest městského radního a člena francouzského odboje Rogera Priou-Valjeana (1912–1999).\n\n"}
{"id": "1561709", "url": "https://cs.wikipedia.org/wiki?curid=1561709", "title": "Blok 61 (Nový Bělehrad)", "text": "Blok 61 (Nový Bělehrad)\n\nBlok 61 (v srbské cyrilici Блок 61) je komplex obytných staveb v Novém Bělehradě, v srbské metropoli Bělehrad. Blok 61 se nachází na jihozápadním okraji této části města, v lokalitě známé pod názvem \"Savski blokovi\". Jedná se o součást panelového sídliště s vysokou hustotou osídlení.\n\nBlok 61 je vymezen ulicemi \"Dušana Vukasovića\", \"Jurija Gagarina\", \"Vojvođanska\" a \"Dr Ivana Ribara\". Navazují na něj bloky 62 a blok 72. \n\nVznik nové části sídliště předpokládal územní plán tehdejší jugoslávské metropole, který byl schválen v roce 1970. \n\nZakázku na výstavbu domů získala společnost \"Rad\", vzniklo celkem 14 výškových budov. Nebyl použit v Jugoslávii populární systém IMS – Žeželj, ale vlastní panelový systém společnosti Rad s názvem Balency. Ještě před samotnou výstavbou ale bylo nezbytné zlikvidovat původní stavby, tedy převážně rodinné domy a nižší chalupy nedaleké vesnice Bežanija. Okolní terén tvořil především močál, který byl vysušen a terén byl zároveň vyrovnán. Terénní úpravy probíhaly v první fázi již v roce 1969 a v druhé fázi v roce 1974. Domy v bloku 61 byly budovány v letech 1975 až 1976. Jednotlivé stavby bloku 61 projektovali architekti Milenija Marušić, Darko Marušić a Milan Miodragović. \n\nSpolu s dalšími bloky ve stejné ose tvoří blok 61 jeden urbanistický celek; jeho středem prochází pás s parky a zelení. Domy jsou rozmístěné po jeho obou stranách, všechny jsou orientované v jedné ose. \n"}
{"id": "1561710", "url": "https://cs.wikipedia.org/wiki?curid=1561710", "title": "Dvory nad Žitavou", "text": "Dvory nad Žitavou\n\nDvory nad Žitavou (maďarsky Udvard) jsou obec na Slovensku, v okrese Nové Zámky. V roce 2018 měly 5 058 obyvatel. Obec se rozkládá v severovýchodním cípu Podunajské nížiny na levém břehu řeky Zitavy, 7 km východně od Nových Zámků. Obec s celkovou plochou 6385 ha je obklopena intenzivně využívanou zemědělskou krajinou.\n\nPrvní písemná zmínka o obci pochází z roku 1075, kdy je v písemném záznamu uveden latinský název obce \"Villa Hudvoriensium super aquam Sitou\", který v překladu znamená \"Osada Dvorníků nad řekou Žitavou\". V roce 1429 získala obec statut města. V 16. století byly Dvory nad Žitavou často ničeny během tureckých vpádů.\n\nPo skončení první světové války připadlo město Československu na základě pařížské mírové smlouvy. Po První vídeňské arbitráži bylo nicméně v listopadu 1938 připojeno k Maďarsku, poté se stalo opět součástí ČSR a od roku 1993 je součástí nezávislého Slovenska.\n\nMezi místní památky patří např. barokní katolický kostel sv. Vojtěcha z roku 1776, barokní kalvárie a sousoší Nejsvětější trojice z 18. století, dále potom evangelický kostel z roku 1880 a kaple sv. Martina z r. 1860.\n"}
{"id": "1561711", "url": "https://cs.wikipedia.org/wiki?curid=1561711", "title": "Dům čp. 21 (Janov)", "text": "Dům čp. 21 (Janov)\n\nDům čp. 21 je na katastrálním území obce Janov v okrese Bruntál. Dům je příkladem zděné lidové architektury z 19. století, je chráněna jako kulturní památka od roku 1958 a je zapsaná do Ústředního seznamu kulturních památek ČR.\n\nDům je samostatně stojící zděná přízemní budova postavena na obdélném půdorysu zakončena sedlovou střechou krytá plechem, dříve břidlicí. Je orientována štítovým průčelím do náměstí, které má tři okenní osy. Fasáda je hladká, dříve vyla zdobena nárožními lizénami a lizénami zavěšenými na korunní římsu. Ve štítu jsou dvě okna a po stranách malá okénka s půlkruhovým zakončením, v horní části je další okno. Na hospodářské stavení navazovala stodola, která je zbořena. V interiéru jsou místnosti zaklenuty valeně s lunetami a pruskou plackou. O domě je první písemná zmínka o koupi z roku 1793. Přestavbami v druhé polovině 20. století je hodně poznamenán.\n\n"}
{"id": "1561712", "url": "https://cs.wikipedia.org/wiki?curid=1561712", "title": "Umrlčí prkno", "text": "Umrlčí prkno\n\nUmrlčí prkno (německy: \"Totenbrett\"; častěji ale v množném čísle jako umrlčí prkna; německy: \"Totenbretter\" nebo \"Leichenbretter\", \"Reebretter\" či \"Rechbretter\"; anglicky (opisem): \"Boards for the Dead\") byla zvláštní dřevěná funerální památka charakteristická svým výskytem v odlehlých místech s vysokou nadmořskou výškou především v německé oblasti západní Šumavy, přilehlém okraji Českého lesa a v sousedním Bavorském lese. Původně bylo umrlčí prkno určeno k dočasnému uložení zemřelého během tuhé zimy až do doby, kdy jej bude možno řádně pohřbít. Po pohřbu bylo vyzdobeno lidovými symboly smrti a vztyčeno na nějakém výrazném místě v přírodě. Později tento zvyk přešel do symbolické formy, kdy „pohřební prkno“ symbolizovalo vzdálený hrob a stalo se tak pietním místem připomínky zesnulého. \n\nZimy na české a bavorské straně Šumavy bývaly dlouhé, mrazivé a vesměs bohaté na sněhovou pokrývku, chalupy byly zapadané vysokým sněhem a cesty zaváté. Půda na hřbitovech byla promrzlá „na kost“ a do velké hloubky, což prakticky znemožňovalo výkopové práce a tím pádem i běžné pohřbívání zesnulých do hrobů. Tyto důvody vedly stálé obyvatele Šumavy k tomu, že v tuhých zimních měsících zacházeli se svými zemřelými členy rodin poněkud zvláštním způsobem. Pokud se u rodinného příslušníka „odchod na onen svět“ logicky očekával, byla předem připravena dřevěná rakev, do níž byl nebožtík dočasně uložen. Rakev s tělem pak byla umístěna v nevytápěných prostorách statku (v chladné komoře, na půdě či ve sklepení, u zámožnějších v domácí kapli). V případě náhlého a neočekávaného skonu byl zesnulý zabalen do plátna a provizorně uložen na opracované (ohoblované a hladce oříznuté) smrkové (nebo dubové, jedlové či lipové) prkno, které se umisťovalo do stejných (chladných) prostor jako rakev. V těchto místech spočívalo tělo na umrlčím prkně a čekalo několik dnů, týdnů či až do jarních měsíců až mrazy polevily, sešel sníh a kdy mohl vyjít smuteční průvod a nebožtíka bylo možno obřadně pohřbít do posvěcené hřbitovní půdy. Toto počínání šlo sice poněkud proti křesťanským zvyklostem, ale zesnulý zůstával po své smrti dále s živými a jak počasí a sníh dovolili, přicházeli sousedé, aby se modlili za zemřelého bezprostředně u jeho těla. \n\nUmrlčí prkna zdobili truhláři, malíři nebo řezbáři (někde se jejich dekorováním zabývaly i „specializované“ dílny). Prkna byla obvykle pestře pomalovávána, což se dělo při rozsvícené hromničce, a byla ozdobena lidovými symboly smrti (např. tři vyřezávané křížky). Bohatí sedláci i chalupníci prkna nechávali buď pomalovat, nebo do prken nechali vyřezávat znamení křížů, případně obrazy zlomených svící. Ti zámožnější požadovali zobrazení andělů, božího oka, tváře Krista apod. Chudším stačilo obyčejně na prkno namalovat jen lebku se zkříženými hnáty. Někdy byli lidoví umělci požádáni, aby na prkno namalovali například obraz Panny Marie, patrona zemřelého anebo aby na prkno přidali nějaký zdobný vyřezávaný reliéf. Poté, co byl nebožtík řádně pohřben, bylo umrlčí prkno opatřeno ještě jménem zesnulého (zesnulé), daty narození a úmrtí, dále i nějakým odkazem či náboženskou průpovědí ve verších (nebo krátkou modlitbou) a prosbou o otčenáš za duši nebožtíkovu. Ve střední části ohoblovaných umrlčích prken se umisťovala dřevěná tabulka (destička) s napsaným nebo vyřezaným jménem nebožtíka a s jeho životními daty, dožitým věkem spolu s informací, čím se živil (jaká byla jeho profese). Text pokračoval buď smutečními nebo vtipnými verši, které měly připomenout nebo jinak charakterizovat zemřelého. Nápis na každém umrlčím prkně začínal obvykle slovy, že „auf diesem Brett hat gelegen der ehrengeachtete\" nebo „...die tugendsame N.N.“ atd. (tj. že „na tomto prkně ležel ctihodný\" či „počestná N.N.“ atd.). Následně bylo umrlčí prkno na svém horním konci zahroceno, opatřeno většinou úzkou dřevěnou „stříškou“, dolním koncem pak bylo zaraženo do země, takže hrotem mířilo symbolicky k nebi. \n\nPo ozdobení se umrlčí prkna vztyčovala na výrazných místech (u cest do kostelů, podél polních cest, ke plotům a silnicím, pod velké staré stromy, ke křížkům, k rozcestím, ke kapličkám, k božím mukám či křížkům v polích). Bylo to většinou v blízkosti statku nebo při cestě vedoucí kolem pozemků rodiny. Při umísťování se také preferovala místa, kam nebožtík rád chodíval či se prkna dávala za okna chalup pozůstalých. U bohatších sedláků se prkna umístila do rodové kapličky nebo do její těsné blízkosti. U odlehlých chalup nahrazovala umrlčí prkna hrob, který se nacházel na jinak vzdáleném hřbitově. K těmto prknům se kolemjdoucí chodili pomodlit, zavzpomínat, položit květy apod. Na místě, kam bylo prkno instalováno bylo většinou ponecháno až do svého rozpadu. Jak šel čas, vznikaly na Šumavě podél cest celé řady takto vztyčených umrlčích prken (jakési „umrlčí palisády“), z jejichž nápisů se dal pak vyčíst běh života a osudy jednotlivých členů rodiny během celého půlstoletí. Umrlčí prkna sloužila také kolem procházejícím poutníkům k orientaci, neboť na nich byla také uváděna jména nejbližších dvorců, míst či vesnic. V neposlední řadě pak jejich zjevná symbolika smrti nutila návštěvníky Šumavy k zamyšlení nad pomíjivostí života. \n\nUmisťování umrlčích prken v terénu bylo kdysi typickým a zvláštním zvykem sedláků z Královského hvozdu na české i bavorské části Šumavy. Umrlčí prkna bylo možno vidět v údolí Úhlavy a v přilehlých územích (v někdejších rychtách Svatá Kateřina, Hamry, Hojsova Stráž a Zhůří), dále se pak vyskytovaly od náhorní pláně při Furthu přes celý Bavorský les až dolů k Dunaji (i v železnorudské kotlině). Tato umrlčí prkna byla k vidění až do roku 1938 v německých částech Šumavy. V okolí Železné rudy, směrem od Nýrska kolem Ostrého, Hamrů, obce Lamu, obce Javoru a dále do Bavorska. \n\nV Bavorsku se datuje pohřbívání mrtvých v rakvích na dobu kolem 17. / 18. století. V předcházejícím období byl zemřelý položen na prkno v obývacím pokoji a poté byl i s prknem přenesen do hrobu. Prkna byla buď pohřbena spolu se zemřelým (zabaleným do plátna), případně byla spálena nebo uchována pro opětovné použití v případě dalšího úmrtí. V Bavorském lese a v regionu Horní Falc vedl tento zvyk až ke tvorbě prken speciálně určených jen pro nebožtíky. V průběhu času se měnil i nápis připomínající zesnulého. Zpočátku na dřevo vyřezané, vypálené nebo namalované tři křížky byly později doplňovány podrobnějšími texty a básněmi chválícími zemřelého. Více či méně komplikované kresby a barevné obrázky se staly běžnými až od poloviny 19. století. Umrlčí prkna byla pravděpodobně původně instalována ve vodorovné poloze. (Tato forma umístění je dodnes ještě patrná v Horní Falci.) Teprve později byla umrlčí prkna stavěna svisle. (K této změně docházelo postupně a to nejprve v oblastech jižních odkud se tato „novinka“ postupem času šířila směrem na sever.) Stále sofistikovanější umělecké zpracování umrlčích desek v 19. století znamenalo odklon od všeobecně rozšířené víry, že duše mrtvého nemůže být vykoupena, dokud se jeho umrlčí prkno nerozpadne. Tato víra vedla v praktických důsledcích k tomu, že starší umrlčí prkna byla vyráběna z měkkého dřeva (smrkové, lipové) a byla instalována do terénu prosta jakékoliv ochrany proti povětrnosti.\n\nNa Šumavě byl zvyk stavby umrlčích prken doložen od 19. století, ale je nejspíše ještě starší. Udržel se do konce druhé světové války. S odsunem německého obyvatelstva z české části Šumavy a s příchodem komunistické totality tento svérázný zvyk umrlčích prken postupně zcela zmizel. Už po první světové válce se ale zemřelí na umrlčí prkna fyzicky nepokládali. Prkna sloužila spíše jako symbolické památníky na zemřelé. Počátkem 50. let 20. století byly tyto a jiné náboženské symboly (boží muka, svaté obrázky malované na skle, plechu a pověšené na stromech, dřevěné kříže, apod.) z šumavské krajiny rychle a masově demontovány. V silně katolickém Bavorsku se tento zvláštní zvyk vzpomínky na zesnulé držel i v 50. a 60. letech 20. století. Prkna instalovaná v době po druhé světové válce byla ale jiná, jednalo se jen o jakási symbolická „pohřební prkna“, jenž měla připomenout kolemjdoucím, že pro mnohé blízké zůstal zesnulý dále přítomen na tomto světě.\n\nKromě „skutečných“ umrlčích prken (s délkou až 200 cm a šířkou 40 cm - zejména na jihovýchodě Horního Bavorska (Chiemgau, Rupertiwinkel)) se vyvinul i zvyk vytvářet kratší, užší „připomínková prkna“ (délka těchto prken většinou nepřekračovala 150 cm a byla užší – jen asi 30 cm), která byla umisťována podél cest. Průpovídky ani vzpomínkové texty zapsané na těchto prknech nepřipomínaly žádní určité osoby, ale obecně nabádaly ke vzpomínkám na zemřelé.\n\n\n"}
{"id": "1561713", "url": "https://cs.wikipedia.org/wiki?curid=1561713", "title": "Labiální souhláska", "text": "Labiální souhláska\n\nLabiální souhlásky jsou souhlásky, při kterých jsou využívány jeden nebo oba rty. Za použití obou rtů se jedná o bilabiály (české b, p, m) a za použití dolního rtu a horních zubů labiodentály (české f a v). Další labiální artikulací jsou například dentolabiály, při kterých je použit horní ret proti dolním zubům. \n\n\n"}
{"id": "1561721", "url": "https://cs.wikipedia.org/wiki?curid=1561721", "title": "Františka Orleánská (1902–1953)", "text": "Františka Orleánská (1902–1953)\n\nFrantiška Orleánská (\"Františka Isabela Luisa Marie;\" 25. prosince 1902, Paříž – 25. února 1953, Paříž) se narodila jako francouzská princezna z linie Bourbon-Orléans a sňatkem se stala princeznou řeckou a dánskou.\n\nFrantiška Orleánská se narodila v Paříži jako druhá dcera Jana Orleánského, vévody z Guise (orleanistického pretendenta francouzského trůnu pod jménem Jan III.) a jeho manželky, francouzské princezny Isabely Orleánské. Františčin bratr, hrabě Jindřich Pařížský, se stal po otci pretendentem francouzského trůnu jako Jindřich VI.\n\nFrantiška se 11. února 1929 v Palermu provdala za prince Kryštofa Řeckého a Dánského (1888–1940), jehož se stala druhou manželkou. Kryštof se narodil jako nejmladší syn řeckého krále Jiřího I. a jeho manželky Olgy Konstantinovny Romanovové. Byl tedy vnukem krále Kristiána IX. Dánského, kterému se přezdívalo \"tchán Evropy\".\n\nTento sňatek byl v té době neobvyklý, jelikož šlo o spojení katoličky a nekatolíka. Manželé spolu měli jednoho syna, spisovatele a prince Michala Řeckého a Dánského, který se oženil s řeckou umělkyní Marinou Karellou. Protože se Michal neoženil podle svého postavení a práv řecké královské rodiny, byl zbaven veškerých práv na řecký trůn.\n\n"}
{"id": "1561725", "url": "https://cs.wikipedia.org/wiki?curid=1561725", "title": "Poterne des Barrés", "text": "Poterne des Barrés\n\nPoterne des Barrés byla brána v Paříži, která byla součástí městského opevnění, které nechal vystavět francouzský král Filip II. August. Její jméno bylo odvozeno od označení mnichů nedalekého karmelitánského kláštera, kterým se přezdívalo \"barrés\". Jejich klášter byl později přeměněn na celestýnský klášter.\n\nNacházela se na ulici \"Rue de l'Ave-Maria\" ve 4. obvodu. Byla umístěna v prostoru dnešního domu č. 20. Místo je stále viditelné v uliční čáře v \"Rue des Jardins-Saint-Paul\".\n\nBrána vznikla na počátku 13. století při výstavbě městských hradeb. Protože nové hradby přerušily cestu vedoucí od brány Baudoyer (na \"Place Baudoyer\"), byla v místě křížení vybudována městská brána. Cesta vedoucí od brány z města dostala název \"Rue de la Folie-Jean-Morel\" a v roce 1227 se přejmenovala na \"Rue des Barrés\" podle karmelitánského kláštera.\n\nBrána se nazývala \"Poterne Barrée\", \"Poterne des Barrières\" nebo \"Poternes des Béguines\" podle bekyní, které sídlily v tehdejším klášteru Ave-Maria.\n\nBrána byla opatřena věží, která na severu sousedila s věží Barbeau. V polovině 16. století byla věž zbořena, protože již neplnila svou funkci a bránila provozu.\n"}
{"id": "1561728", "url": "https://cs.wikipedia.org/wiki?curid=1561728", "title": "Dům U Zlatého prstenu (Kadaň)", "text": "Dům U Zlatého prstenu (Kadaň)\n\nDům U Zlatého prstenu (čp. 96) je středověký dům v ulici Žatecká (dříve Kovářská) na Starém Městě v Kadani. \n\nDům U Zlatého prstenu je v jádře středověký dům s rozsáhlými gotickými sklepy ze 14. století. Stojí v dříve velmi rušné hlavní ulici, vedoucí ze Starého Města na Špitálské předměstí. Koncem 18. století byl výrazně přestavěn a získal klasicistní průčelí, k významnějším stavebním úpravám došlo až roku 1909. V domě bývalo od roku 1833 kožešnictví založené Johannem W. Göhlerem, u něhož bylo možné zakoupit též likéry proslavené karlovarské firmy Jan Becher. V roce 1896 se jako provozovatel obchodu uvádí Julius Schreiner, který kromě kožešin a koženého zboží prodával i hudební nástroje. Dům ovšem i nadále vlastnila rodina Göhlerových, ještě v roce 1916 se jako majitel objevuje Wilhelm Göhler. Roku 1927 byl ovšem dům U Zlatého prstenu již v majetku Paula Janky, který v domě provozoval holičství a kadeřnictví. V podnájmu zde krátce bydlela rodina Paula Zentnera, židovského obchodníka s koňmi, který v roce 1944 zahynul v německém koncentračním táboře v Osvětimi. Německými nacionálními socialisty byli zavražděni i jeho synové Robert a Erich. Po druhé světové válce převzal roku 1945 dům i s holičským salonem Jan Dvořák jako český národní správce. \n\nNa domě U Zlatého prstenu je zavěšeno kované domovní znamení s pozlaceným prstenem a nápisem „U Zlatého prstenu“. Prsten je již od středověku symbolem autority, věrnosti a svornosti. Na krytině domovního štítu se původně nalézalo jiné znamení, a to polygonální keramická nádoba s postavami sedmi objímajících se mužíčků jakožto symbol svornosti a soudržnosti. Každý z mužíčků se věnoval nějaké činnosti, která odkazovala k různým fázím kožedělné práce či kožešnictví, jeden například lovil a jiný pásl atd. Tento dům v Žatecké ulici se proto právě kvůli tomuto původnímu znamení nazýval „U Sedmi mužíčků“. V osmdesátých letech 20. století bylo však toto staré domovní znamení pro svou zchátralost odstraněno. Majitelé domu manželé Stiessovi zde v roce 2005 instalovali nové domovní znamení s prstenem, jež stejně jako znamení původní symbolizuje věrnost a svornost.\n\nŠpitálské předměstí je starobylá kadaňská čtvrť, bezprostředně sousedící s řekou Ohří a s ostrovem, jemuž se odedávna říká Písečná hlava. Podle pověsti zde měla sídlit v houštinách divoženka Violanta, jejíž zjevení městu nikdy nevěstilo nic dobrého. Po jejím zjevení docházelo k různým neštěstím, zejména k ničivým požárům. Poprvé měla Violanta být spatřena před velkým ohněm z roku 1362. V pravé ruce údajně držela žebráckou hůl a v levé bílý šátek, zahalena byla v rubáši, přičemž její postava se zvětšovala do hrozivých rozměrů. Tehdy prý proběhla za nářku a kvílení i Žateckou ulicí, a právě před domem, dnes zvaným U Zlatého prstenu, se smutně zastavila a podivně sklonila hlavu k zemi. Odtud měla pokračovat na hlavní náměstí a dále až k někdejší Prunéřovské bráně, kde se rozplynula. I tento dům poté o tři dny později shořel a zřítil se až ke klenbám gotických sklepů, poničeno bylo tehdy celé město i s předměstím a Kadaňským hradem.\n"}
{"id": "1561729", "url": "https://cs.wikipedia.org/wiki?curid=1561729", "title": "Dům U Zlatých jablíček (Kadaň)", "text": "Dům U Zlatých jablíček (Kadaň)\n\nDům U Zlatých jablíček (čp. 101) je původně středověký a později renesančně rekonstruovaný měšťanský dům na Starém Městě v Kadani. Nachází se ve Sládkově ulici (dříve Sladké).\n\nDům čp. 101 v nynější Sládkově ulici (dříve též Sladká) vznikl jako středověký měšťanský dům. Roku 1542 byl rekonstruován a získal renesanční podobu. Na tuto rekonstrukci upomíná letopočet vytesaný do kamene v jedné z přízemních síní domu. Později prošel též úpravami barokními a klasicistními a díky své velikosti býval reprezentativní rezidencí řady vážených kadaňských měšťanů. \n\nJedním z majitelů tohoto domu byl také Johann Schreiber (1878–1932), rodák z Karlových Varů a pojišťovací inspektor. Ten se roku 1902 oženil v kostele sv. Havla v Úhošťanech na Kadaňsku se svou snoubenkou Annou a později v domě společně vychovali svých šest dětí, tři dcery a tři syny. Ovdovělá Anna dům obývala ještě v roce 1944. \n\nOd konce 19. dům obýval také Alfred Guba, potomek jedné z tzv. starokadaňských měšťanských rodin. Od roku 1875 působil jako učitel a později ředitel dívčí měšťanské školy v Kadani. Byl též zvolen předsedou kadaňského Učitelského spolku a v roce 1905 stanul i v čele Spolku přátel Městského muzea v Kadani. Roku 1906 byl penzionován, přičemž mu byl tehdejším rakouským císařem Františkem Josefem I. propůjčen zlatý záslužný kříž. Dům dlouhá léta obýval také jeho syn Alfred Guba, praktikant berního úřadu. Svou živnost v prostorách domu provozoval v té době také krejčovský mistr Franz Gellert.\n\nV roce 1945 byl dům rodině Schreiberových na základě Benešových dekretů zkonfiskován jako tzv. německých majetek.\n\nDomovní znamení domu čp. 101 ve Sládkově ulici vzniklo roku 2016. Jeho autorem je kadaňský výtvarník a sochař František Vlček. \nNa soklu nad vchodovými dveřmi je umístěna kameninová mísa, ve které jsou naskládána pozlacená jablka. Fasáda za nimi je ozdobena iluzorním průhledem, skrze který se nám odkrývá výhled do krajiny s jabloní. Této malbě dominuje zejména zelená a modrá barva. \n\nMajitelé domu vysvětlují toto domovní znamení jako symbol hodnot souvisejících s životní zralostí a moudrostí. \n\nPlod jabloně, jablko, se jako symbol objevuje již v době antiky, kdy byl chápán především jako symbol plodnosti a nesmrtelnosti. V křesťanské ikonografii odkazuje na tzv. prvotní hřích, jehož se měli dopustit první lidé, Adam a Eva, když se v rajské zahradě nechali svést hadem, symbolizujícím ďábla, a pojedli ze stromu poznání. Právě jablko bylo plodem tohoto stromu, a právě jeho prostřednictvím měl být na lidstvo uvalen tzv. dědičný hřích. S jablkem, jako jedním ze svých atributů, bývá vyobrazována i Panna Maria, Matka Boží, neboť podle křesťanské víry skrze jejího Syna, Ježíše Krista, bylo lidstvo osvobozeno od tohoto hříchu a tím i od věčné smrti.\n\nZlaté jablko pak bývá jako symbol chápáno též jako zeměkoule a tím i vlády nad celým světem, jakožto tzv. říšské jablko bylo mimo jiné jednou z insignií císařů Svaté říše římské, jejíž privilegovanou část představovalo ve svých dějinách též Království české.\n\nK domu U Zlatých jablíček (čp. 101) se váže i jedna z kadaňských pověstí.\n\n\"Podle této pověsti dům kdysi obývala jakási bohatá a velice lakomá měšťanka, která usoužila svého vlastního muže a po jeho smrti si pořídila sedm koček, mezi kterými byl i kocour černý jako uhel. Kočičí miláčkové spolu s ní stolovali na stříbrných talířích a usínali na hedvábných postelích. Na stará kolena měšťanka odkázala v závěti všechen majetek svým kočkám. Měšťané se její prazvláštní poslední vůli tuze divili a mezi obyvatelstvem se dokonce šířili zvěsti, že to vlastně byla čarodějnice a měla spolky s ďáblem. Jakmile byly její tělesné ostatky pohřbeny v kryptě františkánského kláštera Čtrnácti sv. Pomocníků, začaly se dít v Kadani opravdu děsivé věci. Každou noc směřoval od jejího někdejšího domu na Starém Městě k františkánskému kostelu houf ohnivých koček, takže strach a hrůza naplňovali celé město. Městská rada a bratři františkáni přemítali o tom, jak zamezit onomu kočičímu řádění, přičemž nakonec nechali rakev s mrtvou měšťankou vynést z krypty a svrhnout z Klášterních skal do řeky Ohře. Tehdy pravidelné průvody ohnivých koček ustaly a noční klid byl v Kadani obnoven.\"\n"}
{"id": "1561730", "url": "https://cs.wikipedia.org/wiki?curid=1561730", "title": "Place du Bataillon-Français-de-l'ONU-en-Corée", "text": "Place du Bataillon-Français-de-l'ONU-en-Corée\n\nPlace du Bataillon-Français-de-l'ONU-en-Corée je náměstí v Paříži v historické čtvrti Marais.\n\nObdélníkové náměstí tvoří pěší zónu. Rozkládá se ve 4. obvodu mezi \"Quai de l'Hôtel-de-Ville\", \"Rue Geoffroy-l'Asnier\", \"Rue de l'Hôtel-de-Ville\" a \"Rue des Nonnains-d'Hyères\". Na náměstí je výstup ze stanice metra Pont Marie.\n\nNáměstí bylo vytvořeno městskou vyhláškou z 12. října 1984, kdy byl starostou Jacques Chirac. Bylo pojmenováno na počest francouzského praporu, který se pod záštitou OSN účastnil korejské války.\n\n\n"}
{"id": "1561731", "url": "https://cs.wikipedia.org/wiki?curid=1561731", "title": "František Alois Tichý", "text": "František Alois Tichý\n\nFrantišek Alois Tichý (pseudonymy: Harry Brown, Jan Kovec, Jan Chrudimský, Smith Kwiet aj. ) (25. března 1898 Chrudim – 10. března 1971 Praha) byl český skladatel populární hudby, dirigent a pianista.\n\nDruhé křestní jméno Alois převzal od svého strýce, lidového komika (1875–1922), někdy místo něj užíval Antonín, po mamince Antonii. Na Pražské konzervatoři studoval hru na varhany u Josefa Kličky, dalšími učiteli mu zde byli Ondřej Horník, František Spilka a Karel Stecker (1912–1915). Po ročním působení jako choralista na Vyšehradě byl varhaníkem v chrámu sv. Mikuláše v Praze na Malé Straně. (1919–1930). Současně vystupoval jako klavírista v různých zábavních a restauračních podnicích, dirigoval orchestry smíchovské Arény a karlínského Varieté (nynější Hudební divadlo Karlín) a skládal taneční skladby jazzového ražení jako šlágr \"Stará, natoč gramofon.\" Od roku 1929 byl dirigentem orchestru gramofonové firmy Ultraphon a od konce následujícího roku hudebním ředitelem nově založené gramofonové firmy Esta. Zde začal nahrávat se svým „Jazz orchestr F. A. T“. Jeho skladby se objevily i na gramodeskách firmy His Master's Voice, v níž se jako hudební ředitel (byl jím v letech 1932–1935) zasloužil i o vydání první kompletní nahrávky Smetanovy \"Prodané nevěsty\". Nahrávky orchestru F. A. Tichého se v letech 1933–35 objevily také na deskách firmy Columbia. F. A. Tichý byl autorem hudby k prvnímu českému zvukovému filmu, vyrobeném na domácí půdě \"Když struny lkají\", který měl premiéru v roce 1930.\n\nV letech 1935–1936 řídil orchestr Novoměstského divadla, poté orchestr smíchovského Švandova divadla a po smrti kapelníka Antonína Balšánka v roce 1940 převzal jeho orchestr, s nímž pak pod názvem Zábavní orchestr Jiskra účinkoval až do padesátých let v pražském rozhlase, kde byl od roku 1945 redaktorem zábavné a operetní hudby. Vytvořil na 300 skladeb, mezi nimiž dominuje moderní taneční hudba, ale napsal také, pochody, intermezza, směsi, revue a operety \"John z Aljašky, Křópal amorkem, To není každý den\" a \"Kolíne Kolíne\" (s užitím hudby Františka Kmocha). Přispíval také do hudebních časopisů.\n\n\n"}
{"id": "1561734", "url": "https://cs.wikipedia.org/wiki?curid=1561734", "title": "Mezenchymově-epitelový přechod", "text": "Mezenchymově-epitelový přechod\n\nMezenchymově-epitelový přechod (MET) je reverzibilní biologický proces, který zahrnuje přechod od pohyblivých, multipolárních nebo vřetenovitých mezenchymových buněk k planárním útvarům polarizovaných buněk zvaných epitel. MET je reverzní proces epitelově-mezenchymového přechodu (EMT) a ukázalo se, že se vyskytuje v ontogenezi, vznik indukovaných pluripotentních kmenových buněk ze somatických buněk jedince, rakovinném metastázování a hojení ran. \n\nNa rozdíl od epitelových buněk, které jsou nepohyblivé a vyznačují se apikobazální polaritou s vazbou na bazální laminu, těsnými spoji, vodivými spoji, adhezními spoji a expresí markerů mezibuněčných spojů, jako je E-kadherin, mezenchymové buňky nevytvářejí zralé mezibuněčné spoje, mohou procházet skrz extracelulární matrix a exprimují markery, jako jsou vimentin, fibronektin, N-kadherin, Twist a Snail. MET hraje zároveň zásadní roli při změnách metabolismu buněk a při upravě epigenetických modifikací. Obecně je v procesu MET postupně zvyšována exprese genů spojených s epitelovým charakterem buněk a snižována exprese genů spojených s mezenchymovým charakterem buněk. \n\nBěhem embryogeneze a raného vývoje se buňky přepínají tam a zpět mezi různými buněčnými fenotypy prostřednictvím MET a EMT. MET spojený s embryogenezí byl nejrozsáhleji studován na průběhu somitogeneze, vývoje ledvin a karcinogenezi během metastazování. Probíhá též během vývoje srdce nebo při vývoji trávicího ústrojí. MET je nezbytný proces v embryogenezi pro vytváření kohezních struktur z doposud beztvarých shluků buněk. Ačkoli mechanismus MET během vývoje různých orgánů je docela podobný, každý proces má jedinečnou signální dráhu k vyvolání změn genové exprese. \n\nJedním z nejlépe popsaných procesů využívajících MET je ontogeneze ledvin. Savčí ledvina je primárně tvořena dvěma časnými strukturami: ureterovým pupenem a nefrogenním blastémem, které tvoří sběrné kanálky a nefrony. Jak ureterový pupen roste z Wolffova vývodu, nefrogenní blastém indukuje větvení ureterového pupenu. Současně ureterový pupen indukuje kondenzaci nefrogenního blastému okolo pupenů a ten pak podstupuje MET za vzniku renálního epitelu, který nakonec tvoří nefron. V metanefronech dochází k vzájemné indukci a růstových faktorů, integrinů, buněčných adhezních molekul a protoonkogenů, jako jsou \"c-ret\", \"c-ros\" a \"c-met\", a k indukci MET. \n\nDalší příklad využití MET se vyskytuje během somitogeneze. Somity obratlovců, které dávají vznik kostím pánevního dna, páteři a žebrům a kosterním svalům trupu, jsou vytvářeny zráním sdružováním somitomer (další podrobnosti viz somit). Každý somit je obklopen vrstvou epitelu, který vznikl z mezenchymových buňek transformovaných pomocí MET. Na příkladu somitogeneze kuřecího embrya bylo zjištěno, že je pro správný průběh MET zapotřebí mimo jiné dvou GTPáz - Cdc42 a Rac1 a také transkripčního faktoru Paraxis. \n\nBěhem vývoje srdce probíhá několik cyklů EMT a MET. Část splanchnopleury podléhá EMT a dává vzniknout endoteliálním progenitorům, které pak tvoří endokardium prostřednictvím MET. Perikard je tvořen mezenchymálními buňkami žilní zátoky - sinus venosus, které podléhají MET. K podobným procesům dochází i při regeneraci v poškozené tkáni srdce. Poškozený perikard tedy podléhá EMT a je transformován na adipocyty nebo myofibroblasty, které mohou dále vytvářet podklad pro vznik arytmií. Následný zpětný proces v podobě MET pak vede k tvorbě vaskulogenních progenitorových buněk a epitelových progenitorů, které mohou dále diferencovat ve vaskulogenní buňky podporující angiogenezi, a tedy dochází k postupné regeneraci poškozené tkáně srdce. \n\nI když je známo relativně málo o tom, jakou roli hraje MET při rakovině ve srovnání s rozsáhlými studiemi o využití EMT při metastázování nádoru, předpokládá se, že se MET také podílí na vytváření a uchycení vzdálených metastáz. A to zřejmě tím, že transformovaným buňkám umožňuje znovu získat epitelové vlastnosti a schopnost integrovat se do vzdálených orgánů. Mezi těmito dvěma stavy se buňky vyskytují ve \"přechodném stavu“ v tzv. částečném EMT. \n\nV posledních letech vědci zkoumají MET jako jeden z mnoha potenciálních terapeutických cílů v prevenci vzniku metastáz. Tento terapeutický přístup prevence metastáz je známý jako \"diferenciační\" terapie a může být použit při vývoji nových protinádorových terapeutických strategií. \n\nAby somatické buňky podstoupily přeprogramování na indukované pluripotentní kmenové buňky (buňky iPS), musí proběhnout řada různých buněčných procesů. Přeprogramování somatických buněk na iPS lze dosáhnout signalizací pomocí exprese Oct4, Klf4, Sox2 a c-Myc (OKSM). \n\nGeny spojené s epitelovým charakterem buněk, jako je E-kadherin / Cdh1, Cldns -3, -4, -7, -11, Occludin (Ocln), epiteliální buněčná adhezní molekula (EpCAM), a Crumbs homolog 3 (Crb3), zvýšily svou expresi dříve než byl zapnut Nanog, klíčový transkripční faktor při udržování pluripotence . Kromě toho byla během prvních 5 dnů po indukci OKSM snížena exprese genů spojených s mezenchymovým charakterem buněk, jako je Snail, Slug, Zeb -1, -2 a N-kadherin. Přidání exogenního TGF-β1, který blokuje MET, významně snížilo účinnost přeprogramování iPS. Všechna tato zjištění jsou v souladu s předchozími pozorováními, že embryonální kmenové buňky připomínají epitelové buňky a exprimují E-kadherin. \n\nNedávné studie naznačují, že signalizace pomocí Klf4 při přeprogramování buněk iPS může být konkrétně odpovědná za indukci exprese E-kadherinu vazbou na jeho promotorové oblasti a první intron \"CDH1,\" genu kódujícího E-kadherin. \n"}
{"id": "1561735", "url": "https://cs.wikipedia.org/wiki?curid=1561735", "title": "Kněžický klen", "text": "Kněžický klen\n\nKněžický klen je památný strom v Kněžicích, části Petrovic u Sušice, roste u Kněžického zámku, vlevo od cesty do Strunkova. Javor klen (\"Acer pseudoplatanus L.\") roste v nadmořské výšce 598 m, kmen má obvod 560 cm, výška koruny 34 m (měřeno 2009). Strom má boulovitý kmen, rozvětvený z jednoho místa, část větví je ořezána, řez v roce 2009. Javor je chráněn od 26. května 1992 jako esteticky zajímavý strom, významný habitus, významný stářím i vzrůstem.\n\n"}
{"id": "1561736", "url": "https://cs.wikipedia.org/wiki?curid=1561736", "title": "Ibtihaj Muhammadová", "text": "Ibtihaj Muhammadová\n\nIbtihaj Muhammadová (* 4. prosince 1985 Maplewood) je americká reprezentantka ve sportovním šermu, jejíž disciplínou je šavle.\n\nPochází z rodiny Afroameričanů, kteří konvertovali k islámu. Je třetí nejstarší z pěti sourozenců. Má diplom z oboru mezinárodních vztahů z Dukeovy univerzity.\n\nŠermu se věnuje od třinácti let, v roce 2010 se stala členkou reprezentace. Při utkáních nosí z náboženských důvodů hidžáb, s nímž se jako první Američanka v historii představila i na olympiádě. Na Letních olympijských hrách 2016 obsadila dvanácté místo v soutěži jednotlivkyň a získala bronzovou medaili v soutěži družstev. Na mistrovství světa v šermu získala v soutěži družstev jednu zlatou medaili (2014) a čtyři bronzové (2011, 2012, 2013 a 2015), vyhrála Panamerické hry 2011 a 2015.\n\nVydala autobiografii \"Proud: My Fight for an Unlikely American Dream\", provozuje kampaň na podporu ženského sportu pro Ministerstvo zahraničí Spojených států amerických a založila vlastní módní značku Louella. Byla také předlohou pro jeden z modelů panenky Barbie.\n\n"}
{"id": "1561742", "url": "https://cs.wikipedia.org/wiki?curid=1561742", "title": "NGC 511", "text": "NGC 511\n\nNGC 511 je eliptická galaxie v souhvězdí Ryb. Její zdánlivá jasnost je 13,9 a úhlová velikost 1,1′ × 1,1′. Je vzdálená 504 milionů světelných let, průměr má 160 000 světelných let. Galaxii objevil 26. října 1876 Édouard Stephan na Marseilleské hvězdárně dalekohledem o průměru 78,7 cm.\n\n"}
{"id": "1561745", "url": "https://cs.wikipedia.org/wiki?curid=1561745", "title": "Tienen", "text": "Tienen\n\nTienen ( Tirlemont) je město v Belgii. Nachází se v provincii Vlámský Brabant 45 km východně od Bruselu a protéká jím řeka Grote Gete. Žije v něm obyvatel. První písemná zmínka pochází z roku 872.\n\nVe středověku byl Tienen známý jako středisko zpracování vlny, ale utrpěl četnými epidemiemi a válkami, takže roku 1673 je popisován jako vylidněný. Rozvoj nastal až v 19. století díky cukrovarnickému průmyslu, k němuž přibyla také výroba kyseliny citrónové. Nachází se zde muzeum cukru a každoročně se koná hudební festival Suikerrock. V Tienenu sídlí také pobočky firem Robert Bosch GmbH a Havells Sylvania. \n\nMěstem prochází Evropská silnice E40. Dominantou Tienenu je 70 m vysoká věž gotického kostela Onze-Lieve-Vrouw-ten-Poelkerk. Tienen je známý pod přezdívkami „cukrové město“ nebo „bílé město“.\n\nSídlí zde fotbalový klub KVK Tienen-Hageland.\n\n"}
{"id": "1561747", "url": "https://cs.wikipedia.org/wiki?curid=1561747", "title": "Novosadské výstaviště", "text": "Novosadské výstaviště\n\nNovosadské výstaviště (srbsky v cyrilici Новосадски сајам, v latince Novosadski sajam) se nachází v hlavním městě srbské autonomní oblasti Vojvodina, Novi Sad. Adresa výstaviště je \"Hajduk Veljkova 11\", nachází se v severozápadní části města, v místní části Detelinara. \n\nSoučasné výstaviště zabírá plochu ve tvaru přibližně pravoúhlého trojúhelníku, jeho rozloha je 300 000 m Má celkem 37 různých objektů, z toho hlavní prostor se nachází u ulice Hajduk Veljkova na začátku areálu. Současné výstaviště bylo zbudováno v roce 1940 a o osm let později se zde uskutečnil první zemědělský veletrh; od té doby se pořádá každý rok v květnu a který má v současné době podobu akce mezinárodního rozsahu. Kromě toho se v areálu každoročně konají i menší veletrhy. Spolu se záhřebským výstavištěm bylo v tehdejší Jugoslávii známé novosadské především díky zemědělskému veletrhu. Některé jeho ročníky otevírala i tehdejší hlava státu Josip Broz Tito.\n\nOd roku 2006 má areál i moderní budovu kongresového centra s dominantní válcovou věží. Výstaviště ročně navštíví 1,2 milionu lidí.\n"}
{"id": "1561749", "url": "https://cs.wikipedia.org/wiki?curid=1561749", "title": "Džvarismus", "text": "Džvarismus\n\nDžvarismus je synkretistické náboženství severního Kavkazu mísící prvky domorodého náboženství, křesťanství, islámu, judaismu, zarathuštrismu a šamanismu. Náboženství je rozšířeno na Velkém Kavkaze, tedy v oblastech Tušetie, Pšavi a Chevsuretie v severovýchodní Gruzii na hranicích s ruským Čečenskem a Dagestánem, historicky také mezi Čečenci a Inguši. Slovo džvarismus je termínem kavkazologa Václava A. Černého, kromě něj se také používá výrazu gruzínské pohanství, což je však termín příliš široký. Je odvozeno od gruzínského \"džvari\" „kříž“, které též označuje svatyně tohoto náboženství a Boží syny jež jsou v nich uctíváni.\n\nDžvaristé věří v nejvyššího Boha – Ustanovitele řádu, jež je však nepříliš aktivním božstvem typu \"deus otiosus\", proto uctívají především jeho syny a dcery či anděly – džvary. Mezi džvary patří například Ježíš, Bohorodička, archandělé Michael a Gabriel, Nejsvětější trojice chápaná jako jedna osoba, světci jako svatý Jiří, ale také předkřesťanští hrdinové Kopala a Iachsar a historické osobnosti jako královna Tamara a její syn Jiří IV. (Laša Giorgi). Nekladou příliš velký důraz na počátek světa, ale znají motiv prvotního boje mezi s démonickými dévy, a namísto pekla věří v posmrtný pobyt v šedi – zvláštní trest čeká jen ty co se dopustili incestu nebo krádeže půdy.\n\nZ křesťanských světců je pod jménem Giorgi především svatý Jiří, který představuje archetypálního Cizince, který přichází z kraje „za horami“ či z podzemí a do jisté míry démonický charakter – Chevrusové si jej například představují jako Čečence – Giorgiho Khista. Zároveň je však patronem mužů kteří odchází z obce na loupeživé výpravy. S Jiřím jsou ztožňováni například džvarové obcí Gudani a Chachmati – o kterých se však vypráví odlišné příběhy. \n\nZvláštním džvarem je Samdzimar, která patří mezi démonické khadžy obývající podsvětí, která se zjevuje v podobě mladé chevsurské ženy a navazuje milostné vztahy s muži, včetně ženatých a kněží. Zároveň je patronkou lesní zvěře a lovců. V gruzínské vesnici Chachmati se nachazí její svatyně, stejně jako svatyně místního džvara, který ji podle pověsti unesl.\n\nZa první zmínky, které můžou odkazovat na džvarismus, patří zprávy o neochotě horalů z Pšavska a Chevsurska přijmout křesťanství poté co se za ibérského krále Miriana III. (284-361) stalo státním náboženstvím Gruzie. Do horských oblastí tak nové náboženství pronikalo pomalu, do Thušska například až v 9. století. Vpád Mongolů v 13. století však křesťanství oslabil a vedl k posílení prvků původních náboženství a například z Krista se stal boží syn jménem Kviria. Když se křesťanství do horských oblastí počalo vracet proměněné křesťanské postavy se v džvaristickém panteonu zachovaly vedle nově přijímaných, které měly více pravověrnou podobu. V současné době džvarismus čelí tlaku sílícího gruzínského pravoslaví. \n\nCo se týče národů ruské strany hranice tak Dagestánci přijali již v 9. století století islám, zatímco Čečenci a Ingušové přijali křesťanství, ale stále se mezi nimi zachovával džvarismus. Až v polovině 18. století začal být Čečenci příjímán islám a to jako ideologie protiruského odboje, Inguši jej přijali až o sto let později. Ač mezi nimi džvarismus během sovětského období ztrácel na významu tak až do období První čečenské války (1994-1996) představoval islám spíše vnější nátěr. \n\n"}
{"id": "1561761", "url": "https://cs.wikipedia.org/wiki?curid=1561761", "title": "Hermann Muthesius", "text": "Hermann Muthesius\n\nHermann Muthesius, celým jménem Adam Gottlieb Hermann Muthesius (20. dubna 1861 Großneuhausen, Durynsko – 29. října 1927 Berlín) byl německý architekt, teoretik a diplomat počátku 20. století. Do povědomí veřejnosti vstoupil zejména pro podporu idejí anglického hnutí Arts and Crafts a později nastupujícího německého modernismu.\n\nNarodil se 20. dubna 1861 ve vesnici Großneuhausen nedaleko Erfurtu. Již v útlém věku čerpal ze zkušeností svého otce, který byl stavitelem. Po vojenské službě a dvou letech studia filozofie a dějin umění na Humboldtově univerzitě se v roce 1883 zapsal ke studiu architektury na Technické univerzitě v Berlíně.\n\nPo dokončení studií odcestoval do Asie. V letech 1887–1891 pracoval pro německou stavební firmu \"Ende & Böckmann\" v Tokiu. Právě zde mohl sledovat dokončení své první stavby, německého evangelického kostela v novogotickém stylu. V roce 1891 se vrátil do Německa a pracoval pro Pruské ministerstvo veřejných prací, poté studoval v Itálii a téměř dva roky byl zaměstnán jako editor dvojice stavitelských časopisů.\n\nV letech 1896–1903 působil jako technický atašé pro architekturu na německém velvyslanectví v Londýně. Tato příležitost mu umožnila pozorovat zvyky a způsoby Britů zblízka. V následujících šesti letech se zaměřil na zkoumání britské rezidenční architektury, domácího životního stylu a designu. Tuto svou práci završil vydáním svého doposud nejznámějšího teoretického díla \"Anglický dům\", které vyšlo v letech 1904 a 1905. Ačkoli jeho škála zájmů byla široká, pozornost věnoval především filozofii a idejím anglického hnutí Arts and Crafts, jehož důraz na funkci, skromnost a individualitu vnímal jako alternativu k okázalému historismu a posedlosti ornamenty v německé architektuře 19. století. Během svého pobytu ve Spojeném království navštívil i Glasgow, jednak aby prozkoumal inovativní práci Glasgow School, například návrhy Charlese Rennie Mackintoshe, a dále pak kvůli psaní o domech, které byly dílem Williama Bidlakea.\n\nTaké psal o projektu architekta Charlese Rennie Mackintoshe – \"Glasgow's Willow Tearooms\" – pro vydání časopisu \"Dekorative Kunst\" publikované v roce 1905. Toto vydání bylo téměř zcela věnováno čajovně, kterou pro slečnu Catherine Cranstonovou, podnikatelku a dceru obchodníka s čajem, vytvořil Mackintosh v Glasgow. Sám Muthesius řekl, že \"„dnes může každý návštěvník Glasgow odpočívat tělem a duší v čajovně slečny Cranstonové a za pár pencí pít čaj, dát si snídani a snít o tom, že je v říši pohádek.”\" Současně bědoval nad nedoceněnou snahou Mackintoshe o \"„držení praporu krásy v této husté džungli ošklivosti.”\" Mimo jiné budoval kariéru právě jako autor knih a článků. Za svůj život vydal přes 500 článků a teoretických spisů. V těch předkládal své nápady a postřehy.\n\nDo Německa se vrátil v roce 1904 a etabloval se jako architekt v soukromé praxi, přičemž si zachoval roli oficiálního poradce pruské vlády se zaměřením na reformu vzdělávání v oblasti umění a designu, kde chtěl dosáhnout toho, aby byl kladen větší důraz na školení v dílnách. Během následujících dvou desetiletí navrhl řadu domů po celém Německu, přičemž čerpal z principů a praktik vysvětlených ve své slavné knize. Do této doby byl široce uznáván jako obdivovatel anglické kultury, ale to ho také vystavilo obviněním ze zaujetí a neloajálnosti. V roce 1907 byl na přednášce v Berlíně obviněn sdružením \"Fachverband für die wirtschaftlichen Interessen des Kunstgewerbes\" („Sdružení pro ekonomické zájmy umění a řemesel”) za kritiku kvality německých průmyslových výrobků. Výsledná diskuse vedla k tomu, že několik vlivných návrhářů a průmyslníků vystoupilo ze sdružení a založilo \"Deutscher Werkbund\", jehož cílem bylo dosáhnout nejvyšších standardů designu v sériové výrobě.\n\nDeutscher Werkbund v budoucnu ovlivnil rané kariéry Le Corbusiera, Waltera Gropia a Ludwiga Miese van der Rohe. Hermann Muthesius byl v mnoha ohledech jeho duchovním otcem a sloužil jako jeho předseda od roku 1910 do roku 1916. Byl také jedním z hlavních architektů, kteří se podíleli na výstavbě prvního německého zahradního města anglického typu, Hellerau na předměstí Drážďan, založeného v roce 1909. Jeho založení úzce souviselo také s činností Deutscher Werkbund. Mezi mnoha jeho zaměstnanci byl německý socialistický urbanista Martin Wágner, který ve velkém měřítku aplikoval lekce zahradního města na Berlín v letech 1924 až 1932.\n\nMuthesius pokračoval v navrhování domů a psaní o domácí architektuře až do roku 1927.\n\nOženil se s německou módní návrhářkou a zpěvačkou Annou Trippenbachovou. Trippenbachová psala o anti-módě a o tom, jak německý oděvní průmysl vykořisťuje ženy. Její kniha je dodnes považována za důležitý příspěvek k hnutí Artistic Dress. Během pobytu v  Londýně rozšířil pár okruh svých přátel a známých o tak významná jména, jako byl například již zmíněný Mackintosh. Ten se v roce 1904 stal kmotrem jejich syna Eckarta a navrhnul pro něj sadu příborů.\n\nZemřel v roce 1927 při autonehodě\n\n\n\n"}
{"id": "1561766", "url": "https://cs.wikipedia.org/wiki?curid=1561766", "title": "Obchodní dům v Dukelské bráně", "text": "Obchodní dům v Dukelské bráně\n\nObchodní dům v Dukelské bráně, dříve obchodní dům Prior, od roku 2013 OC Zlatá Brána, je obchodní dům v Prostějově. Jeho výstavba začala v roce 1970. Od roku 2013 zde sídlí obchodní centrum Zlatá Brána.\n\nPo vydání asanačního výměru dne 25. června 1968, započala v první polovině roku 1969 výstavba, zbouráním několika měšťanských domů v prostoru mezi ulicí Dukelská brána, náměstím T. G. Masaryka, E. Husserla, Svatopluka Čecha a Filipcovým náměstím, které překážely ve stavbě budovy. Základy samotné budovy budovy byly položeny v roce 1970. Celkové náklady na výstavbu činily bezmála 40 000 000 Kčs. Dvoupatrová budova byla dostavěna roku 1973 a byl zahájen zkušební provoz.\n\nMezi lety 1973−2013 byla budova ve vlastnictví společnosti Prior. Nacházelo se zde přibližně 30 různých obchodů. A jednalo se o největší obchodní centrum v blízkém okolí.\n\nDo ledna 2013 postupně zavřely všechny obchody, které se v centru nacházely a v únoru 2013 započala rekonstrukce. Ta trvala 9 měsíců a slavnostní otevření nového moderního obchodního centra proběhlo 21. listopadu 2013.\n\nV současnosti zabírá budova plochu 8387 m (a z toho 7536 m obchody) a stále se jedná o největší obchodní centrum v Prostějově. Nachází se zde 39 obchodů, mimo jiné supermarket Billa, či H&M. Ve 2. patře se nachází plocha, která slouží pro občasné výstavy.\n"}
{"id": "1561770", "url": "https://cs.wikipedia.org/wiki?curid=1561770", "title": "Kuťák (příjmení)", "text": "Kuťák (příjmení)\n\nPříjmení Kuťák nosí více osobností:\n\n\n\n\n"}
{"id": "1561774", "url": "https://cs.wikipedia.org/wiki?curid=1561774", "title": "3ČSAD", "text": "3ČSAD\n\n3ČSAD je společný název pro obchodní seskupení dopravních společností ČSAD Havířov a.s., ČSAD Karviná a.s. a ČSAD Frýdek-Místek a.s.\n\nSpolečnost ČSAD Havířov vznikla v roce 1992 privatizací státního podniku, který byl následníkem dopravního závodu 704 Havířov krajského státního (do roku 1988 národního) podniku ČSAD Ostrava. V roce 1997 byla ČSAD Havířov a.s. společně s ČSAD Karviná a.s. a ČSAD Frýdek Místek a.s. začleněna do skupiny obchodních, dopravních a výrobních firem sdružených kolem společnosti CIDEM Hranice, a.s. Od roku 2006 je při zachování začlenění do této skupiny ČSAD Havířov a.s. jediným akcionářem firmy ČSAD Karviná a.s. ČSAD Karviná a.s. je zároveň od roku 2006 jediným akcionářem firmy ČSAD Frýdek-Místek a.s. a od roku 2007 i jediným akcionářem dopravce REGIOBUS , s.r.o.. 3ČSAD bylo v srpnu 2019 odkoupeno nadnárodní firmou Transdev. Valnou hromadou bylo zvoleno nové vedení společnosti. Do funkce předsedy představenstva ve všech 3 společnostech byl zvolen Ing. Radim Novák, jenž je také jednatelem společnosti Transdev Morava. Skupina 3ČSAD působí především v Moravskoslezském kraji a se svými 1100 zaměstnanci, 410 autobusy a 75 kamiony je předním provozovatelem veřejné dopravy.\n\nVšechny provozy (vyjma Hranic) jsou součástí systému ODIS.\n\nProvoz v Hranicích je součástí systému IDSOK.\n\nProvozuje městskou dopravu v následujících městech:\n\n\n\n\nMoravskoslezský kraj od roku 2015 vyhlašuje autobusové tendry na zajištění autobusové dopravy. Kraj je rozdělen na 14 různě velkých oblastí. V rámci smluv s krajem mají dopravci povinnost vypravovat na linky bezbariérové, plně klimatizované autobusy s WI-FI připojením, USB zástrčkami a LED vnitřnímy panely. Všechny linky jsou integrované v systému ODIS. Skupina vyhrála a zároveň obhájila několik oblastí a do všech nakoupila nové autobusy.\n\n\n\n\n\n\n\n\nSkupina provozuje na vlastní komerční riziko linky (neplatí na nich tarif ODIS):\n\n870407 Havířov - Ostravice - Bílá - Prostřední Bečva (od 1/2021 jako linka 990 v ODIS)\n\n870426 Havířov - Komorní Lhotka (od 1/2021 jako linka 795 v ODIS)\n\n870428 Havířov - Rožnov p. R. - Vsetín - Luhačovice\n\n870514 Orlová - Havířov - Krásná (od 1/2021 jako linka 392 v ODIS)\n\n870515 Karviná - Havířov - Morávka (od 1/2021 jako linka 391 v ODIS)\n"}
{"id": "1561775", "url": "https://cs.wikipedia.org/wiki?curid=1561775", "title": "Jilm na Kozím Hřbetu", "text": "Jilm na Kozím Hřbetu\n\nJilm na Kozím Hřbetu je památný strom v osadě Velký Kozí Hřbet, jižně od Rejštejna. Jilm horský (\"Ulmus glabra Huds.\") roste v nadmořské výšce 840 m, ve středu vsi u kaple, obvod jeho kmene je 312 cm (měření 2014). Strom je chráněn od 12. února 2015 jako esteticky zajímavý strom, krajinná dominanta, významný vzrůstem a významný krajinný prvek.\n\n"}
{"id": "1561776", "url": "https://cs.wikipedia.org/wiki?curid=1561776", "title": "Metro ve Wu-chanu", "text": "Metro ve Wu-chanu\n\nMetro ve Wu-chanu (čínsky: 武汉地铁) je síť metra města Wu-chan v provincii Chu-pej v Číně. Bylo otevřeno v roce 2004, je tedy šestým nejstarším čínským systém metra (po pekinském, tchienťinském, šanghajském, talienském a kantonském). Má 9 linek, 228 stanic a jeho délka je 339 kilometrů.\n\n23. ledna 2020 bylo wu-chanské metro uzavřeno kvůli epidemii koronaviru 2019-nCoV.\n\nLinky metra ve Wu-chanu jsou obvykle označeny číslem, kromě linky \"Jang-luo.\" Ke každé lince je přiřazena též barva.\n\"*Linka 8 ještě není celá dokončená, hotová je jen její severní a jižní část.\"\n\nV plánu je také postavit linky 5, 16, 12, 19, 10, 13, 14 a 20 a rozšířit linky 6, 8, 11, 7 a Jang-luo.\n"}
{"id": "1561777", "url": "https://cs.wikipedia.org/wiki?curid=1561777", "title": "Dům čp. 116 (Janov)", "text": "Dům čp. 116 (Janov)\n\nDům čp. 116 je na katastrálním území Janov u Krnova obce Janov v okrese Bruntál. Dům je příkladem zděné lidové architektury jesenického typu z 18. století, dne 30. prosince 2002 byl Ministerstvem kultury České republiky prohlášen za kulturní památku Česka.\n\nDům je samostatně stojící kamenná přízemní stavba postavená na obdélném půdorysu zakončená sedlovou střechou krytou vlnitým plechem. Je orientována okapovým průčelím. Východní štítové průčelí je dvouosé, štít je vertikálně bedněný s podlomenicí krytou břidlicí. Západní štítové průčelí je jednoosé. Hlavní vstup je v severním, čtyřosém okapovém průčelí. Kolna s pultovou střechou je přistavěna k jižnímu okapovému průčelí. Dispozice domu je trojdílná s dvoutraktovým uspořádáním. Podlahy jsou prkenné. Některé místnosti mají trámový záklopový strop.\n\n"}
{"id": "1561779", "url": "https://cs.wikipedia.org/wiki?curid=1561779", "title": "Americká kuchyně (rozcestník)", "text": "Americká kuchyně (rozcestník)\n\nAmerická kuchyně může být:\n\n"}
{"id": "1561780", "url": "https://cs.wikipedia.org/wiki?curid=1561780", "title": "Terazijská terasa", "text": "Terazijská terasa\n\nTerazijská terasa (srbsky v cyrilici Теразијска тераса/Теразијски плато, v latince Terazijska terasa/Terazijski plato) je veřejný prostor v centru srbské metropole Bělehradu. Zástavba na třídě Terazije je z této strany otevřená k svahu směrem k břehu řeky Sávy. Navazuje na proluku mezi Hotelem Moskva a Hotelem Balkan. Prostor patří (stejně jako např. chybějící křídlo bývalé Staroměstské radnice v Praze) k oblastem, které byly předmětem nesčetných architektonických soutěží a projektů na zastavění, nicméně nikdy nebyl žádný z nich uskutečněn.\n\nTerasa poskytuje výhled na řeku Sávu a sídliště Nový Bělehrad.\n\nPrvní návrh na zastavění tohoto prostoru předložil architekt Andre Stevanović v roce 1897. Měla zde být postavena vyhlídková plošina. Od roku 1921 se možnému osudu tohoto prostoru věnují téměř všechny urbanistické i jiné plány pro rozvoj centrální části města. V témže roce představili projekt úpravy terasy i vídeňští architekti Emil Hoppe a Otto Shönthal. Vzniknout měly rozsáhlé zahrady a kolonády. Jejich návrh vzešel z celojugoslávské, resp. mezinárodní soutěže, která měla dvě kola: zaměřila se jednak na samotnou terasu, jednak na třídu Terazije a její budoucí podobu.\n\nNakonec oddiskutované plány úprav zhatilo vypuknutí druhé světové války, na Balkáně v dubnu 1941. Ani po skončení konfliktu nebyl žádný z návrhů uskutečněn. Roku 1946 navrhl přestavbu terasy na moderní třídu s pěší zónou a funkcionalistickými paláci po stranách Nikola Dobrović; třída měla vést až k řece Sávě směrem k současnému parku Bristol. \n\nV roce 1947 měla být terasa přebudována opět, a to v souvislosti s další rekonstrukcí ulice Terazije, kdy byly odstraněny původní fontány, zavedeny trolejbusy a byla vybudována několikaproudá třída. Nakonec byl prostor pouze zatravněn.\n"}
{"id": "1561783", "url": "https://cs.wikipedia.org/wiki?curid=1561783", "title": "NGC 516", "text": "NGC 516\n\nNGC 516 je čočková galaxie v souhvězdí Ryb. Její zdánlivá jasnost je 13,3 a úhlová velikost 1,40′ × 0,5′. Je vzdálená 113 milionů světelných let, průměr má 45 000 světelných let. Je členem skupiny galaxií okolo galaxie NGC 524 Galaxii objevil 25. září 1862 Heinrich d'Arrest.\n\n"}
{"id": "1561792", "url": "https://cs.wikipedia.org/wiki?curid=1561792", "title": "Bernard Scheinpflug", "text": "Bernard Scheinpflug\n\nBernard Scheinpflug (5. ledna 1811 Lom u Mostu – 6. března 1882 Praha) byl německý pedagog a historik. \n\nPo studiu práv na Karlově univerzitě v Praze a studiu u jazykovědce Josefa Jungmanna a u pedagoga Johanna Jungmanna (1799–1872) vyučoval Bernard Scheinpflug v roce 1836 italštinu na Collegium Bernardinum v Praze a byl vychovatelem a soukromým učitelem. V roce 1847 obdržel jmenování do učitelského stavu pro vyučování italštiny a francouzštiny na Pražské Konzervatoři a po roce 1851 byl profesorem na c. a k. státní střední škole v Praze. \n\nScheinpflug psal učebnice, které se se zavedením povinné školní docházky staly v Rakousku-Uhersku povinnou četbou. Uveřejnil vědecké přehledy k dějinám rakouských a českých zemí, Oseckého kláštera, města Bíliny s hrobčickým zámkem a šlechtickým rodem Hrobčiců, kláštera Plasy a hradu Krasov v západních Čechách, který Jeroným z Hrobčic († 1603) v roce 1597 koupil. \n\nBernard Scheinpflug byl členem Spolku pro dějiny Němců v Čechách. \n\n\n"}
{"id": "1561793", "url": "https://cs.wikipedia.org/wiki?curid=1561793", "title": "Tour Barbeau", "text": "Tour Barbeau\n\nTour Barbeau byla věž v Paříži, která byla součástí městských hradeb postavených za vlády Filipa II. Augusta Nacházela v místě domu č. 32 na \"Quai des Célestins\".\n\nVěž spolu s hradbami nechal v letech 1190–1209 postavit francouzský král Filip II. August. Věž Barbeau se stala jednou z hlavních věží tohoto opevnění. Hradby zahrnovala čtyři důležité věže, které chránily město před útoky přicházejícími ze Seiny. Dvě stály na západě po proudu proti útoku z Normandie – Tour du coin na pravém břehu a Tour de Nesle na levém břehu. Dvě se nacházely proti proudu – Tour Barbeau na pravém břehu a Tour Saint-Bernard posléze nahrazená pevností Tournelle na levém břehu. Mezi věžemi byly nataženy řetězy bránící plavbě nepřátelských lodí.\n\nVěž Barbeau jako ostatní nárožní věže hradeb byla vysoká 25 m s průměrem 10 metrů. Byla spojena řetězy s věží Loriaux na ostrově stejného jména (nyní zaniklém) uprostřed řeky a ta rovněž tak spojena s Château de la Tournelle na levém břehu.\n\nKdyž se Karel V. ve 14. století rozhodl postavit nové hradby, aby zajistil bezpečnost nových předměstí, byla věž Barbeau opravena a stala se součástí hradeb na břehu Seiny, které vedly od Bastily k Tour de Billy.\n\nV 16. století zde byla zřízena míčovna jeu de paume. Molière v ní v letech 1644–1645 sídlil se svou divadelní společností. V 17. století byla věž jako nevyužívaná zbořena.\n"}
{"id": "1561794", "url": "https://cs.wikipedia.org/wiki?curid=1561794", "title": "Severoamerická kuchyně", "text": "Severoamerická kuchyně\n\nSeveroamerická kuchyně se skládá z mnoha národních a regionálních kuchyní v severní a střední Americe.\n\nPod severoamerickou kuchyní se ale také řadí kuchyně zámořských území evropských států v Karibiku, grónská kuchyně nebo portorická kuchyně.\n\nAmerická a kanadská kuchyně je velmi rozmanitá, míchají se zde vlivy z různých kultur a v každém regionu se liší. Americká kuchyně je známa pokrmy, které se spolu s fast-foody rozšířily do celého světa (hamburger, barbecue, smažené kuře, donut). Americká kuchyně často používá velmi neobvyklé kombinace, například slanina s javorovým sirupem nebo salát z tyčinek Snickers (Snickers salát). Kanadská kuchyně je té americké podobná, mezi kanadské speciality patří například poutine (hranolky se sýrem a omáčkou) nebo javorový sirup.\n\nMexická kuchyně vychází z latinskoamerické kuchyně a stejně jako americká kuchyně je známá po celém světě. Je známá svými pikantními pokrmy z chilli. Mezi mexické speciality patří například tacos, guacamole (dip z avokáda) nebo quesadilla (smažené tortilly se sýrem). Mezi známé mexické nápoje patří tequila, margarita nebo kahlúa.\n\nStředoamerická kuchyně je v mnohém podobná mexické a jihoamerické kuchyni. Základními potravinami je rýže a kukuřice, používají se také fazole, maniok nebo maso. Mezi typické středoamerické pokrmy patří například tapado (polévka z kokosového mléka), tacos nebo tamales (balíčky listů plněné mletou rýží).\n\nKaribská kuchyně přejímá mnoho receptů z africké kuchyně. Používá například rýži, plantainy, fazole nebo maniok. Jako příloha se často používá fufu, nevýrazná placka původem z Afriky. Dalším příkladem karibského pokrmu může být callaloo, vařená směs listové zeleniny.\n\nKuchyně Inuitů, obývajících sever Kanady, Aljašku a Grónsko se skládá hlavně z masa, protože v polárních oblastech kde žijí téměř žádné rostliny nerostou. Používá se například tulení nebo velrybí maso. Maso se často konzumuje syrové. Příkladem dalších inuitských pokrmů je například sobí salát (salát z lišejníků a bobulí dělaný uvnitř žaludku soba) nebo polévka suaasat.\n"}
{"id": "1561796", "url": "https://cs.wikipedia.org/wiki?curid=1561796", "title": "Jana pláče a Jan se směje", "text": "Jana pláče a Jan se směje\n\nJana pláče a Jan se směje nebo též Kačenka pláče, Jeníček se směje (ve francouzském originále ) je opereta (opérette-bouffe) o jednom dějství francouzského skladatele Jacquese Offenbacha na libreto Charlese Nuittera a Étienna Tréfeua. V první verzi měla premiéru 19. července 1864 v Lázeňském domě (Kursaal) porýnského letoviska Bad Ems, ve druhé verzi pak 3. listopadu následujícího roku v pařížském divadle Théâtre des Bouffes-Parisiens.\n\nPočátkem 60. let 19. století Jacques Offenbach s částí souboru Bouffes-Parisiens zajížděl v létě na krátkou sezónu do lázní Bad Ems, tehdejšího shromaždiště evropské smetánky, aby tam hráli některé kratší kusy z repertoáru svého pařížského divadla. Tyto zájezdy měly úspěch a Offenbach napsal několik drobnějších operet přímo pro Bad Ems. V roce 1864 hrály Bouffes-Parisiens v Bad Ems koncem června a začátkem července; 12. července zde měla premiéru opéra comique \"Voják čarodějem\", s Offenbachovou hudbou a na libreto Nuittera a Tréfeua, a 19. července pak i opereta \"Jana pláče a Jan se směje\" stejných autorů.\nNa rozdíl od měšťansky elegantní, byť groteskními situacemi opepřené komedie \"Voják čarodějem\" je \"Jana a Jan\" naivnější burleskní komedií z venkovského prostředí („paysannerie“), její humor je prostý a přímočarý, zakládá se zejména na převlecích (mlynářky Jany za jejího fiktivního bratra Jana, sedláka Cabochona za postarší mlynářku) a na fyzické akci. Název je odvozen ze známé Voltairovy básně \"Jean qui pleure et Jean qui rit\" o proměnlivosti lidské povahy, když je ten, kdo si ráno zoufal, schopen večer se radovat. Zápletka operety je založena na kontrastu těchto přístupů, který také posloužil jako inspirace pro Offenbachovu hudbu. Ta podle Offenbachova životopisce Jeana-Clauda Yona vyvažuje nedostatky libreta a nezdůrazňuje tentokrát grotesknost děje; vesnické prostředí je pojato spíše pastorálně. Francouzská kritika také nepřipodobňovala tuto operetu k jiným Offenbachovým parodiím, ale spíše k lyrické části jeho díla, jako \"Fortuniova píseň\" a \"Pastýři\" ze stejného období.(Ménéstrel) Félix Mornano v týdeníku \"La Comédie\" hudbu uvítal: „Pan Offenbach má dvě velké přednosti: melodičnost a rozmanitost. Melodii vkládá všude – oplývají jí ansámbly, recitativy, ritornely, orchestrace. Pokud je o rozmanitost, ta je přirozeným důsledkem jeho neúmorné plodnosti. […] Abychom vypočetli všechny krásy této partitury, museli bychom ji podrobně rozebrat celou.“ \"La Semaine musicale\" popisuje nadšení, které skladatel dokázal u publika vyvolat: „Rázem poznáváme pana Offenbacha, je to vpravdě muž Bouffes-Parisiens, jedinečný člověk, bůh!“ Recenzent Louis Roger mu sice vytýká, že se přizpůsobuje vkusu obecenstva, ale mírní svůj odsudek: „Zapomeňme tedy na páně Offenbachovy ústupky vládnoucímu vkusu a hleďme jen na jemné, originální a spontánní stránky jeho talentu.“ I úsudek recenzenta \"Revue et gazette musicale de Paris\" je příznivý jak pro „velmi zábavné“ libreto, tak pro „rozkošnou hudbu“; vyzdvihuje zejména Jeannin plačtivý kuplet „Ah! quel malheur“ a pijáckou píseň o cidru.\n\nČeský Offenbachův životopisec Miroslav Šulc operetu \"Jana pláče a Jan se směje\" označuje za frašku (stejně jak to činil už dobový tisk); podle něj „omšelou slovesnost [libreta] doplňuje tónová soustava hlavně o zvukomalebné prožitky“.\n\nPro Paříž držel Offenbach tuto operetu jistou dobu v záloze a použil ji až tehdy, kdy se o něco opozdily přípravy tříaktové opéry comique \"Pastýři\". Pařížská premiéra se tak konala až 3. listopadu 1865, a to s původním obsazením až na to, že slečnu Albrechtovou, která v titulní roli slavila úspěchy v Bad Ems, nahradila offenbachovská diva a skladatelova milenka Zulma Bouffar. Ona a komik Désiré v převlekové roli Cabochona napomohli této drobnosti k úspěchu. Na programu Bouffes-Parisiens se udržela po řadu let.\n\nV případě operety \"Jana pláče a Jan se směje\" měla Vídeň náskok před Paříží, kde její premiéru Offenbach oddaloval na vhodnou příležitost. Pod názvem \"Hanni weint – der Hansi lacht\" se vídeňská úprava hrála poprvé v divadle Carltheater dne 4. února 1865 – stejně jako u světové premiéry jí předcházel téhož večera \"Voják čaroděj\", a obecenstvo tak mohlo porovnat obě díla stejně jako hosté v Bad Ems. Přitom dalo jasně přednost \"Janě a Janovi\", ve které zaujaly divoké převlekové scény a výkon Amalie Kraftové v titulní úloze (byl to jeden z posledních triumfů oblíbené subrety, která na podzim 1865 onemocněla, postupně oslepla a 13. srpna 1866 zemřela). Recenzent \"Blätter für Musik, Theater und Kunst\" sice obecně skladateli vytýkal nedostatek inspirace, povšiml si však, že „hlavní rys partitury spočívá v hudebně šťastně vyjádřeném kontrastu mezi pláčem a smíchem, ze kterého Offenbach dokázal vytěžit přímo drastické efekty“. List \"Fremden-Blatt\" mínil: „V [této] operetě jsou převleky tím hlavním, hudba tím vedlejším. A i to málo je až na jeden tercet bezvýznamné.“ Rovněž recenzent \"Die Presse\" se domníval, že „Maestro se stává nudným a jeho libretisté s ním“. Přes své výhrady však museli recenzenti přiznat, že publikum přivítalo novou Offenbachovu práci i s jejím prostým humorem příznivě.\n\nNásledovaly další inscenace v německy mluvícím prostoru. Ještě roku 1865 se hrála mimo jiné ve Štýrském Hradci (Thaliatheater). Roku 1866 se \"Jana a Jan\" hráli v Berlíně., 4. listopadu 1868 měli premiéru v Lublani.\n\nDo Uherska dorazila tato opereta nejprve v německé verzi do Pešťského městského divadla 23. září 1865. O rok později, 29. listopadu 1866, se konala premiéra v maďarském jazyce (jako ') v Národním divadle (Nemzeti Színház) v Pécsi. V Budapešti se maďarsky hrála až 18. ledna 1878 v novém překladu Jenő Rákosiho (') v Lidovém divadle (Népszínház).\n\nV Dánsku se hrála v kodaňském divadle Casino od 2. března 1870. Dánské znění překladatele Augusta Zincka neslo název \"Jeanne græder og Jean ler\". Tato inscenace neměla úspěch, po čtvrté repríze byla stažena, zato v lterech 1885/86 ji s úspěchem téměř čtyřicetkrát hrálo rovněž kodaňské divadlo Dagmarteatret.\n\nVe Španělsku – v Madridu – hrála \"Janu\" poprvé francouzská kočovná společnost 22. května 1861. Španělsky byla tato opereta uvedena poprvé roku 1871 v překladu Salvadora Maríi Granése a Vicenta de Lalamy jako \"Juana que llora y Juan que ríe\" v madridském Teatro de la Zarzuela. I v Portugalsku hrála tuto operetu prvně 29. ledna 1878 francouzská divadelní společnost, která hostovala v lisabonských divadlech Teatro del Gymnasio a v Teatro dos Recreios Whyttoyne.\n\nDo Itálie přivezly operetu \"Jana pláče a Jan se směje\" v originálním znění francouzské kočovné divadelní společnosti. Byla to zejména společnost Eugèna Meynardiera, která ji hrála v letech 1866 a 1867 v Miláně, divadle Teatro Re, a v roce 1866 v Turíně, Teatro d'Angennes. Další byla společnost sourozenců Grégoirových pro něž napsal Offenbach operetu \"Petřička a Žak\"; uvedli ji mimo jiné v říjnu 1869 v Janově, Arena Alessi, a v listopadu 1874 v Benátkách, Teatro Rossini. Téhož roku zakoupilo autorská práva pro Itálii nakladatelství Sonzongo.\n\nOpereta \"Jana pláče a Jan se směje\" se hrála, a to zejména v německy mluvícím prostoru, běžně do první třetiny 20. století. Od druhé světové války je inscenována velmi zřídka. Zmínit lze inscenaci v Gießenu z roku 1961 pod názvem \"Die Liebesmühle\". Ke znovuobjevení původní verze operety přispělo roku 1998 koncertní provedení na Festivalu Jacquese Offenbacha v Bad Ems, jakož i inscenace pařížského divadélka Studio Rapsail roku 2010 a inscenace na letním festivalu Opéra de Barie v roce 2014.\n\nV českých zemích uvedlo operetu \"Jana pláče a Jan se směje\" (ve vídeňské úpravě) poprvé Městské divadlo v Brně 29. července 1865 – i česká premiéra tedy předstihla pařížskou. Přivezla ji pro svou benefici z Vídně, kde premiérovala hlavní roli, herečka a zpěvačka Amalie Kraftová. Opereta měla úspěch (v brněnském divadle se pak hrála nejsoustavněji) a kritika našla v partituře „několik vskutku pikantních čísel“ – milostný duet, pijácká píseň a naříkavá píseň musely být při premiéře opakovány. \n\nMnohem menší ohlas měla inscenace v Městském divadle v Litoměřicích 21. prosince 1865. Podle kritiky byla chvatně nastudovaná a v titulní roli musela místní operetní zpěvačku slečnu Mussikovou (Mužíkovou) nahradit „lokální zpěvačka“ paní Denemyová. Recenzent místního listu ani nechtěl hodnotit její pěvecký výkon, hlavně že „vypadala rozkošně a předvedla dobrou náladu a svěží hru“. Opereta se proto neukázala v nejlepším světle, a možná i proto nabyl kritik \"Leitmeritzer Wochenblattu\" názoru, že „je rozhodně jedním z nejslabších produktů Mistra Offenbacha stěží se dočká více repríz. Původní myšlenky, melodie či jiné hudební prostředky tato zpěvohra podle subjektivního mínění recenzenta zcela postrádá.“\n\nBrzy se hrála i na jiných lokálních německých scénách. 3. května 1866 poprvé, s doprovodem zjišťovaným vojenskou hudbou c. k. pěšího pluku prince Gustava Vasy, v olomouckém Městském divadle. Podle olomouckých novin v málo navštíveném divadle Offenbachova opereta „dosáhla jen pochybného úspěchu, byť herci věnovali svým úlohám značné úsilí“. Následovalo (staré) Městské divadlo v Plzni 23. března 1867. Až s více než pětiletým zpožděním po vídeňské premiéře ji 29. dubna 1870 hrálo i Německé zemské divadlo v Praze – s větším úspěchem u publika než v Litoměřicích či Olomouci – a následovala další oblastní divadla (1871 a 1874 Plzeň, 1876 Mikulov, 1881 Opava…), jakož i reprízy u profesionálních i amatérských souborů (např. spolek \"1. Iglauer Zitherkranz\" v Jihlavě roku 1923) až do 20. let 20. století.\n\nNa rozdíl od jiných Offenbachových děl, která mívala v 60. a 70. letech 19. století premiéru vesměs v Prozatímním divadle, uvedla premiéru této operety v českém překladu Josefa Jiřího Stankovského pod názvem \"Kačenka pláče, Jeníček se směje\" divadelní společnost Pavla Švandy ze Semčic. Stalo se tak v nově postavené Aréně v Eggenberku (také zvané Aréna v Lesíčku) na Smíchově dne 4. srpna 1871. Švandova společnost i pak uváděla i na svých jiných působištích – například 10. října 1871 poprvé v městském divadle v Plzni. Nenáročnou operetu hrála i později pod kolísajícími tituly (\"Madelon hezká mlynářka\", \"Jeanne pláče, Jean se směje\", \"Kačenka pláče a Honzík/Jeník se směje\", \"Jeníček se směje, Kačenka pláče\", \"Hanička pláče – Honzík se směje\"…) amatérská či kočovná divadla; značnou část českého venkova s ní například projezdila společnost Elišky Zöllnerové, ač jen ve velmi skromné hudební podobě. 16. dubna 1918 uvedlo novou inscenaci pražské Divadlo Varieté. A ještě roku 1955 se hrála (pod názvem \"Madelon, mlynářka hezká\") v pražské Ledeburské zahradě; letní představení organizovalo Kulturní a společenské středisko ÚNV hlavního města Prahy.\n\n(Místnost ve větrném mlýně) Mladá mlynářka Jeanne a její milý Savinien rozbíjejí nábytek i nádobí ve mlýně. Jeannin kmotr totiž odkázal mlýn jí, ale takovým způsobem, že ho má prodán v dražbě prodat místní notář a Jeanne si má vzít vydražitele. Jeanne však miluje Saviniena, a proto se snaží snížit hodnotu mlýna, aby na něj stačily Savinienovy úspory a aby se o něj nehlásili jiní zájemci. O mlýn projevil zájem prohnaný tlustý sedlák Cabochon se svým nedovtipným synem Nicolasem a Jeanne a Savinien doufají, že je spoušť ve světnici odradí. Savinien je sám majitelem malého vodního mlýna a ujišťuje Jeanne o své lásce – vždyť mlynář a mlynářka jsou stvořeni pro sebe (č. 1 romance \"Le ruisseau qui prend sa source\" a č. 2 duet \"Vous m'aimez donc! … Il faut qu'une meunière épouse un meunier\").\n\nCabochon otec a syn se blíží a Jeanne i Savinien se ukryjí. Cabochon je rozhodnut koupit mlýn a oženit svého syna s mlynářkou. Nicolas se vzpírá, raději by si vzal sousedku Tapotte. Jenže to je dívka rázná a inteligentní a zná Cabochonovy příliš dobře, proto ji sedlák za snachu nechce a syna udržuje v domnění, že dosud není zletilý, protože „roky, kdy nedozrála jablka, se nepočítají“. Když Nicolas rezignuje a jen si přeje, aby s jeho nevěstou byla legrace, Jeanne to slyší a ukáže se v slzách. Hraje ubrečenou dívku, kterou sebemenší nehoda – když zašlápne kotě, když jí nenese slepice – pohne k slzám (č. 3 kuplet \"Ah! quel malheur! Ah! quell' douleur\"). A cokoli jí připomene zesnulého kmotra – nápadníkovy kadeře, zmínka o notáři, ba prakticky všechno ve mlýně – ji rozpláče k neutišení. Nicolas o takovou nevěstu příliš nestojí, ale jeho otec mu vládne pevnou rukou a nedá se odradit.\n\nJeanne tedy dostane nový nápad. Předstírá, že má mladšího bratra, kterého kmotrův testament určil jako nedílné příslušenství mlýna. Odchází ho zavolat a přinést cidr. Nicolas srovnává tuto fňuknu se živou a veselou Tapotte (č. 4 kuplet \"Ah! quell' bell' fill' que Tapotte!\"). Navíc se mu nechce být mlynářem, ale otec ho opět zkrotí.\n\nPřichází Jeanne přestrojená za „Jeana“ – raubířského mládence, který všechno zničí, s každým se pere a rád se napije (č. 5 tercet \"Viv' le plaisir et les torgnoles\"). „Jean“ se s pýchou hlásí ke spoušti, která v mlýně panuje, a hostům nalévá cidr, jemuž věnuje oslavnou píseň (č. 5 bis píseň o cidru \"Doux jus de la pomme\"). Zatímco Jeanne plakala, zdá se „Jean“ otci a synovi Cabochonům veselý až příliš. „Jean“ tvrdí, že má brzy přijít bohatý kupec jménem Rabajou, který se uchází o mlýn a mlynářku, i když ji osobně nezná, a jistě nabídne více peněz než Cabochon. Starý Cabochon ale dostane nápad, jak se nevítaného konkurenta zbavit. K tomu potřebuje volné pole, a tak pověřuje Nicolase, aby odvedl a zabavil „Jeana“.\n\n„Jean“ a Nicolas tedy zůstanou sami. Nicolas vykonává otcovy pokyny, ale v rozhovoru s „Jeanem“ dojde řeč na jeho věk a „Jean“ mu vysvětlí, že plodnost jabloní nemá vliv na dosažení plnoletosti. To pro Nicolase mění situaci: už nemusí poslouchat otce a může si vzít svou Tapotte. Rozradostněného Nicolase posílá „Jean“ do sklepa na další cidr. Než Jeanne sestoupí za Nicolasem, setká se se Savinienem, který se vrátil v přestrojení za bohatého kupce, a varuje ho před prohnaným Cabochonem.\n\nA ten skutečně připravil lest: přichází v ženském oděvu a vydává se za mlynářku, dosti nevábného vzhledu i povahy (č. 6 kuplet \"Je suis la gentille meunière\"). Vším se snaží nápadníka odradit, ale kupodivu ať řekne, co chce, v očích kupce je čím dál přitažlivější. „Rabajou“-Savinien si prostě nedá nic vymluvit a je rozhodnut koupit mlýn a oženit se s mlynářkou; vtiskne Cabochonovi mlaskavý polibek a odchází. Cabochon je zcela zmaten, a navíc se podroušený Nicolas vzpouzí otcově autoritě. Cabochon chce běžet rychle za notářem, aby předběhl „Rabajoua“, ale zastaví je Jeanne opět ve své ženské podobě. Varuje oba Cabochony, že „Rabajou“ na ně poslal pacholky a že je i její bratr chce zbít. Radí jim, aby se ukryli do pytlů od mouky a od uhlí. Otec a syn poslechnou a Jeanne poté sehraje rozhovor mezi „Jeanne“ a „Jeanem“. Jako rozjívený „Jean“ buší do pytlů a jako plačtivá „Jeanne“ schované nápadníky varuje, aby se neprozradili, nebo bude ještě hůře (č. 7 tercet \"Ah! cré coquin! Ah! saprelotte\").\n\nJejich trápení učiní konec až návrat Saviniena. Ten mezitím u notáře dokázal získat mlýn a tím i mlynářku pro sebe. Jeanne osvobozuje své zajatce. Otec Cabachon musí na mlýn rezignovat a svému synovi povolit svatbu s Tapotte. Uznává svou porážku a skládá poklonu Jeanninu důvtipu. A tak končí historka k smíchu i k pláči o Jeanne a Jeanovi (č. 8 závěrečný kuplet \"Messieurs, faut-il rire ou pleurer\").\n\n(Pařížská verze) Dvě flétny (2. též pikola), hoboj, dva klarinety, fagot; dva lesní rohy, dvě trubky, pozoun; tympány, bicí souprava; smyčcové nástroje (housle, violy, violoncella, kontrabasy). \n(Vídeňská verze) Dvě flétny (2. též pikola), dva hoboje, dva klarinety, dva fagoty; dva lesní rohy, dvě trubky, tři pozouny; tympány, bicí souprava; smyčcové nástroje.\n\n\n"}
{"id": "1561799", "url": "https://cs.wikipedia.org/wiki?curid=1561799", "title": "Henry Wellesley, 1. baron Cowley", "text": "Henry Wellesley, 1. baron Cowley\n\nHenry Wellesley, 1. baron Cowley (\"Henry Wellesley, 1st Baron Cowley of Wellesley\") (20. ledna 1773 – 27. dubna 1847, Paříž, Francie) byl britský diplomat a politik, nejmladší bratr maršála Wellingtona. Od mládí působil v diplomatických službách, vynikl v průběhu napoleonských válek, byl dlouholetým velvyslancem ve Španělsku (1811–1822), Rakousku (1823–1831) a Francii (1841–1846). Od roku 1828 byl s titulem barona členem Sněmovny lordů. Jeho syn Henry Wellesley byl též dlouholetým velvyslancem ve Francii a v roce 1857 získal titul hraběte.\n\nPocházel ze šlechtického rodu Wellesleyů, byl pátým a nejmladším synem 1. hraběte z Morningtonu. Studoval v Etonu a od roku 1791 působil ve službách ministerstva zahraničí, nejprve jako atašé v Haagu, poté jako vyslanecký tajemník ve Stockholmu. Mezitím krátce sloužil v armádě, cestou z Lisabonu v roce 1794 padl do francouzského zajetí. Po návratu byl krátce poslancem irského parlamentu (1795) a v letech 1795–1797 pracoval na ministerstvu zahraničí. V roce 1797 se zúčastnil neúspěšného jednání s Francouzi v Lille, poté doprovázel staršího bratra Richarda do Indie, kde byl jeho tajemníkem (1798–1803). \n\nPo návratu z Indie byl krátce lordem pokladu (1804) a v letech 1807–1809 státním podtajemníkem na ministerstvu financí. V letech 1807–1809 byl zároveň členem Dolní sněmovny, mandátu se ale vzdal při odchodu do Španělska, kde měl diplomaticky podpořit vojenské aktivity svého staršího bratra Arthura. V prosinci 1809 byl jmenován členem Tajné rady, ve Španělsku pobýval od ledna 1810 jako mimořádný vyslanec a od roku 1811 s titulem velvyslance. Trojice bratrů Wellesleyových měla tehdy značný vliv na dění na Pyrenejském poloostrově (nejstarší bratr Richard byl tehdy ministrem zahraničí, Arthur vrchním velitelem ve Španělsku a Portugalsku a Henry velvyslancem ve Španělsku) a úspěch protinapoleonských bojů. V roce 1812 byl Henry povýšen do šlechtického stavu a obdržel Řád lázně, po skončení napoleonských válek získal velkokříž Řádu lázně.\n\nV letech 1823–1831 byl velvyslancem ve Vídni a v roce 1828 s titulem barona vstoupil do Sněmovny lordů. V rámci Peelovy vlády byl v roce 1835 jmenován velvyslancem v Paříži (jeho bratr vévoda Wellington byl tehdy ministrem zahraničí), vláda ale padla již na jaře téhož roku a z Francie byl odvolán. Znovu byl velvyslancem v Paříži v letech 1841–1846 (opět jmenován premiérem R. Peelem). Z funkce odstoupil v červnu 1846, ale z Francie se již nevrátil, zemřel v dubnu o rok později na britském velvyslanectví v Paříži. \n\nNa rodovém sídle Cadoganů \"Downham Hall\" se v roce 1803 oženil s Charlotte Cadogan (1781–1855), dcerou 1. hraběte Cadogana. Měli spolu čtyři děti. Nejstarší syn Henry Wellesley, 2. baron Cowley (1804–1884), byl stejně jako otec dlouholetým velvyslancem ve Francii (1852–1867) a nakonec získal titul hraběte (1857). Mladší syn William Wellesley (1806–1875) sloužil u Royal Navy a dosáhl hodnosti kapitána, nejmladší Gerald Wellesley (1809–1882), byl knězem, děkanem ve Windsoru a kaplanem královny Viktorie. Dcera Charlotta (1807–1891) se provdala za politika 1. barona Eburyho z rodu Grosvenorů. \n\nV roce 1810 se Henry Wellesley s manželkou Charlotte rozvedl kvůli poměru, který měla s generálem lordem Pagetem. Henry se v roce 1816 podruhé oženil s Georgianou Cecilovou (1786–1860), dcerou 1. markýze ze Salisbury. Měli spolu dceru Georgianu (1817–1878) provdanou za diplomata barona Bulwera, který byl v letech 1843-1848 velvyslancem ve Španělsku. \n\n\n\n"}
{"id": "1561800", "url": "https://cs.wikipedia.org/wiki?curid=1561800", "title": "Henry Wellesley, 1. hrabě Cowley", "text": "Henry Wellesley, 1. hrabě Cowley\n\nHenry Wellesley, 1. hrabě Cowley (\"Henry Wellesley, 1st Earl Cowley, 1st Viscount Dangan, 2nd Baron Cowley\") (17. června 1804, Londýn, Anglie – 15. července 1884, Londýn, Anglie) byl britský diplomat, synovec maršála Wellingtona. Od mládí působil v diplomatických službách, vynikl jako dipomatický zástupce Velké Británie v roce 1848 v Německu, později byl dlouholetým britským velvyslancem ve Francii (1852–1867). Od roku 1847 byl jako dědic baronského titulu členem Sněmovny lordů, v roce 1857 získal titul hraběte, byl též rytířem Podvazkového řádu. Britským velvyslancem ve Francii byl již jeho otec Henry Wellesley, 1. baron Cowley (1841–1846) a před první světovou válkou zeť Francis Bertie (1905–1918).\n\nPocházel ze šlechtické rodiny Wellesleyů, byl nejstarším synem diplomata Henryho Wellesleye (1773–1847) a jeho první manželky Charlotte Cadoganové (1781–1853). Studoval v Etonu a Oxfordu, od roku 1824 působil v diplomatických službách. Kariéru zahájil jako atašé ve Vídni, kde byl tehdy jeho otec velvyslancem (1824–1829), v letech 1829–1832 působil jako atašé v Haagu a v letech 1832–1843 byl dlouholetým vyslaneckým tajemníkem ve Stuttgartu. V letech 1843–1848 byl velvyslaneckým tajemníkem v Istanbulu a v letech 1846–1847 zde byl zástupcem velvyslance. V revolučním roce 1848 byl povolán do Evropy a stal se vyslancem v Bernu. V červenci 1848 byl mimořádným vyslancem u Frankfurtského parlamentu a v Německu pak setrval jako vyslanec u Německého spolku (1848–1852). V roce 1852 byl jmenován členem Tajné rady a v letech 1852–1867 byl dlouholetým velvyslancem v Paříži. Zde měl důležitý úkol v podobě sjednání britsko–francouzsko spojenectví před krymskou válkou, po skončení války pak zastupoval Británii na Pařížském kongresu. V roce 1857 vyjednal mír s Persií a v roce 1859 byl krátce mimořádným vyslancem ve Vídni. \n\nV roce 1847 po otci zdědil titul barona a stal se členem Sněmovny lordů. Během revolučního roku 1848 obdržel za své diplomatické služby Řád lázně, v roce 1853 získal velkokříž Řádu lázně. V roce 1857 byl povýšen na [[hrabě]t]e a po svém bratranci 4. hraběti z Morningtonu zdědil v roce 1863 statky v hrabství [[Wiltshire]] se sídlem \"Draycot House\". V roce 1866 získal [[Podvazkový řád]]. \n\n[[Soubor:Edouard_Dubufe_Congrès_de_Paris.jpg|náhled|vlevo|[[Pařížský kongres]] (1856) (lord Cowley druhý zleva)]]\nJeho manželkou byla od roku 1833 Olivia Fitzgerald–de Ros (1807–1885) z rodu vévodů z Leinsteru, po matce spřízněná s rodem [[Boylové|Boylů]]. Měli spolu pět dětí, dědicem titulů byl nejstarší syn William Wellesley, 2. hrabě Cowley (1834–1895), mladší synové Cecil (1842–1916) a Frederick (1844–1931) sloužili v armádě a u námořnictva. Dcera Feodorowna (1838–1920) se provdala za [[Francis Bertie|vikomta Bertie]], který byl později také dlouholetým velvyslancem ve Francii (1905-1918). Mladší dcera Sophia (1840–1923) byla manželkou [[Charles Philip Yorke, 5. hrabě z Hardwicke|5. hraběte z Hardwicke]] z rodiny [[Yorke]], který zastával vysoké funkce u dvora. \n\n\n\n\n[[Kategorie:Wellesleyové]]\n[[Kategorie:Angličtí šlechtici]]\n[[Kategorie:Rytíři Podvazkového řádu]]\n[[Kategorie:Rytíři velkokříže Řádu lázně]]\n[[Kategorie:Diplomaté Spojeného království]]\n[[Kategorie:Britští politici]]\n[[Kategorie:Absolventi Oxfordské univerzity]]\n[[Kategorie:Osobnosti krymské války]]\n[[Kategorie:Georgiánské období]]\n[[Kategorie:Viktoriánské období]]\n[[Kategorie:Narození 1804]]\n[[Kategorie:Narození 17. června]]\n[[Kategorie:Narození v Londýně]]\n[[Kategorie:Úmrtí 1884]]\n[[Kategorie:Úmrtí 15. července]]\n[[Kategorie:Úmrtí v Londýně]]\n[[Kategorie:Muži]]"}
{"id": "1561801", "url": "https://cs.wikipedia.org/wiki?curid=1561801", "title": "Wellesleyové", "text": "Wellesleyové\n\nWellesleyové jsou britský šlechtický rod. Původní rod Wellesley (Wesley) byl starým irským klanem uváděným již od 12. století. Tato rodina vymřela v roce 1728 a jméno Wellesley spolu s majetkem v Irsku přešlo na spřízněný rod Cowleyů. Nejvýznamnějším členem rodu byl polní maršál a vojevůdce napoleonských válek Arthur Wellesley, 1. vévoda z Wellingtonu (1769–1852), který v roce 1814 získal titul vévody z Wellingtonu. Významného postavení dosáhli také jeho bratři Richard Wellesley, markýz Wellesley (1760–1842), William Wellesley, 3. hrabě z Morningtonu (1763–1845), a Henry Wellesley, 1. baron Cowley (1773–1847). V současnosti je hlavním představitelem rodu Charles Valerian Wellesley, 9. vévoda z Wellingtonu (*1945), bývalý poslanec Evropského parlamentu. Majetkem vévodů z Wellingtonu jsou \"Stratfield Saye House\" a \"Apsley House\" v Londýně.\n\nPůvodní rod Wellesley (respektive \"Wesley\") patřil ke starým irským klanům a již ve 12. století se předkové uvádějí jako majitelé panství \"Dangan Castle\" v hrabství Meath. Waleran de Wesley byl ve 13. století lordem sudím v Irsku a jeho potomci zastávali správní funkce v hrabství Meath, příležitostně také zasedali v irském parlamentu. Posledním potomkem rodu Wesley byl Garret Wesley (1665–1728), dlouholetý poslanec irského parlamentu. Po vymření rodu přešel hrad Dangan Castle na rodinu \"Cowley\" (respektive \"Colley\"), která byli s Wellesleyi několinásobně spřízněná prostřednictvím sňatků. Cowleyové mají původ v [[Anglie|Anglii] (hrabství [[Rutland]]), kde jsou zmiňováni od počátku [[15. století]], ale Robert Cowley (1470–1546) jako významný právník za vlády [[Jindřich VIII. Tudor|Jindřicha VIII.]] přesídlil do Irska a stal se zástupcem irského lorda kancléře. Jeho vnuk Henry Cowley (†1584) proslul jako vojevůdce a politik [[Alžběta I.|alžbětinské éry]] a nechal postavit hrad \"Castle Carbury\" v irském [[Kildare (hrabství)|hrabství Kildare]].\n\nV roce 1728 původní rod Wellesley vymřel a jméno spolu s majetkem převzali Cowleyové. V roce 1746 získali irský titul [[baron]]a z Morningtonu (odvozený od názvu stejnojmenné vesnice v hrabství Meath severně od [[Dublin]]u), v další generaci obdrželi titul [[Hrabě|hrabat]] (1760). V generaci synů 1. hraběte z Morningtonu se z Wellesleyů stala významná aristokratická dynastie ovlivňující britskou historii po celou první polovinu [[19. století]]. Jako první vynikl [[Richard Wellesley, 1. markýz Wellesley]] (1760–1842), ve funkci [[Generální guvernér Indie|indického generálního guvernéra]], v rámci napoleonských válek se ale mnohem slavnějším stal jeho mladší bratr [[Arthur Wellesley, 1. vévoda z Wellingtonu]] (1769–1852), [[polní maršál]] a vítěz bitvy u Waterloo. Významného postavení dosáhli také další bratři [[William Wellesley, 3. hrabě z Morningtonu|William]] (1763–1845) a [[Henry Wellesley, 1. baron Cowley|Henry]] (1773–1847). Všichni čtyři bratři získali [[Pair|peerské]] tituly s členstvím v britské [[Sněmovna lordů|Sněmovně lordů]] a vysoké postavení si udrželi jejich potomci v několika generacích až do [[20. století]].\n\n[[Soubor:William_Wellesley-Pole,_later_1st_Baron_Maryborough,_by_Thomas_Lawrence.jpg|náhled|vlevo|[[William Wellesley, 3. hrabě z Morningtonu]] (1763–1845), [[Thomas Lawrence]], počátek [[19. století]]]]\nZakladatelem rodového vzestupu byl Richard Cowley (1690–1758), absolvent dublinské univerzity a dlouholetý poslanec irského parlamentu. V roce 1728 zdědil majetek svého bratrance Garreta Wesleye (1665–1728) a zároveň přijal jméno Wesley, respektive Wellesley. V roce 1746 získal titul [[baron]]a Morningtona, který platil pouze pro [[Irsko]], v [[18. století]] nechal přestavět starobylé rodové sídlo \"Dangan Castle\" v irském hrabství Meath. Jeho syn Garret Wellesley (1735–1781) byl v roce 1760 povýšen na hraběte z Morningtonu, který ale stále platil pouze pro Irsko. Do britské Sněmovny lordů se Wellesleyové dostali až v další generaci. Dědicem 1. hraběte byl nejstarší syn Richard Wellesley (1760–1842), který během své dlouholeté kariéry byl [[Generální guvernér Indie|generálním guvernérem v Indii]], [[Ministr zahraničí Spojeného království|britským ministrem zahraničí]] nebo [[Místokrál v Irsku|místokrálem v Irsku]]. Již v roce 1797 získal britský titul barona Wellesleye a nedlouho poté byl povýšen na irského markýze Wellesleye. Měl početné nelegitimní potomstvo, ale manželské potomky neměl, takže markýzát Wellesley jeho úmrtím zanikl. Titul hraběte z Morningtonu přešel na mladšího bratra [[William Wellesley, 3. hrabě z Morningtonu|Williama]] (1763–1845), který již předtím zasedal ve Sněmovně lordů jako \"baron Maryborough\". William jako dědic svého bratrance Sira Williama Pole užíval od roku 1781 příjmení \"Wellesley-Pole\" a po rodině Pole převzal statky v Irsku se zámkem \"Ballyfin House\". Tento majetek prodal v roce 1813.\n\nV další generaci byl 4. hrabětem z Morningtonu William Pole–Wellesley (1788–1857), který se oženil s Catherine Tylney–Long (1789–1825) a na základě toho přijal příjmení \"Tylney–Long–Pole–Wellesley\". Catherine byla dědičkou rodu Long (panství \"Draycot House\" v hrabství [[Wiltshire]]), ale potažmo také spoludědičkou významného bankéřského rodu Childů, takže po smrti svého bratra v roce 1805 byla majitelkou statků ve třech hrabstvích s ročním příjmem 40 000 liber a především velkolepého rodového sídla \"Wanstead House\" v Londýně. Čtvrtý hrabě z Morningtonu se jen okrajově věnoval veřejné činnosti jako politik, proslul hlavně rozmařilým stylem života, takže po smrti jeho manželky skončila značná část majetku v exekučním prodeji. Posledním potomkem této linie byl jeho syn William Wellesley, 5. hrabě z Morningtonu (1813–1863). Po jeho smrti přešel titul hrabat z Morningtonu na linii vévodů z Wellingtonu, zatímco statky ve Wiltshire převzala mladší linie hrabat Cowleyů.\n\n[[Soubor:Goya_-_Duke_of_Wellington_-_NG6322.jpg|náhled|vpravo|[[Arthur Wellesley, 1. vévoda z Wellingtonu]] ([[Národní galerie (Londýn)]], [[Francisco Goya]], 1812–1814]]\nNejvýznamnějším členem rodu Wellesleyů byl [[Arthur Wellesley, 1. vévoda z Wellingtonu]] (1769–1852), třetí syn 1. hraběte z Morningtonu, který proslul jako vojevůdce napoleonských válek, polní maršál a hrdina od Waterloo, později byl také dvakrát [[Seznam premiérů Spojeného království|britským ministerským předsedou]]. Ve šlechtické hierarchii začal stoupat během svého tažení proti [[Francie|Francii]] na [[Pyrenejský poloostrov|Pyrenejském poloostrově]] (vikomt Wellington 1809, hrabě a markýz z Wellingtonu 1812). Po skončení napoleonských válek obdržel titul vévody z Wellingtonu, řadu šlechtických titulů ale získal také v zahraničí ([[Španělsko]], [[Portugalsko]], [[Nizozemsko]]). Na jeho výjimečném postavení ve Spojeném království i v rámci celé [[Evropa|Evropy]] profitoval celý rod Wellesleyů včetně jeho vlastních potomků. Nejstarší syn a dědic titulů Arthur Richard Wellesley, 2. vévoda z Wellingtonu (1807–1884), dosáhl v armádě hodnosti [[generálporučík]]a a zastával vysoké funkce u dvora, byl též rytířem Podvazkového řádu. Zemřel bez potomstva a titul vévody zdědili postupně dva synovci, Henry Wellesley, 3. vévoda z Wellingtonu (1846–1900), a Arthur Wellesley, 4. vévoda z Wellingtonu (1849–1934), oba taktéž sloužili v armádě. Tradiční vojenská služba se stala osudnou Henrymu Wellesleyovi, 6. vévodovi z Wellingtonu (1912–1943), který jako poručík padl za [[Druhá světová válka|druhé světové války]] v [[Itálie|Itálii]]. Protože byl bezdětný, tituly po něm zdědil strýc Gerald Wellesley, 7. vévoda z Wellingtonu (1885–1972), který působil v diplomacii a v letech 1936–1943 byl inspektorem královských uměleckých sbírek. Současným představitelem této rodové větve je Charles Valerian Wellesley, 9. vévoda z Wellingtonu (*1945), který byl v letech 1979–1989 poslancem Evropského parlamentu za [[Konzervativní strana (Spojené království)|Konzervativní stranu]].\n\nDíky osobnosti maršála Wellingtona užívají Wellesleyové v této linii šlechtickou titulaturu, která zahrnuje šlechtické tituly z Británie, Španělska, Portugalska a Nizozemí. Současná titulatura vévodů z Wellingtonu vypadá následovně: \"vévoda z Wellingtonu, markýz z Wellingtonu, markýz Douro, hrabě z Morningtonu, hrabě z Wellingtonu, vikomt Wellington, baron Mornington, baron Douro, kníže z Waterloo, vévoda da Vittoria, markýz de Torres Vedras, vévoda de Ciudad Rodrigo, hrabě de Vimeiro, španělský grand 1. třídy\". Pět z devíti vévodů z Wellingtonu získalo [[Podvazkový řád]].\n\n[[Soubor:Stratfield_Saye_House_-_geograph.org.uk_-_1420587.jpg|náhled|vpravo|Zámek \"Stratfield Saye House\" ([[Hampshire]])]]\n[[Soubor:Apsley_House_en_1829.JPG|náhled|vlevo|Palác \"Apsley House\" ([[Londýn]])]]\nHlavním sídlem vévodů z Wellingtonu je zámek \"Stratfield Saye House\" v jižní Anglii (hrabství [[Hampshire]]). Barokní zámek zde postavila rodina [[Pittové|Pittů]] zbohatlá v koloniích, od nich je po napoleonských válkách koupil stát a v roce 1817 věnoval jako národní dar maršálu Wellingtonovi. Ten měl velkolepé plány původní zámek zbořit a postavit nový s názvem \"Waterloo Palace\", kvůli vysokým finančním nákladům z toho ale sešlo. Následně nicméně proběhly četné úpravy stávajících budov. Zámek Stratfield Saye House je přístupný veřejnosti jako muzeum maršála Wellingtona.\n\nDalším sídlem se stal [[londýn]]ský palác \"Apsley House\", který původně koupil v roce 1807 maršálův bratr Richard Wellesley. Vévoda Wellington po skončení napoleonských válek potřeboval reprezentativní sídlo odpovídající jeho postavení v hlavním městě a od bratra v roce 1817 koupil. Po rezignaci na ambiciózní plány přestavět zámek Stratfield Saye House investoval maršál Wellington v několika etapách vysoké částky do úprav Apsley House. Gerald Wellesley, 7. vévoda z Wellingtonu, věnoval palác v roce 1947 států, ale na základě zákona \"Wellington Museum Act\" (1947) je nadále vyčleněna část paláce pro pobyt rodiny vévodů z Wellingtonu. Palác Apsley House spravuje organizace [[English Heritage]].\n\nNejmladší bratr maršála Wellingtona, [[Henry Wellesley, 1. baron Cowley|Henry Wellesley]] (1773–1847), byl úspěšným diplomatem za napoleonských válek a dlouholetým velvyslancem ve Španělsku, Francii a [[Habsburská monarchie|Rakousku]]. V roce 1828 získal titul [[baron]]a a vstoupil do [[Sněmovna lordů|Sněmovny lordů]] (titul Cowley of Wesley odkazuje na původní jména obou spřízněných rodin). Jeho syn [[Henry Wellesley, 1. hrabě Cowley|Henry Wellesley]], taktéž významný diplomat, získal v roce 1857 titul [[hrabě]]te (zároveň také titul vikomta Dangana odvozený od původního rodového sídla v Irsku). V roce 1863 zdědil po vymřelé linii hrabat z Morningtonu statky ve [[Wiltshire]] se zámkem \"Draycot House\". Současným představitelem této větve je Garret Graham Wellesley, 7. hrabě Cowley (*1934), který se věnoval podnikání a žije v [[Londýn]]ě.\n\n[[Soubor:Richard_Colley_Wellesley,_Marquess_Wellesley.jpg|náhled|vpravo|[[Richard Wellesley, 1. markýz Wellesley]] (1760–1842)]]\n[[Soubor:Wanstead_House_as_built.jpg|náhled|vpravo|Zámek \"Wanstead House\" ([[Londýn]]), sídlo hrabat z Morningtonu v [[19. století]]]]\n\n\n\n[[Kategorie:Wellesleyové| ]]\n[[Kategorie:Anglické šlechtické rody]]"}
{"id": "1561803", "url": "https://cs.wikipedia.org/wiki?curid=1561803", "title": "Bár", "text": "Bár\n\nBár (, ) je obec v Maďarsku v župě Baranya, spadající pod okres Mohács. Nachází se u břehu Dunaje, asi 5 km severovýchodně od Moháče a asi 40 km východně od Pécse. V roce 2015 zde žilo 539 obyvatel. Dle údajů z roku 2011 tvoří 84,8 % obyvatelstva Maďaři, 22,3 % Němci, 1,1 % Romové, 0,4 % Chorvati, 0,2 % Arméni a 0,2 % Rumuni, přičemž 15,2 % obyvatel se ke své národnosti nevyjádřilo.\n"}
{"id": "1561804", "url": "https://cs.wikipedia.org/wiki?curid=1561804", "title": "Šuľa", "text": "Šuľa\n\nŠuľa je obec v okrese Veľký Krtíš v Banskobystrickém kraji na Slovensku. Leží ve východní části Krupinské planiny přibližně 25 km severně od okresního města. Žije zde  obyvatel.\n\nPrvní písemná zmínka o obci pochází z roku 1460. \n\n"}
{"id": "1561807", "url": "https://cs.wikipedia.org/wiki?curid=1561807", "title": "Gbelce", "text": "Gbelce\n\nGbelce (maďarsky Köbölkút) jsou obec na Slovensku administrativně součást okresu Nové Zámky. V roce 2018 měla 2171 obyvatel; obyvatelstvo je ze tří čtvrtin maďarské národnosti.\n\nV obci se nachází římskokatolický kostel sv. Karla Boromejského z roku 1774 a kaple Nejsvětější Trojice z roku 1780, dále božského Srdce Ježíšova z roku 1989 a Panny Marie z roku 1855.\n\nPodle prvních dochovaných dokumentů patřilo území obce Gbelce uherskému králi Štěpánu I. V následujícím století význam osady vzrostl, neboť přes ní vedla velmi důležitá obchodní stezka. Současný maďarský název – Köbölkút – odkazuje na osadu u kamenné studny, která byla založena ve 13. století.\n\n"}
{"id": "1561808", "url": "https://cs.wikipedia.org/wiki?curid=1561808", "title": "Walter Carone", "text": "Walter Carone\n\nWalter Carone (19. července 1920 – 29. května 1982) byl italsko-francouzský fotograf. Mezi lety 1945 a polovinou šedesátých let 20. století produkoval více než 10 000 kvalitních fotografií pro různé francouzské vydavatele. Byl známý svými portréty celebrit a dokumentárními snímky filmových festivalů v Cannes.\n\nCarone se naučil fotografii od svého otce, který emigroval z Itálie do francouzského Cannes. V roce 1945 se Carone přestěhoval do Paříže, kde pracoval pro \"Cinévie\", \"France Dimanche\", \"Point de Vue\", \"Elle\" a nakonec pro \"Paris Match\", který ho najal tři měsíce před jeho opětovným otevřením v roce 1949. Carone se nakonec stal zástupcem vedoucího oddělení fotografie \"Paris Match\" a později pomohl vydat časopisy \"Photo\" a \"Photo Journal\".\n"}
{"id": "1561810", "url": "https://cs.wikipedia.org/wiki?curid=1561810", "title": "Hôtel de Sagonne", "text": "Hôtel de Sagonne\n\nHôtel de Sagonne je městský palác ze 17. století, který se nachází v Paříži v historické čtvrti Marais ve 4. obvodu na adrese 28, \"Rue des Tournelles\" a 23, \"Boulevard Beaumarchais\". Palác je od roku 1943 chráněn jako historická památka.\n\nPalác si postavil architekt Jules Hardouin-Mansart jako svoji rezidenci v letech 1667–1670 u příležitosti svého sňatku s Annou Bodinovou 3. února 1668. V roce 1681 se stal královským architektem a roku 1699 správcem královských staveb. Jules Hardouin-Mansart od roku 1686 svůj palác bohatě zařizoval s touhou demonstrovat své nové sociální postavení. Najal významné malíře a sochaře Královské akademie malířství a sochařství jako byli Michel Corneille mladší a jeho bratr Jean-Baptiste Corneille, Charles de La Fosse, Étienne Allegrain nebo Martin Desjardins.\nV letech 1690–1692 byl palác rozšířen a tvořil tři stavby: samotný palác, kde žil Hardouin-Mansart s rodinou, druhý dům, kde žil Robert de Cotte, jeho švagr a jeho rodina, a poslední byl určený k pronájmu, kde žil architekt Jean Aubert (1680–1741), žák Hardouina-Mansarta.\n\nPo smrti Julesa Hardouina-Mansarta v roce 1708 palác zdědil jeho syn Jacques, hrabě ze Sagonne (1677–1762). Vdova po architektovi zde žila až do své smrti v roce 1738. Palác mezitím přešel do rukou nové manželky hraběte ze Sagonne, Madeleine Huguény, dříve jeho milenky a matky jeho dvou synů. Těmi byli architekti Jean Mansart de Jouy (1705–1783) a Jacques Hardouin-Mansart de Sagonne (1711–1778). Madeleine Huguény po sňatku v roce 1720 měla palác v majetku až do své smrti v roce 1753. Poté se přešel zpět na hraběte ze Sagonne. Když hrabě v říjnu 1762 zemřel, palác zdědili potomci jeho starší sestry Catherine-Henriette – Anne-Claude-Louise markýza d'Arpajon. Synové hraběte z Sagonne nemohli zdědit svého otce navzdory manželství se svou matkou, neboť od krále nezískali legitimační listiny, které by jim to umožňovaly.\n\nV roce 1767 zemřela markýza d'Arpajon a palác zdědili její dcera a zeť, hrabě a hraběnka z Noailles. Ti palác v srpnu 1777 prodali Marie-Anne, manželce Alexise Malleta de Largillière, hraběte Graville, barona Cruise, za 100 000 livrů. V letech 1792–1819 palác vlastnil stavitel Lazare Antoine Perrot a jeho dědicové. Poté se jeho majitelé střídali až do poloviny 20. století, kdy byl palác přestavěn na byty.\n\nPalác i se zahradou byl 16. dubna 1943 zanesen do seznamu historických památek.\n\nStřízlivá kamenná fasáda na \"Rue des Tournelles\" je charakteristická jednoduchým stylem, který praktikoval Jules Hardouin-Mansart. Naopak fasáda do palácové zahrady je ozdobnější. Je doplněna frontony a reliéfy a velkým balkonem na sloupech v prvním patře. Palác je obzvláště významný svými malbami, které byly v roce 1924 odkryty pod starými falešnými stropy. Představují soubor alegorických obrazů ze 17. století.\n\nPalác Sagonne byl renovován a rozdělen na byty. Není proto veřejnosti přístupný.\n\n"}
{"id": "1561812", "url": "https://cs.wikipedia.org/wiki?curid=1561812", "title": "Snopes", "text": "Snopes\n\nSnopes (anglická výslovnost /snoʊps/), dříve znám jako the Urban Legends Reference Pages, je fact-checkingový web.\n\nSnopes vznikl v roce 1994 jako online projekt zkoumající mýty, podvodné zprávy (tvz. hoax) a folklór. Zakladatel je David Mikkelson, ke kterému se později přidala jeho žena.\n\nMezi partnery ověřovací služby Fact Check Tools od společnosti Google je i Snopes.\n\nPro ověřování informací ze zahraničních zpráv doporučují službu Snopes např. zpravodajský server Českého rozhlasu iRozhlas.cz nebo český server snažící se upozorňovat na podvodné e-maily a poplašné zprávy Hoax.cz.\n"}
{"id": "1561813", "url": "https://cs.wikipedia.org/wiki?curid=1561813", "title": "David Zima", "text": "David Zima\n\nDavid Zima (* 8. listopadu 2000) je český fotbalista hrající za SK Slavia Praha.\n\nMladý stoper debutval za Sigmu v utkání se Zlínem kde byl jeho mužstvo poraženo 1:0, poté nastoupil ještě do jednoho utkání ve kde pomohl získat bod proti Bohemians Praha 1905. Nastoupil také v utkání soutěže Pohár FAČR proti Dukle, kde pomohl k vítězství 4:0.\n\n1. února 2020 přestoupil na hostování s opcí na trvalý přestup do Slavie.\n"}
{"id": "1561825", "url": "https://cs.wikipedia.org/wiki?curid=1561825", "title": "Johannes Dale", "text": "Johannes Dale\n\nJohannes Dale (* 23. května 1997, Lørenskog) je norský biatlonista. V závodech světového poháru získal s norskou štafetou několikrát první místo, poprvé v prosinci 2019 v Ostersundu. Jeho nejlepším individuálním umístěním je čtvrté místo ze závodu s hromadným startem v Oberhofu v lednu 2020.\n\nBiatlonu se věnuje od roku 2011. Ve světovém poháru debutoval v prosinci 2018 ve sprintu v Novém Městě na Moravě.\n\n"}
{"id": "1561828", "url": "https://cs.wikipedia.org/wiki?curid=1561828", "title": "Bratca", "text": "Bratca\n\nBratca () je rumunská obec v župě Bihor. Žije zde obyvatel. K obci administrativně patří i pět okolních vesnic.\n\n\n"}
{"id": "1561832", "url": "https://cs.wikipedia.org/wiki?curid=1561832", "title": "Șuncuiuș", "text": "Șuncuiuș\n\nȘuncuiuș () je rumunská obec v župě Bihor, asi 40 km východně od města Oradea. Žije zde obyvatel. K obci administrativně patří i tři okolní vesnice.\n\n\n"}
{"id": "1561833", "url": "https://cs.wikipedia.org/wiki?curid=1561833", "title": "Anton Jože Gale", "text": "Anton Jože Gale\n\nAnton Jože Gale (26. března 1944 Jesenice – 25. března 2018 Lublaň), uváděný také jako Anton Gale nebo Tone Gale, byl slovinský lední hokejista (brankář) a jugoslávský reprezentant.\n\nZačínal a do svých 17 let hrál v klubu HK Jesenice. V letech 1961–1968 a 1969–1973 hájil branku HK Olimpija Lublaň, se kterým se stal mistrem Jugoslávie v ročníku 1971/1972. Poté, co byl vyhlášen nejlepším brankářem B-skupiny olympijského turnaje (1968), dostal nabídku účastnit se přípravného kempu New York Rangers. V brance New York Rangers se objevil ve třech přípravných zápasech. Zbytek sezony 1968/1969 chytal v profesionální Eastern Hockey League za Syracuse Blazers (56 utkání v základní části) a Clinton Comets (2 zápasy ve vyřazovací části). Připravoval se také v kempu Chicago Blackhawks (1972).\n\nJugoslávii reprezentoval ve 112 utkáních, v nichž obdržel 339 branek (1961–1973). Účastnil se Zimních olympijských her v letech 1964, 1968 a 1972. Na olympijských turnajích zasáhl do 15 utkání, což ho mezi brankáři řadí na 4. místo v historii za Vladislavem Treťjakem (19 za SSSR), Jimem Marthinsenem (17 za Norsko) a Dominikem Haškem (16 za ČSSR a ČR). Za Jugoslávii chytal na osmi mistrovstvích světa (7× v B-skupině a 1× v C-skupině) a třikrát byl vyhlášen nejlepším brankářem B-skupiny mistrovství světa. Jeho hráčskou kariéru ukončilo zranění oka, které utrpěl v pátek 23. března 1973 v zápase B-skupiny mistrovství světa se Spojenými státy americkými.\n\nPo skončení hráčské kariéry se stal trenérem. Věnoval se mládeži v HK Olimpija Lublaň a od 90. let 20. století trénoval brankáře slovinských reprezentačních výběrů.\n\n\n"}
{"id": "1561835", "url": "https://cs.wikipedia.org/wiki?curid=1561835", "title": "Aichach", "text": "Aichach\n\nAichach je město v německé spolkové zemi Bavorsko, hlavní město zemského okresu Aichach-Friedberg ve vládním obvodu Švábsko. Žije zde obyvatel.\n\n"}
{"id": "1561838", "url": "https://cs.wikipedia.org/wiki?curid=1561838", "title": "Padarovce", "text": "Padarovce\n\nPadarovce jsou obec na Slovensku. Leží v okrese Rimavská Sobota v Banskobystrickém kraji. Žije zde obyvatel.\n\n"}
{"id": "1561844", "url": "https://cs.wikipedia.org/wiki?curid=1561844", "title": "Revigny-sur-Ornain", "text": "Revigny-sur-Ornain\n\nRevigny-sur-Ornain je francouzská obec v departementu Meuse v regionu Grand Est. Žije zde obyvatel. Je centrem kantonu Revigny-sur-Ornain.\n\nObec leží u hranic departementu Meuse s departementem Marne.\n\n\n"}
{"id": "1561845", "url": "https://cs.wikipedia.org/wiki?curid=1561845", "title": "Síň slávy slovinského hokeje", "text": "Síň slávy slovinského hokeje\n\nSíň slávy slovinského hokeje ( \"Slovenski hokejski hram slavnih\") sdružuje osobnosti z řad ledních hokejistů, trenérů, rozhodčích a činovníků, kteří se významnou měrou zasloužili o úspěchy a rozvoj slovinského ledního hokeje za bývalé Jugoslávie a poté za samostatného Slovinska. Slavnostně otevřena byla roku 2007 u příležitosti 80. výročí organizovaného ledního hokeje ve Slovinsku a 15. výročí vzniku slovinské reprezentace v ledním hokeji. Od posledního rozšíření v roce 2012 má 94 členy.\n\nPři slavnostním otevření \"Síně slávy slovinského hokeje\" v roce 2007 bylo za členy přijato 60 osobností, roku 2008 přibylo 23 jmen a rok 2012 přinesl zatím poslední rozšíření o 11 členů. Od roku 2012 má \"Síň slávy slovinského hokeje\" 94 členy.\nErnest Aljančič st. – Jože Kovač – Emil Ažman – Erik Krisch – Slavko Ažman – Srdan Kuret – Igor Beribak – Franc Lešnjak – Mustafa Bešić – Domine Lomovšek – Andrej Brodnik – Matko Medja – Vasilij Cerar – Janez Mlakar – Boris Čebulj – Drago Mlinarec – Matevž Čemažar – Murajica Pajič – Hans Dobida – Silvo Poljanšek – Anton Dremelj – Janko Popovič – Jan-Åke Edvinsson – Cveto Pretnar – Stane Eržen – Ludvik Ravnik – René Fasel – Viktor Ravnik – Albin Felc – Andrej Razinger – Eldar Gadžijev – Drago Savić – Anton Jože Gale – Matjaž Sekelj – Jože Gogala – Štefan Seme – Marjan Gorenc – Franc Smolej – Edo Hafner – Marko Smolej – Gorazd Hiti – Rudi Hiti – Roman Smolej – Dragan Stanisavljevič – Bogomir Jan – Andrej Stare – Ivo Jan st. – Nebojša Stojakovič – Milko Janežič – Lado Šimnic – Marjan Jelovčan – Zvonko Šuvak – Branko Jeršin – Toni Tišlar – Vlado Jug – Viktor Tišlar – Ignac Kovač – Ciril Vister – Rudi Knez – Matjaž Žargi\n\nBožidar Beravs – Tomaž Bratina – Drago Horvat – Peter Klemenc – Sašo Košir – Tomaž Košir – Miroslav Lap – Tomaž Lepša – Blaž Lomovšek – Janez Puterle – Jože Razinger – Ivan Ščap – Andrej Vidmar – Franci Žbontar – Roman Iskra – Zoran Rozman – Igor Zaletel – Bogdan Jakopič – Gabrijel Javor – Bojan Kavčič – Miloš Sluga – Andrej Verlič – Zlatko Pavlica\nElvis Bešlagić – Robert Ciglenečki – Dejan Kontrec – Tomaž Vnuk – Bojan Zajc – Nik Zupančič – Luka Žagar – Zoran Pahor – Marko Popovič – Žarko Bundalo – Franc Ferjanič\n\n"}
{"id": "1561846", "url": "https://cs.wikipedia.org/wiki?curid=1561846", "title": "BAC Jet Provost", "text": "BAC Jet Provost\n\nJet Provost byl britský dolnoplošný proudový letoun vzniklý v polovině 50. let 20. století a užívaný \"Royal Air Force\" i dalšími letectvy jako cvičný až do počátku 90. let. Byl vyvinut společností Hunting Percival z jejího pístového typu Provost a po roce 1960 jeho výroba probíhala u British Aircraft Corporation (BAC). V roce 1967 z něj vznikla specializovaná lehká bitevní verze Strikemaster určená pro vývoz.\n\nVývoj typu navazoval na předchozí osvědčenou leteckou konstrukci, zahájenou stavbou prototypu Percival P.56 Provost podle specifikací T16/48. Vznikl dvoumístný cvičný dolnoplošník poháněný pístovým hvězdicovým motorem Armstrong Siddeley Cheetah 18, který byl zalétán 24. února 1950. Druhý prototyp měl již instalovanou pohonnou jednotku Alvis Leonides. V porovnávacích zkouškách s konkurenčním strojem Handley Page H.P.R.2 byl pro své lepší vlastnosti zvolen jako standardní cvičný letoun \"Royal Air Force\". První sériové Provosty \"T.1\" přebíraly výcvikové jednotky RAF od dubna 1953. Po vyrobení 461. stroje, včetně exportních verzí \"T.51\", \"T.52\", \"T.53\" a \"T.54\" byla výroba zastavena. \n\nS přípravou sériové výroby Provostu byl souběžně rozpracován projekt \"Hunting Percival P.84 Jet Provost\" u kterého byl pístový motor zaměněn za proudovou jednotku Armstrong Siddeley Viper 101. Prototyp \"Jet Provost T.1\" (XD674) zalétal zkušební pilot R. G. „Dick“ Wheldon 16. června 1954. Ve výrobním závodě v Lutonu bylo vyprodukováno ještě devět dalších vývojových strojů.\n\nPět kusů \"Jet Provost T.2\" tvořilo vývojový mezistupeň s motorem Viper 102, podvozkem se zkrácenými nohami ovládanými hydraulicky, místo dosavadního pneumatického ovládání, novým krytem kokpitu a zlepšenou aerodynamikou trupu.\nJako standardní cvičný letoun RAF byl do sériové výroby zaveden až \"Jet Provost T.3\" s pohonnou jednotkou Armstrong Siddeley Viper Mk.9 o tahu 7,78 kN. T.3 byl vybaven dvojicí vystřelovacích sedadel Martin Baker a koncovými křídelními palivovými nádržemi. Po podepsání objednávky na sériovou výrobu 8. února 1957 opustil montážní linku 201 letoun.\n\nPředchozí verzi nahradil ve výrobě \"Jet Provost T.4\" určený k rozšíření pilotního výcviku až po pokračovací stupeň. První prototyp byl upraven z verze T.2, další dva stroje vznikly přestavbou letounů T.3. Prototypy poprvé vzlétly v červenci a srpnu 1960, první sériový exemplář s motorem Viper 11 o tahu 11,116 kN v roce 1961. První stroje RAF přebíralo od listopadu 1961, poslední až v polovině roku 1964.\nZ verzí T.3 a T.4 byly odvozeny exportní letouny \"Jet Provost T.51\" (22 kusů) a \"T.52\" (46 kusů) pro Cejlon, Kuvajt, Súdán, Irák, Jižní Jemen a Venezuelu. Hlavňová výzbroj byla tvořena dvojicí kulometů FN ráže 7,62 mm, na dva křídelní závěsníky bylo možno umístit pumy a rakety.\n\nPo znárodnění části leteckého průmyslu a začlenění firmy Hunting do British Aircraft Corporation se tovární označení letounu změnilo na \"BAC 145\".\n30. listopadu 1964 byla s výrobcem podepsána objednávka na produkci 110 sériových strojů \"Jet Provost T.5\" s přetlakovým kokpitem a novým křídlem. \nPrvní dva zkušební prototypy vznikly přestavbou posledních dvou sériových T.4 (XS230 a XS231). Z XS230 se stal typ \"BAC 164\", který s motorem Viper 522 a křídelními závěsníky představoval prototyp T.5. Z XS231 vznikl typ \"BAC 166\", tvořící zkušební prototyp poslední vývojové bitevní verze BAC 167 Strikemaster.\n\nPo uzavření výrobního závodu v Lutonu z důvodu odprodeje společnosti Vauxhall Motors byl stroj BAC 164 přetažen po silnici do Wartonu, kde piloti Jimmy L. Dell a R. T. Stock provedli 28. února 1967 první let. \nRAF převzalo první letoun T.5 4. září 1969, poslední Jet Provost T.5 (XW438) 6. října 1972. \nKromě novovýroby prošlo výrobním komplexem BAC v letech 1973-1976 celkem 177 Jet Provostů RAF, které byly modifikovány zástavbou pokročilejšího radionavigačního vybavení na verze T.3A a T.5A.\n\nJet Provosty používala také celá řada akrobatických skupin, mj. \"Sparrows\", \"Red Pelicans\", \"Redskins\", \"Black Jacks\", \"Macaws\", \"Magistrates\", \"Vipers\", \"Blades\", \"Linton Gins\", \"Cocks o'the North\", \"Gemini Pair\", \"The Swords\" a \"The Lincolnshire Poachers\".\n\nExportní verze BAC 145/T.5 byla označena \"T.55\" a v počtu 25 strojů dodána Súdánu. \n\n\nÚdaje dle \n\n\n"}
{"id": "1561848", "url": "https://cs.wikipedia.org/wiki?curid=1561848", "title": "Lida Moser", "text": "Lida Moser\n\nLida Moser (17. srpna 1920 New York – 12. srpna 2014) byla americká fotografka a spisovatelka aktivní více než šest desetiletí. Byla známá jako fotožurnalistka, autorka pouličních fotografií, jako členka uměleckého sdružení Photo League i New York School. Její portfolio zahrnuje černobílou komerční, portrétní a dokumentární fotografii, její práce má dopad i po její smrti. \n\nPhoto League byla v poválečných letech centrum americké dokumentární fotografie, mezi jeho členy bylo mnoho z nejvýznamnějších fotografů 20. století. Na retrospektivní výstavě ve Fraser Gallery ve Washingtonu DC byla popisována jako průkopnice v oblasti fotožurnalistiky. Byla také popisována, k její mrzutosti, jako „babička americké fotožurnalistiky“.\n\nMoser se narodila v roce 1920 v New Yorku. Její kariéra začala v roce 1947 jako asistentka v ateliéru Berenice Abbottové. V roce 1949 získala první pověření od magazínu \"Vogue\" a cestovala po Kanadě. Mezi další časopisy uvádějící její práci patřily \"Harper's Bazaar\", \"Look\" a \"Esquire\". Vytvořila řadu vlastních knih a jako spoluautorka několik knih o fotografické technice. Články a sloupečky se objevily mimo jiné v \"New York Times\", \"New York Sunday Times\", \"Amphoto Guide to Special Effects\", \"Fun in Photography\", \"Career Photography\", \"Women See Men\", \"Women of Vision\" a \"This was the Photo League\".\n\nSérie jejích článků o fotografii „Camera View“ pro \"The New York Times\" se objevila mezi lety 1974 a 1981. Její fotografie se prodávaly až za 4 000 amerických dolarů na burze Christie's a dalších aukcích a nadále je shromažďuje a vystavuje více než 40 galerií a muzeí po celém světě. Autorčin vztah k francouzskému fotografovi Eugène Atgetovi lze vidět na jejích fotografiích z Edinburghu, stejně tak jako vliv amerického fotografa Walkera Evanse.\n\nMoser zemřela 12. srpna 2014, pět dní před svými 94. narozeninami.\n\nDokument o jejích kanadských cestách a fotografiích napsal a režíroval Joyce Borenstein a vyšel v roce 2017 pod názvem \"Lida Moser Photographer: Odyssey in Black and White\". \n\nDíla Moserové jsou ve stálých sbírkách: \n\n\n\n\nKniha Moserové z roku 1971 „ \"Stavba budovy Exxon v New Yorku“\" obsahuje fotografii můžů, kteří myjí okna, která byla použita v stavebních blocích Lego v zábavním parku Legoland Florida. \n\n\"Kancelářská budova Lobby, New York\", ve které divoká pře-expozice Moserové redukovala postavy mužů na téměř přilepené postavy, což předznamenalo vizuální zkreslení 2001: Space Odyssey.\n\n"}
{"id": "1561849", "url": "https://cs.wikipedia.org/wiki?curid=1561849", "title": "Johannes Kühn", "text": "Johannes Kühn\n\nJohannes Kühn (* 19. listopadu 1991, Pasov) je německý biatlonista. V závodech světového poháru je jeho nejlepším individuálním umístěním druhé místo z vytrvalostního závodu v Pokljuce v prosinci 2018. S německou štafetou obsadil několikrát stupně vítězů, poprvé třetím místem v prosinci 2018 v Hochfilzenu.\n\nBiatlonu se věnuje od roku 2004. Ve světovém poháru debutoval 13. prosince 2012 v slovinské Pokljuce.\n"}
{"id": "1561855", "url": "https://cs.wikipedia.org/wiki?curid=1561855", "title": "Dávid Kohút", "text": "Dávid Kohút\n\nDávid Kohút (* 10. března 1998 Prievidza) je slovenský lední hokejista hrající na postu středního útočníka.\n\nS ledním hokejem začínal ve svém rodném městě, v tamním klubu MšHK Prievidza. Následně přestoupil do České republiky, do pražské Slavie. V ní během sezóny 2012/2013 a následující hrál za mládežnický výběr do šestnácti let. V dalších sezónách za výběr do 18 let a posléze rovněž za tamní dvacítku. Mezi muži tohoto celku se poprvé objevil během ročníku 2016/2017. Bylo to v době, kdy se klub ocitl ve finančních obtížích a hráči „A“ mužstva odmítli odcestovat do Prostějova k utkání s tamním hokejovým klubem. Vedení klubu proto rozhodlo, že k utkání nastoupí juniorský výběr klubu, který se do moravského města přesune okamžitě po utkání své juniorské ligy, jež odehrál v Jihlavě. Mezi tehdejší hráče tohoto výběru patřil i Kohút, který tak odehrál dvě soutěžní utkání v jeden den krátce po sobě. V Jihlavě hráči Slavie zdejším juniorům podlehli v poměru 1:6, v Prostějově pak prohráli 0:13.\n\nBěhem ročníku 2016/2017 pak ještě nastupoval za jindřichohradecký Vajgar. Další sezónu (2017/2018) strávil vedle juniorů Slavie rovněž na hostování v celcích SK Kadaň a HC Most. Natrvalo mezi muži Slavie zakotvil během ročníku 2018/2019, během nějž navíc ještě odehrál zápasy i za HC Letci Letňany. I další sezónu (2019/2020) patřil do kádru Slavie, nicméně opět hostoval, tentokrát v pražské Kobře.\n"}
{"id": "1561856", "url": "https://cs.wikipedia.org/wiki?curid=1561856", "title": "André Lakos", "text": "André Lakos\n\nAndré Lakos (* 29. července 1979 Vídeň) je rakouský hokejový obránce, hrající od ledna 2019 za tým Rytíři Kladno.\n\n\n"}
{"id": "1561858", "url": "https://cs.wikipedia.org/wiki?curid=1561858", "title": "Rancourt-sur-Ornain", "text": "Rancourt-sur-Ornain\n\nRancourt-sur-Ornain je francouzská obec v departementu Meuse v regionu Grand Est. Žije zde obyvatel. \n\nObec leží u hranic departementu Meuse s departementem Marne.\n\n"}
{"id": "1561862", "url": "https://cs.wikipedia.org/wiki?curid=1561862", "title": "Rancourt", "text": "Rancourt\n\nRancourt je název nebo součást více obcí ve Francii:\n\n"}
{"id": "1561864", "url": "https://cs.wikipedia.org/wiki?curid=1561864", "title": "Protitanková puška Boys", "text": "Protitanková puška Boys\n\nProtitanková puška Boys byla britskou protitankovou puškou používanou v průběhu 2. světové války. Původně se zbraň měla jmenovan Stanchion, ale těsně před formálním zavedením zbraně do výzbroje zemřel hlavní konstruktér zbraně Henry C. Boys a tak byla puška pojmenována po něm.\n\nProjekt na vytvoření protitankové pušky odstrartoval roku 1934. Na začátku vývoje puška používala modifikovaný náboj .50 BMG, který byl záhy shledán jako málo výkonný a tak byla ráže zvětšena na 13.9 mm a na nábojnici byl přidán nákružek. Zbraň byla zavedena do výzbroje roku 1937. V červnu 1939 byl zaveden do výzbroje nový typ náboje s vyšší průbojností Mk II. Tento náboj byl plněn silnějším prachem a měl lehčí a kratší projektil, který dosahoval vyšší úsťové rychlosti. Prvního boje se puška Boys zúčastnila v zimní válce v rukou Finů. Osvědčila se poměrně dobře vůči slabě pancéřovaným tankům Sovětského svazu jako byl T-26. Při bojích v Norsku a ve Francii si vedla zbraň poměrně dobře vůči slabě pancéřovaným německým tankům Panzer I, II i III. Při bojích v severní Africe již spojenci čelili modernějším německým tankům s lepším pancéřováním, které již nebylo možné touto zbraní vyřadit. PT puška Boys tak mohla být používána jen vůči slabě pancéřovaným vozidlům, italským tankům a polním opevněním. Až do konce války mohla být s úspěchem používána na pacifickém bojišti proti japonským tankům, které byly stále slabě pancéřované. V roce 1942 byl vyvinut náboj s wolframovým jádrem, který vznikl na základě prozkoumání německého náboje 7.92×94, ale nebyl přijat do výzbroje, protože puška Boys již byla považována za zastaralou. Výroba byla ukončena v roce 1943, ve prospěch nově vyráběného PIATu.\n\nBoys byl zkonstruován jako opakovací puška s otočným odsuvným závěrem. Puška má schránkový jednořadý zásobník nasazovaný shora. Kvůli umístění zásobníku jsou mířidla umístěna excentricky na levé straně. Pouzdro závěru společně s hlavní konalo po výstřelu zákluz uvnitř rámu spojeného s ramenní opěrkou. Rám byl vybaven pružinovým dorazem (buffer), který tlumil zpětný ráz. Ramenní opěrka je opatřena polstrovanou botkou pro zmírnění zpětného rázu. Na levé straně rámu s botkou byla umístěna lícnice.\n\nVylepšená verze Mk I* se začala vyrábět od dubna 1942 v kanadské zbrojovce John Inglis and Company do prosince roku 1943 a celkem zde bylo vyrobeno 45 234 kusů. Monopod ve tvaru obráceného obráceného T byl nahrazen lehčí rozkládací dvojnožkou, která rovněž zajišťovala větší stabilitu. Kruhová úsťová brzda byla nahrazena novější pravděpodobně odvozenou od Solothurn S18-1000, která měla umístěny otvory za sebou. Novější úsťová brzda byla jednoduší na údržbu, efektivněji tlumila zpětný ráz a při výstřelu nevýřila prach a kamínky před hlavní. Původní verze Mk I měla dioptrické hledí, které bylo možné nastavit na 300 nebo 500 yardů u verze Mk I* bylo fixní nastavení hledí na 300 yardů.\n\nVerze Mk II nikdy nepřekročila stádium prototypu a také o ní není známo mnoho informací. Jednalo se o výsadkářskou verzi, která měla být kratší a lehčí. Odlehčení zbraně bylo dosaženo použitím lehkých slitin, které údajně způsobovaly deformace zbraně. Zkrácení hlavně na 762 mm zhoršilo průbojnost zbraně a odstranění úsťové brzdy silně zvýšilo zpětný ráz.\n\nFinové obdrželi 100 zbraní, které použili během zimní války z nichž 30 bylo používano švédskými dobrovolníky. Dalších 100 obdrželi od Britů v meziválečném čase a dalších 200 odkoupili od německé armády, která je získala během tažení ve Francii.\n\nAmerická armáda obdržela 771 Boys Mk. I* vyrobených v Kanadě, bojové využití našly u námořní pěchoty v Pacifiku. Menší počet zbraní byl po válce přestavěn na ráži .50, vybaven vybaven puškohledy a použit v korejské válce jako odstřelovací puška. \n\nSovětský svaz obdržel 3 200 pušek na základě Lend and Lease Act. \n\nČína obdržela 6 129 pušek Mk.1* \n"}
{"id": "1561866", "url": "https://cs.wikipedia.org/wiki?curid=1561866", "title": "Josef Janouš (klarinetista)", "text": "Josef Janouš (klarinetista)\n\nJosef Janouš (9. srpna 1927 Mericours Corons, Francie – léto 2012 Kladno) byl český klarinetista česko-francouzského původu, člen orchestru a funkcionář Národního divadla v Praze. V roce 1951 byl prvním kdo po dlouhé době opět zahrál \"Klarinetový koncert A dur K. 622\" od W. A. Mozarta.\n\nJeho otec byl Čech a matka z Francie, narodil se ve Francii, ale vyrůstal v Čechách. Od 1. února 1951 do roku 1985 byl členem orchestru Národního divadla, v letech 1963–1966 vedoucí orchestru, poté vedoucí skupiny klarinetů, na JAMU absolvoval v roce 1970, od 1. března 1971 odborný poradce ředitele Národního divadla, od 1. října 1971 vedoucí ekonom a zástupce uměleckého šéfa opery Národního divadla, od 1. ledna 1976 zástupce uměleckého šéfa opery Národního divadla, od 1. záři 1976 do 5. prosince 1985 člen orchestru Národního divadla. V roce 1985 odešel do invalidního důchodu, poté žil se svou ženou (keramičkou) Evou Janoušovou v Kladně v rodinném domě naproti Niederleho pavilonu Kladenské nemocnice, ta se po jeho smrti odstěhovala do Prahy.\n\nJako nejreprezentativnější dílo celé klarinetové literatury bývá hodnocený \"Klarinetový koncert A dur K. 622\" od W. A. Mozarta z roku 1791. Koncert plně využívá všech možností basetového klarinetu (i klasického klarinetu) a je ryzí ukázkou jeho kompozičního mistrovství.\nToto dílo komponované pro rakouského klarinetistu Antona Stadlera (1753–1812) bylo dlouhou dobu velmi málo hráno. Premiéra díla se pravděpodobně uskutečnila 16. října 1791 v Praze. Po Stadlerově smrti se Mozartova hlavní díla pro klarinet neobjevila na programu koncertů pražské konzervatoře až do roku 1870, kdy byla provedena 2. věta \"Kvintetu A dur\", která používá pouze běžný spodní rozsah do psaného \"e\". Zřejmě poprvé od Stadlerovy smrti zazněl klarinetový koncert v Praze roku 1951 (Josef Janouš) a Kvintet roku 1956 (Jiří Kratochvíl). Basetový klarinet určený pro tento koncert používal téměř výhradně Anton Stadler, jedná se o A klarinet s prodlouženým spodním dílem a rozsahem rozšířeným o tercii směrem dolů (basetové tóny: \"es\", \"d\", \"des\", \"c\"), který se po Stadlerově smrti nevyráběl.\n\n\n"}
{"id": "1561870", "url": "https://cs.wikipedia.org/wiki?curid=1561870", "title": "Buzerant (hudební skupina)", "text": "Buzerant (hudební skupina)\n\nBuzerant je česká home metalová kapela založená v roce 2013. Zakladately kapely jsou Petr Čtvrtníček (bicí) a Leoš Noha (zpěv). Dalšími členy kapely jsou Ondřej Nekuda (elektrická kytara), Martin Schneider (baskytara). Kapela složila písně jako \"Hnědá je dobrá\" či \"Slzy z mý klády šedivý\".\n"}
{"id": "1561871", "url": "https://cs.wikipedia.org/wiki?curid=1561871", "title": "Josef Janouš (rozcestník)", "text": "Josef Janouš (rozcestník)\n\nJméno a příjmení Josef Janouš má více nositelů:\n\n"}
{"id": "1561875", "url": "https://cs.wikipedia.org/wiki?curid=1561875", "title": "Dario Melnjak", "text": "Dario Melnjak\n\nDario Melnjak (* 31. října 1992 Varaždín) je chorvatský fotbalista. Momentálně působí v tureckém klubu Caykur Rizespor, kde působí i bývalí útočník pražské Slavie Milan Škoda. Hraje na pozici krajního obránce, je levonohý fotbalista.\n\nSvoji kariéru začínal v klubu NK Nedeljanec, jeho následující klub byl NK Zelina, ovšem jeho prvním profesionálním působištěm byl klub NK Slaven Belupo, ve kterém strávil 2 roky a odehrál 13 zápasů a připsal si 1 branku, to mu vyneslo jeho první zahraniční angažmá, a to hostování a následný přestup do KSC Lokeren, kde odehrál za 3 roky 17 zápasů, poté přišel útlum a přijal nabídku slovinského klubu NK Domažle, zde nastřílel 10 branek a stěhoval se po 2 letech do Turecka a to do jeho stávajícího angažmá Caykuru Rizespor.\n\nJeho bratrancem je slavný chorvatský fotbalista Marko Rog nyní působící v Cagliari.\n"}
{"id": "1561877", "url": "https://cs.wikipedia.org/wiki?curid=1561877", "title": "Vojtěch Zeilman", "text": "Vojtěch Zeilman\n\nVojtěch Zeilman (1. května 1896 Mnichovo Hradiště – ?) byl český sochař, návrhář, plastik pro rakovnické závody RAKO, byl žákem Akademie výtvarných umění v Praze u prof. J. V. Myslbeka a Jana Štursy.\n\n\n\n"}
{"id": "1561880", "url": "https://cs.wikipedia.org/wiki?curid=1561880", "title": "Netopýr stromový", "text": "Netopýr stromový\n\nNetopýr stromový (\"Nyctalus leisleri\") je druh netopýra z čeledi netopýrovití. Podobá se netopýru rezavému (\"Nyctalus noctula\"). Oproti netopýru rezavému je menší a liší se zbarvením a tvarem horní čelisti.\n\nNetopýra stromového objevil německý zoolog a lékař Johann Philipp Achilles Leisler, který zemřel dříve než stačil druh popsat. Popsal ho až jeho žák Heinrich Kuhl v roce 1817 v díle \"Die deutschen Fledermäuse\" a na Leislerovu počest po něm netopýra pojmenoval.\n\nMezi další názvy patří:\n\nJedná se o středně velkého netopýra. Délka jeho těla se pohybuje v rozmezí 48–68 mm, délka předloktí 38–47 mm a rozpětí křídel dosahuje 260–320 mm. Hmotnost dospělého jedince je v mezi 12–20 gramů. Jeho srst má hnědý odstín, na břiše je světlejší, naopak ušní boltce a létací blány jsou tmavšího odstínu.\n\nNetopýr stromový žije v západní části Palearktické oblasti, od Pyrenejského poloostrova, Britských ostrovů, Madeiry a Kanárských ostrovů na západě až po Indii na východě. Jižní okraj oblasti jeho výskytu zasahuje do severní Afriky, severní pak do jižního Švédska. V Irsku je rozšířen hojně, jinak patří mezi vzácnější druhy netopýra.\nV Česku se vyskytuje pouze ostrůvkovitě převážně na Šumavě, jižní a střední Moravě, v jižních a středních Čechách. Dále byl zaznamenán na Vysočině, Karlovarsku, Liberecku, Olomoucku a v oblasti Jeseníků a Beskyd.\n\nŽije v dutinách stromů v listnatých a smíšených lesích. Samice tvoří letní kolonie v počtu 20–50 jedinců, samci žijí samostatně či v malých koloniích. Na konci léta probíhá páření. Zimuje v dutinách stromů a ve štěrbinových úkrytech ve skalách či v lidských staveních. Živí se především větším hmyzem.\n\n\n"}
{"id": "1561888", "url": "https://cs.wikipedia.org/wiki?curid=1561888", "title": "GhostBSD", "text": "GhostBSD\n\nGhostBSD je operační systém unixového typu z rodiny BSD pro platformu x86-64. Starší verze vycházely pouze z FreeBSD, od verze 18.10 vydané v listopadu 2018 je základem pro GhostBSD operační systém TrueOS. Jako přednastavené desktopové prostředí je využíváno MATE, komunitní podporu má i Xfce. Jako init je využíván OpenRC.\n\nDříve nabízelo GhostBSD jako desktopové prostředí mj. GNOME 2 a LXDE.\n"}
{"id": "1561891", "url": "https://cs.wikipedia.org/wiki?curid=1561891", "title": "BioRxiv", "text": "BioRxiv\n\nbioRxiv (kde písmeno x má být chápáno jako řecké písmeno chí a název má být vlastně zkratkou \"bio-archiv\") je webová stránka s otevřeným přístupem určená pro publikování preprintů z oblasti biologie. Byla uvedena do provozu v roce 2013 a je inspirována webem arXiv, který slouží pro zveřejňování preprintů především z matematiky, fyziky a informatiky. Založili ji John Inglis a Richard Sever a je hostována soukromou společností Cold Spring Harbor Laboratory sídlící ve státě New York ve Spojených státech amerických.\n\nProtože se jedná o web zveřejňující preprinty, nedochází před zveřejněním k žádnému recenznímu řízení, pouze k zběžné kontrole, mj. vůči plagiaci.\n\n"}
{"id": "1561892", "url": "https://cs.wikipedia.org/wiki?curid=1561892", "title": "Zahořanský potok (přítok Zubřiny)", "text": "Zahořanský potok (přítok Zubřiny)\n\nZahořanský potok, na horním toku \"Starý potok\" (německy \"Sahorschaner Bach)\" je pravostranným přítokem Zubřiny v České republice . \n\nZahořanský potok pramení severozápadně od Chodské Lhoty (resp. východně od Vítovek) ve Všerubské vrchovině. Jeho pramen se nachází na severním úpatí Chlumku (644 m n. m.) respektive na jihozápad od Dobré hory (641 m n. m.). Necelý kilometr jihozápadně od něj pramení řeka Kouba / Chamb. Horní tok směřuje zprvu na severozápad a po 500 metrech se v místě železniční zastávky \"Chodská Lhota\" kříží s železniční tratí Janovice nad Úhlavou - Domažlice. Tok pokračuje Kdyňskou brázdou přes obce Hluboká, Brnířov, Kdyně, Prapořiště a místní části \"Na Kobyle, Bílý Mlýn, Váchalovský Mlýn\" do Koutu na Šumavě. Poté Zahořanský potok protéká Chodskou pahorkatinou a napájí Novodvorský rybník u Nového Dvora. Jeho další tok vede na sever přes \"Levcův Mlýn, Moravcův Mlýn\", Zahořany, Sedlice, \"Husmankův Mlýn, Byšensko a Na Ovčíně\". Po 14,1 km toku se Zahořanský potok vlévá do Zubřiny, jihozápadně od Radonic, \n\nV letech 2012 až 2013 byl na 3,3 km Zahořanského potoka u Zahořan vytvořen pomocí 3,5 m široké a 171 m dlouhé zemní hráze povodňový \"Poldr Zahořany\". \n\nMezi Chodskou Lhotou a Koutem na Šumavě je podél toku potoka vedena železniční trať Janovice nad Úhlavou - Domažlice.\n\n\n\n"}
{"id": "1561893", "url": "https://cs.wikipedia.org/wiki?curid=1561893", "title": "CSS-11", "text": "CSS-11\n\nCSS-11 byl polský sportovně-turistický a akrobatický letoun vyvinutý ve varšavském středisku CSS (Centralne Studium Samolotów PZL, Centrum pro studium letadel PZL) po druhé světové válce na přelomu 40. a 50 let. Výroba letounů byla uskutečněna podniku polského leteckého průmyslu PZL Warszava-Okęcie (Państwowe Zakłady Lotnicze).\n\nV roce 1946 z podnětu prof. Franciszka Misztala z Varšavské technické univerzity (Politechnika Warszawska) bylo vytvořeno středisko Centrum pro studium letadel (CSS) jako součást Sjednoceného leteckého průmyslu, ve kterém shromáždil skupinu zkušených leteckých inženýrů a mladých studentů v oblasti letectví. V roce 1946 obdrželo centrum CSS pokyn od ministerstva komunikací na vývoj tří letadel: školní-výcvikové, akrobatické a turistické. Prvními projekty byly letadla: školní CSS-10 a akrobatické CSS-11. Druhým úkolem (po cvičném letounu CSS-10), který mělo středisko CSS splnit, byl vývoj sportovně-turistického a akrobatického letadla.\n\nV dubnu 1947 na pozici hlavního inženýra CSS nastoupil prof. Leszek Dulęba. V srpnu 1947 Leszek Dulęba začal pracovat na návrhu letounu označeném CSS-11. Koncept letadla byl založen na designu CSS-10, avšak konstrukce byla výrazně posílena a byl také použit podstatně výkonnější motor, šestiválcový Walter Minor 6-III o výkonu 118 kW/160 k. Stavba prototypů byla provedena od srpna do října 1948 ve Varšavě, ve středisku CSS, pozdějším PZL Warszawa-Okęcie . Oba prototypy se dosti lišily, což bylo dáno jejich plánovaným použitím. \n\nPrvní prototyp, imatrikulovaný jako SP-BAH, zalétal 16. října 1948 pilot kpt. Jerzy Szymankiewicz. Od počátku létání byly patrné jeho dobré letové vlastnosti. Testováním byla potvrzena jeho vhodnost pro výcvik, sport i akrobacii. Tento letoun si získal pověst jednoho z nejlepších polských akrobatických letadel v poválečném období. Druhý prototyp CSS-11 (SP-BAJ) byl zalétán v roce 1949. \n\nV tříletém plánu bylo stanoveno postavit pro aerokluby 30 letounů této kategorie, bylo připravováno i zahájení sériové výroby. Výroba však nebyla zahájena, protože byla zastavena či vůbec nebyla zahájena licenční výroba motorů Walter Minor 6-III, protože polská strana sama od jednání odstoupila. Také se uvádí důvod: rezignace na zahájení licenční výroby či přímo politický příkaz z vyšších míst: licence uzavírat pouze na sovětská letadla a motory (např. na více než 20 let starý sovětský, hvězdicový motor Švecov M-11D a M-11FR, jejichž výroba byla v Polsku zahájena od roku 1951). \n\nDůležité ale také je, že v ekonomické rozvaze o licenční výrobě nebyl zohledněn přímý nákup hotových motorů z Československa. Sériová (licenční) výroba jen kolem 50 motorů by byla nerentabilní a s více motory pro použití v Polsku se nepočítalo. Z těchto důvodů byly rovněž pozastaveny práce na dalších konstrukcích (např. LWD Zuch), které měly používat motor Walter Minor 6-III. Nicméně i na přelomu 50. a 60. let polští konstruktéři na motory Walter Minor 4-III a Minor 6-III nezapomněli. Objevovaly se v tom období v amatérských projektech a stavbách letounů Super Karper Akrobat (16 letounů, Minor 4), v Beskid 1 a 2 (celkem 3 letouny, Minor 6) a ještě koncem 60. let na letadlech Harnaś (Minor 6/M-337).\n\nV roce 1949 bylo učiněno rozhodnutí o likvidaci CSS. Tento proces trval až do počátku roku 1951. V roce 1950 bylo středisko CSS oficiálně zrušeno a na jeho základech byla vytvořena letecká továrna WSK-4 (Wytwórnia Sprzętu Komunikacyjnego Nr. 4), která v roce 1956 změnila název na WSK PZL Warszawa-Okęcie.\n\nV roce 1948 byly postaveny oba nové prototypy, sportovně-turistická a akrobatická verze. Oba prototypy byly lehčí, než se plánovalo (o 10 kg) a i proto měly vyšší výkon než vypočítaný, což je v prototypové výrobě dosti řídký jev. Spíše tomu bývá naopak. Letouny se mírně lišily vrtulemi, svislými ocasními plochami (velikost kormidla), vybavením, hmotností a pochopitelně výkony. Oba letouny měly dobré letové vlastnosti, i provádění akrobatických prvků bylo přesné a snadné. Od poválečných let byl jako akrobatická verze letoun CSS-11 považován za jedno z nejlepších akrobatických letadel polské konstrukce. \n\nDvoumístný dolnoplošník byl smíšené konstrukce ocel-dřevo. Jednonosníkové křídlo lichoběžníkového tvaru bylo vyrobeno ze dřeva, pouze náběžná hrana byla tvořena překližkou, zbývající plocha křídla a křidélka byly potaženy plátnem. Konstrukci trupu tvořily příhradové nosníky (mříže), svařené z chrom-molybdenových ocelových trubek. Vpředu byl trup potažen plechem, vzadu plátnem. Kabina s kokpity v tandemovém uspořádání byla nekrytá. Ocasní část byla rovněž převážně ze dřeva. Kormidla byla vyztužena ocelovým trubkovým nosníkem a potažená plátnem. Nezatahovací, klasický masivní, dvoukolový podvozek se zadním otočným kolečkem. \n\nVyznačovaly se minimalizovanými požadavky na délku přistávací a vzletové dráhy (STOL). U sportovně-turistické CCS-11 to bylo pro vzlet přes překážku 20 m jen 388 m a pro akrobatický letoun 340 m. Pro přistání (doběh) potřebovaly obě verze stejně dlouhou (krátkou) dráhu: 57 m.\nAž do poloviny srpna 1950 letadla létala testy v továrně. Oficiální zkoušky letounů byly zahájeny počátkem ledna 1951 v Ústřední leteckém ústavu (Główny Instytut Lotnictwa). Během testů byly provedeny drobné úpravy letadla za účelem odstranění nedostatků (hlavně ovlivňujících letové vlastnosti). Během testů oba prototypy uskutečnily na 250 startů a odlétaly přibližně 110 hodin.\n\nJeden letoun (SP-BAH) byl natřen bílými a červenými pruhy, které na křídlech tvořily charakteristické šipky. Koncept této \"kamufláže\" byl po mnoho let používán u letadel PZL TS-11 Iskra akrobatickým týmem Bílo-červené Jiskry (Biało-Czerwone Iskry).\n\nOba existující prototypy CSS-11 (SP-BAH, SP-BAJ) byly rozsáhle využívány až do roku 1953, potom byly vyřazeny z provozu.\n\n\n\nData pro sportovní a (akrobatickou) verzi dle\n\n\n\n\n\n"}
{"id": "1561899", "url": "https://cs.wikipedia.org/wiki?curid=1561899", "title": "Jakub Markovič", "text": "Jakub Markovič\n\nJakub Markovič (* 13. července 2001 Přerov) je český fotbalový brankář působící v klubu SK Slavia Praha.\n\nSvou mládežnickou kariéru začal v druholigovém Přerově\n\nV létě roku 2014 zamířil do olomoucké Sigmy na hostování a následně, v září roku 2015 sem přestoupil.\n\nV zimě roku 2016 přestoupil do pražské Slavie, kde nastupoval nejdříve v barvách týmu U17, se kterým získal titul v dorostenecké lize a následně i Československé finále. Na tuto sezónu navázal titulem v lize U19. S týmem U19 byl také blízko postupu do vyřazovací fáze UEFA Youth League. Za A-tým debutoval pří výhře proti Bohemians Praha 1905 4:0, nastoupil také v zápasu soutěže MOL Cup, kde pomohl týmu k vysoké výhře nad Slavojem Vyšehrad 8:0.\n\nMarkovič nastupuje také v mládežnických reprezentacích, kde odehrál celkem 20 zápasů.\n"}
{"id": "1561905", "url": "https://cs.wikipedia.org/wiki?curid=1561905", "title": "Francisco Boix", "text": "Francisco Boix\n\nFrancesc Boix i Campo (španělsky \"Francisco Boix Campo\", 31. srpna 1920 v Barceloně – 7. července 1951 v Paříži) byl veterán španělské občanské války a fotograf, který byl uvězněn v koncentračním táboře Mauthausen. Během soudního líčení v Norimberku a Dachau zveřejnil fotografie, které sehrály roli při odsouzení nacistických válečných zločinců. \n\nJako španělský republikán byl v roce 1939 vyhoštěn do Francie. Byl rekrutován francouzskou cizneckou legií a francouzskou armádou a v roce 1940 zajat Němci. Boix, stejně jako přes 7 000 Španělů, byl v koncentračním táboře Mauthausen v období od ledna 1941 do května 1945. Od konce srpna 1941 pracoval v \"Erkennungsdienst\", fotografickém oddělení správy tábora, pořizoval identifikační fotografie vězňů a dokumentoval události v táboře. Dokázal zachránit a zachovat až do osvobození asi 20 000 negativů, které pořídil vedoucí oddělení SS Paul Ricken a také své vlastní snímky.\n\nVe dnech 28. a 29. ledna 1946 na norimberském procesu (Mezinárodní vojenský soud) byl Boix francouzským státním zástupcem povolán, aby ukázal fotografie pořízené SS v Mauthausenu. Tyto fotografie zobrazovaly podmínky, v nichž vězni žili a byli zavražděni v táboře. Byly také důkazem toho, že tábor byl znám a navštěvován vysokými vůdci Třetí říše, jako byl Ernst Kaltenbrunner, který se objevil při návštěvě tábora Mauthausen a lomu Wienergraben sousedících s táborem.\n\nV dubnu 1946 byl Boix opět svědkem, tentokrát v americkém vojenském procesu, který se konal v Dachau proti 61 obviněným z tábora Mauthausen. \n\nMezi lety 1945 a 1951 pracoval Boix jako reportér ve francouzském tisku zejména pro noviny spojené s Francouzskou komunistickou stranou.\n\nZemřel v Paříži 7. července 1951 na selhání ledvin ve věku 30 let.\n\n\"Francisco Boix, A Photographer in Hell\" (\"Francisco Boix, Fotograf v pekle\"), je dokumentární film režiséra Llorençe Solera z roku 2000. \"El fotógrafo de Mauthausen\" je španělský film režírovaný Marem Targaronou vydaný 26. října 2018. Fotografa ztvárnil herec Mario Casas.\n\nGrafická románová adaptace vyprávící příběh Boixe s názvem \"Le Photographe de Mauthausen\" byla vydána v roce 2017 belgickým vydavatelem Le Lombardem, napsaným Salvou Rubio a kresby nakreslil Pedro J. Colombo.\n\n\n\n"}
{"id": "1561913", "url": "https://cs.wikipedia.org/wiki?curid=1561913", "title": "Seznam vikářů Jeho Svatosti pro Vatikánské město", "text": "Seznam vikářů Jeho Svatosti pro Vatikánské město\n\n"}
{"id": "1561918", "url": "https://cs.wikipedia.org/wiki?curid=1561918", "title": "Domorodá náboženství Spojených států amerických", "text": "Domorodá náboženství Spojených států amerických\n\nDomorodá náboženství Spojených států amerických jsou souhrnný termín pro tradiční náboženství domorodých obyvatel USA, která se však vyznačují velkou rozmanitostí a zahrnují celou řadu výrazně odlišných náboženských tradic. Mezi tato náboženství zpravidla nejsou řazena domorodá náboženství Inuitů, Jupiků, Aleutů, Havajců a Čamorů.\n\nAčkoliv jsou tato náboženství částo chápána jako „primitivní“ vyznačují se bohatstvím mýtů, náboženských úvah, rituálů a zaobírají se otázkami vzniku a povahy světa, člověka a posmrtným životem.\n\nPředkové domorodých Američanů patřili pravděpodobně k cirkumpolárním kulturám obývajícím Arktidu a území okolo polárního kruhu a sdíleli náboženské rysy s dalšími národy této kultury: například se Sámy, Samojedy, Čukči nebo Inuity. Lze tedy předpokládat že znaly lovecká tabu a obřady na uctění zabitého zvířete, víru v duchy a šamanismus. Zatímco u některých domorodých kmenů došlo k zachování těchto rysů, jiné, které přijali zemědělský způsob života, vytvořily odlišné náboženské formy.\n\nÅke Hultkrantz z těchto důvodů mluví o dvou základních, „ideálních“ modelech náboženství severoamerických domorodců:\n\n\nPo příchodu Evropanů mnoha hnutí která reagovala na nově vzniklé podmínky, například milenialistický \"Ghost Dance\" „tanec duchů“, \"\" „dobrá zpráva“ synkretizující irokézské náboženství a křesťanství nebo \"The Native American Church\" „Domorodá americká církev“ kladoucí důraz na užívání psychoaktivního peyotlu.\n\n"}
{"id": "1561922", "url": "https://cs.wikipedia.org/wiki?curid=1561922", "title": "Hlášení", "text": "Hlášení\n\nHlášení může být:\n\n"}
{"id": "1561924", "url": "https://cs.wikipedia.org/wiki?curid=1561924", "title": "Elisabeth Söderström", "text": "Elisabeth Söderström\n\nElisabeth Söderström (7. květen 1927 Stockholm – 20. listopad 2009 Stockholm) byla švédská operní pěvkyně, známá jako interpretka děl Leoše Janáčka a písňového repertoáru Rachmaninova a Jeana Sibelia.\n\nPrvní hudební vzdělání získala soukromě u Adelaide von Skilondz, a poté studovala na Královské hudební akademii ve Stockholmu. Debutovala v roce 1947 jednou z rolí v Mozartově singspielu \"Bastien a Bastienka\". Postupem let se stala sólistkou Královské švédské opery (1949–1980), zároveň vystupovala ve světových operních domech včetně Metropolitní opery v New Yorku. Vyhledávanou pěvkyní se stala zejména v operních dílech Leoše Janáčka. Janáčkovy opery se podařilo natočit na gramofonové desky s Vídeňskou filharmonií s dirigentem Charlesem Mackerrasem. Svou operní kariéru ukončila na počátku 90. let 20. století, s výjimkou účinkování jako hraběnka v Čajkovského \"Pikové dámě\" v Metropolitní opeře v roce 1999.\n"}
{"id": "1561931", "url": "https://cs.wikipedia.org/wiki?curid=1561931", "title": "Hochrettelstein", "text": "Hochrettelstein\n\nHochrettelstein (2220 m n. m.) je hora ve Wölzských Taurách na území rakouské spolkové země Štýrsko. Nachází se v jedné ze severních rozsoch pohoří mezi vrcholy Seekoppe (2150 m) na severovýchodě a Plannerknot (1996 m) na jihozápadě. Vrchol Seekoppe je s horou spojen hřebenem Scharfe Wand. Západní svahy hory spadají do doliny Ranzenkar, severní do doliny Redlgraben a jihovýchodní do údolí potka Plienten. Severozápadním směrem vybíhá mezi doliny Ranzenkar a Redlgraben krátký boční hřeben.\n\n\n"}
{"id": "1561935", "url": "https://cs.wikipedia.org/wiki?curid=1561935", "title": "Lions &amp; Ghosts", "text": "Lions &amp; Ghosts\n\nLions & Ghosts byla rocková skupina 80. let se sídlem v Los Angeles. Nezněli jako cokoli, co se v té době hudebně dělo na takzvané scéně Sunset Strip. Místo toho měla skupina odlehčený, poněkud retro, vysokoškolský rockový zvuk. Svou hudbou pokryli mnoho území, včetně klasického rocku s některými pop / rockovými citlivostmi. Měli také několik beatleskních melodií, které obsahovaly smyčce jako z \"„Eleanor Rigby“\".\n\nZpěvák Rick Parker byl hlavním skladatelem kapely a také textařem. Namísto psaní o bujarém rock'n´rollovém způsobu života a párty (které ovládaly lyrická témata rockových kapel 80. let), použil ve svých textech svou vášeň pro dekadentní básníky a literární rytmus beatniků. Hluboce se ponořil do příběhů o ztracené nevině a iluzivním úniku, mezi dalšími.\n\nLions & Ghosts má své kořeny v Banner , počátkem 80. let založenou (ovlivněnou subkulturou Mod) skupinou z LA, vedenou zpěvákem a kytaristou \"Rickem Parkerem\" , basistou \"Toddem Hoffmanem\" a bubeníkem \"Randym Willertem\". Rodáci ze San Diega  \"Hoffman\" a \"Willer\" se setkali s \"Parkerem\"  přes jeho spolubydlící, když docházel na UCLA. \"Parker\" tam studoval umění a literaturu, než odešel po třetím roce. Oba cestovali ze San Diega a zkoušeli v jedné z kolejí v posilovně. Kapela začala hrát klubové show v LA a San Diegu s kapelami jako \"Army of love\" . \"Willert\" nezůstal v kapele déle než rok.\n\nV roce 1984 zbývající pár rozpustil \"Banner\" , aby vytvořil více psychedelický spolek. Název básně \"Parkera\" poskytl nové jméno, odrážející materiální i éterické světy. Nejprve přijali nového bubeníka \"Michaela Murphyho\" (dříve Dream 6) a v roce 1985 se trio stalo kapelou čtyř, když se ke skupině připojil kytarista \"Michael Lockwood,\" který \"Parkerovi\" umožnil hrát na kytaru a být více frontmanem.\n\nS novými skladbami čerstvě vyzkoušenými v jejich vlastním zkušebním studiu (které sdíleli s další legendou LA \"Jane's Addiction\" ), nastoupili na podia LA klubů jako hurikán, brzy si vytvořili zástup příznivců, a sdíleli je s téměř s každou kapelou hrající na scéně (zejména pak s tehdy nepodepsanými \"Guns´n´Roses\" ). S rostoucí popularitou kvartetu si toho začalo všímat více a více nahrávacích společností. Nakonec skupina podlehla nabídce \"Johna Guinera\" (který byl fanouškem) a podepsala pro jeho \"EMI America\" .\n\nSkupina brzy odletěla do Londýna v Anglii, kde začali nahrávat s producentem \"Peterem Walshem\" , jehož práce pro \"Simple Minds - New Golden Dream\" byla členy skupiny velmi obdivována a byla velmi blízko stylu, po kterém prahli (Walsh odmítl opustit Anglii kvůli těhotenství své ženy). Nahrávání v Londýně však nebylo tak dobrým rozhodnutím, protože se cítili, jako by ztratili jakoukoli malou kontrolu, kterou měli. Navíc se konečný produkt jeví, na jejich vkus, jako příliš uhlazený.\n\nDebutový rekord \"Velvet kiss, lick of the lime\" spatřil světlo světa v dubnu 1987 a obdržel různé recenze od tisku. Na druhé straně, k myšlení provokující texty a nekonvenční zvuk našly svou přitažlivost mezi vysokoškolskými rozhlasovými DJs, kteří kapelu zbožňovali. Píseň \"Man in the car\" se často také dostala do setlistů  na malých alternativních stanicích. Další mylnou představou bylo, že lidé spojili kapelu s britskou spíše než americkou scénou, která nebyla z kapely žádoucí. Deska měla určitý úspěch ve skandinávských teritoriích a Japonsku, ale v USA nezabodovala kvůli nedostatku propagace (přestože prodaly asi 40 000 kopií). Plánované americké a evropské turné s \"Gene Loves Jezebel\" se také nepovedlo realizovat, což kapelu vedlo k hraní pouze malého množství klubových vystoupení v Texasu a Kalifornii a nepomohlo prodejům.\n\nNěkteří členové kapely brali selhání nahrávky velmi osobně a celá atmosféra v kapele se změnila k horšímu. Nakonec začala čtveřice nahrávat druhé album v A&M Studios v LA v roce 1988. Během procesu nahrávání se basista Hoffman rozhodl opustit \"Lions & Ghosts,\" aby se připojil ke svým vrstevníkům ze San Diega, \"The Voices\" , kde se cítil mnohem více jako doma.\n\n\"Wild garden\" bylo druhe a zároveň poslední album vydané v roce 1989. Výběr externích hráčů se podílela na konečném tvaru produktu, včetně \"Benmonta Tenche\" od \"Toma Pettyho\" a \"Heartbreakers\" a \"Pete Comita\" (Foghat, Black Oak Arkansas) , který na albu hrál na basu, ale měl předchozí povinnosti a nemohl se stát pro kapelu stálým basistou. Zajímavé je, že píseň na albu s názvem \"Capture\" byla první písní, kterou \"Lions & Ghosts\" napsali. Nedali to na první desku, protože se producentovi nelíbila. Prvním singlem z alba byla píseň \"Arson in toyland,\" video pro ni bylo také hotové, ale nikdy se nevysílalo na MTV.\n\nSkupina se vydala na národního turné, ke kterému se přidali noví členové, kytarista \"Chris McNeal\" a basový hráč \"Mark Gould\" , a společně odehráli koncerty v Oregonu a Kalifornii. Kvůli špatnému prodeji posledního alba se kapela rozpadá brzy poté.\n\nZpěvák \"Rick Parker\" vydal své sólové album \"Wicked world\" u Geffen Records v roce 1991. Nemělo to velký úspěch. V roce 1997 se objevil v kapele \"Sparkler\" a produkoval modernější zvukový materiál. Od té doby začal Parker pracovat jako producent, inženýr a skladatel s dalšími umělci.\n\n\"Michael Lockwood\" byl spojen s power / pop kapelou \"Wink\" po rozpadu  \"Lions & Ghosts.\" Od té doby pracuje s mnoha nahrávacími umělci.\n\nBubeník \"Michael Murphy\" se v roce 1991 dal dohromady s některými punkovými kamarády v kapele \"Bug Lamp\" . Vydali tři alba. \"Deconstruction\" byl jeho další alternativní hudební projekt spolu s \"Davidem Navarro\" (dříve \"Jane´s Addiction\" ) v roce 1994.\n\nPo jeho působení se skupinou \"The Voices,\" basista \"Todd Hoffman\" zamířil zpět do LA a začal hrát nakrátko s \"The Cult\".\n\n\n\n"}
{"id": "1561937", "url": "https://cs.wikipedia.org/wiki?curid=1561937", "title": "Oscar Dorley", "text": "Oscar Dorley\n\nOscar Murphy Dorley (* 19. července 1998 Monrovia) je liberský fotbalista, který hraje jako záložník v klubu SK Slavia Praha. \n\nDorley se narodil v Monrovii a hrál zde klubový fotbal pro Monrovia Club Breweries a FK Trakai. V únoru 2018 přestoupil do českého týmu FC Slovan Liberec na hostování do konce sezóny 2017/2018. V lednu 2019 podepsal smlouvu na tři a půl roku. \n\n11. srpna 2019 podepsal pro pražskou Slavii čtyřletou smlouvu, přičemž záložník zůstal na hostování ve Slovanu Liberec až do konce roku 2019. \n\nSvůj debut pro Libérii zaznamenal 5. července 2015 v kvalifikační remíze 1-1 Afrického poháru národů proti Guineji. \n"}
{"id": "1561938", "url": "https://cs.wikipedia.org/wiki?curid=1561938", "title": "Gradec (opčina)", "text": "Gradec (opčina)\n\nGradec je vesnice a správní středisko stejnojmenné opčiny v Chorvatsku v Záhřebské župě. Nachází se asi 5 km severovýchodně od Vrbovce a asi 43 km severovýchodně od centra Záhřebu. V roce 2011 žilo v Gradci 461 obyvatel, v celé opčině pak 3 681 obyvatel. Ačkoliv největší vesnicí v opčině je Haganj, správním střediskem opčiny je Gradec.\n\nSoučástí opčiny je celkem 20 trvale obydlených vesnic. Největšími vesnicemi v opčině jsou Haganj, Gradečki Pavlovec, Gradec a Cugovec.\n\nOpčinou prochází silnice D28.\n"}
{"id": "1561939", "url": "https://cs.wikipedia.org/wiki?curid=1561939", "title": "Seznam dílů seriálu Ochránce (1996)", "text": "Seznam dílů seriálu Ochránce (1996)\n\nToto je seznam dílů seriálu \"Ochránce\". Americký dramatický seriál \"Ochránce\" byl premiérově vysílán v letech 1996–1999 na stanici UPN, celkem vzniklo ve čtyřech řadách 65 dílů.\n\n<onlyinclude></onlyinclude>\n\n"}
{"id": "1561940", "url": "https://cs.wikipedia.org/wiki?curid=1561940", "title": "Seznam dílů seriálu Ochránce", "text": "Seznam dílů seriálu Ochránce\n\nSeznam dílů seriálu Ochránce může být:\n"}
{"id": "1561941", "url": "https://cs.wikipedia.org/wiki?curid=1561941", "title": "Pomocná proměnná", "text": "Pomocná proměnná\n\nPomocná proměnná, případně z anglického také dočasná proměnná, je označení proměnných pomocného charakteru a obvykle s velmi krátkým životním cyklem. \n\nZ hlediska deklarace, oblasti platnosti a případně i způsobu přidělování paměti se obvykle jedná o lokální proměnné. Překladače často navíc takovým proměnným vzhledem k jejich charakteru ani nepřidělí žádnou operační paměť. Místo toho jim nakrátko přidělí jeden z procesorových registrů, takže je k nim přistupováno rychle a není zatěžována paměťová propustnost.\n\nZa identifikátor pomocných proměnných je často konvenčně voleno anglické slovo \"temporary\" nebo jeho zkratky, \"temp\" a \"tmp\". To ale může být v mnoha případech považováno za nevhodný postup. Je-li to možné, je i u pomocných proměnných jejich názvem vhodné jasně vyjádřit, k čemu slouží a co jejich hodnota reprezentuje.\n\nJednoduchým příkladem využítí čistě pomocné proměnné je klasické řešení úlohy prohození hodnot. Následující program vymění hodnoty v proměnných \"a\" a \"b\" použitím pomocné proměnné \"temp\":\n"}
{"id": "1561945", "url": "https://cs.wikipedia.org/wiki?curid=1561945", "title": "Point Reyes", "text": "Point Reyes\n\nPoint Reyes je mys na pobřeží Kalifornie. Nachází se v okrese Marin County 50 km severozápadně od města San Francisco. Mezi mysem a pevninou leží záliv Drakes Bay. Mys je skalnatý a je známý silným větrem a častými mlhami, vegetaci tvoří chaparral. Okolní oblast je chráněna jako \"Point Reyes National Seashore\" o rozloze 278 km², vyhlášená v roce 1962.\n\nPůvodními obyvateli oblasti byli Miwokiové. Španělský objevitel Sebastián Vizcaíno místo nazval \"Punto de los Reyes\" (Mys králů), protože zde přistál na Tři krále roku 1603. \n\nV roce 1870 byl na mysu postaven maják. Místo je populárním cílem výletů, provozují se zde vodní sporty i pozorování ptactva a rypoušů severních. John Carpenter zde natočil filmový horor \"Mlha\" (1980). \n"}
{"id": "1561946", "url": "https://cs.wikipedia.org/wiki?curid=1561946", "title": "Továrna Walter (stavba)", "text": "Továrna Walter (stavba)\n\nTovárna Walter \"(Továrna automobilů J. Walter a spol., od 1. ledna 1948 Motorlet n. p.)\" je zaniklý průmyslový areál v Praze 5, který se nacházel západně od nádraží Praha-Jinonice. Jediná dochovaná stavba je od 31. 8. 2009 chráněna jako kulturní památka České republiky.\n\nTovární areál pro výrobu automobilů byl v Jinonicích postaven v letech 1911–1913. Vznikl zde závod se slévárnou, karosárnou, smaltovnou, lakovnou a brzdicí stanicí, který od roku 1923 vyráběl také hvězdicové letecké motory.\n\nStavbu i pozdější přístavby provedla Českomoravská stavební akciová společnost; roku 1937 postavila ve východní části administrativní budovu a dostavěla poslední patro montážní budovy. Všechny budovy ve funkcionalistickém stylu měly trámové stropy s průvlaky.\n\nV jihozápadní části areálu Waltrovky stojí od roku 1929 budova čp. 329 postavená podle projektu arch. Františka Bartoše (projekt z roku 1928). Sloužila jako montážní, výrobní a skladovací hala pro osobní a nákladní automobily, letecké motory a další výrobky.\n\nBudova postavená na obdélném půdorysu ve funkcionalistickém slohu je podsklepená šestipodlažní stavba s nejvyšším ustupujícím patrem a plochou střechu. Její železobetonový skelet má obdélná pole na rastru 4x4. Tvoří jej osmiboké sloupy s hřibovitými hlavicemi a ploché stropy. Okna jsou zároveň výplněmi nosné konstrukce a spolu s okenními rámy se dochovaly v původní podobě - jsou kovové s rastrem skleněných tabulek.\n\nStejně jako šachta nákladního výtahu v severozápadní části vystupuje trojramenné schodiště v severovýchodní části nad rovinu střechy ve tvaru kubusu. Je pilířové, se schodnicemi obloženými bílým mramorem; osvětleno je vertikálními okny. Mezi kolmými pruty dochovaného zábradlí jsou vloženy obdélné a kosodélné terče.\n\nPatra byla propojena velkým výtahem pro dopravu vozů, menším výtahem pro dopravu materiálu a osobním výtahem. Schodištěm byla budova spojena s rohovým třípatrovým domem č.p. 346 z roku 1920. Zde byly kancelářské místnosti.\n\nVe 30. letech 20. století vznikly v části 3. a 4. patra kanceláře pro administrativu. K budově přiléhala další křídla, která byla při demolici celého areálu zbořena.\n\nVýrobní hala II/7 zvaná „Iranhala“ byla postavena v letech 1942–1943 na části pozemku bývalého zahradnictví Františka Buzka, který společnost Walter odkoupila. Halu od vlastní továrny původně oddělovala veřejná silnice, při dalším rozšiřování areálu se ze silnice stala hlavní ulice podniku.\n\n11. ledna 1969 v 10.30 hodin začalo v jižní části haly hořet a oheň se rozšířil až do poloviny haly. Oheň a následně voda značně poškodily 188 obráběcích strojů - třetinu všech obráběcích strojů v hale; 15 neopravitelných bylo následně sešrotováno.\n\nRoku 1950 byla pro n. p. Motorlet postavena kotelna na pozemku při železniční trati, který od vlastní továrny oddělovala silnice. K výrobním halám vedl z kotelny teplovodní kanál pod ulicí. Kotelna se skládala z několika budov. Po uměle vytvořeném náspu s tovární vlečkou zajížděly vagony s uhlím v úrovni třetího nadzemního podlaží přímo do objektu, kde přes mohutné železobetonové násypky umístěné pod vagony bylo uhlí dopravováno po dopravních pásech až ke kotlům. V budově v západní části se později nacházela kogenerační jednotka a v další rozvodna vysokého napětí. Roku 1990 byl do areálu přiveden zemní plyn. Pára vedla do továrny kolektorem umístěným hluboko pod Radlickou ulicí, kouř z plynových kotlů odváděl 120 metrů vysoký železobetonový komín.\n\n\n\n"}
{"id": "1561947", "url": "https://cs.wikipedia.org/wiki?curid=1561947", "title": "Plannerseekarspitze", "text": "Plannerseekarspitze\n\nPlannerseekarspitze (2072 m n. m.) je hora ve Wölzských Taurách na území rakouské spolkové země Štýrsko. Nachází se v rozsoše vybíhající západním směrem z vrcholu Plannerknot (1996 m) mezi samotným Plannerknotem na východě a Hintere Gstemmerspitze (2090 m) na západě. Severozápadní svahy spadají do doliny potoka Kothüttenbach, severovýchodní do doliny Ranzenkar a jižní k břehům jezera Plannersee. Severním směrem vybíhá z hory mezi dolinu Ranzenkar a údolí potoka Kothüttenbach krátký boční hřeben.\n\n\n\n"}
{"id": "1561955", "url": "https://cs.wikipedia.org/wiki?curid=1561955", "title": "Barabás", "text": "Barabás\n\nBarabás [barabáš] je obec v Maďarsku v župě Szabolcs-Szatmár-Bereg, spadající pod okres Vásárosnamény. Nachází se těsně u ukrajinských hranic, asi 16 km severovýchodně od Vásárosnamény a asi 68 km severovýchodně od Nyíregyházy. V roce 2015 zde žilo 916 obyvatel. Dle údajů z roku 2001 tvoří 99 % obyvatelstva Maďaři a 1 % Romové.\n"}
{"id": "1561956", "url": "https://cs.wikipedia.org/wiki?curid=1561956", "title": "Nautilus (rod)", "text": "Nautilus (rod)\n\nNautilus je rod hlavonožců z čeledi loděnkovitých (Nautilidae). Druhy z rodu Nautilus se od druhů rodu Allonautilus, patřícího do stejné čeledi, odlišují především vnější stavbou těla. Nejstarší fosílie tohoto rodu jsou pochází z doby pozdního eocénu (nálezy z oblasti Washingtonu) až po raný oligocén (nálezy na území Kazachstánu). Nejstarší nalezené fosílie dodnes žijícího druhu Nautilus pompilius (česky Loděnka hlubinná) pochází z raného pleistocénu z pobřeží ostrova Luzon na Filipínách.\n\nVyhynulé druhy jsou označeny křížkem (†).\n\n"}
{"id": "1561958", "url": "https://cs.wikipedia.org/wiki?curid=1561958", "title": "Baracs", "text": "Baracs\n\nBaracs [barač] je obec v Maďarsku v župě Fejér, spadající pod okres Dunaújváros. Nachází se u břehu Dunaje, asi 6 km jihozápadně od Dunaújvárose a asi 50 km jihovýchodně od Székesfehérváru. V roce 2015 zde žilo 3 362 obyvatel. Dle údajů z roku 2011 tvoří 84,3 % obyvatelstva Maďaři, 1,1 % Němci, 0,6 % Rumuni a 0,5 % Romové, přičemž 15,5 % obyvatel se ke své národnosti nevyjádřilo.\n\nKromě hlavní části zahrnuje obec i osady \"Apátszállás\" a \"Templomos\". Blízko obce prochází dálnice M6, v budoucnosti zde bude procházet i dálnice M8.\n"}
{"id": "1561965", "url": "https://cs.wikipedia.org/wiki?curid=1561965", "title": "NGC 632", "text": "NGC 632\n\nNGC 632 je čočková galaxie v souhvězdí Ryb. Její zdánlivá jasnost je 12,4 a úhlová velikost 1,0′ × 0,8′. Je vzdálená 145 milionů světelných let, průměr má 40 000 světelných let. Galaxie je Markaranova galaxie výrazně zářící v ultrafialovém oboru. Galaxie je členem skupiny galaxií LGG 28 okolo galaxie NGC 645. Ovjekt objevil 24. září 1830 John Herschel.\n\n"}
{"id": "1561966", "url": "https://cs.wikipedia.org/wiki?curid=1561966", "title": "Golem (divadelní hra)", "text": "Golem (divadelní hra)\n\nGolem, romantická revue o jedenácti obrazech je 12. divadelní hra autorů Jana Wericha a Jiřího Voskovce s hudbou Jaroslav Ježka v Osvobozeném divadle. Premiéra této hry byla 4. listopadu 1931 v režii Jindřicha Honzla, který se vrátil do Osvobozeného divadla po angažmá v Brně a dočkala se 186 repríz. Výprava F. Zelenka. Autoři připsali hru Otakaru Švecovi a Václavu Víchovi.\n\nVe hře zazněly písně \"Pochod stoprocentních mužů\", \"Pražská java\", \"Chmury jeho minulosti\", \"Arie náměsíčné\", \"Píseň strašlivá o Golemovi\", \"Pochod stoprocentních mužů\", \"Nikdo nic nikdy nemá\", \"Balada o džbánu\",\n\nHra si vrací do období rudolfínské Prahy, hemžící se romantiky a dobrodruhy. Její úspěch předčil všechny dosavadní hry Osvobozeného divadla. Golem je hliněný panák, dost neuměle uhněten do nadlidských proporcí a vybaven nadlidskou silou židovským rabínem Löwi, který ho ovládal šémem Ha M´Fóráš, který v této hře zastupuje umělý chrup. \nZáklad o oživlém hliněném muži, Rudolfu II. a intrikách na císařském dvoře o ovládání Golema, umělé ženě se později stal základem filmu Císařův pekař, který režíroval Martin Frič.\n\nMasky, Čtyři Elementy, Astrální zjevení, Larvy a duchové křižovatek - Jenčíkovy girls\n\nDěje se na pražském hradě v noci masopustní roku 1600.\n\nPodvodník Břeněk stvořil pro císaře Rudolfa II. umělou ženu Sirael, stvořenou z měsíčních paprsků, do které se císař zamiloval, ale Siarel neopětuje jeho city. Jeho dvorní hvězdopravec pracuje na oživení Golema, kterého císař ukradl z pražské synagogy, ale bez šému, který sochu ovládá. Císaři vysvětluje, že se mu nedaří šém sestavit, a při tom ho dávno má ukradený z jiné synagogy, aby mohl Golema ovládat sám. Když ho chce Břeněk císaři udat, je Scottou zavražděn a použije oživlého Golema, aby uklidil mrtvolu do Jeleního příkopu. Ten však dá přednost Sirael. Scotta si od císaře vyžádá Břeňkovu mrtvolu k získání šému, ale ukáže se Břeněk není mrtvý a Sireal k němu zahoří láskou. Oživlý a neovládatelný Golem se stal ochráncem Sireal a Břeňka, které pronásleduje císař se Scottou až do studny na opuštěném vrchu, kam se Břeněk se Sirael schovali. Zde do příběhu vstupují V+W jako chudí šlechtici a vlezou do studny za nimi. Ukáže se, že studna je tajný vchod do mučírny, kde se ukrývají milenci, Golem přivleče Rudolfa, Lang a Scotta doplní společnost. Zde se odkryje spiknutí na císařském dvoře. Císař přebere Golema pod svou ochranu, kterého chce představit světu na maškarním plese, pořádaném na pražském hradě. Prach a Popel seberou Scottovi Golemův šém, což jsou jeho umělé zuby. Břeněk a Sirael plánují využít zmatku na maškarním plese, aby z hradu uprchli. V tom se na plese objeví Peach a Popel s umělým chrupem, vznikne zmatek, honička, všichni chtějí získat šém na ovládání Golema. Prach a Popel se ho chtějí zbavit, tak ho uschovají v Golemových ústech, čímž ho znovu oživí a zmatek vrcholí. Rudolf se s Golemem skamarádí a mizí ve vinných sklepech hradu.\n"}
{"id": "1561969", "url": "https://cs.wikipedia.org/wiki?curid=1561969", "title": "Kolowratský palác (Praha, Sněmovní)", "text": "Kolowratský palác (Praha, Sněmovní)\n\nKolowratský palác je památkově chráněná barokní stavba na rohu Thunovské a Sněmovní ulice v Praze na Malé Straně. V současné době objekt využívá Poslanecká sněmovna Parlamentu České republiky. \n\nPůvodně gotický dům byl několikrát přestavován a upravován. Dnešní podobu získal kolem roku 1690, kdy byl barokně přestavěn, a následně v roce 1884, v němž došlo ke změnám dispozic. Výzdoba interiéru pochází z roku 1992, kdy byl upraven pro potřeby Poslanecké sněmovny. Jedinou výjimkou jsou barokní fresky. Dům zpočátku sloužil jako fara. Památková ochrana vznikla v roce 1971.\n"}
{"id": "1561970", "url": "https://cs.wikipedia.org/wiki?curid=1561970", "title": "Mattei", "text": "Mattei\n\nPříjmení Mattei nosí více různých osobností:\n"}
{"id": "1561971", "url": "https://cs.wikipedia.org/wiki?curid=1561971", "title": "Realm Royale", "text": "Realm Royale\n\nRealm Royale je free-to-play videohra žánru battle royale vytvořená studiem Heroic Leap Games. Videohra obsahuje několik tříd postav, z nichž každá má jedinečné schopnosti. Jedná se o spin-off střílečky \"Paladins\", který vychází z jejího herního módu Paladins: Battlegrounds. Hra byla zveřejněna na platformě Microsoft Windows prostřednictvím služby Steam ve formě předběžného přístupu v červnu 2018. O dva měsíce později byla vydána také na herní konzole PlayStation 4 a Xbox One. Po několika měsících od vydání se verze hry na PlayStation 4 a Xbox One dočkala otevřené bety.\n\nHra se hraje podobným způsobem, jako jiné videohry žánr battle royale. 100 hráčů seskočí ze vzducholodi a dopadnou na zem, na které se musí pohybovat po neustále se zmenšující bezpečné zóně a sbírat předměty, jako jsou zbraně na souboj a eliminaci nepřátel. Jejich cílem je být posledním žijícím hráčem. V herním módu Squad (družstvo) jsou hráči rozděleni do týmů po čtyřech. Na mapě se tedy nachází 25 týmu, neboli 100 hráčů. S pomocí craftovacího systému lze rozebrat nalezené předměty na materiály, které mohou být použity k vylepšení vybavení nebo schopností na speciálních lokacích na mapě. Nazývají se Forges (kovárny), o které často bojuje mnoho hráčů. Hráči, kteří byli „sraženi k zemi“ ostatními hráči, jsou přeměněni v slepice. Mohou být přeměněni zpět, pokud po určitou dobu přežijí útoky ostatních, během kterých udělají hráči v podobě slepic malé poškození ve formě útoků na blízko. Ve hře se nachází battle pass, do 16. ledna 2019 známý jako \"Primal Awakening\" a od druhé sezóny \"Steel and Shadow\", který hráče oceňuje kosmetickými doplňky. Videohra obsahuje čtyři třídy postav, z nichž každá má jedinečné schopnosti, které lze vylepšit zvyšováním úrovně.\n\nHratelnost a vizuální zpracování videohry \"Realm Royale\" připomínají MMORPG \"World of Warcraft\". Alex Avard z časopisu \"GamesRadar+\" přirovnal herní třídy k „počátkům módu PvP ve \"World of Warcraft\", ve všech správných směrech.“ Jordan Forward z \"PCGamesN\" popsal Forge (kovárnu) jako klíčový doplněk hry, který je důležitý na začátku a uprostřed \"Realm Royale\".\n\nVideohra byla nominovaná v kategorii „Fanoušky oblíbená battle royale hra“ („Fan Favorite Battle Royale Game“) ocenění Gamers' Choice Awards.\n"}
{"id": "1561977", "url": "https://cs.wikipedia.org/wiki?curid=1561977", "title": "Ukrajinský vinok", "text": "Ukrajinský vinok\n\nVinok () je tradiční ukrajinská pokrývka hlavy. Zvyk plést ozdobné věnce sahá až do pohanských dob. Měly magický význam jako atribut svátků jara a kupadelných svátků. Postupně se vinok stal symbolem uctívání, symbolem Matky Země. Ukrajinský vinok se již dávno stal kulturním symbolem ukrajinského národa. Jeho popularita stoupla na současné Ukrajině po událostech roku 2014.\n\nNa Ukrajině měly vinky sluneční symboliku. Dívka s vinkem představovala vycházející slunce. Také je to symbol slávy, vítězství, štěstí, úspěchu, míru, cudnosti, mládí a ženskosti.\n\nExistují různé druhy vinků: Svatební vinok, vinok lásky, řeholní, vinok naděje, oddanosti a odloučení. Vinok lásky mohla plést dívka od 13 let až do svatby. A vinok oddanosti pletla, když se rozešla s partnerem, a darovala mu ho na rozloučenou.\n"}
{"id": "1561980", "url": "https://cs.wikipedia.org/wiki?curid=1561980", "title": "Baracska", "text": "Baracska\n\nBaracska [baračka] je obec v Maďarsku v župě Fejér, spadající pod okres Dunaújváros. Nachází se asi 3 km jihozápadně od Martonvásáru, 9 km severovýchodně od Velence, 29 km severovýchodně od Székesfehérváru a asi 33 km jihozápadně od Budapešti. V roce 2015 zde žilo 2 670 obyvatel. Dle údajů z roku 2011 tvoří 83,6 % obyvatelstva Maďaři, 8,1 % Romové, 0,8 % Němci a 0,5 % Rumuni, přičemž 16,1 % obyvatel se ke své národnosti nevyjádřilo.\n\nKromě hlavní části zahrnuje obec i osady \"Annamajor\" a \"Roboztanya\". Blízko obce prochází dálnice M7, Baracskou prochází silnice 7.\n"}
{"id": "1561981", "url": "https://cs.wikipedia.org/wiki?curid=1561981", "title": "Kostel svatého Jana Nepomuckého (Velká Chuchle)", "text": "Kostel svatého Jana Nepomuckého (Velká Chuchle)\n\nKostel svatého Jana Nepomuckého je katolický barokní kostel z roku 1729 nacházející se v Praze ve Velké Chuchli na ostrožně nad obchodním centrem Hornbach. Leží v přírodním parku Radotínsko-chuhelský háj při asfaltové cestě spojující ulici Pod Akáty ve Velké Chuchli a zookoutek v Malé Chuchli. Vede k němu cyklotrasa A112, žlutá turistická značka a naučná trasa Barrandovské skály - Chuchelský háj. U kostela je hřbitov a výhled na vltavské údolí. Od roku 1958 jde o kulturní památku.\n\nJedná se o jednolodní stavbu s presbytářem čtvercového půdorysu a na opačné straně s věží, jež má také čtvercový půdorys. K rohu mezi lodí a presbytářem přiléhá obdélníková sakristie. Kostel byl postaven v roce 1729, po vykradení a zpustnutí koncem 18. století byl v letech 1846–1849 obnoven. Další rekonstrukce proběhly v letech 1931–1935 (osazení nových zvonů, krov a střecha věže) a 2000–2012 (omítky, okapy, střecha).\n\nHistoricky spadal kostel pod klášter na Zbraslavi, v roce 2012 byl filiálním kostelem farnosti kostela svatého Filipa a Jakuba na Zlíchově.\n"}
{"id": "1561989", "url": "https://cs.wikipedia.org/wiki?curid=1561989", "title": "NGC 638", "text": "NGC 638\n\nNGC 638 je spirální galaxie v souhvězdí Ryb. Její zdánlivá jasnost je 13,7 a úhlová velikost 0,8′ × 0,5′. Je vzdálená 145 milionů světelných let, průměr má 35 000 světelných let. Je Markaranova galaxie výrazně zářící v ultrafialovém oboru. Galaxie je členem skupiny galaxií LGG 28, skupiny okolo galaxie NGC 645. Galaxii objevil 22. října 1886 Lewis A. Swift.\n\n"}
{"id": "1561990", "url": "https://cs.wikipedia.org/wiki?curid=1561990", "title": "NGC 631", "text": "NGC 631\n\nNGC 631 je eliptická galaxie v souhvězdí Ryb. Její zdánlivá jasnost je 14,0 a úhlová velikost 1,0′ × 0,8′. Je vzdálená 255 milionů světelných let, průměr má 75 000 světelných let. Galaxii objevil 27. října 1864 Albert Marth.\n\n"}
{"id": "1561991", "url": "https://cs.wikipedia.org/wiki?curid=1561991", "title": "NGC 665", "text": "NGC 665\n\nNGC 665 je čočková galaxie v souhvězdí Ryb. Její zdánlivá jasnost je 12,2 a úhlová velikost 2,4′ × 1,6′. Je vzdálená 246 milionů světelných let, průměr má 175 000 světelných let. Galaxii objevil 22. listopadu 1786 William Herschel.\n\n"}
{"id": "1561996", "url": "https://cs.wikipedia.org/wiki?curid=1561996", "title": "NGC 722", "text": "NGC 722\n\nNGC 722 je spirální galaxie v souhvězdí Berana. Její zdánlivá jasnost je 13,6 a úhlová velikost 1,70′ × 0,5′. Je vzdálená 223 milionů světelných let, průměr má 105 000 světelných let. Galaxii objevil 2. prosince 1861 Heinrich Louis d’Arrest, v katalogu NGC je popsána „\"velmi slabá, velmi malá, okrouhlá, β Arietis severně\"“.\n\n"}
{"id": "1561998", "url": "https://cs.wikipedia.org/wiki?curid=1561998", "title": "NGC 1012", "text": "NGC 1012\n\nNGC 1012 je čočková galaxie v souhvězdí Berana. Její zdánlivá jasnost je 12,2 a úhlová velikost 2,5′ × 1,1′. Je vzdálená 48 milionů světelných let, průměr má 35 000 světelných let. Galaxii objevil 11. září 1784 William Herschel.\n\n"}
{"id": "1561999", "url": "https://cs.wikipedia.org/wiki?curid=1561999", "title": "Lumbarda", "text": "Lumbarda\n\nLumbarda () je vesnice, přímořské letovisko a správní středisko stejnojmenné opčiny v Chorvatsku v Dubrovnicko-neretvanské župě. Nachází se u jihovýchodního pobřeží ostrova Korčula, asi 5 km jižně od města Korčula. V roce 2011 žilo v opčině 1 213 obyvatel. Opčina zahrnuje pouze jednu vesnici, a to Lumbardu samotnou.\n\nObyvatelé se živí především turismem, pěstováním vinné révy, rybolovem a kamenictvím. V okolí Lumbardy rostou převážně olivovníky a borovice. U Lumbardy se nachází několik ostrůvků, jako jsou Vrnik, Knežić a Gubavac.\n"}
{"id": "1562002", "url": "https://cs.wikipedia.org/wiki?curid=1562002", "title": "Velšské triády", "text": "Velšské triády\n\nVelšské triády (velšsky \"Trioedd Ynys Prydein\", \"Trojice ostrova Británie\") je skupina textů ve středověkých rukopisech obsahujících látky z velšského folklóru, mytologie a historie. Charakteristickým prvkem, podle něhož nesou své jméno, je použitá literární forma. Ta se vyznačuje spojováním předmětů do trojic, uvedených výkladem ozřejmujícím jejich podobnost. Příkladem je „Tři věci nelze snadno zkrotit: proud potoka, let šípu a jazyk hlupáka.“ \n\nNejstarším dochovaným rukopisem tohoto typu je \"Peniarth 16\" ze třetí čtvrtiny 13. století, nyní uchovávaný ve Velšské národní knihovně. Podobný rukopis je \"Peniarth 45\" (kolem roku 1275), naopak \"Bílá kniha Rhydderchova\" a \"Červená kniha hergestská\" zachycují poměrně odlišnou verzi \"Triád\".\n\nKritické vydání \"Triád\" zpracovala lingvistka Rachel Bromwichová.\n"}
{"id": "1562010", "url": "https://cs.wikipedia.org/wiki?curid=1562010", "title": "Lesy v Česku", "text": "Lesy v Česku\n\nLesy v České republice pokrývají 33 % rozlohy státu. Z celkové výměry lesů stát spravuje 54,9 %, obce 17,2 %, kraje 0,06 %, církevní subjekty 4,4 %, družstva 1,2 %, jiné právnické osoby 3,2 % a fyzické osoby 19,3 %. Přes 70 % lesních porostů jsou lesy jehličnaté (50 % smrkové a 16 % borové), přes 27 % jsou lesy listnaté, mezi nimiž jsou nejvíce zastoupeny bukové (9 %) a dubové (7 %). Průměrná doba obmýtí v lesích mimo území národních parků se v prvních dvou desetiletích 21. století pohybuje kolem 115 let. Zákon o lesích (aktuálně 289/195 Sb.) výrazně reguluje lesní hospodaření a plnění funkcí lesa a chrání obecné užívání lesa bez ohledu na to, kdo je vlastníkem.\n\nLesní zákon\n„Lesní pozemky“ a „jiné pozemky“ společně tvoří kategorii pozemků určených k plnění funkcí lesa (PUPFL).\n\nKatastrální zákon rovněž používá pojem lesní pozemek, a to jako jeden z druhů pozemků podle § 3 odst. 2. Tento druh pozemku je pro účely katastru nemovitostí v bodu 10 přílohy katastrální vyhlášky charakterizován takto: „Pozemek s lesním porostem a pozemek, u něhož byly lesní porosty odstraněny za účelem jejich obnovy, lesní průsek a nezpevněná lesní cesta, není-li širší než 4 m, a pozemek, na němž byly lesní porosty dočasně odstraněny na základě rozhodnutí orgánu státní správy lesů.“\n\nPojmy „lesní pozemek“ dle lesního zákona a dle katastrální vyhlášky se tedy takřka doslovně překrývají, po obsahové stránce se tedy jedná o pojmy srovnatelné. Pojem „pozemek určený k plnění funkcí lesa“ je pojmem širším, který zahrnuje jak „lesní pozemky“, tak i „jiné pozemky“ dle lesního zákona.\n\nV dobách vzniku českého státu pokrýval les většinu území. Ve 12. až 14. století docházelo v Čechách a na Moravě k intenzivnímu zakládání osad, které sebou neslo rozsáhlé žďáření a klučení lesů. Za vlády Marie Terezie byla lesnatost v českých zemích pouhých 14 %, počátkem 20. století již dosáhla 30 %.\n\nRozloha pozemků určených k plnění funkce lesa činí v České republice 2,69 milionů ha (34,1 % území republiky), z toho lesní pozemky 2,61 milionů ha (33,1 % území republiky). Plocha lesních pozemků v České republice trvale roste, v roce 2012 byla 2 661 889 ha a v roce 2018 byla 2 673 392, tedy nárůst rozlohy byl v průměru zhruba o 7 setin procenta ročně.\n\nLesnatost podle krajů (údaj udává podíl pozemků určených k plnění funkcí lesa na území kraje):\n\nV rámci snahy o dosažení optimální druhové skladby lesů je trvale snižován podíl jehličnatých lesů, zejména smrkových, a zvyšován podíl listnatých lesů, zejména bukových. Podíl smrkových porostů klesl z 54,1 % v roce 2000 na 50,0 % v roce 2018.\n\nPodíl porostní lesní půdy podle druhu lesů v roce 2018 (bez lesů národních parků):\n\nOd druhé poloviny 20. století soustavně výrazně narůstá podíl přestárlých porostů (nad 120 let), rozloha porostů mladších 60 let je naopak dlouhodobě značně podnormální. Průměrná doba obmýtí se zvýšila z 93 let v období první republiky na 115 let v prvních dvou desetiletích 21. století (statistika za lesy mimo území národních parků).\n\nÚstav pro hospodářskou úpravu lesů podle geologických, klimatických, orografických a fytogeografických podmínek rozděluje lesy v České republice na 41 přírodních lesních oblastí, většinou pojmenovaných podle pohoří nebo jiných obecně známých přírodních oblastí\n\nV letech 1918–1936 do vlastnických poměrů výrazně zasáhla první pozemková reforma. Jejími hlavními motivy bylo jak snížení rozdílů mezi latifundisty a ostatním obyvatelstvem, tak negativní náhled na vlastníky, kteří své majetky získali po bitvě na Bílé Hoře z původního vlastnictví české šlechty. Zákonem č. 32/1918 Sb. z. a n. byly obstaveny velkostatky, tzv. záborovým zákonem č. 215/1919 Sb. z. a n. pak byly větší pozemky zabrány, a to za náhradu, kterou stanovil náhradový zákon č. 329/1920 Sb. z. a n. Bez náhrady se přebíraly majetky příslušníků nepřátelských států, příslušníků bývalé panovnické rodiny habsbursko-lotrinské a další v zákoně vymezené majetky. Podle přídělového zákona č. 81/1920 Sb. z. a n. pak byly zabrané majetky, které si neponechal stát, přiděleny do vlastnictví nebo pachtu malým zemědělcům, domkářům, drobným živnostníkům, bezzemkům, a to zvláště příslušníkům československé ozbrojené moci a válečným invalidům. Proces reformy řídil a organizoval pozemkový úřad, zřízený zákonem č. 330/1919 Sb. z. a n. Reforma se postupně ve 30. letech zcela zastavila kvůli nezájmu o přidělovaný majetek.\n\nNa základě dekretu presidenta republiky č. 12/1945 Sb., o konfiskaci a urychleném rozdělení majetku Němců, Maďarů a nepřátel republiky, bylo vyvlastněno 1,08 miliónů ha lesů, které pak byly na základě dekretu č. 25/1945 Sb. přiděleny státu, jednotkám územní samosprávy a lesním družstvům. Záborovým dekretem č. 1421/1947 Sb. byly zestátněny lesy církve a velkostatků (673 tisíc ha), zákonem č. 46/1948 Sb., o nové pozemkové reformě, byly znárodněny lesy většině individuálních vlastníků (zejména o výměře nad 50 ha) o celkové ploše 39 tisíc ha, zákonem č. 279/1949 Sb., o finančním hospodaření, byly státem převzaty lesy tehdejších národních výborů a podniků (asi 600 tisíc ha) a vládním nařízením č. 81/1958 Sb. byly převzaty do majetku státu družstevní lesy. U zbývajících lesů drobných vlastníků probíhala státem řízená odborná správa.\n\nNavracení majetku vyvlastněného fyzickým osobám upravoval například zákon č. 87/1991 Sb., o mimosoudních rehabilitacích, zákon č. 229/1991 Sb., o úpravě vlastnického vztahu k půdě a jinému zemědělskému majetku, a zákon ČNR č. 243/1992 Sb. Restituce obecních lesů řešil zákon č. 172/1991 Sb., o přechodu některých věci z majetku České republiky do vlastnictví obcí. Jeho novela č. 114/2000 Sb. převedla dnem 1. července 2000 do vlastnictví obcí nemovitosti, které byly obcím přiděleny v letech 1945 až 1948 podle platných právních předpisů, avšak nebyly právoplatně zapsány do katastru nemovitostí. Zákon č. 95/1999 Sb., o převodu zemědělských a lesních pozemků ze státu na jiné osoby, umožnil převody státních lesních pozemků do vlastnictví obce či veřejné vysoké školy. V roce 2000 byl podle zákona č. 111/1998 Sb., o vysokých školách, proveden převod 16 tisíc ha lesních pozemků z vlastnictví státu do vlastnictví vysokých škol, které mají akreditován studijní program v oblasti lesnictví.\n\nVlastnictví lesa v České republice především zavazuje k řadě povinností a je omezenou řadou veřejnoprávních institutů, jako jsou veřejná přístupnost krajiny, obecné užívání lesa (zahrnující i možnost sběru lesních plodů a klestí) a obecné užívání pozemních komunikací a podle lesního zákona podléhá řadě omezení a regulací, které dopadají i na vlastníka.\n\nZ celkové výměry lesů stát spravuje 54,9 %, fyzické osoby 19,3 %, obce 17,2 %, právnické osoby (mimo jinde uvedených) 3,2 %, církve 4,4 % a lesní družstva 1,2 %.\n\nMezi nejvýznamnější státní správce lesů patří:\n\nČást nestátních vlastníků se sdružuje v organizaci Sdružení vlastníků obecních a soukromých lesů v ČR (SVOL). Obce a lesní družstva obcí jsou ve SVOL organizovány přímo, a to v komoře obecních lesů. Soukromí vlastníci se podílejí na činnosti SVOL prostřednictvím komory soukromých lesů, církevní vlastníci prostřednictvím komory církevních lesů – tyto dvě komory jsou samostatné právnické osoby, které jsou kolektivními členy SVOL, vůči SVOL mají členové Komory soukromých lesů a členové Komory církevních lesů stejná práva a povinnosti jako majitelé a správci obecních lesů, kteří jsou přímými členy SVOL. Sdružení původně vzniklo z iniciativy obcí a obecních správců lesů, brzy však začali o aktivní spolupráci projevovat zájem i soukromí majitelé lesů, zejména z řad šlechtických rodů. Neformální setkání proběhla pod záštitou Karla Schwarzenberga v oboře Květov v září roku 2002, a na pozvání MVDr. Radoslava Kinského na zámku do Žďáru nad Sázavou v dubnu 2003, k formálnímu ustavení Komory soukromých lesů došlo 18. března 2004.\n\nK 25. dubnu 2019 měla Komora soukromých lesů 178 členů s výměrou více než 136 tisíc ha lesa, tj. 36 % výměry lesa všech členů SVOL. Ve funkcích komory se objevují převážně lidé s příjmeními známých šlechtických rodů, členem komory smí být vlastník soukromého lesa, sdružení vlastníků lesů nebo právnická osoba založená nebo určená k hospodaření v soukromých lesích a k jejich správě.\n\nNejvětší soukromý lesní majetek v ČR, o rozloze 16 500 ha, obhospodařují Colloredo-Mansfeldové, druhý největší s výměrou 10 500 ha lesů je rodinný majetek Schwarzenbergů.\n\nDrobní vlastníci lesů většinou nejsou organizováni. Na 300 tisíc lidí v Česku vlastní kus lesa do výměry 50 hektarů. 77 % soukromých vlastníků lesů hospodaří na majetcích o velikosti do 1 hektaru, soukromé lesní majetky do 50 ha představují asi 350 tisíc ha a pouze 0,3 % soukromých vlastníků vlastní pozemky o rozloze nad 50 ha.\n\nV roce 2017 uvádí Česká biskupská konference, že česká katolická církev hospodaří na více než 150 tisících ha zemědělské a lesní půdy, z toho 120 tisíc ha lesů je v majetku a péči diecézí, lesní správy jednotlivých biskupství zaměstnávají celkem 335 pracovníků a církev upřednostňuje spolupráci s místními dodavateli a zpracovateli, využívá na sezonní práce více než 1,5 tisíce dodavatelů, zejména drobných živnostníků, tj. cca 2,5 tisíce pracovníků.\n\nKomora církevních lesů v ČR, z. s. oficiálně vznikla 30. ledna 2019. V roce 2019 měla 16 členů, spravujících lesy katolických diecézí a řeholních řádů, s více než 130 tisíci hektarů lesa. Za církevní les se považuje pro účely členství ve SVOL les, jehož vlastníky nebo spoluvlastníky jsou výlučně církve a registrované náboženské společnosti, svazy církví a náboženských společností a právnické osoby založené církevními a náboženskými společnostmi. Členy Komory církevních lesů jsou:\n\nJako členové církevní komory SVOL nejsou uváděny:\n\nŠkolní lesní podnik Masarykův les ve Křtinách patří Mendelově univerzitě v Brně. Školní lesní podnik v Kostelci nad Černými lesy patří České zemědělské univerzitě v Praze.\n\nPrávo hospodaření mají dále školní polesí středních lesnických škol v Hranicích, Trutnově, Písku, Šluknově a Žluticích.\n\nŠkolní lesy představují dohromady necelé 3 tisíce ha.\n\nKrajské lesy ÚHÚL v souhrnné statistice připočítává ke státním lesům. Eviduje jich 1,7 tisíce ha, což je 0,06 % všech lesů na území státu, a jde převážně o pozemky krajských lesnických škol.\n\nNa obce byly převedeny lesy zejména v rámci první pozemkové reformy za první československé republiky. Ve třicátých letech a pak ještě po skončení druhé světové války vzniklo více než 120 lesních družstev, s výměrou asi 55 tisíc hektarů. Vesměs navazovala na činnost zrušených velkostatků, jejichž majetek byl státem prodán obcím. Roku 1959 však byly obecní i družstevní lesy zestátněny. V letech 1995 a 1996 byly převedeny zpět do vlastnictví obcí, přičemž postup při převodech majetku bývalých lesních družstev stanovilo usnesení vlády ČR č. 168 ze dne 15. března 1995. Některé soudní spory o vydání majetku se však táhly až kolem 10 let.\n\nNěkteré obce spravují své lesy přímo prostřednictvím odborných útvarů nebo pracovníků svého obecního úřadu, jiné si k tomu zřizují příspěvkové organizace nebo ke správě lesů zřizují s dalšími obcemi svazky obcí nebo lesní družstva, případně svěřují své lesy do správy nebo do nájmu obchodním společnostem, které vlastní buď samy, nebo je vlastní jiné osoby. Následuje seznam těch správců obecních lesů, kteří se na veřejnosti nejvíce prezentují.\n\nPříspěvkové organizace:\n\nAkciové společnosti:\n\nSpolečnosti s ručením omezeným:\n\nLesní družstva (některá mají právní formu družstva, některá společnosti s ručením omezeným):\n\nSvazky obcí:\n\nÚtvary obecních úřadů:\n\nV dobách vzniku českého státu pokrýval les většinu území a lesy, stejně jako celá země, byly výlučným majetkem knížete, teprve později přecházely donací panovníka některé oblasti země společně s lesy do majetku církevních subjektů nebo šlechty.\n\nStatuta Konrádova, nejstarší známý zákoník českých zemí, nařizovala lesním strážcům, aby tělesně neubližovali lidem v lesích, pokud nebudou kácet stromy: „Mimo to nikdo z těch, kdož hlídají les, nemá nikoho obírat na cestě nebo na tržišti, než ať jej obere tenkráte, když jej najde, jak seká strom.“ Platila se speciální daň z vypásávání lesa dobytkem, tzv. nářez.\n\nVe 12. až 14. století docházelo v Čechách a na Moravě k intenzivnímu zakládání osad, které sebou neslo rozsáhlé žďáření a klučení lesů. Návrh zákoníku Majestas Carolina věnoval některé pasáže i lesnímu hospodářství, články 49 až 56 byly věnovány ochraně lesa. Vyjadřoval společenského zájmu na zachování lesů a zákaz jejich ničení: „Lesuov našich divné cizím i také krásné shromážděnie netoliko bychom je chtěli rozptýliti, ale také snažnú stráží ode všeho rubánie, leč bychom co komu zvláště dopustili, zachovati mieníme a nepoškwněné věčně je jmieti chtiec, přikazujem, aby žádný hajný náš ani lovčí, ani která jiná osoba žádnu věcí nesměl jich rubati, ani kterého dřeva z těch lesuov vyvésti, ani utratiti, neb prodati, leč toliko súš anebo což by větrem paďo…“\n\nNejstarším známým přijatým předpisem v oblasti lesního práva je lesní řád (Forstordnung) pro Chebsko z roku 1379, který se zabývá především regulací těžby stavebního dřeva. Další podobné řády a instrukce s platností pro určité panství začaly vznikat v 16. století, například Pardubická instrukce z roku 1513 či Křivoklátské lesní zřízení z roku 1577. Zabezpečením dřeva pro hutě a doly se zabýval Báňský a lesní řád císaře Maxmiliána, vydaný v roce 1568 pro Království české a v roce 1573 pro Uhry. Obsahoval například povinnost vlastníků lesů v okolí dolů dodávat své dřevo přednostně pro potřeby hornictví.\n\nTřícetiletá válka přinesla přerušení snah o obnovu a ochranu lesů, ale zároveň s hospodářským úpadkem skončilo i drancování lesů v okolí skláren, hutí a dalších manufaktur.\n\nK prvním pokusům o úpravu lesního práva došlo za Karla VI. Za Marie Terezie byly vydány lesní řády pro Čechy 5. května 1754 (císařský královský patent pro lesy a dříví), pro Moravu 23. listopadu 1754 a pro Slezsko 24. ledna či 20. března 1756. Ujednocením postupů byla zabezpečena racionální obnova, výchova a ochrana lesa. Na ně navázal patent 250/1852 ř. z., lesní zákon. Rozlišoval mimo jiné hvozdy říšské (státní lesy), lesy obecní a lesy soukromé. Dále rozeznával lesy chráněné a ochranné. Postrádal však jakákoliv ustanovení o hospodářských plánech a těžební regulaci, což řešily některé pozdější zemské zákony, po zániku říše pak československý zákon o prozatímní ochraně lesů č. 82/1918 Sb. z. a n., později nahrazený zákonem č. 37/1928 Sb. z. a n.\n\nZa protektorátu byly v důsledku vládního nařízení č. 178/1940 Sb., o odborné službě lesní, k povinnému sdružení všech lesů, ve kterých se hospodařilo bez odborného hospodáře (do výměry 575 ha) do lesních společenstev. Na území Protektorátu Čechy a Morava se to týkalo 161 460 lesních majetků o celkové výměře 478 151 ha (průměrná výměra byla necelé 3 ha). Vzniklo 74 lesních správ, průměrně připadalo na 1 lesní správu 2180 majetků s celkovou výměrou 6450 ha. Vládní nařízení č. 363/1941 Sb., o provádění holosečí v lesním hospodářství, znamenalo výrazné omezení holosečného způsob hospodáření. Vládní nařízení č. 35/1944 Sb., o zařízení lesů, a prováděcí vyhláška ministerstva zemědělství a lesnictví č. 539/1944 Sb. se týkaly plánovitého hospodaření a vhodné volby dřevin.\n\nLesní zákon z roku 1852 byl se svými dodatky a doplňky platný v českých zemích a poté v v české části Československa až do vydání nového lesního zákona č. 166/1960 Sb., který sjednotil doposud rozdílnou právní úpravu v českých zemích a na Slovensku. Tento pak byl nahrazen zákonem o lesích č. 61/1977 Sb., který poté v České republice nahradil zákon č. 289/1995 Sb.\n\nLesní zákon z roku 1960 jednoznačné formuloval právo volného vstupu do lesa a sběru lesních plodin a klestí. Lesní zákon z roku 1977 měl sice federální platnost, ale hospodaření v lesích a státní správa lesního hospodářství spadaly do působnosti národních republik, tedy zákon č. 96/1977 Sb., o hospodaření v lesích a státní správě lesního hospodářství, byl pouze zákonem České socialistické republiky.\n\n"}
{"id": "1562011", "url": "https://cs.wikipedia.org/wiki?curid=1562011", "title": "NGC 1058", "text": "NGC 1058\n\nNGC 1058 je spirální galaxie v souhvězdí Persea. Její zdánlivá jasnost je 11,2 a úhlová velikost 2,5′ × 2,5′. Průměr má 20 000 světelných let. Galaxie je vzdálená 28 milionů světelných let, je členem skupiny galaxií NGC 1023, která náleží k místní skupině galaxií. Objekt objevil 17. ledna 1787 William Herschel.\n\nV této galaxii byly pozorovány supernovy SN 1961V typu IIP a SN 1969L typu IIP. \n\n"}
{"id": "1562013", "url": "https://cs.wikipedia.org/wiki?curid=1562013", "title": "Sestřelení bombardéru B-17G 44-83447 25. dubna 1945", "text": "Sestřelení bombardéru B-17G 44-83447 25. dubna 1945\n\nSestřelení bombardéru B-17G 44-83447 25. dubna 1945 je událost, k níž došlo během mise amerického bombardéru z 427. bombardovací perutě 303. bombardovací skupiny zvané „“, 8. letecké armády amerického armádního letectva při náletu na Plzeň v Protektorátu Čechy a Morava. Letoun poškozený střelbou z flaku explodoval a jeho trosky dopadly hlavně do zahrádkářské kolonie poblíž Skvrňan. Z osmičlenné posádky při pádu zahynuli tři letci, další čtyři padli do německého zajetí a velitel dokázal po seskoku padákem uprchnout a přejít k americkým jednotkám.\n\n303. bombardovací skupina vznikla 28. února 1942 a aktivována byla 3. února 1942. Většinu roku 1942 strávili vojáci skupiny výcvikem, v srpnu a září se skupina přesunula do Velké Británie, kde působila v v rámci 8. letecké armády (). Ta byla založena 19. února 1942 jako a 22. února 1944 byla přejmenována na 8. leteckou armádu. 303. bombardovací skupina vzlétla k první bojové misi 17. listopadu 1942. Sloužila jako bojová vzdušná síla na evropském bojišti, především prováděla strategické bombardování nepřátelských cílů ve Francii a Německu jako např. letiště, železnice či opevněné ponorkové doky, později průmyslovou výrobu, seřaďovací nádraží či města. Svoji přezdívku „“ získala dle letadla, které jako první v celé 8. letecké armádě dokončilo 25 misí. Celá bombardovací skupina odlétala za 2. světové války nejvíce misí ze všech skupin 8. letecké armády, její poslední misí byl dubnový nálet na Plzeň.\n\nV 30. letech 20. století se společnost zúčastnila soutěže o dodávku 200 čtyřmotorových dálkových bombardérů, ale její prototyp havaroval, byť v soutěži exceloval svými parametry. Letecké sbory letoun objednaly v malé sérii a v roce 1938 byl uveden do služby. I následně se konstrukčně vyvíjel do mnoha variant a stal se 3. nejvyráběnějším bombardérem všech dob. Americké armádní letectvo jej během druhé světové války používalo především pro denní strategická bombardování proti nepřátelským průmyslovým a vojenským cílům. Armádní letectvo B-17 propagovalo jako strategickou zbraň, neb byl relativně rychlý, operoval ve velkých výškách, měl dlouhý dolet a těžkou obrannou výzbroj. Zároveň byl odolný a dokázal se z mise vrátit i s těžkými poškozeními.\n\nKonkrétní letadlo 44-83447 bylo vyrobeno společností ve výrobním bloku B-17G-80-DL a dodáno k nasazení 10. dubna 1945.\n\nLetounu se sériovým číslem 44-83447 velel 1. pilot poručík . Celou posádku tvořili:\n\n\n1. americká armáda požádala o letecký útok na Škodovy závody, protože šlo o poslední velkou a funkční zbrojovku nacistického Německa. 8. letecká armáda na zmíněnou žádost provedla misi č. 968, při níž zamířilo z Velké Británie na Plzeň ráno 307 B-17 z 1. bombardovací divize v doprovodu 206 stíhaček , z toho 78 bombardérů mělo za cíl vojenské letiště na Borech. Letce v průběhu přeletu nad cíl šokovalo bezprecedentní varování Škodováků před náletem, které bylo opakovaně odvysíláno stanicí již v průběhu jejich letu. Protivzdušná obrana Plzně zahájila přípravy i přešla do stavu nejvyšší pohotovosti. Velitelství 8. letecké armády přikázalo bombardovat jen při vizuálním kontaktu, letouny se proto musely vracet nad cíl opakovaně a vzrůstalo nebezpečí sestřelu protivzdušnou obranou.\n\nLetecký poplach byl v Plzni oznámen v 10.11. Nad Plzeň doletělo 276 letounů v doprovodu 188 stíhaček. První bomby začaly padat v 10.26 a zasáhly Lochotín, tamní hořící budovy se staly orientačními body pro další nálety.\n\nLetoun prvního poručíka patřil do 427. bombardovací perutě, která byla složkou 303. bombardovací skupiny. Bombardéru se podařilo nad Plzní shodit své bomby, když byl podle svědectví zasažen střelbou z těžkého flaku do středu trupu a do motoru na pravém křídle. Podle svědectví byl zasažen motor motor č. 3, okamžitě se objevily intenzivní plameny obalující celou gondolu motoru. Jen omezeně ovladatelný letoun se naklonil na pravou stranu a letěl střemhlavě k zemi. Velitel nařídil posádce evakuaci, nasměroval letadlo nejlépe jak bylo možné a odešel do střelecké věže na přídi, kde spolu , a opustili letadlo. Ještě za letu \"létající pevnost\" explodovala, což letoun roztrhalo na několik částí a způsobilo velký rozptyl trosek na ploše mezi Křimicemi, Skvrňany a Radčicemi. Hlavní části letounu spadly do zahrádkářské kolonie poblíž tratě na Cheb na okraji Skvrňan, jedno z křídel severněji do polí směrem na Radčice.\n\nDva letci, jmenovitě a , zahynuli v troskách letadla. Poručík letící v jiném letadle stejné formace viděl zásah spodní kulové věže střelou z flaku a tak je pravděpodobné, že střelec v ní zemřel ještě před dopadem. O nalezení těla nejsou záznamy, někteří členové posádky věří, že byl zabit v letadle flakem. Další čtyři letci, , , a , byli ošetřeni na křimickém zámku u hraběte Lobkowicze a následně zajati.\n\nVelitel letounu, pilot , opustil letadlo na přídi jako první. Oheň mu popálil obličej a ruce. Než s určitými obtížemi otevřel padák, padal dlouho volným pádem, protože chtěl opustit oblast, kde vybuchovaly střely z flaků. Jediný další padák, který viděl, byl druhého pilota . se snesl na pole dřív, než něj začaly dopadat bomby shozené jiným letadlem. Nad to se k němu blížil sedlák, kterému mohl patřit jeden z okolních hořících domů, pro jistotu natáhl spoušť pistole, ale sedlák mával bílým šátkem. Odvedl jej do krytu, kde byla jeho manželka, plačící dítě a rodiče. Podle jeho vzpomínek jej v krytu dostihly výčitky svědomí nad tím, co za války dělal. Po náletu získal radu od sedláka, kudy se vydat k frontové linii, a z místa zdárně uprchl. Po 10 dní se skrýval a za pomoci dalších zemědělců se dostal zpět k jednotkám americké armády, zpět ve službě byl od 10. května.\n\nTrosky letadla nebyly za války německými okupačními orgány odklizeny a po válce je neřízeně rozebrali obyvatelé.\n\nTěla tří zahynulých letců byla pohřbena v Čechách, později byla exhumována. Letci a jsou pohřbení na kansaském Národním hřbitově ve a to ve společném hrobě s , , a , dalšími letci zabitými téhož dne u Plzně. Seržant je pohřben na Národním hřbitově v missurijském .\n\nNa Křimickém náměstí v Křimicích je od roku 1996 umístěn pomník věnovaný památce americkým letcům sestřeleným při tomto náletu. Na kamenném památníku vytvořeném Jaroslavem Šindelářem a obsahujícím i kus ze zříceného letadla je uvedeno deset jmen obětí z několika posádek včetně , a . Pomník byl na náměstí nejdříve umístěn u zdi zámku, v roce 2014 byl přesunut do parkové části náměstí a blízkosti dalších dvou památníků. U památníku se každoročně pořádají vzpomínkové akce k uctění památky padlých ve světových válkách za účasti zástupců samospráv, amerického velvyslanectví, ozbrojených složek, u Plzeň a dalších hostů.\n\n\n"}
{"id": "1562017", "url": "https://cs.wikipedia.org/wiki?curid=1562017", "title": "HbbTV", "text": "HbbTV\n\nHybrid Broadcast Broadband TV (HbbTV) je funkce chytrých televizí, která kombinuje televizní vysílání s širokopásmovým internetem. V Česku se televize vybavené touto funkcí označují jako hybridní. V roce 2010 bylo HbbTV uznáno vysílacím standardem Evropského ústavu pro telekomunikační normy. \n\nHybridní televize slučuje na obrazovce výhody standardního televizního vysílání s možnostmi příjmu jakéhokoliv obsahu šiřitelného po internetu. Nejčastěji se jedná o rozšířený TV program, archiv či možnost zpětného přehrávání. Pomocí HbbTV lze též zobrazovat informace o právě vysílaném programu jen ve výřezu obrazovky, zatímco divák může dál sledovat televizní pořad. Například při sledování sportovního utkání si může divák vyhledat průběžné výsledky jiných zápasů, statistiky apod. Komerční televizní stanice také pomocí HbbTV zobrazují reklamy. \n\nPro ovládání rozhraní HbbTV se užívá běžných dálkových ovladačů, konkrétně pak čtyř barevných tlačítek, která jsou rovněž zobrazena v logu HbbTV. \n\nU drtivé většiny moderních televizorů, s výjimkou televizorů společnosti Samsung, se funkce HbbTV aktivuje okamžitě poté, co televizor přijímá zároveň internet a televizní vysílání a pokud funkce není zakázána v nastavení. U televizorů společnosti Samsung je zapotřebí do zařízení nainstalovat specializovanou aplikaci. \n\nVysílání hybridních služeb na území České republiky zahájila jako první v květnu 2012 Česká televize pod obchodním názvem ČT bod. HbbTV je nyní vysíláno na všech programech ČT. Jako první komerční stanice se k ČT přidalo Óčko, poté Prima a Nova. Hybridní vysílání nabízí také Seznam TV. Hybridní vysílání testují i televize Šlágr a Barrandov. Do ukončení činnosti roku 2018 nabízela HbbTV také stanice O TV FREE, které pomocí HbbTV zajišťovala možnost zapnutí prémiových funkcí pomocí SMS. \n\nOd roku 2019 lze hybridní vysílání využít také u rozhlasových stanic Českého rozhlasu Radio Wave a Radiožurnál. \n\n"}
{"id": "1562020", "url": "https://cs.wikipedia.org/wiki?curid=1562020", "title": "Robert Morris (politik)", "text": "Robert Morris (politik)\n\nRobert Morris junior (20. ledna 1734 Liverpool – 9. května 1806 New Jersey) byl anglický obchodník a zakladatel Spojených států. Působil jako člen zákonodárného sboru v Pensylvánii, byl delegátem druhého kontinentálního kongresu a pracoval v Senátu Spojených států a byl signatářem Deklarace nezávislosti, byl také spoluautorem dokumentu Articles of Confederation, tedy dokumentu o Konfederaci a spoluvytvářel články Ústavy Spojených států. Od roku 1781 do roku 1784 pracoval jako superintendant financí Spojených států, stal se známý jako „finančník revoluce“. Spolu s Alexanderem Hamiltonem a Albertem Gallatinem je považován za jednoho ze zakladatelů finančního systému Spojených států.\n\nRobert Morris se narodil v anglickém Liverpoolu 31. nebo 20. ledna 1734. Jeho rodiči byli Robert Morris senior, agent lodní společnosti a Elizabetha Murphet. Životopisec Charles Rappleye došel k závěru, že Morris se pravděpodobně narodil mimo manželství. Do třinácti let byl Morris vychováván svou babičkou v Anglii. V roce 1747 Morris emigroval do Oxfordu v Marylandu, kde jeho otec vlastnil prosperující obchod s tabákem. O dva roky později otec poslal Morrise do Filadelfie, nejlidnatějšího města v Britské Severní Americe, kde Morris žil pod dohledem přítele svého otce Charlese Greenwaye.\n\nPo přestěhování do Spojených států se Morris stal partnerem úspěšné námořní firmy se sídlem ve Filadelfii. V důsledku francouzsko-indiánské války se spojil s dalšími obchodníky nesouhlasícími s britskou daňovou politikou, jako byl například Kolkový zákon. Po vypuknutí americké revoluční války pomáhal obstarat zbraně a střelivo pro revoluční věc a na konci roku 1775 byl vybrán jako delegát druhého kontinentálního kongresu. Jako člen Kongresu působil v Secret Committee of Trade (Tajný obchodní výbor), který se zabýval nákupem zásob, také pracoval ve Committee of Correspondence (Výbor pro korespondenci), který se zabýval zahraničními záležitostmi, a v Marine Committee, výboru, který dohlížel na kontinentální námořnictvo (Continental Navy). Do roku 1778 byl předsedou Pennsylvania Assembly (Valné shromáždění) v Pensylvánii, kde se stal vůdcem „republikánské“ frakce, která usilovala o změnu ústavy v Pensylvánii. V roce 1781 kongres čelil obtížné finanční situaci v probíhající revoluční válce a rozhodl o vytvoření funkce superintendenta financí pro dohled nad finančními záležitostmi. Morris přijal jmenování do této funkce a po finanční stránce řídil kontinentální námořnictvo. Pomáhal poskytovat zásoby pro kontinentální armádu pod vedením generála George Washingtona, což Washingtonovi umožnilo rozhodující vítězství v bitvě o Yorktown. Morris také reformoval vládní kontrakty a založil Bank of North America, první banku působící ve Spojených státech. Morris věřil, že národní vláda nebude schopna dosáhnout finanční stability bez pravomoci vybírat daně a poplatky, ale nebyl schopen přesvědčit všech třináct kolonií, aby souhlasily se změnou stanov Konfederace. V roce 1784 Morris frustrovaný slabostí národní vlády rezignoval na funkci finančního ředitele.\n\nV roce 1787 byl Morris zvolen delegátem Philadelphia Convention, který spolunavrhoval novou ústavu pro Spojené státy. Během psaní ústavy Morris hovořil jen zřídka, ale nová ústava obsahovala mnoho jeho návrhů. Morris a další členové pomohli zajistit, že ústavu ratifikovala nejen Pensylvánie, ale do roku 1788 dokument podepsal požadovaný počet států. Pensylvánie následně zvolila Morrise jako jednoho ze svých dvou zástupců do Senátu Spojených států. Morris odmítl funkci prvního ministra financí, kterou mu nabídl Washington a místo sebe navrhoval na tuto funkci Alexandra Hamiltona. V senátu Morris podporoval Hamiltonův ekonomický program a přiklonil se k federalistické straně. Během své práce v Senátu se Morris dostal do velkých dluhů z důvodů neúspěšné spekulace s pozemky. Neschopný vyplatit své věřitele, byl uvězněn ve vězení pro dlužníky v letech 1798 až 1801. Poté, co byl propuštěn z vězení, žil až do své smrti v roce 1806 ve skromném domě ve Filadelfii a vedl tichý soukromý život.\n\nŽivotopisec Charles Rappleye píše, že Morris „byl příliš bohatý na to, aby se stal lidovým hrdinou, a ztráta jeho osobního jmění na konci života jej okradla o jakoukoli mystiku bájného Midase.“ Někteří historici do značné míry ignorovali Morrisovu roli při zakládání Spojených států, zatímco jiní jej považovali za vůdce konzervativní, nedemokratické frakce otců zakladatelů. Robert E. Wright a David J. Cowen ho popisují jako „padlého anděla“, který „téměř sám pomáhal financovat poslední roky“ americké revoluce, než upadl do „nemilosti“ za nesplácení svých dluhů. Historik William Hogeland píše: „vzhledem k tomu, že byl klíčovou postavou pro vítězství revoluce, stejně jako pro formování národa, není Američanům Robert Morris tak dobře znám, jak by si zasluhoval.“\n\n\n\n"}
{"id": "1562029", "url": "https://cs.wikipedia.org/wiki?curid=1562029", "title": "Bořek Mezník", "text": "Bořek Mezník\n\nBořek Mezník (* 23. března 1974 Brno) je český básník, pracovník v oboru informačních technologií a obchodní manažer.\nRoku 1992 vystudoval matematicko-fyzikální gymnázium v Brně. Na počátku 90. let spoluzakládal brněnské anarchistické hnutí a spoluvydával anarchistický fanzin Brněnská vrtule. Poté mezi lety 1994 a 2004 žil mimo Českou republiku, konkrétně ve Francii a Holandsku.\n\nJe zastoupen v Almanachu české poezie pro rok 2019; obecně velmi často přispívá do různých almanachů, stejně jako do periodika Divoké víno. Některými vydavateli jsou jeho díla odmítána kvůli přílišné vulgaritě. Spolupracuje s uměleckou skupinou Vítrholc.\n\n\n"}
{"id": "1562039", "url": "https://cs.wikipedia.org/wiki?curid=1562039", "title": "Homero Gómez González", "text": "Homero Gómez González\n\nHomero Gómez González (1969 nebo 1970 El Rosario, Michoacán – 13. ledna 2020 Ocampo, Michoacán) byl mexický environmentalista a místní politik, který bojoval za ochranu zimovišť monarchů stěhovavých v mexickém státě Michoacán, které jsou ohroženy nelegální těžbou dřeva a přeměnou na plantáže s avokádem. Původně se sám živil těžbou a prodejem dřeva, podobně jako většina ostatních z městečka El Rosario, jehož se později stal starostou. Působil ve vedení přírodní rezervace \"El Rosario\", která je součástí Biosferické rezervace monarchy stěhovavého zapsané na seznamu přírodního světového dědictví UNESCO. Dlouholetým úsilím se mu podařilo zajistit znovuzalesnění území o rozloze 150 hektarů a zasadil se o rozvoj turismu v oblasti.\n\nGómez byl naposledy spatřen 13. ledna 2020. Objevily se spekulace, že za jeho zmizením stojí těžaři dřeva. 26. ledna byl nalezen mrtvý ve vodní nádrži. Původní zpráva uváděla jako důvod úmrtí utonutí bez dalších poranění, později však byla zjištěna rána na hlavě a podle zprávy vyšetřovatelů nešlo o nehodu. Pravděpodobně nešlo o loupežné přepadení, protože byla u Gómeze nalezeno deset tisíc pesos v hotovosti (v přepočtu zhruba 12 tisíc korun). Pokud byl zavražděn ve spojení s jeho činností, půjde podle zpráv neziskových organizací Global Witness a Amnesty International o další z více než čtyřiceti vražd ekologických aktivistů v Mexiku od začátku roku 2017. Dva dny po Gómezově pohřbu bylo nalezeno tělo dalšího zaměstnance rezervace \"El Rosario\" Raúla Hernándeze Romera s rozbitou hlavou.\n"}
{"id": "1562040", "url": "https://cs.wikipedia.org/wiki?curid=1562040", "title": "Salomon Kohn", "text": "Salomon Kohn\n\nSalomon Kohn (8. března 1825, Praha – 6. listopadu 1904, tamtéž) byl česko-rakouský židovský spisovatel z Prahy. \n\nNarodil se jako syn zámožného pražského obchodníka. Krátce (v letech 1844–1846) studoval matematiku, fyziku a astronomii na Univerzitě Karlově. Byl jedním z členů kroužku mládeže pro studium judaistiky a literárním diskusím okolo pražského vrchního rabína Rappoporta, který Kohna stále povzbuzoval v jeho literární tvorbě.\n\nJe znám především díky svým příběhům z pražského ghetta, jichž několik sbírek vydával anonymně od roku 1883, či pod pseudonymem \"Leopold Komperts\"). Jeho nejznámějším dílem je Gawriel z roku 1853.\n\n\n"}
{"id": "1562041", "url": "https://cs.wikipedia.org/wiki?curid=1562041", "title": "Marek Pakosta", "text": "Marek Pakosta\n\nMarek Pakosta (* 21. dubna 1969 Litomyšl) je český volejbalista a beach volejbalista a od roku 2017 předseda Českého volejbalového svazu. Pakosta je účastník Letních olympijských her 1996 v Atlantě a mistr Evropy 1996, vítěz volejbalové Champions League CEV, dvojnásobný vítěz Poháru vítězů pohárů CEV a člen Volejbalové síně slávy Českého volejbalového svazu.\n\nBěhem aktivní sportovní kariéry reprezentoval jak v šestkovém volejbale, tak beach volejbale.\n\nSportovní vlohy projevoval od dětství.  Organizovaně začal sportovat za Lokomotivu Česká Třebová, kde ve věku od osmi do třinácti let běhal na lyžích.  V té době již výškově převyšoval vrstevníky, a tak dostal nabídku hrát za Lokomotivu Česká Třebová volejbal. Jeho fyzické přednosti a talent uplatnil v týmu, který v roce 1985 získal titul přeborník ČSSR mladších dorostenců. Stejný titul získal o dva roky později s UP Olomouc, tentokrát v kategorii starších dorostenců. Následně přestoupil do VŠ Praha, kde hrál během studií na FTVS UK Praha.  Po čtyřech letech následoval přestup do Aera Odolena Voda. S tímto špičkovým mužstvem se stal několika násobným mistrem České republiky a současně vítězem Českého poháru.\n\nSoučasně s šestkovým volejbalem začal hrát beach volejbal. Nejdříve s Milanem Džavoronokem, který ho k tomuto sportu dovedl, následně s Michalem Palinkem. Právě s Michalem Palinkem se v roce 1996 stává mistrem Evropy a na letních Olympijských hrách v Atlantě uhrál skvělé 13. místo. V roce 1997 a 2000 získává v beach volejbalu s Milanem Džavoronokem titul mistr České republiky.\n\nDalších vynikajících výsledků dosahuje v zahraničí, konkrétně v šestkovém volejbale.  Ve Francii se stává trojnásobným mistrem Francie a trojnásobným vítězem francouzského poháru. Největších úspěchů pak dosahuje v ceněných evropských pohárech, kde získal dvakrát Poháru vítězů pohárů CEV a dosáhl i prestižního vítězství ve v Champions League CEV s Paris Volley.\n\nPo návratu do Čech, do svého domovského klubu Aero Odolena předává zkušenosti nové generaci a získává další dva tituly mistra České republiky (jednou z toho již za VK Kladno) \n\nPoprvé je na letní Olympijské hry v Atlantě zařazen nový sport – beach volejbal. Jako první v dějinách Českého volejbalu si postup na olympiádu vybojoval pár Marek Pakosta – Michal Palinek. Potřebné body získali na turnajích světové série FIVB. V konkurenci 24 nejlepších dvojic světa obsadili výborné 13. místo. \n\nVystudoval Fakultu tělesné výchovy a sportu Univerzity Karlovy, v roce 1992 ukončil studia a získal titul Mgr. Je držitelem nejvyššího trenérského vzdělání a současně certifikovaným trenérem FIVB.\n\nPo skončení aktivní kariéry hráče odešel v období 2007 – 2017 mimo sportovní oblast a uplatňuje se na manažerských pozicích v různých oborech: provozování sportovních zařízení, telekomunikace, reality, projektový management, správa majetku a nemovitostí. Je ženatý, má jednu dceru.\n\nMladší dorostenci – kadeti\n\n1985    přeborník ČSSR, Lokomotiva Česká Třebová\n\n1986    vítěz Českého poháru, UP Olomouc\n\nStarší dorostenci – junioři\n\n1987    přeborník ČSSR, UP Olomouc\n\nMuži   \n\n1988    přeborník ČSR, VŠ Praha\n\n1993    mistr České republiky, Aero Odolena Voda\n\nvítěz Českého poháru, Aero Odolena Voda\n\n1996    mistr České republiky, Aero Odolena Voda\n\n           vítěz Českého poháru, Aero Odolena Voda\n\n1998    vítěz Francouzského poháru, AS Cannes\n\n1999    vítěz Poháru vítězů pohárů CEV, AS Cannes   \n\n2000    mistr Francie, Paris Volley\n\n           vítěz Francouzského poháru, Paris Volley\n\n           vítěz Poháru vítězů pohárů CEV, Paris Volley\n\n2001    mistr Francie, Paris Volley\n\n           vítěz Francouzského poháru, Paris Volley\n\n           vítěz volejbalové Champions League CEV, Paris Volley\n\n           vítěz volejbalového Superpoháru CEV, Paris Volley\n\n2002    mistr Francie, Paris Volley\n\n2004    mistr České republiky, Aero Odolena Voda\n\n           vítěz Českého poháru, Aero Odolena Voda\n\n2005    mistr České republiky, VK Kladno\n\n1994    vítěz Fatra Cup s Tate Walthalem USA\n\n1996    mistr Evropy s Michalem Palinkem Pescara Itálie\n\n1996    13. místo letní Olympijské hry Atlanta s Michalem Palinkem\n\n1997    mistr České republiky s Milanem Džavoronokem\n\n2000    mistr České republiky s Milanem Džavoronokem\n\n1983 – 1985    Lokomotiva Česká Třebová\n\n1985 – 1987   UP Olomouc\n\n1987 – 1992   VŠ Praha\n\n1992 – 1994    USA (beach volejbal)\n\n1994 – 1997   Aero Odolena Voda\n\n1997 – 1999   Francie AS Cannes\n\n1999 – 2002   Francie Paris Volley\n\n2002 – 2003   Francie Arago Sete\n\n2003 – 2004   Aero Odolena Voda\n\n2004 – 2006   VK Kladno\n\n2006 – 2007    ČZU Praha\n"}
{"id": "1562044", "url": "https://cs.wikipedia.org/wiki?curid=1562044", "title": "Sovětsko-estonská smlouva z Tartu", "text": "Sovětsko-estonská smlouva z Tartu\n\nRusko-estonská smlouva z Tartu byla podepsána 2. února 1920 zástupci Ruské sovětské federativní socialistické republiky a zástupců Estonska. Smlouva zajišťovala Estonsku nezávislost na bolševicích, kteří zrovna byli v občanské válce proti Ruské republice a nacionalistům (do nichž patřilo i Estonsko), kteří se snažili vydobýt si samostatnost.\n\nPotom co Bolševici pod vedením Vladimira Iljiče Lenina v roce 1917 obsadili Zimní palác v Petrohradě (tvz. Říjnová revoluce) bylo Rusko v občanské válce. Válka dala příležitost několika národům vyhlásit nezávislost a Bolševici kromě zbytku odporu Prozatímní vlády měli další problémy. Státem jako Finsko, Polsko, Litva, Lotyšsko a Estonsko nakonec svůj boj za svobodu vyhráli a získali samostatnost.\n\nEstonsko po podepsání dohody dále existovalo do roku 1940, kdy byla Sovětským svazem anektována dále s Litvou a Lotyšskem. Součásti Sovětského svazu (kromě pár let okupace Třetí říší) byli až do roku 1990, kdy Litva, Lotyšsko a Estonsko vyhlásili nezávislost a započali rozpad Sovětského svazu.\n\nRusko:\n\nEstonsko:\n"}
{"id": "1562047", "url": "https://cs.wikipedia.org/wiki?curid=1562047", "title": "Šódži Ótake", "text": "Šódži Ótake\n\nŠódži Ótake (大竹 省二, Ótake Šódži, 15. května 1920 - 2. července 2015) byl japonský fotograf známý svými portréty a akty.\n\nÓtake se narodil v obci Jokosuka (později přejmenována na Ósuka a ještě později Kakegawa), Prefektura Šizuoka dne 15. května 1920, nejstarší syn otce, který pracoval v průmyslu saké, a matka, která hrála na koto a (příčnou) flétnu. Matka mu zemřela, když mu bylo šest let, pak se přestěhoval do domu starší sestry svého otce. Jeho mladší bratr se přestěhoval do jiného domu v Yokosuce, zatímco jeho otec se pokusil o podnikání ale v dopravním průmyslu neuspěl a rychle se přestěhoval do Tokia. O rok později se chlapec přestěhoval do domu bohaté rodiny, stále v Yokosuce. Začal studovat ve škole, rychle ukázal schopnost kreslit a získal zvláštní uznání v národní soutěži. \n\nŠódži se přestěhoval do Tokia se svým otcem v roce 1928 a bydlel v Nippori s novou manželkou svého otce. Když byl ještě velmi mladý, stal se horlivým fotografem. \n\nÓtake vstoupil do armády, kde chtěl pracovat jako fotograf. V roce 1947 se mu podařilo připojit k GHQ, pro které fotografoval zpěváky a herečky v divadle Ernie Pyle. Od roku 1949 se zapojil do několika fotografických organizací, protože se věnoval práci fotožurnalisty. Počínaje rokem 1951 po dobu pěti let fotografoval v Japonsku klasické a dalších hudebníky z celého světa; tyto fotografie byly publikovány v \"Asahi Camera\" a v roce 1955 byly zakomponovány do vysoce ceněné knihy \"World Musicians.\" Rovněž publikoval fotografie aktů v časopisech \"Camera\" a \"Photo Art.\" \n\nOd padesátých do sedmdesátých let se Ótake stal top fotografem žen v Japonsku. Po dobu pěti let od roku 1971 fotografoval manželky v domácnosti a takzvané „office lady“ (někdy společně se svými dětmi nebo malými dětmi, také nahými) v televizi Nippon ; i tato práce byla později posbírána do knih. \n\nOsmdesátá léta, Ótakova sláva a komerční úspěch jako portrétista a fotograf aktů zatěmnil jeho dřívější a velmi odlišnou práci. Zveřejnění ve svazku, který mu byl věnován ze série „Shōwa Shashin Zenshigoto“ (1982), a publikace následujícího roku \"Haruka naru uta,\" mu přineslo velké uznání. \n\nKromě fotografie pracoval Ōtake také jako scenárista a esejista. Jako fotograf zůstal aktivní do svých pozdních 80. let. \n\nMezi fotografy, kteří studovali u Ótakeho patří Mineko Orisaku nebo Sanae Numata. \n\n\n\n\n\n"}
{"id": "1562051", "url": "https://cs.wikipedia.org/wiki?curid=1562051", "title": "Magnetický lov", "text": "Magnetický lov\n\nMagnetický lov známější pod originálním označením magnet fishing či magnetic fishing, je volnočasová zábava, během níž lovci za pomoci silného magnetu a lana prohledávají hlubiny vodních toků, řek, potoků, jezer, rybníků, přehrad, ve snaze vytáhnout z vod cennosti z feromagnetických kovů.\n\nPro magnetický lov lovci používají speciální silný neodymový magnet s velmi velkou magnetickou silou od 100 až do 1100 kg. Extra silné magnety používají zkušení lovci.\n\nMagnet pro magnet fishing je zapouzdřený v ocelovém pouzdře pro zvýšení magnetické síly a odolnosti. Magnet je vybaven šroubovacím okem ve středu, anebo ze strany. Existují jednostranné a oboustranné magnety pro magnetický lov.\n\nK oku magnetu lovci přivazují lano se zvýšenou nosností až 550 kg, pomocí pevného uzlu, například osmičkové smyčky nebo šibeničního uzlu. Lano mívá pletené jádro z polyesteru (PES). Pro magnetický lov se nehodí horolezecká lana, protože příliš pruží.\n\nKromě silného magnetu a pevného lana lovci používají také další pomůcky − ochranné rukavice proti znečištění a zároveň spálení rukou (když lano projíždí mezi prsty), plastový kýbl nebo nádobu na nalezené předměty, ochranný kužel proti zaseknutí magnetu, ocelový hák pro vyzvednutí těžších předmětů, antibakteriální gel pro čištění rukou.\n\nMagnetický lov spočívá v opakovaném vhazování magnetu přivázaném na laně do vody, kde klesne na dno, a následném tažení magnetu ke břehu. Lovec postupně posunuje směr vhozu magnetu do vody, čímž se zvětšuje akční rádius prohledávání. Další technikou je například tažení magnetu po dně podél břehu.\n\nNalezené předměty je třeba po vytažení z vody očistit. Bývají rezavé, špinavé od bahna, podle doby, po kterou na dně leží. Lovci z hlubin vytahují například mince, zahozená jízdní kola, koloběžky, ocelové dráty, kusy zábradlí, dopravní značky, ale i starou munici a střelné zbraně.\n\nMagnetický lov probíhá u vodních toků, což může být nebezpečné, hrozí spadnutí do řeky, přehrady. Dalším nebezpečím je možný nález staré munice či střelných zbraní. V takovém případě je třeba ihned kontaktovat Policii ČR a místo nálezu zabezpečit před kolemjdoucími. Silné magnety nepatří do rukou dětem, hrozí skřípnutí prstů či jiné úrazy.\n\nNa trhu je k dispozici několik hraček, napodobenin pro děti. Jejich používání ale může být nebezpečné z důvodu hrozícího oddělení silných magnetů a následného rizika spolknutí malých magnetů dětmi, na což upozorňuje například magazín dTest.\n\nStejně jako v jiných případech, i cenné a archeologické nálezy pocházející z magnetického lovu je třeba ohlásit u místně příslušného muzea, památkového úřadu nebo v archeologickém ústavu.\n\nNalezenou munici, střelivo, střelné zbraně je třeba nahlásit u Policie ČR. Takové nálezy mohou pocházet z trestné činnosti a být nebezpečné, munice může být nevybuchlá.\n\nVýbava pro magnetický lov slouží také pro čištění studen, kašen, případně k nalezení a vytažení spadlých a ztracených předmětů z feromagnetických kovů z hlubin, šachet, avšak hrozí, že se silný magnet přicvakne k železné nebo ocelové konstrukci.\n\nV Česku a na Slovensku se zábavě lovu s magnetem věnují tisíce lidí, kteří se sdružují v různých skupinách na sociální síti Facebook, kde sdílejí nalezené úlovky.\n\n\n"}
{"id": "1562057", "url": "https://cs.wikipedia.org/wiki?curid=1562057", "title": "SMS Warasdiner (1912)", "text": "SMS Warasdiner (1912)\n\nSMS Warasdiner byl torpédoborec rakousko-uherského námořnictva z období první světové války. Ve službě byl v letech 1914–1920. Po válce byl předán Itálii, která jej nechala sešrotovat.\n\nTorpédoborec byl původně objednán roku 1911 jako čínský \"Lung Tuan\". Zamýšlen byl jako prototyp dvanáctičlenné třídy čínských torpédoborců, nakonec však zůstal osamocen. Plavidlo postavila loděnice Stabilimento Tecnico Triestino v Terstu. Stavba byla zahájena roku 1911 a roku 1912 byl trup spuštěn na vodu. V srpnu 1914 plavilo převzalo Rakousko-uhersko a v září 1914 jej zařadilo do svého námořnictva.\n\nTorpédoborec konstrukčně vycházel z třídy \"Huszár\". Výzbroj tvořily dva kanóny 7cm L/45 K 97 Škoda, čtyři kanóny 7cm L/30 TAG Škoda a dva dvojité 450mm torpédomety. Pohonný systém tvořily čtyři kotle Yarrow a dva trojčinné parní stroje o celkovém výkonu 6000 hp, pohánějící dva lodní šrouby. Nejvyšší rychlost dosahovala 30 uzlů.\n\nDne 11. srpna 1915 se \"Warasdiner\" zapojil do útoku torpédoborců na italské pobřeží. Sám ostřeloval nádraží v San Spiritu. Další akce se \"Warasdiner\" účastnil 5. prosince 1915. Přitom v ústí řeky Bojany rozstřílel na mělčině uvázlou francouzskou ponorku třídy \"Pluviôse\" \"Fresnel\" a její posádku zajal. Dne 15. května 1917 byl v druhé bitvě v Otrantské úžině součástí krycího svazu.\n"}
{"id": "1562058", "url": "https://cs.wikipedia.org/wiki?curid=1562058", "title": "Arnold Peter Weisz-Kubínčan", "text": "Arnold Peter Weisz-Kubínčan\n\nArnold Peter Weisz-Kubínčan (3. březen 1898 Ujście – 1944 nebo 1945 pravděpodobně Auschwitz-Birkenau nebo Sachsenhausen) byl slovenský malíř židovského původu. \n\nPo jeho narození se rodina přestěhovala z pruského města Usch (dnes Ujście v Polsku) na Slovensko. Po dědovi pocházel z Oravy, po matce z bohaté německé židovské rodiny. Matčin bratr Hugo Simon byl bankéř a mecenáš umění, na přelomu let 1918–1919 krátce pruský ministr financí za USPD. Sestra Valerie (1895–1948) se provdala za malíře Helmuta Krommera, jejich dcera Anna se stala spisovatelkou.\n\nZákladní a střední školu navštěvoval v Dolném Kubíně. V letech 1913–1916 studoval sochařství na Uměleckoprůmyslové škole v Budapešti. \n\nV roce 1917 narukoval do armády a bojoval na frontě. Jeho účast ve válce je doložena pouze tradovanými svědectvími a nezachovaly se o ní žádné oficiální záznamy. \n\nPo skončení války pokračoval ve studiu v Berlíně, pravděpodobně na soukromé akademii. \n\nOd roku 1923 žil opět v Dolném Kubíně, roku 1934 se přestěhoval do Martina. Roku 1933 začal používat přídomek Kubínčan, kterým vyjadřoval svůj „vroucí a oddaný vztah k Oravě“. Ten charakterizoval takto: „Mě život a rytmus naší Oravy učaroval. Vrchy i lidé. To byl můj svět a tím se sytila má výtvarná fantazie“. \n\nVe snaze vyhnout se pronásledování židů na samostatném Slovensku se v roce 1939 (nebo 1940) nechal pokřtít a přijal jméno Peter. Po zahájení transportů slovenských židů do německých vyhlazovacích táborů se od roku 1942 společně se svou přítelkyní Zorkou Kahan-Ring skrýval v lesích v okolí Martina. Podle vzpomínek dcery Zorky Kahan-Ring v roce 1944 nalezli rodinu, která jim pomáhala, oběšenou, a vzdali se úřadům.\n\nOkolnosti jeho smrti jsou nejasné, pravděpodobně zemřel roku 1944 nebo 1945 při transportu do koncentračního tábora nebo krátce po něm, uváděny jsou Auschwitz-Birkenau nebo Sachsenhausen\n\nZorka Kahan-Ring holokaust přežila a po válce emigrovala do USA. S sebou odvezla kufr s Kubínčanovými malbami, kresbami, grafikami a skicáři, který ukryl na půdě domu v Martině. Její dcera Katarina Curtis tato díla darovala Slovenské národní galerii, která je v roce 2019 prezentovala na výstavě nazvané \"Umelcova (ťažká) batožina\".\n\nJe označován za „meziválečného expresionistu evropské důležitosti, který navzdory svému předčasně ukončenému životu přinesl do slovenského umění závan mezinárodního uměleckého myšlení“.\nJeho dílo je považováno za „jeden z nejautentičtějších výtvarných projevů ve slovenském meziválečném umění“.\n\n\nZdroj: \"Expresionizmus a moderné slovenské umenie\"\nZdroj: \"Expresionizmus a moderné slovenské umenie\"\n\n"}
{"id": "1562059", "url": "https://cs.wikipedia.org/wiki?curid=1562059", "title": "Víctor Erice", "text": "Víctor Erice\n\nVíctor Erice Aras (* 30. června 1940 Karrantza) je španělský filmový režisér a scenárista baskického původu.\n\nVystudoval politickou ekonomii na Universidad Complutense de Madrid a režii na Instituto de investigaciones y experiencias cinematográficas. Psal recenze do časopisu \"Nuestro Cine\" a scénáře pro Miguela Picaza a Antonia Eceizu, byl asistentem režie. Od roku 1961 natáčel krátké filmy a v roce 1969 byl jedním z autorů povídkového filmu \"Vzbouřenci\".\n\nNatočil pouze tři samostatné celovečerní snímky. V roce 1973 poetický film \"Duch úlu\", v němž se fantaskní vize sedmileté hlavní hrdinky, vybičované hororovými filmy, prolínají s realitou španělského venkova v období Francova nástupu k moci. Hlavní role hráli Ana Torrentová a Fernando Fernán Gómez. Film obdržel Zlatou mušli na festivalu v San Sebastiánu. V roce 1983 Erice natočil psychologický film \"Jih\" podle románu Adelaidy Garcíové Moralesové. V roce 1992 vytvořil snímek \"Sen o světle\", kombinující prvky dokumentu a hraného filmu, který je poctou malíři Antoniovi Lópezovi Garcíovi. Na festivalu v Cannes získal \"Sen o světle\" Cenu poroty i Cenu FIPRESCI.\n\nErice se také podílel na kolektivních filmech \"Dalších deset minut\" (2002) a \"Staré město\" (2012). V roce 2016 spolupracoval s Abbásem Kiarostamím na projektu \"Korespondence\". V roce 2019 vytvořil pro Guggenheimovo muzeum Bilbao videoinstalaci nazvanou \"Kámen a nebe\". \n\n"}
{"id": "1562060", "url": "https://cs.wikipedia.org/wiki?curid=1562060", "title": "Třída Dupleix", "text": "Třída Dupleix\n\nTřída Dupleix byla třída pancéřových křižníků francouzského námořnictva. Byla to menší plavidla se slabší výzbrojí. Celkem byly postaveny tři jednotky této třídy. Ve službě byly v letech 1903–1927. Účastnily se první světové války. Jeden byl ve válce potopen a ostatní byly vyřazeny.\n\nCelkem byly postaveny tři jednotky této třídy. Do služby byly přijaty v letech 1903–1904.\n\nJednotky třídy \"Dupleix\":\n\nNa přídi trup byl malý kloun. Hlavní výzbroj tvořilo osm 164mm kanónů ve dvoudělových věžích, které doplňovaly čtyři 100mm kanóny, deset 47mm kanónů, čtyři 37mm kanóny a dva 450mm torpédomety. Pohonný systém křižníku \"Dupleix\" tvořilo 24 kotlů a tři trojčinné parní stroje o výkonu 17 500 hp, pohánějící tři lodní šrouby. Nejvyšší rychlost dosahovala 21 uzlů. Dosah byl 6400 námořních mil při rychlosti 10 uzlů.\n\n\n"}
{"id": "1562061", "url": "https://cs.wikipedia.org/wiki?curid=1562061", "title": "Josefův Důl (Horní Planá)", "text": "Josefův Důl (Horní Planá)\n\nJosefův Důl, též Josefodol (německy \"Josefsthal)\" je zaniklá osada na území města Horní Planá v okrese Český Krumlov. Josefův Důl byl v roce 1869 veden pod názvem Josefsthal jako osada obce Glöckelberg v okr. Krumlov, v letech 1880-1890 byl veden pod názvem Josefodol jako osada obce Glöckelberg v okr. Krumlov, v letech 1900-1910 pod názvem Josefsthal jako osada obce Glöckelberg v okr. Krumlov, v r. 1921-1930 jako osada obce Glöckelberg v okr. Český Krumlov, v r. 1950 byl veden jako osada obce Horní Planá v okr. Český Krumlov, v dalších letech Josefův Důl zanikl.\n\nPrvní písemná zmínka o Josefově Dole je z roku 1720. V letech 1789–1983 zde byl postaven Schwarzenberský plavební kanál vedoucí do Jeleních Vrchů, který budovali v letech 1789-93. V Josefově dole musel být pro kanál nad Medvědím potokem postaven akvadukt.\n\nV roce 1910 zde žilo 295 obyvatel a stálo 20 domů.\n\nV roce 1822 sklářský mistr Leopold Schnudermayer ze Zvonkové založil v Josefově Dole huť na barevné sklo, později zde byla i výroba dutého, tabulového, křišťálového a především lékárnického skla .\n\nVe dvacátých letech 20. století ve zdejší sklárně (firma Stölze´s Sohnes) pracovalo až 180 zaměstnanců. Firma vyvážela sklo do celého světa. Sklárna ukončila činnost v době hospodářské krize v roce 1930, kdy byl odstřelen i její komín.\n\nVe 30. letech 20. století vzniklo v Josefově Dole středisko zimních sportů, které zaniklo okolo roku 1950.\n\n"}
{"id": "1562068", "url": "https://cs.wikipedia.org/wiki?curid=1562068", "title": "Tittelbach", "text": "Tittelbach\n\nPříjmení Tittelbach nese:\n\n"}
{"id": "1562069", "url": "https://cs.wikipedia.org/wiki?curid=1562069", "title": "NGC 1169", "text": "NGC 1169\n\nNGC 1169 je spirální galaxie s příčkou v souhvězdí Persea. Její zdánlivá jasnost je 11,3 a úhlová velikost 4,0′ × 2,6′. Je vzdálená 112 milionů světelných let, průměr má 130 000 světelných let. Galaxii objevil 11. prosince 1786 William Herschel.\n\n"}
{"id": "1562071", "url": "https://cs.wikipedia.org/wiki?curid=1562071", "title": "Thomas Willing (politik)", "text": "Thomas Willing (politik)\n\nThomas Willing se narodil ve Filadelfii. Jeho otcem byl Charles Willing (1710–1754), který byl dvakrát zvolen starostou města Filadelfie. Jeho matka byla Anne Shippen, vnučka Edwarda Shippena, který byl druhým starostou Filadelfie. Thomasův bratr James Willing byl filadelfským obchodníkem, jenž byl později delegován do kontinentálního kongresu a v roce 1778 vedl vojenskou výpravu do Natchezu ve státě Mississippi, který byl v držení britských loajalistů. Thomas dokončil přípravná studia v anglickém Bathu a poté studoval právo v Londýně v Inner Temple. \n\nV roce 1749 se vrátil do Filadelfie, kde se společně Robertem Morrisem angažoval v obchodování, včetně obchodu s otroky, a to až do roku 1793.\nV roce 1755 se stal členem obecní rady, v roce 1759 byl zvolen radním, 2. října 1759 se stal přísedícím městského soudu a poté 28. února 1761 se stal smírčím soudcem, v roce 1763 pak starostou Filadelfie. V roce 1767 na Pennsylvania Assembly (Valné shromáždění) se souhlasem guvernéra Thomase Penna pracoval u soudů \"Nisi Prius.\" Když guvernér Penn měl jmenovat dva nové soudce Nejvyššího soudu, jmenoval Johna Lawrence a Thomase Willinga. Pracoval zde až do roku 1767, jako poslední soudce pod koloniální vládou.\n\nV roce 1774 byl členem Committee of correspondence – výboru pro korespondenci – a v roce 1775 byl členem Committee of safety – výboru pro bezpečnost, působil v koloniálním House of representatives. Jako člen kontinentálního kongresu v letech 1775 a 1776 hlasoval proti Deklaraci nezávislosti. Nicméně později věnoval 5 000 liber šterlingů na podporu revoluce.\n\nPo válce se stal prezidentem Bank of North America (1781–1991), a poté prvním prezidentem Bank of United States v letech 1791 až 1807. V srpnu 1807 utrpěl lehkou mrtvici. V listopadu 1807 odstoupil ze zdravotních důvodů z funkce prezidenta banky.\n\n"}
{"id": "1562072", "url": "https://cs.wikipedia.org/wiki?curid=1562072", "title": "Mašuk", "text": "Mašuk\n\nMašuk ( Машук) je hora v Rusku, vysoká 993,7 m n. m. Nachází se v Předkavkazsku nedaleko města Pjatigorsk. Název je odvozován z kabardského výrazu „maš ko“ (údolí prosa).\n\nMašuk je osamělá svědecká hora, která vznikla jako lakolit. Hora byla v roce 1961 vyhlášena přírodní památkou, v roce 2011 proběhly protesty občanů proti plánu na výstavbu luxusního rekreačního areálu. \n\nNa vrcholu se nachází televizní vysílač a socha orla zabíjejícího hada, od roku 1971 sem vede lanovka. Nabízí se odsud efektní výhled na hlavní hřeben Kavkazu. Svahy jsou porostlé habry a jasany a jsou oblíbeným cílem výletů, nachází se zde také dráha pro horská kola. Na jedné ze skalních stěn se nachází portrét Vladimira Iljiče Lenina, který vytvořil v roce 1925 N. K. Šuklin. Na jihovýchodním svahu hory se nachází jeskyně Proval s rozsáhlým podzemním jezerem. Místní voda obsahuje sirovodík a radon a je využívána k léčivým koupelím i pitným kůrám.\n\nNa úpatí Mašuku se 27. července 1841 odehrál souboj, v němž byl Nikolajem Martynovem zastřelen Michail Jurjevič Lermontov. Na místě byl vztyčen pamětní obelisk. Odehrává se zde také jedna kapitola románu \"Dvanáct křesel\".\n\nPodle hory je pojmenován pjatigorský fotbalový klub Mašuk-KMV.\n\n"}
{"id": "1562073", "url": "https://cs.wikipedia.org/wiki?curid=1562073", "title": "Art And Animation studio", "text": "Art And Animation studio\n\nArt And Animation studio (\"AAA studio\") je české filmové studio produkující animované filmy, které bylo založeno v roce 1990 jako jedno z prvních soukromých studií v Česku. \n\nStudio založili manželé Dagmar Doubková a Jan Sarkandr Tománek, dlouholetí tvůrci autorských animovaných filmů, za něž získali ceny na filmových festivalech v Chicagu, Hirošimě, Bilbau či Moskvě). V roce 2005 se změnila právní forma studia ze sdružení fyzických osob na společnost s ručením omezeným, kterou založil jejich syn režisér a výtvarník Jan Tománek, který ve studiu v roce 2008 a 2012 natočil české 3D animované filmy Kozí příběh - Pověsti staré Prahy a Kozí příběh se sýrem. \n\nPro potřeby celovečerního filmu Kozí příběh se sýrem vyvinulo studio renderovací program FurryBall, který zakoupila i filmová studia v Hollywoodu či výrobci počítačových her. Za více než 20 let existence studia bylo ve studiu vytvořena řada animovaných seriálů a samostatných filmů. \n\nFilmy a některé seriály AAA studia jsou k vidění na Youtube na jejich oficiálním kanálu v mnoha jazykových mutacích. \n"}
{"id": "1562077", "url": "https://cs.wikipedia.org/wiki?curid=1562077", "title": "Transdev Morava", "text": "Transdev Morava\n\nTransdev Morava s.r.o. je český autobusový dopravce se sídlem v Ostravě. 100% vlastníkem firmy je francouzská skupina TRANSDEV GROUP.\n\nSpolečnost vznikla 30. ledna 2018 jako česká pobočka nadnárodní firmy Transdev pod názvem Transdev Česká republika. 10. července změnila firma název na Transdev Morava a své sídlo přesunula z Prahy do Ostravy. Společnost se zúčastnila několika autobusových tendrů v Moravskoslezském kraji. Získala několik oblastí a to od 12/2018 Bruntálsko, Novojičínsko západ, Krnovsko, Rýmařovsko a od 6/2019 také oblast Bílovecka. Od 1.září provozuje na přechodné období dopravu na Hlučínsku až do 13.června 2020, kdy ji přebere dceřiná společnost ČSAD Havířov a.s. . Firma také provozuje městskou autobusovou dopravu a to v městech Bruntál a Studénka. Transdev Morava vytlačil z kraje dopravce Arriva Morava. Jednatelem Transdev Morava je přitom Ing. Radim Novák, někdejší ředitel Veolia Transport pro Česko a Slovensko a poté manažer Arrivy pro střední a východní Evropu, který v létě 2017 při reorganizaci z Arrivy odešel. Firma v srpnu 2019 odkoupila od CIDEM Hranice dopravní skupinu 3ČSAD a v říjnu společnost ANEXIA BUS. Těmito akvizicemi se stal Transdev Morava jedním z největších dopravců v zemi s přes 1000 zaměstnanců a více než 650 autobusy. Také se stal nejvýznamnějším dopravcem v Moravskoslezském kraji s provozem v 10 oblastech ze 14. Firma také vyhrála další výběrová řízení a to v Královehradeckém kraji ve spolupráci s Audis Bus (Novoměstsko, Rychnovsko a Trutnovsko) a v kraji Zlínském ve spolupráci s TQM (oblast Vsetín a oblast Valašské Meziříčí).\n\nVšechny provozy jsou součástí systému ODIS.\n\n\n\nTaké provozuje městskou dopravu po odkoupení skupiny 3ČSAD v těchto městech:\n\n\n\n\nMoravskoslezský kraj od roku 2015 vyhlašuje autobusové tendry na zajištění autobusové dopravy. Kraj je rozdělen na 14 různě velkých oblastí. V rámci smluv s krajem mají dopravci povinnost vypravovat na linky bezbariérové, plně klimatizované autobusy s WI-FI připojením, USB zástrčkami a LED vnitřnímy panely. Všechny linky jsou integrované v systému ODIS. Dopravce získal několik oblastí a do všech nakoupil nové autobusy. Na některých linkách se z důvodu prolínání oblastí podílí na provozu více provozoven a také sdílí některé linky s dopravcem ČSAD Vsetín (261, 263, 270, 615, 620, 621, 633, 655, 677, 678, 692, 693, 696)\n\n\n\n\n\n\nOdkoupením skupiny 3ČSAD získal také tyto vysoutěžené oblasti:\n\n\n\n\n\n\n\n\nDopravce získal také linky ve Středočeském kraji po odkoupení firmy ANEXIA BUS.\n\nLinky integrované v PID - 301, 302, 303, 404, 577, 581, 584, 585\n\nLinky integrované v SID - B1, B2, B3, B4, B50, B51, B52, B53, B54, B55, B57, B58, B59, B60, B66, B68, B69, B75, B78, B79, B93, B97\n\nSkupina 3ČSAD provozuje na vlastní komerční riziko linky (neplatí na nich tarif ODIS):\n\n870407 Havířov - Ostravice - Bílá - Prostřední Bečva (od 1/2021 jako linka 990 v ODIS)\n\n870426 Havířov - Komorní Lhotka (od 1/2021 jako linka 795 v ODIS)\n\n870428 Havířov - Rožnov p. R. - Vsetín - Luhačovice\n\n870514 Orlová - Havířov - Krásná (od 1/2021 jako linka 392 v ODIS)\n\n870515 Karviná - Havířov - Morávka (od 1/2021 jako linka 391 v ODIS)\n"}
{"id": "1562079", "url": "https://cs.wikipedia.org/wiki?curid=1562079", "title": "Departement Oruro", "text": "Departement Oruro\n\nOruro je departement v západní Bolívii. Rozloha departementu je 53 558 km², v roce 2012 v něm žilo 494 178 obyvatel. Hlavním městem je Oruro. \n\nDepartement Oruro se člení na 16 provincií, které se dále dělí na 35 \"municipií\" a 175 \"kantonů.\"\n\nNejpoužívanějšími jazyky v departementu jsou španělština, kečuánština a ajmarština. V tabulce jsou uvedeny počty obyvatel hovořící jednotlivými jazyky jak v departementu, tak v celé Bolívii.\n\n"}
{"id": "1562080", "url": "https://cs.wikipedia.org/wiki?curid=1562080", "title": "Siegfried z Mahrenberka", "text": "Siegfried z Mahrenberka\n\nSiegfried z Mahrenberka (, † 1271/72, Praha) byl štýrský ministeriál a blízký důvěrník Oldřicha Korutanského, Gertrudy Babenberské a slavonského bána Štěpána.\n\nNarodil se jako syn Albrechta z Mahrenberka a Geisly. V šedesátých letech je doložen v okolí korutanského vévody Oldřicha a v lednu roku 1263 dostal od vévodkyně Gertrudy četná privilegia a výhody. Zdá se, že byl pověřen dojednáním sňatku mezi Gertrudinou Anežkou a stárnoucím korutanským vévodou.\n\nStejně jako jeho současníci využíval mocenských tahanic mezi českým králem Přemyslem Otakarem II., jeho bratrancem Filipem, Gertrudou Babenberskou a uherskými Arpádovci. Na příkaz krále Přemysla byl zatčen korutanským hejtmanem Oldřichem z Drnholce a převezen do Prahy. Siegfriedův konec barvitě zaznamenal ve své veršované kronice Otakar Štýrský. Byl prý mučen, vláčen po ulicích přivázán ke koňskému ocasu, poté visel svázán do kozelce na šibenci, až nakonec byl zabit.\n\n"}
{"id": "1562083", "url": "https://cs.wikipedia.org/wiki?curid=1562083", "title": "NGC 1233", "text": "NGC 1233\n\nNGC 1233 je spirální galaxie v souhvězdí Persea. Její zdánlivá jasnost je 13,1 a úhlová velikost 1,8′ × 0,6′. Je vzdálená 201 milionů světelných let, průměr má 105 000 světelných let. Galaxii objevil 10. prosince 1871 Édouard Stephan. Položka NGC katalogu NGC 1235 bývá považována za duplictní označení této galaxie, ač poloha takto katalogizovaného pozorování, které provedl 21. 10. 1886 L. Swift, se liší od polohy galaxie NGC 1233 o půl stupně.\n\nV galaxii byly pozorovány supernovy SN 2009lj a SN 2017lf typu Ia.\n\n"}
{"id": "1562085", "url": "https://cs.wikipedia.org/wiki?curid=1562085", "title": "William Wellesley, 3. hrabě z Morningtonu", "text": "William Wellesley, 3. hrabě z Morningtonu\n\nWilliam Wellesley–Pole, 3. hrabě z Morningtonu (\"William Wellesley–Pole, 3rd Earl of Mornington, 3rd Viscount Wellesley, 4th Baron Mornington, 1st Baron Maryborough\") (20. května 1763, Dangan Castle, Irsko – 22. února 1845, Londýn, Anglie) byl britský politik, starší bratr maršála Wellingtona. Byl dlouholetým poslancem Dolní sněmovny a zastával řadu státních úřadů ve správě Irska. Později byl i členem britské vlády a zastával vysoké hodnosti u dvora. V roce 1821 s titulem barona vstoupil do Sněmovny lordů, později po starším bratru Richardovi zdědil titul hraběte z Morningtonu. \n\nPocházel ze šlechtického rodu Wellesleyů, narodil se na hlavním sídle \"Dangan Castle\" v Irsku jako druhorozený syn 1. hraběte z Morningtonu. Studoval v Etonu, v letech 1776–1782 sloužil u královského námořnictva, v roce 1779 se zúčastnil bitvy u Grenady. V letech 1783–1790 byl poslancem irského parlamentu, poté vstoupil jako poslanec do Dolní sněmovny (1790–1795 a 1801–1821). Do parlamentu a později i ke státním úřadům se dostal díky přátelství svého staršího bratra Richarda s premiérem Williamem Pittem. V letech 1802–1806 a 1807 působil v úřadu generálního polního zbrojmistra, poté byl prvním tajemníkem admirality (1807–1809). V roce 1809 byl jmenován členem Tajné rady v Anglii a Irsku a v letech 1809–1812 byl v Percevalově vládě státním sekretářem pro Irsko (starší bratr Richard byl tehdy ministrem zahraničí) V letech 1811–1812 byl souběžně kancléřem pokladu v Irsku a v roce 1812 krátce lordem pokladu na ministerstvu financí. V letech 1814–1823 zastával nižší post nejvyššího mincmistra (\"Master of the Mint\"). V roce 1821 získal titul barona a vstoupil do Sněmovny lordů. U dvora zastával funkci nejvyššího lovčího (\"Master of the Horse\", 1823–1830) a v roce obdržel hannoverský Řád Guelfů. Nakonec byl v první Peelově vládě generálním poštmistrem (1834–1835; v této vládě byl jeho mladší bratr Arthur ministrem zahraničí). V roce 1842 po bratru Richardovi zdědil titul hraběte z Morningtonu (hraběcí titul platil pouze pro Irsko, takže v Horní sněmovně zasedal nadále s titulem barona Maryborougha, který získal již v roce 1821.\n\nV roce 1781 po svém bratranci Siru Williamovi Pole zdědil statky v Irsku a usadil se na zámku \"Ballyfin House\", současně přijal příjmení Pole (uváděn různě jako Wellesley–Pole nebo Pole–Wellesley). Zámek Ballyfin House prodal v roce 1813. V roce 1784 se oženil s Catherine Forbes (1760–1851), dcerou admirála Johna Forbese. Měli spolu čtyři děti: \n\n\n\n"}
{"id": "1562087", "url": "https://cs.wikipedia.org/wiki?curid=1562087", "title": "Fitzroy Somerset, 1. baron Raglan", "text": "Fitzroy Somerset, 1. baron Raglan\n\n(Lord) Fitzroy James Henry Somerset, 1. baron Raglan (\"Fitzroy James Henry Somerset, 1st Baron Raglan of Raglan\") (30. září 1788, Badminton House, Anglie – 28. června 1855, Sevastopol, Rusko) byl britský polní maršál. Od mládí sloužil v armádě a vynikl v napoleonských válkách, v bitvě u Waterloo přišel o ruku. Uplatnil se také v diplomacii a dlouhodobě působil ve vojenské administraci, patřil k blízkým spolupracovníkům maršála Wellingtona, s nímž byl spřízněn (měl za manželku jeho neteř). Postupoval v armádní hierarchii a v roce 1854 dosáhl hodnosti polního maršála. V letech 1854–1855 byl britským vrchním velitelem v krymské válce. Jako syn vévody užíval od narození titul lorda, v roce 1852 byl jako baron Raglan povolán do Sněmovny lordů. Zemřel na Krymu na úplavici.\n\nPocházel z významné šlechtické rodiny Somersetů, byl devátým a nejmladším synem 5. vévody z Beaufortu, po matce Elizabeth byl vnukem admirála Edwarda Boscawena. Narodil se na hlavním rodinném sídle \"Badminton House\" (Gloucestershire), mezi ním a nejstarším bratrem, 6. vévodou z Beaufortu, byl věkový rozdíl 22 let, další bratři zasedali v Dolní sněmovně a dva znich dosáhli v armádě hodnosti generála (lord Charles Somerset a lord Robert Somerset). Studoval ve Westminster School a od mládí sloužil v armádě, již v šestnácti letech byl poručíkem. V roce 1807 doprovázel Arthura Pageta na diplomatické misi do Istanbulu, po návratu do Evropy bojoval na Pyrenejském poloostrově, byl pobočníkem maršála Wellingtona a v letech 1811–1814 jeho vojenským tajemníkem. Ve Španělsku se zúčastnil řady bitev, vynikl při útoku na Badajoz a byl zraněn. V letech 1814–1818 byl vyslaneckým tajemníkem v Paříži, kde souběžně působil u britské okupační armády. V závěru napoleonských válek dosáhl hodnosti plukovníka a v letech 1815–1822 byl pobočníkem Jiřího IV. \nPo napoleonských válkách žil převážně civilním životem, ale nadále působil ve vojenské administraci a postupoval v hodnostech. V letech 1818–1820 a 1826–1829 byl poslancem Dolní sněmovny, kde patřil k toryům, v letech 1818–1827 tajemníkem v úřadu generálního polního zbrojmistra a v roce 1825 dosáhl hodnosti generálmajora. Řadu let pak zastával funkci vojenského tajemníka na ministerstvu války (1827–1852), mezitím se stal generálporučíkem (1838). V roce 1852 získal titul barona Raglana a stal se členem Sněmovny lordů. Téhož roku byl jmenován členem Tajné rady a v letech 1852–1855 byl členem vlády jako generální polní zbrojmistr.\n\nV roce 1854 byl povýšen do hodnosti generála a byl jmenován vrchním velitelem britské armády v krymské válce. V dubnu 1854 jako britský vrchní velitel představen v Paříži císaři Napoleonovi III. a poté se v čele dvacetitisícového sboru přesunul do Istanbulu. Jeho jmenování bylo vnímáno jako personální pochybení, protože v napoleonských válkách jako nižší důstojník velel jen menším jednotkám a od bitvy u Waterloo se žádné další války nezúčastnil. Raglan sám si uvědomoval, že přijal úkol, který byl nad jeho síly, jeho působení na Krymu navíc provázely kompetenční spory s francouzskými veliteli. Jako vrchní velitel svedl v roce 1854 vítězné bitvy na Almě a u Inkermanu. V listopadu 1854 byl povýšen na polního maršála. Souběžně probíhalo dlouhé a vyčerpávající obléhání Sevastopolu, první útok na pevnost 18. června 1855 skončil porážkou spojenců a úspěchem Rusů. Maršál Raglan krátce nato onemocněl úplavicí a zemřel 28. června 1855. Jeho tělo bylo převezeno do Anglie a pohřbeno v rodném Badmintonu. \n\nZa účast v napoleonských válkách obdržel v roce 1815 Řád lázně, získal také několik zahraničních vyznamenání (rakouský Řád Marie Terezie, ruský Řád sv. Jiří a bavorský Vojenský řád Maxe Josefa). V roce 1847 dostal velkokříž Řádu lázně a za krymské války získal turecký Řád Medjidie. \n\nV roce 1814 se oženil s Emily Harriet Wellesley-Pole (1792–1881), dcerou 3. hraběte z Morningtonu a neteří maršála Wellingtona. Měli spolu pět dětí, nejstarší syn Arthur Somerset (1816–1845) sloužil v armádě a padl v hodnosti majora v Indii, nejmladší syn Frederick Somerset (1821–1824) zemřel v dětství. Dědicem baronského titulu byl prostřední syn Richard Somerset, 2. baron Raglan (1817–1884), který v mládí působil jako úředník v Indii a později zastával funkce u dvora. Z následujících generací potomstva vynikl učenec Fitzroy Somereset, 4. baron Raglan (1885–1964)\n\nProstřednictvím své manželky byl Raglan švagrem diplomata a kanadského generálního guvernéra Sira Charlese Bagota (1781–1843) a diplomata a generála 11. hraběte z Westmorlandu. \n\n\n"}
{"id": "1562094", "url": "https://cs.wikipedia.org/wiki?curid=1562094", "title": "Kostel svaté Anny (Oslov)", "text": "Kostel svaté Anny (Oslov)\n\nKostel svaté Anny (též \"kaple svaté Anny\") je původně gotický kostel nacházející se v osadě Svatá Anna v jihočeském Oslově. Stojí při silnici na obdélníkovém půdorysu s hvězdovitým kněžištěm. Byl postaven Jindřichem ze Švanberka v letech 1545–1548 ve stylu pozdní gotiky. Fasáda je jednoduchá s kamenným soklem, rozdělená okny a dveřmi, jejichž ostění má jinou barvu. Valbová střecha nad lodí i jehlancová nad kněžištěm jsou kryty bobrovkou. Kostel je památkově chráněn.\n"}
{"id": "1562099", "url": "https://cs.wikipedia.org/wiki?curid=1562099", "title": "Poutní cesty k hrobu svatého Olafa", "text": "Poutní cesty k hrobu svatého Olafa\n\nPoutní cesty k hrobu svatého Olafa jsou staré poutní trasy do Nidarosu a poutníci po nich putují již od roku 1032. Jedná se o cca 5000 km historických tras z Dánska, Norska a Švédska, které se hvězdicovitě sbíhají k hrobu svatého Olafa v katedrále Nidaros v Trondheimu. Poutní cesty do Trondheimu získaly v r. 2010 certifikaci \"Kulturní cesta Rady Evropy\" Jednotícím prvkem všech tras je společné logo. Nejznámější je cesta spojující historicky důležitá norská města Oslo a Nidaros (v 16. století přejmenován na Trondheim).\n\nPoutní cesta Gudbrandsdalsleden, někdy také nazývána Stará královská cesta, byla středověká poutní cesta do katedrály Nidaros, k místu středověkého hrobu svatého Olafa. Svatý Olaf byl norský král v letech 1015–1028, který padl v bitvě u Stiklestadu v roce 1030. Jeho ostatky byly následující rok přeneseny do kostela v Nidarosu. 640 km dlouhá cesta začíná v historické části Osla, vede na sever kolem jezera Mjøsa a údolím Gudbrandsdal přes pohoří Dovrefjell, městem Opdall, údolím Gauldalen a končí v katedrále Nidaros.\n\nMnožství poutníků, kteří putovali k hrobu svatého Olafa vyústilo ke zřízení stanic pro poutníky, kde se mohli poutníci nasytit a přespat. První přístřešky nechal postavit král Øystein Magnusson po roce 1120. Takové stanice byly postaveny v místě přechodu přes pohoří Dovrefjell v lokalitách Kongsvoll, Drivstuen, Fogstuen a Hjerkinn.\n\nNázev Stará královská cesta vychází ze skutečnosti, že touto cestou putovalo mnoho norských králů, neboť Nidaros (dnes Trondheim) byl do roku 1217 hlavním městem Norska se sídlem krále a od roku 1450 místem korunovace norských králů. První historicky doložený král, který se ubíral touto cestou, byl Harald I. Krásnovlasý při svém tažení na sever při sjednocování Norska. Význam této cesty jako komunikace mezi Oslem a Trondheimem upadl s nástupem železnice a novodobých silnic.\n\nPo luteránské reformaci v roce 1537 byly poutě zakázány. V roce 1540 byl zničen zlatý náhrobek svatého Olafa a kde skončily jeho ostatky není známo. Předpokládá se, že zůstaly zahrabány někde v katedrále Nidaros. Znovuoživení poutní tradice se datuje do let 1970-80. Oficiálně cestu otevřel korunní princ Haakon dne 29. července 1997. Dnes je na značené trase více než stovka ubytovacích možností různé úrovně od dřevěných přístřešků až po hotely. Na konci poutě každý poutník, který prošel minimálně 100 km pěšky či projel 200 km na kole, obdrží v poutnickém centru u katedrály Nidaros osvědčení o absolvování poutě, které se dokládá poutnickým pasem. Poutnický pas lze získat za 50 NOK v několika poutních centrech, např. v Oslu, Hammaru či objednat elektronicky.\n\nOlavsleden je 564 km dlouhá trasa, po které se svatý Olaf vracel z exilu na Kyjevské Rusi ve snaze získat zpět vládu nad Norskem. Vychází ze švédského města Selånger, prochází Švédskem přes Östersund, pokračuje do norského Stiklestadu, kde svatý Olaf v bitvě padl, a odtud do Trondheimu.\n\nNordleden je norská trasa dlouhá přes 200 km, která začíná u kostela Gløshaugen v obci Grong a pokračuje jižním směrem do Stiklestadu, dále pak do Trondheimu.\n\nØsterdalsleden začíná na norsko-švédské hranici u města Trysil a pokračuje údolím Østerdalsleden. Měří 379 km, byla otevřena 23. června 2000.\n\nRomboleden je 969 km dlouhá cesta rozdělená na 54 etap ze švédského města Vadstena, vedoucí převážně na švédském území (více než 800 km)\n\nKystpilgrimsleia je námořní cesta podél západního pobřeží Norska. Začíná v Egersundu, pokračuje přes Bergen, Alesund do Trondheimu.\n"}
{"id": "1562101", "url": "https://cs.wikipedia.org/wiki?curid=1562101", "title": "NGC 1129", "text": "NGC 1129\n\nNGC 1129 je eliptická galaxie v souhvězdí Persea. Její zdánlivá jasnost je 11,9 a úhlová velikost 2,9′ × 2,1′. Je vzdálená 237 milionů světelných let, průměr má 200 000 světelných let. Galaxii objevil 17. října 1786 William Herschel.\n\n"}
{"id": "1562102", "url": "https://cs.wikipedia.org/wiki?curid=1562102", "title": "Veľké Straciny", "text": "Veľké Straciny\n\nVeľké Straciny jsou obec v okrese Veľký Krtíš v Banskobystrickém kraji na Slovensku. Leží ve východní části Ipeľské kotliny přibližně 6 km jihovýchodně od okresního města. Žije zde  obyvatel.\n\nPrvní písemná zmínka o obci pochází z roku 1236. V obci se nachází jednolodní barokně-klasicistický evangelický kostel s představěnou věží z roku 1776. Vnitřní vybavení kostela je v neoklasicistním stylu.\n\n"}
{"id": "1562104", "url": "https://cs.wikipedia.org/wiki?curid=1562104", "title": "NGC 7835", "text": "NGC 7835\n\nNGC 7835 je spirální galaxie v souhvězdí Ryb. Její zdánlivá jasnost je 14,6 a úhlová velikost 0,50′ × 0,3′. Je vzdálená 535 milionů světelných let, průměr má 75 000 světelných let. Galaxii objevil 29. listopadu 1864 Albert Marth.\n\n"}
{"id": "1562106", "url": "https://cs.wikipedia.org/wiki?curid=1562106", "title": "František Záruba", "text": "František Záruba\n\nFrantišek Záruba (* 12. července 1977, Praha) je český historik umění a kastelolog.\n\nVystudoval dějiny umění na Filozofické fakultě Univerzity Karlovy v Praze (2001–2008), kde v roce 2013 získal také doktorát s disertační prací \"Hrady Václava IV.\"\n\nOdborně se zaměřuje na středověké umění, zejména na hradní architekturu. V letech 2010–2015 externě vyučoval na Ústavu dějin křesťanského umění Katolické teologické fakulty UK, v současné době je vědeckým pracovníkem Historického ústavu AV ČR. Mezi jeho významná díla patří zejména třídílný cyklus o hradních kaplích od doby přemyslovské po jagellonskou.\n\nKromě historie se věnuje též krajinomalbě.\n\n\n"}
{"id": "1562107", "url": "https://cs.wikipedia.org/wiki?curid=1562107", "title": "Vysoká hra (film)", "text": "Vysoká hra (film)\n\nVysoká hra je dvoudílný krimithriller z produkce České televize (2020). Televizní film, dílo režiséra a scénáristy Jiřího Svobody, našel inspiraci v románu Václava Lásky \"Advokát\" (2008). Pojednává o přemíře korupce v české politice. První díl měl premiéru 26. ledna a druhý díl o týden později 2. února 2020.\n\n"}
{"id": "1562108", "url": "https://cs.wikipedia.org/wiki?curid=1562108", "title": "NGC 7836", "text": "NGC 7836\n\nNGC 7836 je galaxie v souhvězdí Andromedy. Její zdánlivá jasnost je 13.8 a úhlová velikost 0,9′ × 0,5′. Je vzdálená 227 milionů světelných let, průměr má 60 000 světelných let. Galaxie je členem skupiny galaxií LGG 1 okolo galaxie NGC 7831, spolu mimo jiných s NGC 7805, NGC 7806 a NGC 7819. Galaxii objevil 20. září 1885 Lewis Swift.\n\n"}
{"id": "1562110", "url": "https://cs.wikipedia.org/wiki?curid=1562110", "title": "Martin Věchet", "text": "Martin Věchet\n\nMartin Věchet, známý též pod přezdívkou Geronimo (* 24. listopadu 1964 v Trutnově) je český podnikatel a občanský aktivista, nejvíce známý jako organizátor trutnovského hudebního festivalu, který se konal v letech 1990 až 2016. V roce 2020 má festival pokračovat v Brně.\n\nNarodil se 24. listopadu 1964 v Trutnově jako syn řidiče Václava Věcheta a zdravotní sestry Evy Věchetové, rozené Smrčkové. Má o dva roky staršího bratra Petra a o šest let mladší sestru Renatu. V letech 1971-1979 navštěvoval základní školu Komenského v Trutnově, poté v letech 1979-82 studoval na Středním odborném učilišti v Rychnově nad Kněžnou. V žákovských kategoriích a dorostu hrál závodně fotbal za Lokomotivu Trutnov.\n\nI přes zákaz si nechal narůst dlouhé vlasy a spřátelil se s místní komunitou „mániček”. Mezi jeho oblíbené interperety patřili napřiklad Deep Purple, Led Zeppelin, Patti Smith, The Doors a Jimi Hendrix, později též The Plastic People of the Universe a Jaroslav Hutka. Také si oblíbil filmového Vinnetoua. Navštěvoval různé undergroundové koncerty a podílel se na opisování a rozšiřování různých samizdatových tiskovin.\n\nVyučil se autoopravářem, nástavbové studium ale nedokončil. Chtěl studovat bohosloveckou fakultu, to mu ale nebylo umožněno. Od roku 1982 pracoval v autoservisu v Trutnově. Tehdy se seznámil s Václavem Havlem, který si v autoservisu nechal spravit auto. Aby se Věchet vyhnul základní vojenské službě, nechal se v roce 1983 na několik měsíců hospitalizovat na psychiatrickém oddělení Fakultní nemocnice v Hradci Králové, díky čemuž byl zproštěn vojenské povinnosti. V roce 1983 se pokusil emigrovat do Itálie, ale byl dopaden a vrácen zpět do Československa.\n\nPoté pracoval jako lesní dělník a topič. V lednu 1984 se o něj začala zajímat Státní bezpečnost (StB), která ho podezřívala z protistátní činnosti a založila na něj signální svazek pod krycím názvem Otep.\n\nV roce 1985 se odstěhoval do Prahy, kde pracoval jako topič a seznámil se s dalšími představiteli undergroundu a disentu. Ve druhé polovině 80. let pořádal různé bytové debaty a setkání, například s Václavem Havlem, Petrem Uhlem, Václavem Malým či Petruškou Šustrovou. Kvůli těmto aktivitám byl několikrát zatčen, souzen však nebyl.\n\nV letech 1988-1990 žil s přítelkyní v Děčíně. V listopadu 1989 se zúčastnil demontrace na Národní třídě, kterou začala Sametová revoluce.\n\nV roce 1984 se Věchet pokusil zorganizovat undergroundový koncert ve Starých Bukách u Trutnova. Státní bezpečnost ale akci znemožnila a Věcheta zatkla. Koncert nakonec proběhl téhož večera na chalupě Václava Havla na Hrádečku.\n\nO rok později zorganizoval oficiální koncert v kulturním domě v Trutnově, vystoupili folkaři Pavel Dobeš, Petr Lutka a Karel „Cára” Novotný. Koncert proběhl bez problémů, ale pořádání dalších akcí zakázala StB, která Věcheta od června 1986 evidovala jako nepřátelskou osobu II. kategorie.\n\nVe stejné době Věchetův známý Milan „Svědek“ Padevět, frontman kapely Hally Belly, pořádal v Praze od roku 1986 undergroundové koncerty (mimo Hally Belly na nich vystoupily například Tři sestry). Padevět později dostal nápad uspořádat celý festival kapel, které tehdy nemohly oficiálně vystupovat, A pro tento nápad získal i Věcheta. Ten uvedl, že k rozhodnutí uspořádat festival ho dovedl koncert Johna Mayalla v roce 1985 v Bratislavě, který na něj silně zapůsobil.\n\nUndergroundový festival „zakázané kultury“ se spolu s Františkem „Čuňasem“ Stárkem rozhodli uspořádat v roce 1987 ve Volanově u Trutnova na Věchetově soukromém pozemku, pod názvem „Východočeský Woodstock“.. I tento festival ovšem zrušila protiakce StB, která pozemek postříkala močůvkou, od domu nechala odpojit elektrický proud a organizátory (mj. Věcheta, Stárka a Padevěta) pozatýkala. Vesnici StB za pomoci Veřejné bezpečnosti obklíčila a návštěvníky rozehnala. Aparaturu se organizátorům podařilo schovat na chatě u Václava Havla.\n\nVěchetovi byla udělena prokurátorská výstraha a v lednu 1988 byl Státní bezpečností přeřazen do nejvyšší kategorie nepřátelská osoba I. kategorie.\n\nPrvním oficiálním a povoleným ročníkem festivalu se tak stal Východočeský Woodstock 1990. Šlo o z prvních hudebních festivalů pod širým nebem v polistopadovém Československu. Konal se v parku na jižní okraji Trutnova zvaném \"Bojiště\". \n\nV roce 1990 nebylo úmyslem pořadatelů s festivalem každoročně pokračovat a vytvořit z něho každoroční tradici. V roce 1991 se akce neuskutečnila; festival byl obnoven v roce 1992 v reakci na policejní zásah v trutnovském klubu End. Od té doby až do roku 2016 (s roční pauzou v roce 1998) se festival konal pravidelně každý rok třetí víkend v srpnu. Od roku 1993 na festivalu hráli i zahraniční hosté.\n\nV roce 1998 pořadatelé vyhlásili roční přestávku a Věchet odjel navštívit indiány. Toho využila skupina obchodníků, která v areálu uspořádala podobný festival, který se pokoušeli vydávat za původní festival. Akce nebyla příliš úspěšná.\n\nPřibližně od roku 2008 se spekulovalo o tom, že se festival bude stěhovat ze svého tradičního místa konání na Bojišti, některé ročníky byly dokonce označovány jako „poslední na Bojišti“. Důvodem mělo být zastavění pozemků, na kterých stanují návštěvníci festivalu. Věchet prohlásil, že „Bojiště nemá budoucnost, alespoň ne tu festivalovou.“ Starosta Trutnova Ivan Adamec (ODS) ale uvedl, že v okolí festivalového areálu je dostatek jiných luk, takže stěhování festivalu nehrozí. V roce 2014 se festival nazýval \"Trutnoff\" v reakci na to, že radnice města údajně dál prodává pozemky, na kterých se festival koná, a tím akci ohrožuje.\n\nNovým dějištěm festivalu se měl stát areál bývalé vojenské základny Na Prachárně, asi 1 km od západního okraje Trutnova. Ke stěhování však nedošlo. \n\nFestival se naposledy konal v roce 2016. K 31. 12. 2016 skončila nájemní smlouva na areál Bojiště mezi městem a společností, od které si organizátoři Bojiště každoročně po dobu trvání festivalu pronajímali. Organizátoři mezi tím nemohli připravovat další ročník festivalu, neboť nevěděli, kdo bude Bojiště vlastnit a zdali tam bude možné nadále pořádat festivaly. Jakousi náhradou se měla stát „Zahradní slavnost“, menší festival ve Velkých Svatoňovicích pro cca 3000 lidí. Tento plán ale nevyšel, proto se organizátoři pokusili akci přesunout do Mladých Buků, kde narazili na odpor místního zastupitelstva, které schválilo řadu vyhlášek, které konání festivalu znemožnily. Věchet oznámil, že pauza by měla být pouze roční, a v roce 2018 počítá s dalším ročníkem festivalu. Festival se ale nekonal ani v roce 2018 ani o rok později. Věchet uvedl, že v situaci, kdy jsou pozemky, na kterých se koná festival, vyčleněny jako stavební parcely a nabízeny k prodeji, nemá festival na stávajím místě perspektivu, neboť k zastavění území může dojít prakticky kdykoliv, zatímco známé zahraniční kapely se musejí nasmlouvat i několik let dopředu. Dále řekl, že chuť pořádat další ročníky mu nechybí. Festival by se měl v roce 2020 konat v Brně.\n"}
{"id": "1562111", "url": "https://cs.wikipedia.org/wiki?curid=1562111", "title": "Starý vodní mlýn (Český Těšín)", "text": "Starý vodní mlýn (Český Těšín)\n\nStarý vodní mlýn stojí v Českém Těšíně na Ostravské ulici nedaleko od Střední zemědělské školy. Byl postaven v druhé polovině 19. století a je zobrazen na mapách II. vojenském mapování. Jeho vlastníci se v té době dost často střídali. Mlynář Andrzej Glajcar působil na mlýně v roce 1920. V dalším období byl mlýn přestavěn na válcový a byl nazýván \"Mlyn walcowy\".\n\nÚstřední potravinářské sdružení pro Slezsko v Lazích vlastnilo mlýn v roce 1930. Po druhé světové válce byla jeho činnost zastavena, budova byla rekonstruovaná na obytný dům moderního vzhledu.\n\n"}
{"id": "1562115", "url": "https://cs.wikipedia.org/wiki?curid=1562115", "title": "NGC 7817", "text": "NGC 7817\n\nNGC 7817 je spirální galaxie v souhvězdí Pegas. Její zdánlivá jasnost je 11,8 a úhlová velikost 3,5′ × 0,9′. Je vzdálená 110 milionů světelných let, průměr má 120 000 světelných let. Uvádí se, že NGC 7817 je gravitačně spojena s od ní 2 miliony světelných let vzdálenou galaxií NGC 7798. Galaxii objevil 15. září 1784 William Herschel.\n\n"}
{"id": "1562117", "url": "https://cs.wikipedia.org/wiki?curid=1562117", "title": "Oldřich z Heunburgu", "text": "Oldřich z Heunburgu\n\nOldřich z Heunburgu ( \"Ulrich II. von Heunburg\", † 1308) byl hrabě a zemský korutanský hejtman.\n\nV prosinci 1268 byl jediným korutanským svědkem tzv. Poděbradské smlouvy mezi korutanským vévodou Oldřichem a jeho bratrancem, českým králem Přemyslem Otakarem II., v níž korutanský vévoda vydědil svého nezdárného bratra a vše odkázal českému králi.\n\nPravděpodobně roku 1270 či 1271 se oženil s Anežkou, vdovou po korutanském vévodovi, dle vídeňského kronikáře se tak stalo na přání Přemysla Otakara II. Novomanželé se údajně za odškodné zřekli Anežčiných práv na majetek v Rakousích, Štýrsku, Korutansku a Kraňsku. Po bitvě na Moravském poli a smrti českého krále tvrdili, že se jich vzdali z donucení. V roce 1270 se Oldřich dočasně stal prvním korutanským zemským hejtmanem. Již roku 1271 jej Přemysl nahradil svým zetěm Oldřichem z Drnholce. Poté se hrabě z přičinlivého straníka změnil ve vzbouřence a byl jedním z iniciátorů vzpoury štýrské a korutanské šlechty proti vládě Přemysla Otakara II. 19. září 1276 byl předním účastníkem setkání šlechty alpských zemí v klášteře Rein, kde byla složena přísaha věrnosti Rudolfovi Habsburskému.\n\nBitvy na Moravském poli se zúčastnil s početným doprovodem na straně Rudolfa Habsburského. Poté byl znovu jmenován korutanským hejtmanem a za ztracené majetky obdržel finanční kompenzaci. Po smrti Rudolfa Habsburského se účastnil spiknutí proti vládě jeho syna Albrechta, což jej stálo majetky a dočasně i svobodu. Roku 1306 je doložen na svatbě Anny Přemyslovny a Jindřichem Korutanským. Zemřel roku 1308.\n\n"}
{"id": "1562131", "url": "https://cs.wikipedia.org/wiki?curid=1562131", "title": "Dominikánský klášter (Jihlava)", "text": "Dominikánský klášter (Jihlava)\n\nDominikánský klášter v Jihlavě je bývalý klášter řádu dominikánů, zaniklý během vlády Josefa II. v roce 1784. Byl založen pravděpodobně ve čtyřicátých letech 13. století a jeho součástí byl samotný konvent, v současnosti přestavěný na hotel, a konventní kostel Povýšení svatého Kříže. Důležitou roli hrál klášter v roce 1436, kdy za jeho zdmi probíhala jednání o Basilejských kompaktátech.\n\nKlášter byl dle tradice založen Přemyslem Otakarem II. roku 1247. Avšak písemná zpráva o existenci kláštera se nachází až v listině vzniklé před 31. květnem 1257, která je zároveň první listinou dokládající existenci jihlavského minoritského kláštera. Za husitských válek zůstala Jihlava katolická, tudíž klášter nebyl přímo zasažen. V průběhu 14. století byly dokonce stavěny klášterní budovy, ne však z touhy po modernizaci, ale kvůli požáru, který v roce 1353 zachvátil oba jihlavské kláštery. Pro ně ovšem platí, že po přestavbách zejména v době barokní dnes v jejich interiérech zůstávají pouze některé relikty původní zástavby. \n\nDůležitou roli hrál klášter v roce 1436, kdy za jeho zdmi (dále pak v prostorách minoritského kláštera, nové radnice a farního kostela sv. Jakuba Většího) probíhala jednání o basilejských kompaktátech. Roku 1449 tamtéž došlo k jednáním mezi Jednotou strakonickou a Jednotou poděbradskou. V roce 1501 se v klášteře konal moravský zemský sněm. \n\nDne 29. května 1513 klášter, spolu s devadesáti domy v okolí, vyhořel. Příčinou byla nedbalost bratrů v klášteře a bratři byli následně vyhnáni, přičemž do kláštera přišli jiní členové řádu. Po příchodu protestantského kazatele Pavla Sperata do Jihlavy (v roce 1522) se začala Jihlava velmi rychle luteranizovat, a v roce 1525 již byla většina Jihlavy protestantská. To vedlo k ochlazení vztahů vůči dominikánům, např. častému dosazování luterských kazatelů městskou radou.\n\nVe dnech 3. a 4. srpna 1531 hostil klášter krále Ferdinanda I., který se účastnil moravského zemského sněmu. Následovalo období úpadku a hospodářských problémů, doprovázených úpadem řeholní kázně. Duchovní z řádu vystupovali, někteří se dokonce ženili, příliv nových mladých členů ustal. Klenoty a cenné písemnosti musel klášter nuceně odevzdat roku 1523 radnici, navrácení se dočkal až po Bílé hoře. Z ekonomických důvodů musel klášter již nejméně od roku 1528 začít prodávat některé své pozemky, nejčastěji u vsi Rantířov na řece Jihlavě, jež mu patřila odkazem z konce 15. století, později i v samotném klášterním areálu. Po polovině 16. století se klášter dočkal stavebních změn, v důsledku požáru roku 1551 a poté když museli na nátlak městské rady postoupit v klášterním dvoře místo na postavení koňského mlýna. V letech 1561 a 1562 dočasně v nevyužívaných prostorách jihlavského kláštera probíhala výuka latinské školy. Městská rada toužila po úplném zrušení kláštera, ale tomu se převor Jakub Zikmund, za podpory provinciála Fridricha Boříkovského z Boříkova a císaře, úspěšně bránil. Od holandského provinciála Vincence Sahiera, který Jihlavu navštívil mezi lety 1610 a 1613, se dochovala zpráva, že v té době obývali klášter jen dva řeholní bratři. V roce 1614 se městské radě podařilo alespoň na čas vyhnat dominikány z kláštera úplně, mimo jiné díky zákazu vybírání almužen, který byl likvidační pro mendikantské řády.\n\nV pobělohorském období se však konvent opět zaplnil a řeholní bratři se podíleli na rekatolizaci Jihlavy. V letech 1645–1647 byla Jihlava zabrána švédskými vojsky a kostel sv. Kříže byl využíván k protestantským bohoslužbám. V této době, dle zpráv Tomáše Sarria, obývali klášter jen tři bratři. Po konci třicetileté války se situace opět stabilizovala.\n\nV čase josefínských reforem dominikánští bratři roku 1781 opustili klášter a přesunuli se do zrušené jezuitské koleje na náměstí. V budově kláštera se potom usadila armáda. Tehdy konvent čítal dvacet bratří, kteří ovšem v jezuitské koleji pobývali jen krátce, do roku 1784, kdy byl klášter zrušen.\n\nAž v roce 1990 armáda zcela opustila klášter (tzv. Velká kasárna) a včetně presbytáře jej předala městu Jihlava. Následujícího roku byl celý areál (bez kostela) navrácen dominikánům. Během komplexní rekonstrukce bylo uliční křídlo přestavěno na hotel Gustava Mahlera, který se pro veřejnost otevřel 12. 7. 1993. V západní části byla přistavěna provozní budova a dvě soukromé vily.\n\n\n"}
{"id": "1562132", "url": "https://cs.wikipedia.org/wiki?curid=1562132", "title": "Milli Janatková", "text": "Milli Janatková\n\nMilli Janatková (celým jménem Milli Neubert Janatková) (* 4. února 1992 Mělník) je česká zpěvačka, multiinstrumentalistka, výtvarnice a učitelka na Konzervatoři Duncan centre v Praze. Vedle malby a zpěvu se od dětství věnuje hře na kytaru a později na perkuse a bicí. Hudebně vystupuje od roku 2006. V roce 2008 získala stipendium na Universidade de Évora v Portugalsku, kde studovala zpěv na Divadelní a Hudební fakultě, grafiku a portugalštinu. Milli Janatková koncertuje sólově a se svou variabilní kapelou \"Milli Janatková Duo – Quintet\" s předními jazzovými muzikanty.\n\nV roce 2013 vydala autorské album Proměna, které získalo čtyři nominace na hudební ceny The Independent Music Awards v USA. Její hudba získala další čtyři nominace na tyto ceny v roce 2016. O rok později vyšlo nové album Mým kořenům ze stejnojmenného projektu, v němž Milli Janatková zpracovává téma odpouštění, respektu a podpory mezilidských vztahů. Projekt byl nominován na cenu Classic Prague Awards (Crossover) a zvítězil v kategorii A Capella amerických hudebních cen The Independent Music Awards v New Yorku v roce 2018.\n\nVedle hudební tvorby se Milli Janatková od dětství věnuje malbě, šití a později grafice. Vystavuje veřejně od roku 2003 na individuálních i skupinových výstavách (Paper View New York, Aukční salony Konta Bariéry aj.). Zúčastnila se Mezinárodního sympozia grafiky LINO 2008 v Galerii Klatovy / Klenová a získala několik ocenění – Čestných uznání odborné poroty za grafiku (Grafika roku Praha, Mezinárodní rokycanské bienále).\n\nAbsolvovala magisterské obory výtvarná kultura a anglický jazyk a literatura na Pedagogické fakultě Univerzity Hradec Králové.\n\n"}
{"id": "1562137", "url": "https://cs.wikipedia.org/wiki?curid=1562137", "title": "Milník (Albrechtice u Frýdlantu)", "text": "Milník (Albrechtice u Frýdlantu)\n\nMilník je technická stavba v katastru Albrechtic u Frýdlantu, jež jsou součástí města Frýdlantu na severu České republiky, ležícího ve Frýdlantském výběžku Libereckého kraje.\n\nObjekt se nachází při císařské silnici, která spojuje Liberec severním směrem s Frýdlantem a Zawidówem, který již leží na polském území. Vyměření komunikace v terénu proběhlo roku 1826 a následně mezi roky 1830 a 1834 byla stavěna. Vyměřená trasa je s malými odchylkami totožná s komunikací I/13. Krátce po dokončení silnice byl u ní instalován i milník, nacházející se severně od mostku, jímž komunikace překonává Albrechtický potok. Milník je zbudován severozápadně od komunikace. Od 6. dubna 1966 je zařazen mezi kulturní památky České republiky.\n\nPamátka má podobu čtyřbokého komolého jehlanu, jenž je na vrchu zakončen nízkou jehlancovou hlavicí. Ve spodní části je ukotven do základového kvadratického soklu. Celé dílo je vytesáno ze žuly. Na východní straně milníku, která je přivrácená k silniční komunikaci, bývala pravděpodobně osazena deska s nápisem, jež se ovšem nezachovala.\n"}
{"id": "1562138", "url": "https://cs.wikipedia.org/wiki?curid=1562138", "title": "Energoinvest (Bělehrad)", "text": "Energoinvest (Bělehrad)\n\nBudova společnosti Energoinvest (v srbské cyrilici Енергоинвест) se nachází v srbské metropoli Bělehradu, na adrese \"Bulevar despota Stefana 15\" v samotném centru města. \n\nBrutalistní stavbu navrhl architekt Mihajlo Mitrović, který byl také autorem mrakodrapu Genex Tower v Novém Bělehradu. Šestipatrová budova je nápadná díky atypickým oknům, dekorativním prvkům na betonové fasádě a modrým panelům. Stavební práce na budově probíhaly v letech 1968 až 1971. \n"}
{"id": "1562139", "url": "https://cs.wikipedia.org/wiki?curid=1562139", "title": "Braće Jugovića 14", "text": "Braće Jugovića 14\n\nObytný dům na adrese Braće Jugovića 14 se nachází v srbské metropoli Bělehradě. \n\nBrutalistický obytný rohový dům vznikl dle návrhu architekta Mihajlo Mitroviće, brutalistního tvůrce, který navrhl např. i věž Genex nebo budovu Energoinvestu. Budova patří k ukázkám brutalistické architektury a je jednou z jeho experimentálních staveb. Pro architekta Mitroviće byla jednou z prvních, rozhodl se v ní vzepřít systému masové výstavby založené na prefabrikovaných prvcích, které byly uplatněny např. na sídlišti Nový Bělehrad i jinde. \n\nDům vyplnil část bloku domů na rohu ulic \"Braće Jugovića\" a \"Dobračina\". Dům má ve své centrální části, která byla umístěna do rohu obou ulic, až sedm pater. V obou postranních částech, které přiléhají ke dvěma zmíněným ulicím, potom počet pater klesá až k pěti. Fasáda domu je tvořena částečně hrubým betonem s akcentovanými poli na náhodných místech, většinou je vyzděná. Nápadným prvkem jsou půlkruhová okna; podobný motiv zvolil Mitrović i pro věž Genex Tower na západním okraji metropole. Okna se opakují v 1., 3., 5. a 7. patře, pro 7. patro jsou uplatněné v řadě. Nápadná je také výtahová šachta orientovaná do ulice. Ve směru do ulice Dobričeva jsou vrchní patra Rohovou část budovy Mitrović zdůraznil částečně podklenutým prostorem, který zdůrazňuje opakovací se prvek kruhových výsečí. \n\nNávrh stavby byl připraven v letech 1964 až 1967. Budova byla schválena v roce 1973 a dokončena v roce 1977. Investorem bylo město Bělehrad. \n\n"}
{"id": "1562143", "url": "https://cs.wikipedia.org/wiki?curid=1562143", "title": "Oldřich z Drnholce", "text": "Oldřich z Drnholce\n\nOldřich z Drnholce ( \"Ulrich von Dürrenholz\", † léto 1273) byl hejtman Korutan, Kraňska, vindické marky a Friaulska a zeť Přemysla Otakara II. Štýrský kronikář Otakar jej ve své kronice nazývá vlkem z Drnholce, jenž zatkl Siegfrieda z Mahrenberku.\n\nMocenský vzestup Oldřicha z Drnholce počal zřejmě ve spojitosti se zasnoubením s nemanželskou dcerou Přemysla Otakara II. Kariéru začal jako znojemský purkrabí Roku 1270 či 1271 vystřídal Oldřicha z Heunburgu ve funkci korutanského hejtmana. V květnu 1272 obsadil jménem svého krále Cividale. Padl při čtvrté válce s Uhry, vyprovokované úkladnou vraždou bratra české královny Kunhuty, během nájezdu mužů Jindřicha z Kyseku. Mladý uherský král Ladislav jeho skon ocenil v donační listině za smrt \"Drnholce, zetě téhož krále\". Vdova Eliška byla provdána za Jindřicha z Kuenringu, kterému byl králem propůjčen i hrad Drnholec.\n"}
{"id": "1562150", "url": "https://cs.wikipedia.org/wiki?curid=1562150", "title": "Seznam Jediů", "text": "Seznam Jediů\n\nToto je seznam Jediů, příslušníků fiktivní náboženské organizace a rytířského řádu z filmové ságy Star Wars.\n\nAayla Secura pochází z Rylothu. Je to twi'lecká žena a velmi dobrá a mocná bojovnice se dvěma světelnými meči. V animovaném seriálu Klonové války se objevuje v několika epizodách a bojuje po boku mnoha Jediů jako je Ahsoka Tano, Luminara Unduli nebo Mistr Yoda. Vedla výpravu na planetě Felucia, kde i zemřela rukou vlastního vojska dle rozkazu 66, který vydal kancléř Palpatine (Darth Sidious). Měla jeden modrý světelný meč a jeden zelený, takže se neví, zda byla konzulkou Jedi anebo ochráncem Jedi.\n\nAdi Gallia, Tholothianka pocházející z Coruscantu, byla mistryní řadu Jedi. Měla křeslo v radě, kde seděli pouze ti nejdůležitější a nejmoudřejší Jediové. Společně s nimi se stala svědkem krize, jež vyústila v rozkol Staré republiky na Konfederaci nezávislých systému a Republiku. Zúčastnila se Klonových válek, které z krize vyplynuly, v nichž zahynula rukou Savage Opresse, učedníka Dartha Maula.\n\nNarodila se na Coruscantu, v blíže neznámém datu před bitvou o Yavin. Již brzy byla sebrána svým rodičům Jedii, kteří ji vzali do chrámu, kde z ní vycvičili schopnou rytířku řádu Jedi. Díky její moudrosti a zkušenosti se jí brzy dostalo křesla v radě, kde se zapojila do rozhodování celého řádu Jedi. Byla první, kdo upozornila mistra Qui-Gon Jinna, že kolem planety Naboo se schyluje něco nekalého, souvisejícího s Obchodní federací. Po návratu Qui-Gonna byla stejně jako mnoho dalších Jediů proti myšlence zaučit Anakina Skywalkera učení Jediů. \n\nZúčastnila se šíleného vysvobození Anakina Skywalkera, Padmé Amidaly a Obi-Wan Kenobiho na Geonosis, kde se zapojil i do pozdější pozemní bitvy na geonosiských pláních. V Klonových válkách se ukázala jako zdatná bojovnice - po boku Anakina Skywalkera zachránila mistra Jedi Eatha Kotha a po boku mistra Jedi Kita Fista zase zachránila úderný tým z věznice Citadela. Utkala se i se smrtonosným generálem Grievousem, který ji porazil, ale vše byla pouze past - brzy byla zachráněna útočným týmem Obi-Wana Kenobiho. S ním také podnikla svoji poslední a osudovou misi. Když Obi-Wan pátral po Darthu Maulovi ve Vnějším okraji, podařilo se mu jeho stopu zachytit na planetě Florrum. Zde se utkal s bývalým učněm Dartha Sidiouse a s Maulovým učedníkem, jeho vlastním bratrem, Savage Opressem. Právě Savage Opress v boji konfrontoval Adi Galliu - ta pod jeho zběsilými útoky musela ustupovat, až už neměla kam. Opress ji udeřil a následně probodl svým světelným mečem. Adi Gallia zahynula, ale díky její oběti se Obi-Wanovi později podařilo Maula s Opressem z planety vyhnat.\n\nAgen Kolar je zabrak z Iridorie a mistr Jedi. Byl známý jako vynikající šermíř. Vycvičil padawana Tana Yustera. V klonových válkách se stal generálem republikové armády a dokonce i členem Nejvyšší rady Jediů. Byl zabit Palpatinem jako první ze čtyř Jediů, kteří se ho vydali zatknout protože byl odhalen jako Sithský lord Darth Sidious. Agenova smrt odstartovala jedijskou čistku, která téměř vyhubila řád Jediů.\n\nKolar byl v brzkém věku odvezen z Iridonie na Coruscant, aby byl podroben Jedijskému výcviku. Propracoval se až na hodnost mistra Jedie a cvičil lidského padawana Tana Yustera. Agen byl v řádu znám zejména jako jeden z nejlepších šermířů. Kolar byl i se svým padawanem Yusterem vyslán do Geonosiské arény jako člen záchranného týmu 212 Jediů vedených mistrem Windu na záchranu Obi-Wana Kenobiho, Anakina Skywalkera a Padmé Amidaly. Zde Jediové bojovali proti separatistickým droidům. Droidi měli velkou převahu a většina Jediů včetně Tan Yustera zahynula. Zbyla jen hrstka přeživších Jediů včetně Agena Kolara. Nakonec do arény přiletěl na pomoc mistr Yoda s novou republikovou klonovou armádou a z Agena se stal republikový generál. Potom s ostatními Jedii bojoval v následné bitvě o Geonosis, která odstartovala Klonové války a po vítězství republiky se vrátil na Coruscant.\n\nPo bitvě o Geonosis se Agen Kolar stal členem nejvyšší rady Jediů, kde dočasně nahradil Eetha Kotha. Byl přítomen při zasedání, kde se řešilo, jestli bude Anakin Skywalker jmenován rytířem Jedi a nakonec mistr Yoda rozhodl, že ano. Mistr Kolar byl vyslán s Plo Koonem, Shaak Ti a klonovými vojáky do bitvy na planetu Brentaal IV. V této těžké misi padlo mnoho vojáků a Kolar byl i na chvíli uvězněn. Zjistil zde, že Jedi Quinal Vos se přidal k temné straně síly a stal se Dookoviým učedníkem, a tak ho Kolar pronásledoval na Nar Shaddaa. Zde začal nelítostný souboj ve kterém nakonec Vos zvítězil. Kolar se ho snažil přemluvit, ať se s ním vrátí na Coruscant a stane se znovu Jediem, ale Vos to odmítl a chtěl Kolara zabít. Ten těsně unikl a vrátil se na Coruscant. Později byl v Klonových válkách připojen k mistrovi Windu, Saesee Tiinovi a Kit Fistovi, aby zničili skupinu námezdních lovců. Odcestovali tedy na vesmírnou stanici Rig. Nakonec byl zásahový tým Jediů úspěšný a zničil i lovce jménem Mika.\n\nPotom Kolar společně s Aaylou Securou a Voolvifem Monnem bojoval ve Vnějším okraji na ledové planetě proti krabím doridům, ale všichni Jediové byli nakonec uvězněni v bublinách, které vytvořili krabí droidi. Zachránil je ale přílet novopečeného rytíře Anakina Skywalkera, který zničil všechny krabí droidy a vysvobodil Jedie z bublin. Potom se Agen vrátil do Chrámu Jediů. Když generál Grievous napadl Coruscant, bojoval Agen Kolar proti Confederate Navy. Protože Grievous unesl kancléře Palpatina, byl Agen Kolar s Pablo-Jillem a Saeseem Tiinem odvoláni z bitvy a měli zachytit Grievousův únikový raketoplán, ale nepovedlo se jim to. Kancléře nakonec zachránil Anakin Skywalker a Obi-Wan Kenobi. Ke konci klonových válek byl Agen Kolar znovu přijat do nejvyšší Rady Jediů, kde opět nahradil TEž ZAbraka Eetha Kotha. Účastnil se zasedání, kdy byl Anakin Skywalker na žádost kancléře Palpatina přijat do Rady Jediů, ale nebyl mu udělen titul mistra. Dále byl u zasedání, kde byl Obi-Wan nasazen na Utapau, aby zničil generála Grievouse.\n\nKe konci války Agen Kolar pobýval v Chrámu. Anakin Skywalker řekl mistrovi Windu, že kancléř Palpatine je Sithský lord, a tak se ho Windu s Agenem Kolarem, Saeseem Tiinem a Kit Fistem vydali zatknout. Čekalo se, že Agen jako výborný šermíř bude teď velmi platný. Kolar však velmi zklamal, protože byl Sidiousem zabit ze čtyř Jediů jako první, a to jedním úderem. Zbylí tři Jediové byli zabiti také a jejich smrt odstartovala Jedijskou čistku, která málem vyhubila všechny Jedie.\n\nAnakin Solo je třetí dítě Hana Sola a princezny Leiy a nezůstával za svými staršími sourozenci v ničem pozadu. Byl rovněž velmi silný v Síle, což byl jeden z důvodů, proč byl on a jeho sourozenci v minulosti častými oběťmi únosů. Anakin pojmenovaný po svém dědečkovi z matčiny strany se narodil v období zmapovaném komiksovým příběhem Toma Veitche Temné Impérium.\n\nJeště jeho těhotné matky se dotkl klon císaře Palpatina a nenarozený Anakin tak už měl možnost poznat temnotu, která ho později pronásledovala po celý jeho život.\n\nSvé velmi rané dětství musel strávit s chůvou Winter na planetě Anoth, kterou pro něj a starší dvojčata Jainu a Jacena vyhledal jejich strýc Luke Skywalker, aby byly v bezpečí před okolním světem. Po prozrazení lokace Anothu si Leia raději vzala všechny děti zpět na Coruscant. Ani tam však Anakin nebyl uchráněn před nebezpečím. Spolu se svými sourozenci byl několikrát unesen, ale naštěstí se nakonec všichni vrátili domů.\n\nZpočátku hodně žárlil na své sourozence, kteří už studovali a Akademii a on ještě ne. V té době měl svůj sen, že se jednou stane mocným Jedim. Později i Anakin začal studovat u svého strýce na Akademii na Yavinu 4 a dělal čest svému jménu. Ze všech tří děti Hana Sola a princezny Leiy měl největší podíl Síly. Tento fakt však chlapce už od počátku velmi děsil. Každou noc ho pronásledovaly noční můry, ve kterých končil v brnění a Vaderově masce, a Anakin se obával, že by mohl skončit právě jako nový Vader.\n\nS upovídanou dívenkou jménem Tahiri Veila a starým mistrem Ikritem zachránili duše mladých Massassiů a prožívali ještě další dobrodružství – podařilo se jim najít Obi-Wanův meč a nakonec porazili zlého Orloka. Také se společně Tahiri a Ikritem vydali na Dagobah, kde Anakin čelil nástrahám temné jeskyně a podařilo se mu tam uzavřít jakési \"příměří\" s temnotou uvnitř sebe.\n\nKdyž do Galaxie vpadly armády Yuuzhan Vongů, Anakin se dlouho obviňoval ze smrti otcova dlouholetého přítele Chewbaccy, která Hana zlomila. Tehdy Chewie zachránil Anakinovi na Sernpidalu život, ale Anakin ho byl nucen nechat na planetě odsouzené ke zkáze, když se rozhodl zachránit obyvatele, které Han nalodil na Sokola. Chlapec poslechl hlas rozumu a učinil nejtěžší rozhodnutí ve svém životě. Třebaže věděl, že zachránil mnoho životů, nikdy si toto rozhodnutí neodpustil.\n\nAnakin měl jisté osobní charisma a vůdčí schopnosti a mnoho jeho přátel ho považovalo za neporazitelného bojovníka a bralo si z něj příklad. Jako každý Solo však měl také horkou hlavu a velkou dávku odvahy. Když byla ustanovena speciální jednotka Jediů, která měla za úkol zničit voxyny – hrozbu pro Rytíře Jedi, byl to právě Anakin, kdo skupince velel, třeba že vůbec nebyl nejstarším členem.\n\nPrávě při plnění tohoto úkolu hrdinně položil svůj život. Bylo mu sedmnáct let. Anakin projevoval prazvláštní talent, co se týče technických aparátů. Stačil mu prý jediný pohled na nějaké poškozené zařízení a hned věděl, co je pokažené.\n\nDepa Billaba je mistryní Jedi, dříve trénovaná Mace Winduem, a také byla členem Rady Jediů. Jejím domovem je Coruscant. V kořeni nosu má dvě piercingové kuličky. Aby uctila své mrtvé rodiče, přijala tradiční kulturu rasy Chalacta, k níž patřila. Jako člen Rady Jedi nahlížela do myslí žádaných osob.\n\nKdyž jí bylo 6 měsíců, byla její rodina povražděna vesmírnými piráty. Mace Windu ji však zachránil a okamžitě vycítil její silné spojení se Silou. Když dosáhla správného věku, přijal ji jako svoji padawanku a trénoval ji v Síle a boji se světelným mečem, zejména technikou Vaapad. Na Coruscantu se učila používat své mimořádné schopnosti pro dobro Galaxie.\n\nBěhem Klonových válek, byla poslána na domovskou planetu Mace Windua Haruun Kaal, aby vycvičila místní obyvatele k boji proti separatistům. Zde se však v důsledku špatností války na planetě a špatného vlivu místního šamana přiklonila k temné straně Síly. Nakonec napadne i svého bývalého mistra a těžce jej zraní. Když nakonec zjistí, co provedla, pokusí se o sebevraždu. Mace jí v tom sice zabrání, ale i tak o ni přijde, protože se Depa ze svého činu psychicky nikdy nedokázala vzpamatovat.\n\nZemřela při ochraně svého padawana Kanana Jaruse během vydání Rozkazu 66.\n\nJaina Solo se objevila v různých románech, například v trilogii Akademie Jedi od Kevina J. Andersona, nebo ve sběratelské stolní hře Star Wars Miniatures. Je nejstarší dítě Hana Sola a Leii Organy, i když je od svého dvojčete Jacena jen o několik minut starší.\n\nUž krátce po narození byla i se svým bratrem v ohrožení života. Když se k dvojčatům připojil i chlapec Anakin, Leia se obávala o bezpečí dětí. Protože se v té době už vědělo, ze jsou to Vaderovi vnuci, Luke Skywalker a admirál Ackbar pro ně našli planetu Anoth, kterou znali jen oni dva. Na Anothu se o Jainu a její bratry starala Leina dlouholetá přítelkyně Winter. Když byly dvojčatum asi dva roky, mohla si je konečně vzít Leia zpátky na Coruscant, kde Jacen s Jainou začali poznávat svět. Jaina byla se svým dvojčetem spjata velmi úzce. Možná ještě více než její matka a strýc, protože dvojčata měla tu možnost odmala vyrůstat spolu. Už od útlého věku si spolu díky svazku se Sílou rozuměli beze slov a často jeden z nich dokončoval větu toho druhého. Když se po nezdařeném pokusu o únos prozradilo umístění Anothu a Anakin byl převezen na Coruscant, Jaina nad ním začala držet své ochranné ručky, byť sama byla jen o něco starší než on. Když se je pokusil unést lord Hethrir, byla to právě Jaina, která byla nad věcí a poznala, že jim lže. Bohužel ve svém pracovním vytížení neměla Leia na své děti příliš času, takže náhradní matkou pro Jainu a její bratry se stala Winter a chlupatý 'strejda' Chewbacca, kterého měly všechny děti velmi rády a často s ním trávily čas na jeho domovské planetě Kashyyyku.\n\nOkolo dvanáctého roku života konečně i se svým dvojčetem začala studovat na akademii na Yavinu 4. Její přátelství pomohlo sirotkovi Zekkovi k návratu od temné strany. Když přišel čas na individuální trénink stala se Jaininou učitelkou její teta Mara Jade Skywalker. Když do galaxie vpadla násilnická rasa Yuuzhan Vong, Jaina přerušila svůj jedijský trénink a usazená v kokpitu stíhačky potírala jako členka eskadry Rogue útoky nepřítele. V jednom boji, krátce po ztrátě dobré přítelkyně, byla její loď zničena a Jaina sama utrpěla vážná zranění a na čas přišla o zrak. V čase její zdravotní dovolené se toho událo opravdu hodně. Nejdříve Jediové ztratili svou Akademii, a pak dokonce Yuuzhané stvořili živočicha, který dokázal vypátrat Sílu a zabíjel rytíře Jedi s lehkostí. Jaina se jako dobrovolník přihlásila do komanda, kterému velel její bratr Anakin a které mělo za úkol zničit královnu Voxynů. Když Anakin padl v boji, Jaina neudržela svůj vztek a sáhla po Temné straně Síly, s jejíž pomocí dokázala vyvolat blesky a s jejich pomocí v hněvu zabíjela. Až do konce války statečně bojovala tam, kde jí bylo třeba - ať už na zemi nebo ve vesmíru. Přesto však nezískala potřebný klid. Zatímco se její bratr odešel toulat po galaxii a hledat smysl Síly, ona i po pěti letech trávila svůj čas nejčastěji s těmi, kteří přežili masakr na Myrkru. To poznamenalo i její vztah s Jaggedem, který se nakonec vrátil domů do prostoru Chissů, kteří sami měli jisté problémy, o kterých se však na veřejnost příliš nedostalo.\n\nJaina se zbytkem úderného týmu jednou zachytila volání na vlnách Síly, které pocházelo z oblasti blízké Chissům. Volání bylo tak silné, že přivábilo i Jacena a také Tahiri s Tekli, které přiletěly až ze Zonamy Sekot. Patřilo Raynarovi Thulovi, který byl roky považován za mrtvého. Místo toho sjednotil hmyzí národ Killiků a nyní volal své dávné druhy ve zbrani, aby mu pomohli válčit proti Chissům, kteří podle všeho Killiky ohrožovaly. Mladí Jediové ho bez debat poslechli, čímž vyvolali nový válečný konflikt, který nakonec museli pomoci vyřešit až Jainini rodiče a Skywalkerovi, kteří odhalili existenci tajného killického hnízda, o kterém nikdo neměl ani ponětí.\n\nTřebaže mezi Jainou, Zekkem a Killiky už vyrostlo silné pouto, vrátili se oba mladí rytíři nakonec domů. Ještě ale nebylo vyřešeno vše.\n\nZajímavost: Jaina měla velké mechanické dovednosti (nejspíš zděděné po otci).\n\nKi-Adi-Mundi byl jeden z mála v radě Jedi. Jeho nejnápadnějším znakem byla zvětšená lebka obsahující binární mozek podporovaný druhým srdcem. Narodil se na odlehlé planetě Cerea. Ve čtyřech letech byl přepraven na Coruscant do chrámu Jedi, kde podstoupil jediský výcvik. Trénoval ho mistr Jedi Yoda. O dvacet let později se jako rytíř Jedi vrátil na Cereus a tam působil jako dohlížeč cereanských systémů.\n\nKi-Adi-Mundi po svých objevech na Tatooine zaujal trvalé místo v radě Jedi, jako náhrada za nedávno padlého mistra Micaha Giietta. Po přijetí mu byl udělen oficiálně titul Jedi. Později si nalézá na Tatooine mladého padawana jménem A'Sharad Hett, ten jej doprovází na několika taženích a pak jej předává do rukou Temné ženy.\nMistr Mundi byl jeden z 212 Jediů poslaných na záchranou akci Obi-Wana Kenobiho, Anakina Skywalkera a senátorku Padmé Amidalu uvězněných na Geonosis. Droidská armáda zabila většinu poslaných Jediů, mezi zbylými Jedi byl i Ki-Adi-Mundi. Jako mnoho z nich se i Ki-Adi-Mundi stal generálem Republikové armády.\n\nRoku 19 BBY byl vydán Palpatinem Rozkaz 66. Velitel Bacara a jeho mariňáci rozkazu uposlechli a spustili palbu na Mundiho. I přes své překvapení zvládl odrazit světelným mečem několik střel, než jej palba usmrtila.\n\nKit Fisto je původem Nautolan z vodního světa Glee Anselm. Do rady Jedi zasedl v roce 19 BBY po smrti Colemana Trebora. Mistr Fisto byl bývalý padawan Mistra Yody. Kit Fisto si jako jediný dokázal vyrobit světelný meč fungující pod vodou. Pokusil se o to i Trebor, též vodní druh, ale nepodařilo se mu to. Kit Fisto se ověřil ve svých zkušenostech v bitvě na Geonosis, kde bojovalo přes 200 Jediů (někdy se uvádí 202, někde 217). Jeho hlavové ocasy jsou citlivé na pach a pot, proto je schopen rozeznat, co se nepřítel chystá udělat. Nikdy neztrácí chladnou hlavu a emoce nechává stranou. K padawanům ve chrámu Jediů se vždy chová laskavě a ochotně. Jeho Padawanem je Nahdar Vebb, kterého zabije v Klonových válkách Generál Grievous.\n\nTento mistr Jedi zemřel při pokusu o zatčení kancléře Palpatina. Byl jako třetí zabit při nečekaném útoku imperátora.\n\nLuminara Unduli byla mirialanská mistryně Jedi, která jistý čas zasedala v radě Jediů. Jako jedna z mála přežila záchranou operaci na Geonosis. Léta tréninku a píle vedly k ohebnosti jejích kloubů. Díky této schopnosti měla skvělý styl boje se svou padawankou Bariss Offee.\n\nUnduli se specializovala na boj ve dvojici, který se svou padawankou dovedla k dokonalosti. Nebýt rozdělení těchto dvou Jediů, Luminara by možná přežila i Rozkaz 66. Její poslední mise byla společná s mistrem Yodou. Byla poslána na Kashyyyk, kde stanula v čele obrany na pobřeží wookieeské vesnice. Ještě před klonovými válkami pomáhala Obi-Wanovi a jeho tehdejšímu mistrovi Qui-Gon Jinnovi s hledáním zločince Arhwena Cohla, který byl stejné rasy jako Luminara. Přednášela o bojových technikách v chrámu Jediů. Mezi studenty byla oblíbená pro svůj zvláštní smysl pro humor, kterému rozuměl snad jen dětský mozek a mistr Yoda. Luminara byla přibližně stejně stará jako mistr Kenobi. Tajně mu záviděla křeslo v radě Jediů, ale nikdy na sobě nedala nic znát a možná proto už nedostala druhou šanci. Byla zabita na Kashyyyku během Rozkazu 66 svými klony pod velením comandéra Faie, které ho později zabil Quinlan Vos.\n\nN'Kata Del Gormo znamená Velký Duch Světlé Strany Síly. Je čtyřoký a čtyřruký, což připomíná osvíceného Buddhu - člověka jménem Siddhártha Gauthama, který se stal nesmrtelným bohem - vychází z toho, že umění Jedi se nápadně podobá právě Buddhismu, a zároveň bojovým uměním dálného východu. (Shao-Lin, Ninjutsu, apod.). Přibližně mezi lety 850 a 800 BBY žil Gormo na planetě Hysalria, a on sám se proto označuje jako Hysalrian, avšak jeho přesný původ není známý. Gormo existoval více než 100 000 roků a za tu dobu vycvičil ohromné množství rytířů Jedi.\n\nGormo cvičil mnoho padawanů:\n\n\nMezi lety kdy byl Gormo na Hysalrianu, ztroskotal na této planetě Yoda se svým lidským přítelem. Gormo cítil, že jsou oba citliví na Sílu a tak je začal v Síle cvičit. Když byli na konci svého výcviku a stali se rytíři Jedi, přiletěla k planetě republiková loď, která reagovala na jejich nouzový signál. Od té doby není o Gormovi žádná další zmínka.\n\nN'Kata Del Gormo byl vytvořen Chuckem Hamiltonem, fanouškem Star Wars poté, co byla roku 1995 vyhlášená soutěž časopisem Galaxy, aby čtenáři vytvořili zcela nové, nepůvodní druhy, na základě původní filmové trilogie Star Wars. Hamilton dostal čestné uznání ve Star Wars Galaxy 9 (1996).\n\nSaesee Tiin je mistr řádu Jedi, pocházející z planety Iktotchu, měsíce Iktotchonu. Žil v době zániku staré Republiky. Byl považován za jednoho z nejlepších pilotů řádu Jedi. Létal v stíhačce Sharp Spiral, přestavěné SoroSuub Cutlass-9, kterou mu věnoval vděčný coruscantský diplomat. Působil také jako oficiální prostředník mezi řádem Jedi a Syny svobody, organizací, která nepatřila k řádu Jedi, ale pomáhala mu v plnění speciálních misí. V animované sérii Clone Wars se tento Jedi účastní až heroického kousku, skoku z jedné, už tak poničené lodi do druhé, během velké bitvy o planetu Coruscant, kterou začíná film Star Wars:Epizoda 3 Pomsta sithů.\n\nJeho osobní stíhačkou je již zmíněná Sharp Spiral, ale jako u většiny Jediů ne jediná. Do jeho arzenálu připadají tímto Jediem neoblíbená Delta 7 Aethersprite a Eta 2 Actiss.\nByl zavražděn při zatýkání kancléře Palpatina neboli Dartha Sidiouse.\n\nShaak Ti byla velmi mocnou mistryní Jedi a mezi léty 26 a 19 BBY členkou její rady v dobách klonových válek. Poprvé se objevila ve filmu George Lucase při bitvě o Geonosis. V ji v chrámu Jediu zabil Anakin Skywalker.\n\nPanovalo přesvědčení, že během rokazu 66 zemřela, ale při bránění chrámu Jediů na Coruscantu dokázala uniknout jisté smrti a podobně jako jiní přeživší mistři se ukryla. Za svůj nový domov ve vyhnanství si zvolila divokou planetu Felucia, kde ji před vystopováním agenty Impéria měla chránit temná strana Síly vycházející z planety . Učila zde místní primitivní obyvatelstvo (feluciany) umění ovládání Síly, aby pomohla krotit nebezpečnou felucijskou přírodu, jež podléhala místní přítomnosti temné strany Síly, a také se připravit na nevyhnutelnou konfrontaci s Impériem.\n\nPotají zde cvičila také svou zabrackou padawanku Maris Brood, aby stárnoucí mistryni Jedi jednou nahradila a ve vhodné době obnovila řád Jedi. Avšak v roce 3 BBY byla Shaak Ti konečně vystopována imperiálními špehy. Darth Vader vyslal na planetu svého tajného učedníka Starkillera, aby ji zabil a dokázal svou připravenost postavit se po Vaderově boku samotnému císaři Palpatinovi. Bitva mezi mistryní Jedi a tímto mladým sithským zabijákem se odehrála v dávné obětní jámě, kde žil obrovitý sarlacc. Starkiller se ukázal být lepším a smrtelně zraněná Shaak Ti mu pověděla pravdu o tom, jací Sithové dovedou být zrádní, že by býval mohl dokázat víc, kdyby nebyl Vaderův otrok. S těmito slovy se pak dobrovolně odebrala pádem do sarlaccova chřtánu vstříc smrti, kde okamžitě v mocném záblesku světla splynula se Silou.\n\nJejí smrt však nebyla marná i přesto, že její padawanka Maris Brood propadla temné straně Síly a příroda na Felucii opět výrazně zdivočela, neboť donutila Starkillera později o řečeném přemýšlet a ten pak výrazně svými činy ovlivnil vznikající rebelii.\n\nVandar Tokare se narodil přibližně roku 4225 před bitvou o Yavin a zemřel po Občanské válce Jediů v roce 3952 před Bitvou o Yavin. Byl velmistr řádu Jedi a patřil do stejné rasy jako Mistr Yoda.\n\nVycvičil mnoho Jediů, mezi nimi i Revana, který se však přidal k Temné straně síly. Velmistr Vandar Tokare jej však s kolegy z rady dokázal přivést zpátky ke Světlé straně tím, že mu vymazal paměť. Poté ho na Dantooinu pomohl vycvičit znovu ve způsobech rytířů Jedi a vyslal ho na misi najít informace, které povedou k odhalení přesné polohy starobylé vesmírné stanice Star Forge, kterou stvořila zaniklá civilizace Rakatů, a kterou Darth Revan s Malakem zneužili k vytvoření mocné sithské armády. Vandar Tokare dokázal uniknout smrtícímu úderu sithské armády na Dantooine, když byla zdejší akademie rytířů Jedi odhalena, a zúčastnil se po boku Admirála Forny Dodonna bitvy o Star Forge.\n\nObecně se má za to, že Velmistr zemřel při masivním útoku temného pána ze Sithu Dartha Nihiluse, který z Jediů vysál při jejich konkláve na Katarru veškerou životní sílu. Stal se tedy jednou z mnoha obětí prvního vyhlazení Jediů.\n\n"}
{"id": "1562151", "url": "https://cs.wikipedia.org/wiki?curid=1562151", "title": "Dům čp. 1 (Albrechtice u Frýdlantu)", "text": "Dům čp. 1 (Albrechtice u Frýdlantu)\n\nDům číslo popisné 1 je památkově chráněná stavba v Albrechticích u Frýdlantu, části města Frýdlant, nacházející se na severu České republiky ve Frýdlantském výběžku Libereckého kraje.\n\nObjekt se nachází na samotě v severní části Albrechtic. Západně odtud prochází silnice I/13 spojující zde Liberec na jihu s Frýdlantem na severu. Stavba byla vybudována na počátku 19. století. Od 6. dubna 1966 je chráněna coby kulturní památka České republiky. Na počátku 21. století procházel dům rekonstrukcí.\n\nStavba má půdorys ve tvaru obdélníka. Její dvě nadzemní podlaží jsou vyzděna ze smíšeného zdiva a svrchu je objekt zakryt mansardovou střechou, která na jižní straně přechází ve střechu valbovou. Střešní krytina je na domě řešena zčásti eternitovými šablonami a zčásti taškami bobrovkami. Na východní straně byla k budově přistavena novodobá garáž.\n\nDo interiéru domu se vstupuje ze západní strany, kde jsou dveře, kolem nichž je osazen kameninový profilový portál na vrcholu uzavřený klenákem, na kterém je uvedeno číslo popisné objektu („1“).\n"}
{"id": "1562156", "url": "https://cs.wikipedia.org/wiki?curid=1562156", "title": "UWSGI", "text": "UWSGI\n\nuWSGI je webový aplikační server. Je pojmenovaný po rozhraní WSGI, které bylo jeho prvním podporovaným modulem a je rozhraním mezi webovým servrem a webovými aplikacemi napsanými v Pythonu. Kombinace pythonské aplikace s webovým serverem (např. Nginx nebo Cherokee, které uWSGI přímo podporují) je typické prostředí, ve kterém je uWSGI nasazováno. Z hlediska webového serveru Apache přinesl uWSGI oproti staršímu mod_wsgi několik výhod, mj. možnost různých prostředí pro různé aplikace. Podporuje běžné webové aplikační frameworky jako je Django a Flask a aplikace pro něj je možné kromě Pythonu napsat v Perlu a Ruby.\n\nSoftware uWSGI je napsaný v Céčku a distribuovaný pod licencí GNU GPL, jedná se tedy o svobodný software.\n\n"}
{"id": "1562158", "url": "https://cs.wikipedia.org/wiki?curid=1562158", "title": "Siebel Si 202 Hummel", "text": "Siebel Si 202 Hummel\n\nSiebel Si 202 Hummel (\"Čmelák\") byl německý civilní, lehký sportovní a cvičný letoun z konce 30. let vyráběný společností Siebel Flugzeugwerke Halle KG. Byl to dolnoplošník, který mohl být poháněn několika typy malých motorů.\n\nV lednu 1937 major Werner Junck (vedoucí odboru LC II, což bylo technické křídlo Říšského ministerstva letectví – Reichsluftfahrtministerium a bylo odpovědné za vývoj nových letadel) si svolal zástupce výrobců menších letadel jako byli Flugzeugwerke Halle (Siebel), Bücker, Fieseler, Gothaer Waggonfabrik a Klemm. Oznámil jim, že nemohou v budoucnu počítat s kontrakty na vývoj vojenských letadel, a proto jim poradil, aby se soustředili na vývoj \"Lidového letadla (Volksflugzeug).\" Tuto radu konstruktéři uvedených firem akceptovali a následně vzniklo několik letadel této kategorie. Společnost Flugzeugwerke Halle vyvinula Si 202, ostatní společnosti přišly s letouny Klemm Kl 105, Fieseler Fi 253, Bücker Bü 180 Student a Gotha Go 150. Všechny tyto letouny měly být poháněny německým motorem Zündapp 9-092.\n\nLetoun Si 202 vyvinuli v roce 1938 konstruktér Friedrich Fecher a sportovní pilot Fritz Siebel. Letadlo bylo navrženo jako snadno létatelné, robustní dřevěné konstrukce, jako samonosný dolnoplošník. U tohoto letounu existoval překvapivě velký počet prototypů (nejméně sedm), na kterých byly ověřovány různé typy pohonných jednotek. Byly zkoušeny motory firem Salmson, Walter, Zündap a Hirth. \n\nPrvní prototyp \"D-ESFH\" měl francouzský hvězdicový motor Salmson. První let se uskutečnil 26. dubna 1938, pilotem byl Wolfgang Ziese. Letadlo se stalo brzy populární díky progresivní konstrukci, kdy instruktor i žákm seděli vedle sebe v kryté kabině se zdvojeným řízením. Cena tohoto \"lidového letadla\" byla naplánována asi na 6000 říšských marek (\"Reichsmark\"). Vzhledem k tomu, že německé motory Zündapp nebyly včas k dispozici, byly prototypy V1, V2 a V4 osazeny francouzskými motory Salmon a prototyp V3 československým invertním vzduchem chlazeným čtyřválcovým řadovým motorem Walter Mikron 4-II o výkonu 62 k/46 kW. S tímto motorem dosahoval letoun nejvyšších výkonů, protože ze všech zkoušených motorů (vč. Zündapp 9–092) měl nejvyšší výkon (dosahoval maximální rychlosti 180 km/h, cestovní rychlosti 150 km/h s doletem 800 km). \n\nPřed vypuknutím války byly připraveny tři varianty A-B-C. Místo plánovaných 200 kusů bylo postaveno od dubna 1938 do března 1941 celkem 66 letounů. \nHummel byl \"lidovým letadlem\", určeným jako cvičný a školní stroj pro aerokluby. Byl to lehký jednomotorový konzolový dolnoplošník konvenční konstrukce se dvěma sedadly vedle sebe. Konstrukčně byl navržen tak, aby na něj mohly být montovány různé motory, hvězdicové i řadové. Většina variant (V, A, B) měla ostře zaříznutá křídla a ocasní plochy, což dávalo letounu ve srovnání s jeho současníky atraktivní vzhled. Varianta C měla změněný tvar křídel a ocasní ploch do oblejších tvarů.\n\nKonstrukčně byl Hummel letadlem vyrobeným převážně ze dřeva. Nízko umístěné křídlo bylo postaveno na dřevěném nosníku s překližkou pokrytými náběžnými hranami a křidélky, na ostatních plochách bylo potaženo látkou. Trup byl rovněž tvořen dřevěnou konstrukcí pokrytou překližkou, stejně tak jako pevné ocasní plochy. Směrovka a výškovky byly pokryté látkou. Svislé ocasní plochy byly zpočátku čtvercového tvaru, ale později, v novějších verzích (C), byly nahrazeny plochami větších rozměrů a zaoblených tvarů, což vedlo ke zlepšení letových vlastností. Vodorovné ocasní plochy byly zřetelně umístěny dozadu za směrovku. \n\nKrytá kabina s velkými obdélníkovými okny měla dvojí ovládání, přičemž jediný centrální knipl byl sdílen oběma členy posádky. Za sedadly byl velkorysý zavazadlový prostor. Pevný podvozek měl hlavní kola na dělených nápravách připojených ke spodní části trupu, s nízkotlakými pneumatikami a brzdami. Vzadu byla pružná ostruha.\n\nPohon byl svěřen celé řadě vzduchem chlazených hvězdicových nebo řadových motorů výkonu mezi 45 a 60 k. Standardní objem palivové nádrže byl 45 l.\n\nStroje byly používány hlavně v leteckých školách NSFK (Národně-socialistický letecký sbor, Nationalsozialistisches Fliegerkorps). V průběhu roku 1939 bylo vyrobeno a dodáno 25 letounů a dalších 41 do ukončení výroby v březnu 1941, z toho 8 letounů bylo používáno maďarským královským letectvem a 3 darovaná letadla Siebel Si-202C Hummel létala ve Slovenském státu u Slovenského leteckého sboru (SLeS). Slovenské letouny byly výrobních čísel 29, 32 a 33, které původně měly německé imatrikulace D-EABV, D-EABN a D-EABW. Ve Slovenském státě tato letadla dostala československé imatrikulace OK-ABV, OK-ABN a OK-ABW. \n\nSiebel Si 202 Hummel s motorem Zündapp 9–092 a imatrikulací D-EMDR 31. ledna 1939 pilotován Wolfgangem Ziesem nastavil nový výškový rekord pro lehká letadla s motorem do objemu 2000 cm přepravující dvě osoby na hodnotu 5 982 m, čímž překonal dosavadní rekord 4 872 posádky J. Anderle-E. Franek, který byl vytvořen 21. března 1938 na letounu Praga E-115-1 s motorem Praga B-II. O několik dní později (6. února) stanovil tentýž pilot další rekord (v kategorii jednosedadlových strojů), když dosáhl výšky 7 043 m. Tím překonal rekord Jana Anderleho 5 851 metrů, který byl ustanoven 22. března 1938 s letounem Praga E-115-1 a motorem Praga B-II.\n\nMimo stanovení výškového rekordu v roce 1939 s 7043 m zaznamenal letoun Si 202B různé úspěchy v soutěži letadel až do roku 1939. Po 1. září 1939 byly letouny využívány Luftwaffe především jako kurýrní, spojovací letadla. \n\n\n\nData pro verzi B dle\n\n\n\n\n\n"}
{"id": "1562159", "url": "https://cs.wikipedia.org/wiki?curid=1562159", "title": "Ufotable", "text": "Ufotable\n\nufotable () je japonské animační studio založené v roce 2000 bývalými zaměstnanci studia TMS Entertainment. Své sídlo má v tokijské čtvrti Suginami.\n\n"}
{"id": "1562175", "url": "https://cs.wikipedia.org/wiki?curid=1562175", "title": "Veľké Zlievce", "text": "Veľké Zlievce\n\nVeľké Zlievce jsou obec v okrese Veľký Krtíš v Banskobystrickém kraji na Slovensku. Leží ve východní části Ipeľské kotliny přibližně 11 km východně od okresního města. Žije zde  obyvatel.\n\nPrvní písemná zmínka o obci pochází z roku 1245. V obci se nachází jednolodní barokní římskokatolický kostel svatého Mikuláše z roku 1667. Stavba se zvonicí je v opevněném areálu na vyvýšené poloze na severním okraji obce. V roce 1750 byl přestavěn do dnešní podoby.\n\n"}
{"id": "1562178", "url": "https://cs.wikipedia.org/wiki?curid=1562178", "title": "Bienosaurus", "text": "Bienosaurus\n\nBienosaurus („Bienův ještěr“) byl rod vývojově primitivního (tyreoforního) dinosaura, který žil v době před asi 195 miliony let (nejranější jura, věk sinemur) na území dnešní jižní Číny (provincie Jün-nan).\n\nFosilie tohoto dinosaura objevil v sedimentech souvrství Lufeng roku 1938 paleontolog Pien Mej-nien (angl. Bian/Bien Meinian), v roce 2001 jej pak formálně popsal paleontolog Tung Č’-ming. Holotyp nese označení \"IVPP V15311\" a jedná se o fragment pravé dolní čelistní kosti se zuby a několika fragmenty lebky.\n\nJednalo se o menšího až středně velkého dinosaura, jehož délku odhadl paleontolog Thomas R. Holtz, Jr. na 4 metry a hmotnost na několik stovek kilogramů.\n\n\"Bienosaurus\" je pravděpodobně velmi primitivním zástupcem kladu Thyreophora a v současnosti je klasifikován jako \"nomen dubium\" (pochybné vědecké jméno). Může se dokonce jednat o materiál náležející k rodu \"Tatisaurus\", který je známý ze stejného souvrství. V současnosti se množství a druhová biodiverzita vývojově primitivních tyreoforů významně rozrůstá a jejich systematika a posouzení vzájemných vývojových vztahů se proto poněkud komplikují.\n\n\n"}
{"id": "1562179", "url": "https://cs.wikipedia.org/wiki?curid=1562179", "title": "Třípanský sloup", "text": "Třípanský sloup\n\nTřípanský sloup stával na hranici tří historických panství v Lužických horách na místě při jižní hranici katastrálního území Rozhled v okrese Děčín v Ústeckém kraji. Ač se sloup již od roku 1999 na tomto místě nenachází, v Ústředním seznamu kulturních památek České republiky je zapsán pod číslem 44069/5-5387. \n\nTzv. Třípanský sloup stával u rozcestí na jihozápadním svahu Konopáče (též Jelení kámen nebo Jelení skála) u Staré pražské cesty, která byla až do konce 18. století významnou spojnicí mezi českým vnitrozemím a oblastí Lužice. Podle tradovaných informací a podle signatury na dochovaném fundamentu sloup měl být vztyčen dne 29. července 1705 na místě staršího \"Červeného sloupu\", který zde vymezoval sporné hranice tří panství – českokamenického, tolštejnsko-rumburského a zákupského. Sloup je vyznačen na mapě z roku 1745, která dokumentovala historický spor o hranice panství.\n\nSloup byl opraven v roce 1927, v té době zde však již chyběla hlavice s erby panství.Podle evidenčního listu byl \"sloup zvaný Třípanský\" prohlášen ministerstvem kultury za kulturní památku dne 22. dubna 1991. O osm let později, na podzim roku 1999, bylo torzo sloupu ukradeno, na místě se zachovala pouze nejspodnější čtvercová část podstavce. S přispěním státního podniku Lesy České republiky bylo rozhodnuto o vytvoření repliky historického sloupu. Poněkud zmenšená kopie Třípanského sloupu, kterou z pískovce vytesal děčínský kameník Jan Pokorný, byla na původní podstavec umístěna v červenci roku 2016.\n\nTřípanský sloup byl vytesaný z tvrdého milštejnského křemence, z něhož byly vyráběny mlýnské kameny. Nejspodnější fundament čtvercového tvaru, na němž byl sloup vztyčen, je z pískovce. Trojboký sloup měl zaoblené vystupující hrany a byl vysoký zhruba dva metry. Na vrcholu sloupu byly vytesány erby dotčených panství. \n\nNa rozcestí pod Konopáčem se nacházejí tři historické sloupy. Kromě Třípanského sloupu se poblíž úvozu Staré pražské cesty tyčí sloup sv. Jakuba, někdy označovaný též jako \"Jelení sloup\". Pískovcový sloup pochází patrně z počátku 18. století. Na podstavci je reliéf s vyobrazením sv. Jiljí a na vrcholu sloupu byla pravděpodobně socha sv. Jakuba, patrona poutníků. Sloup byl renovován v roce 2002. V bezprostředním sousedství Třípanského sloupu stojí nakloněný kamenný hranol, zhruba dva metry vysoký. Tento sloup pochází z 19. století a jsou na něm ozdobně vytesána čísla lesních revírů IX a X. V širším okolí, na hřebeni mezi Konopáčem a Stožcem, bývala řada hraničních kamenů z poloviny 18. století, vymezujících hranice panství. Mnohé patníky, označené počátečními písmeny názvů panství a letopočty, však byly na konci 20. století rozkradeny.\n\nK lokalitě nevede žádná silnice. Veřejnou dopravou je přístup možný pouze vlakem do železniční stanice Jedlová na trati z České Lípy do Rumburka, z níž zde odbočuje trať do Děčína. Od nádraží k prostranství se sloupy a odpočinkovým přístřeškem vede zeleně značená turistická cesta, která dále pokračuje po jižním úbočí hřebene podél Staré pražské cesty k Nové Huti. Tato cesta je ve zmíněném úseku totožná s evropskou dálkovou trasou E10.\n\n"}
{"id": "1562181", "url": "https://cs.wikipedia.org/wiki?curid=1562181", "title": "Synagoga Ben Ezry", "text": "Synagoga Ben Ezry\n\nSynagoga Ben Ezry (hebr. , arab. ) se nachází ve starém městě v Káhiře. \n\nZa svou dnešní podobu vděčí zásadní přestavbě v 90. letech 19. století.\n\nJe známá nálezem velkého množství rukopisů v geníze této synagogy, jež byla objevena ve druhé polovině 19. století při stavebních pracích na synagoze.\n"}
{"id": "1562203", "url": "https://cs.wikipedia.org/wiki?curid=1562203", "title": "Michael O'Leary", "text": "Michael O'Leary\n\nMichael O'Leary (* 20. března 1961 Mullingar) je irský podnikatel, CEO společnosti Ryanair. Patří k nejbohatším lidem v Irsku.\n"}
{"id": "1562213", "url": "https://cs.wikipedia.org/wiki?curid=1562213", "title": "Antonie Sasko-Altenburská", "text": "Antonie Sasko-Altenburská\n\nAntonie Sasko-Altenburská (\"Antonie Šarlota Marie Josefina Karolina Frýda;\" 17. dubna 1838, Bamberk – 13. října 1908, Berchtesgaden) byla sasko-altenburskou princeznou a sňatkem anhaltská vévodkyně.\n\nAntonie se narodila jako druhé dítě prince Eduarda Sasko-Altenburského a jeho první manželky Amalie, dcery Karla von Hohenzollern-Sigmaringen.\n\nDne 22. dubna 1854 se v Altenburgu provdala za budoucího vévodu Fridricha I. Anhaltského. Manželství bylo uzavřeno z dynastických důvodů a Antonie se provdala za jednoho z nejbohatších německých princů. Při příležitosti jejich sňatku byly raženy pamětní medaile.\n\nAntonie měla s Fridrichem šest dětíː\n\n"}
{"id": "1562224", "url": "https://cs.wikipedia.org/wiki?curid=1562224", "title": "Iontová kapalina", "text": "Iontová kapalina\n\nIontová kapalina je sůl v kapalném skupenství; někdy se tento termín používá pouze pro soli, jejichž teplota tání je pod určitou stanovenou hodnotou, například pod 100 °C. Běžné kapaliny, jako jsou voda, jsou tvořeny převážně elektricky neutrálními molekulami, iontové kapaliny obsahují ionty a iontové páry.\n\nIontové kapaliny mají mnoho různých využití; například jako rozpouštědla a elektrolyty. Soli, které jsou kapalné při teplotě v okolí pokojové teploty se používají v elektrických článcích a díky nízkému tlaku páry mohou být použity jako těsnící hmoty.\n\nIontové kapaliny vznikají z každé soli, která taje, aniž by u ní docházelo k rozkladu nebo odpařování; například chlorid sodný (NaCl) taje při teplotě 801 °C za vzniku kapaliny obsahující převážně sodné kationty (Na) a chloridové anionty (Cl). Ochlazováním iontových kapalin se často tvoří iontové pevné látky, které mohou být krystalické i amorfní.\n\nIontové vazby bývají silnější než van der Waalsovy síly působící mezi molekulami běžných kapalin a z tohoto důvodu mívají běžné soli vyšší teploty tání než ostatní látky s podobnými molárními hmotnostmi. Existují však i soli, které jsou kapalné při pokojové nebo ještě nižší teplotě; tuto vlastnost mají například sloučeniny obsahující 1-ethyl-3-methylimidazoliový kation (EMIM), jako jsou EMIM:Cl, EMIMdikyanamid (CH)(CH)CHN·N(CN) tající při -21 °C a 1-butyl-3,5-dimethylpyridiniumbromid, který se stává pevnou látkou až pod -24 °C.\n\nIontové kapaliny se podobají iontovým roztokům, kapalinám obsahujícím ionty i neutrální molekuly, a částečně také hluboce eutektickým rozpouštědlům, směsem iontových a neiontových pevných látek, jež mají výrazně nižší teploty tání než samotné jejich složky. Některé směsi dusičnanů mají teploty tání výrazně pod 100 °C.\n\nOznačení „iontová kapalina“ se v obecném slova smyslu používá od roku 1943.\n\nKdy byla objevena první iontová kapalina, není přesně známo, stejně jako jméno jejího objevitele. Roku 1888 oznámili S. Gabriel a J. Weiner přípravu dusičnanu ethanolamonia, který taje při 52 až 55 °C. Jednou z prvních známých iontových sloučenin kapalných při pokojové teplotě se stal dusičnan ethylamonia (CHNH·NO, jehož teplota tání je 12 °C, který v roce 1914 popsal Paul Walden. V 70. a 80 letech 20. století byly vyvinuty iontové kapaliny tvořené alkylovanými soli imidazoliových a pyridiniových kationtů s halogenidovými a tetrahalogenhlinitanovými anionty, které by mohly být použity jako elektrolyty v galvanických článcích. Fyzikální vlastnosti, jako jsou viskozita, teplota tání a kyselost lze u halogenhlinitanů imidazolinia měnit výměnou alkylových substituentů úpravou a poměrů imidazolium/pyridinium a halogenid/halogenhlinitan. Nevýhodami při některým použitích jsou kyselost nebo zásaditost a citlivost na vlhkost. Roku 1992 byly připraveny iontové kapaliny se slabě koordinujícími anionty, jako jsou hexafluorfosforečnany (PF) a tetrafluorboritany (BF), které mohou mít mnohem širší využití.\n\nVětšina běžných iontových kapalin jsou soli hexafluorfosforečnanového nebo tetrafluorboritanového aniontu, používají se však i bistriflimidy ([(CFSO)N]).\n\nIontové kapaliny obvykle nebývají dobrými vodiči elektrického proudu, nezpůsobují ionizaci, mají vysokou viskozitu a nízký tlak páry. Ostatní jejich vlastnosti se liší výrazněji: některé jsou nehořlavé, odolné vůči vysokým teplotám a solvatují se ve velkém počtu polárních i nepolárních rozpouštědel. Řadu druhů chemických reakcí, jako jsou Dielsova–Alderova reakce nebo Friedelovy–Craftsovy reakce, lze provádět za použití iontových kapalin jako rozpouštědel; funkci rozpouštědla mohou mít i při biokatalytických reakcích. Mísitelnost iontových kapalin s vodou a organickými rozpouštědly závisí na délce vedlejších řetězců kationtu a na druhu aniontu. Lze je při připojení vhodných funkčních skupin používat jako kyseliny, zásady a ligandy a rovněž jako prekurzory solí při přípravě stabilních karbenů. Vzhledem k odlišným vlastnostem různých iontových kapalin mají mnoho možných využití.\n\nU iontových kapalin často dochází k hydrolýze.\n\nNěkteré iontové kapaliny je možné destilovat za sníženého tlaku při teplotách kolem 300 °C. Původně se předpokládalo, že páry jsou tvořeny jednotlivými ionty, později se však zjistilo, že jde o iontové páry. Některé iontové kapaliny (například dusičnan 1-butyl-3-methylimidazolia) uvolňují při zahřátí hořlavé plyny.\n\nNa tepelnou stabilitu a teplotu tání majé vliv ionty, ze kterých se kapalina skládá;. například bis(trifluormethansulfonyl)imid je stabilní do teploty kolem 534 K (261 °C) a N-butyl-\"N\"-methylpyrrolidiniumbis(trifluormethansulfonyl)imid až do 640 K (367 °C).ref>Ch. Jagadeeswara Rao, R. Venkata krishnan, K. A. Venkatesan, K. Nagarajan, 332 - 334, Feb. 4-6, Sixteenth national symposium on thermal analysis(Thermans 2008)<nowiki></ref></nowiki> Tyto hodnoty se zpravidla zjišťují pomocí rychlé (kolem 10 K/min) termogravimetrické analýzy a výsledky odpovídají krátkodobé odolnosti, nikoliv dlouhodobé, která se u většiny iontových kapalin zachovává do teploty 500 K.\n\nVlastnosti iontových kapalin jakožto rozpouštědel jsou rozdílné. Nasycené alifatické sloučeniny se v nich většinou rozpouští jen omezeně, rozpustnost alkenů je o něco větší a aldehydy bývají neomezeně mísitelné. Podobná pravidla platí i pro rozpustnost plynů; oxid uhelnatý je v iontových kapalinách méně rozpustný než ve většině organických rozpouštědel a vodík mívá podobnou rozpustnost jako ve vodě, přičemž rozdíly mezi jednotlivými běžnějšími ligandy jsou malé.\n\nIontové sloučeniny kapalné při pokojové teplotě obsahují objemné a asymetrické kationty jako jsou 1-alkyl-3-methylimidazolium, 1-alkylpyridinium, \"N\"-methyl-\"N\"-alkylpyrrolidinium a amonný kation. Fosfoniové ionty jsou méně časté, ale mají některé výhodné vlastnosti. Používá se řada různých aniontů, anorganických jako jsou halogenidy, které obvykle produktu dodávají vysokou teplotu tání, tetrafluorboritany a hexafluorfosforečnany i organických, například bistriflimidy, trifláty a tosyláty. Lze použít i některé nehalogenované organické anionty, například mravenčany, alkylsulfáty, alkylfosfáty a glykoláty. Tetrafluoroboritan 1-butyl-3-methylimidazolia má teplotu tání -80 °C, při pokojové teplotě je to bezbarvá viskózní kapalina. Sloučeniny kombinující značně nesymetrické kationty a anionty mohou zůstat kapalné až do -150 °C a u sloučenin \"N\"-methyl-\"N\"-alkylpyrrolidinia s fluorsulfonyl-trifluormethansulfonylimidem je teplota skelného přechodu pod -100 °C. Vlastnosti iontových kapalin mohou být výrazně ovlivněny, a to i při velmi nízkých koncentracích, vodou, která se do nich může dostat ze vzduchu.\n\nPři mnoha průmyslových procesech využívajících katalyzátory z přechodných kovů se často používají nanočástice kovů jako samotné katalyzátory nebo k zadržování katalyzátoru. Jako prostředí, ve kterém se vytváří a stabilizují jednotlivé nanočástice přechodného kovu, se používají iontové kapaliny. Ty lze také využít k zapojení koordinujících funkčních skupin; jako například nitrilové skupiny jako kationtu nebo aniontu. Při řadě reakcí vytvářejících vazby uhlík-uhlík katalyzovaných palladiem se nanočástice palladia lépe stabilizují v nitrilovaných než v nefunkcionalizovaných iontových kapalinách, čímž lze dosáhnout vyšší katalytické aktivity a lepší recyklovatelnosti.\n\nNízkoteplotní iontové kapaliny mají teplotu tání pod 130 K; mají možné využití při výrobě teleskopů s kapalnými zrcadly, které by byly umístěny na Měsíci. Nízké teploty jsou výhodné díky možnosti pozorování v dlouhovlnném infračerveném záření přicházejícím ze vzdáleného vesmíru. Kapalná část zrcadla má být pokryta tenkou vrstvou kovu, která vytvoří povrch odrážející záření. K zabránění odpařování kapaliny je nutná její nízká těkavost.\n\nNěkteré iontové kapaliny lze vyrobit v polymerní podobě. Ionicita těchto polymerů je oproti monomerním iontovým kapalinám poloviční, protože jeden iont vytváří vazbu na další monomerové jednotky. Využití polymerních iontových kapalin je podobné jako u monomerních, polymerní struktura ovšem umožňuje lepší možnosti úpravy jejich vodivosti.\n\nMagnetické iontové kapaliny se dají připravit napojením paramagnetických skupin na molekuly iontových kapalin; příkladem takové látky je tetrachlorželezitan 1-butyl-3-methylimidazolia.\n\nBylo navrženo mnoho různých způsobů využití iontových kapalin, přičemž některé byly zavedeny do praxe a další jsou předměty výzkumu.\n\nKapalné látky ze skupiny tetraalkylfosfonium<nowiki>jodidů</nowiki> se používají jako rozpouštědla tributylcínjodidu, který se používá jako katalyzátor při přesmykové přeměně monoepoxidu buta-1,3-dienu. Tímto způsobem, který se později přestal používat, se vyráběl 2,5-dihydrofuran.\n\nVzhledem k tomu, že asi polovinu vyráběných léčiv představují organické soli, tak se zkoumají možné iontové kapaliny vytvořené z nich. Spojením farmakologicky aktivního kationtu a farmakologicky aktivního aniontu může vzniknout iontová kapalina, která je kombinací dvou léčiv.\n\nPomocí iontových kapalin lze z rostlin získat některé látky s léčivými účinky, například artemisinin z \"Artemisia annua\".\n\nCelulózu je možné rozpustit v iontových kapalinách, jako jsou například chloridy 1-alkylpyridiniových kationtů. Při lyocellovém procesu se používá hydratovaný \"N\"-methylmorfolin-\"N\"-oxid. 1-butyl-3-methylimidazoliumchlorid a 1-butyl-3-methylimidazolium-hexafluorfosfát lze použít k rozpouštění materiálů obsahujících celulózu, jako je odpadní papír vzniklý při chemické výrobě a v laboratořích, ze kterých je možné poté elektroforeticky získat některé důležité látky. Iontové kapaliny mohou posloužit k přeměně celulózy na další, hodnotnější, látky, jako jsou estery glukózy, sorbitol a alkylglykosidy. Pomocí 1-butyl-3-methylimidazoliumchloridu lze rozpustit lyofilizovanou banánovou dřeň a po přidání 15 % dimethylsulfoxidu lze tento roztok použít k analýze pomocí C NMR a tak zkoumat závislost obsahu škrobu, sacharózy, glukózy a fruktózy na době zrání.\n\n1-butyl-3-methylimidazoliumchlorid je iontová kapalina, kterou by bylo možné použít k získávání uranu a dalších kovů z vyhořelého jaderného paliva. Protonovaný betain bis(trifluormethansulfonyl)imid rozpouští oxidy uranu. Pomocí \"N\"-butyl-\"N\"-methylpyrrolidiniumbis(trifluoromethylsulfonyl)imidu lze izolovat kovové europium a \"N\"-methyl-\"N\"-propylpiperidiniumbis(trifluormethylsulfonyl)imid může zase sloužit k izolaci uranu.\n\nIontové kapaliny mohou být použity k přenosu a uchovávání energie v solárně-termálních elektrárnách. Energie slunečního záření se (například pomocí parabolických zrcadel) soustředí na přijímači, kde vznikají teploty až okolo 600 °C a takto získané teplo se přeměňuje na elektrickou energii. K zajištění dodávky energie i v době, kdy ji nelze získávat, je možné ji uchovávat zahříváním vhodné kapaliny. V 80. letech 20. století se začaly používat dusičnany, které však tuhnou při 220 °C a tak musejí být zahřívány. Iontové kapaliny jako je C[BF] mají přijatelnější rozmezí teplot, ve kterých jsou kapalné (zde -75 až 459 °C) a jsou tak k uchovávání a přenosu tepla vhodnější.\n\nIontové kapaliny lze využít při recyklování průmyslového zboží, plastů a kovů. Mají vhodné vlastnosti na to, aby se pomocí nich od sebe oddělovaly sloučeniny s podobnými vlastnostmi, například jednotlivé polymery v plastových odpadech a lze tak na rozdíl od starších metod provádět extrakci i za nízkých teplot.\n\nIontové kapaliny mohou být v kov-vzduchových galvanických článcích použity jako elektrolyty místo vody. Mají nízký tlak páry, čímž se díky pomalejšímu vysychání prodlužuje nživotnost článků. Hustota energie v takovýchto článcích může být až 900-1600 Wh na kilogram.\n\nIontové kapaliny lze použít jako disperzanty barev, kde například zlepšují vzhled a zpomalují vysychání.\n\nIontové kapaliny a aminy mohou být využity k zachytávání oxidu uhličitého (CO) a zemního plynu.\n\nNízká těkavost iontových kapalin vede k omezenému šíření do životního prostředí. Jejich toxicita ve vodě je podobná jako u mnoha jiných rozpouštědel.\n\nRoztoky iontových kapalin obsahujících imidazoliové ionty lze přeměnit na poměrně neškodné látky pomocí ultrazvuku, peroxidu vodíku a kyseliny octové.\n\nI přes nízký tlak páry jsou některé iontové kapaliny hořlavé a je tak třeba s nimi nakládat opatrně. Některé iontové kapaliny se po pěti- až sedmisekundovém vystavení ohni mohou vznítit a někdy i zcela shořet.\n"}
{"id": "1562230", "url": "https://cs.wikipedia.org/wiki?curid=1562230", "title": "Marie Bádenská (1865–1939)", "text": "Marie Bádenská (1865–1939)\n\nMarie Bádenská (\"Sofie Marie Luisa Amálie Josefina;\" 26. července 1865, Baden-Baden – 29. listopadu 1939, Baden-Baden) byla manželkou vévody Fridricha II. Anhaltského a poslední anhaltskou vévodkyní, než byly německé královské a šlechtické tituly v roce 1919 za Výmarské republiky zrušeny.\n\nPrincezna Sofie Marie Luisa Amálie Josefina Bádenská se narodila 26. července 1865 jako dcera prince Viléma Bádenského a jeho manželky Marie Maxmilianovny z Leuchtenbergu. Jejími prarodiči byli bádenský velkovévoda Leopold a švédská princezna Žofie Vilemína a vévoda Maximilian z Leuchtenburgu s ruskou velkokněžnou Marií Nikolajevnou. Byla tak pravnučkou švédského krále Gustava IV. Adolfa a ruského cara Mikuláše I. Pavloviče. Mariin bratr Maxmilián Bádenský byl kancléřem Německého císařství.\n\nDne 2. července 1889 se Marie v Karlsruhe provdala za dědičného anhaltského prince Fridricha. Manželství zůstalo bezdětné. Její manžel se stal v roce 1904 anhaltským vévodou a zůstal jím do své smrti v roce 1918. Marie ho přežila o více než 20 let a zemřela v roce 1939.\n"}
{"id": "1562232", "url": "https://cs.wikipedia.org/wiki?curid=1562232", "title": "Michal Kalenda", "text": "Michal Kalenda\n\nMichal Kalenda (* 26. srpna 1975 Vyškov) je český profesionální cyklista. \n\nJe několikanásobný mistrem České republiky v dráhové cyklistice, držitelem dresu pro nejlepšího vrchaře a sprintera na Závodě míru a několikanásobně se umístil na medailových pozicích na Mistrovství České republiky v silniční cyklistice (závod jednotlivců, časovka jednotlivců).\n\n"}
{"id": "1562243", "url": "https://cs.wikipedia.org/wiki?curid=1562243", "title": "Kóččeril Ráman Nárájanan", "text": "Kóččeril Ráman Nárájanan\n\nKóččeril Ráman Nárájanan (27. října 1920, Perumthanam, Britská Indie – 9. listopadu 2005, Nové Dillí, Indie) byl v letech 1997–2002 prezidentem Indie. Byl prvním členem kasty nedotknutelných, který tuto pozici zastával. \n\nKóččeril Ráman Nárájanan se narodil ve vesnici Perumthanam, dnešním městečku Uzhavoor ve svazovém státě Kérala. Jeho rodina žila v doškové chýši, vyrůstal jako čtvrté ze sedmi dětí. \n\nDíky stipendiu vystudoval politologii na London School of Economics. Do Indie se vrátil roku 1948 a brzy vstoupil do diplomatických služeb, ačkoli narážel na odpor představitelů z vyšších kast. Během své dlouhé diplomatické kariéry (1949–83) se stal velvyslancem v Japonsku, Spojeném království, Thajsku, Turecku, Číně a Spojených státech. Jeho přínos ke kvalitě zahraničních vztahů je oceňován zejména za dobu, kdy byl velvyslancem v Číně (1976–78). Zde dokázal zlepšit vzájemné vztahy po 15 let trvající roztržce. \n\nStal se také autorem nebo spoluautorem několika publikací na téma indické politiky a mezinárodních vztahů. \n\nV roce 1992 byl zvolen viceprezidentem, o pět let později prezidentem země. \n\n\n"}
{"id": "1562245", "url": "https://cs.wikipedia.org/wiki?curid=1562245", "title": "Důl Turów", "text": "Důl Turów\n\nDůl Turów je hnědouhelný lom, který se nachází v jihozápadním cípu Polska, v těsném sousedství německého města Žitava a cca 15 km od Liberce. Má rozlohu 28 čtverečních kilometrů a hloubku 225 metrů. V dole pracuje 12 obrovských korečkových rypadel (např. polské rypadlo KWK-1500s s výkonem 4200 m³/h) a 4 zakladače (např. zakladač ZGOT-11500 s výkonem 11500 m³/h). Celková délka pásových zařízení činí 79 km. Kromě uhlí se v dole těží i kamenivo, hlíny a jíly pro keramický a chemický průmysl.\n\nKvůli hnědouhelnému dolu důl Turów byly zlikvidovány obce Gościszów, Pasternik, Biedrzychowice Górne, Strzegomice a Wigancice Żytawskie. Částečně byly strženy obce Turoszów, Zatonie, Opolno Zdrój a část Bogatyně.\n\nDůl se má rozšířit až na vzdálenost 300 metrů k nejbližšímu českému obydlenému místu, obci Uhelná. Důl v obcích na území České republiky na Liberecku snižuje hladinu spodní vody, náprava si na české straně vyžádá mnohamiliardové investice. Na německém území důl sahá až k Nise, a okolních obcích se díky dolu v domech vyskytují trhliny. V dole by měla probíhat těžba do roku 2044. Firma Citronex provozuje u elekrárny Turów obří skleníky na rajčata, které využívají odpadní teplo elektrárny a které jsou velkým zdrojem světelného znečištění, ohrožují i Jizerskou oblast tmavé oblohy. V roce 2016 skleníky ozařovaly oblohu více než město Liberec. Majitel firmy Citronex, Artur Toronowski přislíbil v roce 2016 zastínění skleníků. To se i stalo a nyní je problém s ozařováním oblohy vyřešen.\n\nPo ukončení těžby po roce 2045 v dole Turów má proběhnout rekultivace a vzniknout umělé jezero.\n"}
{"id": "1562248", "url": "https://cs.wikipedia.org/wiki?curid=1562248", "title": "Alexandra Anhaltská", "text": "Alexandra Anhaltská\n\nAlexandra Anhaltská (\"Alexandra Tereza Marie;\" 4. dubna 1868, Dessau – 26. srpna 1958, Schwetzingen) byla anhaltskou princeznou a členkou rodu Askánců. Sňatkem se Sizzem ze Schwarzburgu se stala schwarzburskou kněžnou.\n\nPrincezna Alexandra Tereza Marie Anhaltská se narodila 4. dubna 1868 jako nejmladší potomek anhaltského vévody Fridricha I. a jeho manželky Antonie Sasko-Altenburské.\n\nNa konci 80. let 19. století se objevily falešné zvěsti o zasnoubení prince Alberta Viktora z Walesu s Alexandrou, ve skutečnosti se však pár nikdy nesetkal.\n\nDne 25. ledna 1897 se Alexandra v Dessau provdala za knížete Sizza ze Schwarzburgu. Po sňatku žili manželé ve městě Großharthau ve východním Sasku.\n\nAlexandra měla se Sizzem tři dětiː\n\n"}
{"id": "1562254", "url": "https://cs.wikipedia.org/wiki?curid=1562254", "title": "Seznam ruských kosmických startů 2021", "text": "Seznam ruských kosmických startů 2021\n\nToto je seznam plánovaných ruských kosmických startů roku 2021.\nV seznamu jsou uvedeny starty všech ruských nosných raket.\n\n"}
{"id": "1562274", "url": "https://cs.wikipedia.org/wiki?curid=1562274", "title": "Vladimír Blažka", "text": "Vladimír Blažka\n\nVladimír Blažka (12. prosince 1920 Olešnice – 14. dubna 1945 Brno, Kounicovy koleje) byl během druhé světové války člen protifašistické odbojové organizace Předvoj. Provedl společně s Aloisem Bauerem atentát na SS-Hauptsturmführera Augusta Gölzera, který byl po Reinhardu Heydrichovi druhým nejvyšším představitelem nacistické organizace SS, na něhož byl v Protektorátu Čechy a Morava proveden úspěšný atentát.\n\nVladimír Blažka se narodil 12. prosince 1920 v Olešnici na Moravě. Později se rodina přestěhovala do Brna-Husovic. V době mobilizace v roce 1938 dobrovolně narukoval ke 2. rotě 43. pěšího pluku, kde prožil ztrátu československého pohraničí i vyhlášení Protektorátu. Poté odešel z Brna na práci do Říše, kde pracoval v Berlíně a Hamburku, ve Štrasburku a ve Vídni. Při kurýrní cestě k partyzánům byl v lednu 1944 zadržen na rakousko-chorvatské hranici. Pět měsíců byl vezněn v Marburgu. Jelikož nevyzradil účel cesty přes hranice byl propušten a nasazen do továrny v Dubnici nad Váhom na Slovensku. Odtud však utekl a 17. srpna 1944 se stal příslušníkem II. partyzánské brigády gen. M. R. Štefánika. Po porážce Slovenského národního povstání se vrátil s partyzány na Moravu a 8. 12. 1944 do Brna k rodičům, kde fungoval jako partyzánská spojka pod krycím jménem „poručík Poruba“. V únoru 1945 se společně s Bauerem stali členy odbojové organizace Předvoj.\n\nDne 7. 2. 1945 ve večerních hodinách provedl Blažka společně s Bauerem v Brně na Nerudově ulici atentát na SS Hauptsturmführera Augusta Gölzera. Blažka vystřelil na Gölzera čtyři rány z pistole. Teprve čtvrtý výstřel zasáhl Gölzera, který se stihnul ukrýt v domě. Záchranný vůz dorazil se značným zpožděním a odvezl zraněného na chirurgické oddělení na Žlutém kopci, kde byl hned operován. August Gölzer zemřel v noci ze 7. na 8. února 1945 v 0.30 hodin.\n\nJména Blažky a Bauera vyzradil gestapu zatčený velitel branného referátu Předvoje Vladimír Tišnovský. Oba byli 22. 3. 1945 zatčeni a podrobeni brutálním výslechům. Z příkazu státního ministra K. H. Franka, jenž si při návštěvě Brna na jaře 1945 vyžádal dokumentaci Gölzerova případu, byli Blažka s Bauerem 14. dubna 1945 na dvoře Kounicových kolejí zastřeleni ranou do týla. Popravu vykonal osobně vedoucí exekutivního oddělení, kriminální rada brněnského gestapa Otto Koslowski.\n\nTěla obou bratranců byla pochována na čestném místě Ústředního hřbitova v Brně ve skupině 25. Oba byli vyznamenáni Československým válečným křížem in memoriam.\n"}
{"id": "1562278", "url": "https://cs.wikipedia.org/wiki?curid=1562278", "title": "Žofie Sasko-Výmarsko-Eisenašská", "text": "Žofie Sasko-Výmarsko-Eisenašská\n\nŽofie Sasko-Výmarsko-Eisenašská (\"Žofie Luisa Adelaida Marie Olga Karola;\" 20. března 1911, Výmar – 21. listopadu 1988, Hamburk) byla princeznou z rodu sasko-výmarsko-eisenašských. Narodila se ve Výmaru jako nejstarší dítě a jediná dcera velkovévody Viléma Arnošta Sasko-Výmarsko-Eisenašského a jeho druhé manželky Feodory Sasko-Meiningenské.\n\nJako příbuzná nizozemské královny Vilemíny byla v roce 1937 Žofie pozvána na svatbu její dcery Juliány jako družička. Zapletla se do diplomatického skandálu poté, co jí a dvěma dalším německým princeznám nacistická vláda zadržela pasy. Ačkoli byly později propuštěny, Žofie se na poslední chvíli rozhodla svatby nezúčastnit. V roce 1938 se Žofie provdala za schwarzburského knížete Fridricha Günthera, do konce roku se však rozvedli.\n\nV roce 1937 probíhaly přípravy na svatbu jediného dítěte královny Vilemíny Nizozemské, korunní princezny Juliány s princem Bernhardem z Lippe-Biesterfeld, když došlo k malému diplomatickému skandálu.\n\nTato aféra byla výsledkem Vilemínina názoru, že svatba je rodinná záležitost; v důsledku toho pozvala zahraniční šlechtice, leč některé ani osobně neznala. A tak si Juliána mohla za družičky vybrat pouze své příbuzné nebo rodinné přítelkyně. Mezi nimi byla Žofie (její a Bernhardova vzdálená sestřenice), vévodkyně Thyra Meklenbursko-Střelická (další vzdálená sestřenice), velkokněžna Kira Kirillovna Ruská (sestřenice), vévodkyně Vojslava Meklenburská (sestřenice) a dvě Bernhardovy sestry.\n\nKdyž začaly přípravy na královskou svatbu, zapletla se Žofie do malého diplomatického skandálu. Německou nacistickou vládu zjevně pobouřilo, že se jejich vlajka nepoužívá na slavnostech týkajících se svatby a odmítla vydat pasy Žofii a Bernhardovým sestřenicím, princeznám Sieglinde a Alžbětě zur Lippe. Německá vláda uvedla, že protestuje také proti údajným protinacistickým incidentům v Nizozemsku, a hněvá se, že Juliánin německý snoubenec princ Bernhard v Nizozemsku veřejně nebrání nacistický režim. Vilemína a nizozemská vláda uvedly, že věří, že svatba je soukromá rodinná záležitost a proto by použití německé vlajky nebylo vhodné; místo toho se rozhodly použít nizozemskou vlajku a vlajku Bernhardovy rodiny. Německá nelibost se vztahovala i na jejich národní hymnu; Vilemína a nizozemská vláda neviděly žádnou potřebu hrát německou hymnu na svatbě, protože Bernhard byl nyní nizozemským občanem, a proto již neměl německé občanství. Do Berlína byla zaslána protestní zpráva, v níž bylo prohlášeno, že zadržení nezbytných dokumentů je „urážkou královny“. Přestože se nizozemský ministr v Berlíně omluvil za jeden z incidentů týkajících se nacistické vlajky, nacistická vláda pokládala jeho prohlášení za „nedostatečné“. Pasy princeznám nebyly vydány, dokud princ Bernhard neposlal osobní dopis německému kancléři Adolfu Histerovi.\n\nPřestože byly pasy princeznám vydány, Žofie z neznámých důvodů zrušila svou účast na svatbě a uvedla, že se na poslední chvíli nemůže svatby zúčastnit. Svatební přípravy bez problémů pokračovaly a Juliána se 7. ledna 1937 provdala. Místo Žofie byla družičkou baronka von Heeckeren van Kell, jedna z Juliániných dvorních dam.\n\nDne 7. března 1938 se Žofie v Heinrichau provdala za knížete Fridricha Günthera ze Schwarzburgu, který držel tento titul od smrti svého otce Sizza 24. března 1926.\n\nManželství trvalo jen krátce, manželé se 1. listopadu 1938 rozvedli. Fridrich Günther se nikdy znovu neoženil ani neměl legitimní potomky, proto se po něm schwarzburskou kněžnou stala jeho starší sestra Marie Antonie.\n\nŽofie zemřela v roce 1988 v Hamburku.\n\n"}
{"id": "1562280", "url": "https://cs.wikipedia.org/wiki?curid=1562280", "title": "Nenáboženská spiritualita", "text": "Nenáboženská spiritualita\n\nPojem nenáboženská spiritualita slouží k sebeidentifikaci duchovní praxe nebo přístupu ke spiritualitě, které se nechápou jako součást nějaké náboženské tradice či se vůči náboženství vymezují. \n\nHistoricky se pojem spiritualita používal v římskokatolickém prostředí pro označení různých specifických podob a forem duchovního života či jejich škol (např. karmelitánská spiritualita, ignaciánská spiritualita, kněžská spiritualita apod.). Dnes se spiritualitou rozumí často také vlastní duchovní praxe jedince či přístup ní, osobní duchovní zážitek a jeho integrace v duchovní zkušenost. Spiritualita v tomto smyslu může být prožívána v kontextu náboženské tradice a „oživovat náboženské instituce, autority, rituály a doktríny“ této tradice. Může ale také být na náboženské tradici či tradicích nezávislá, či vůči nim kritická; v anglickém jazykovém prostředí se pro tento přístup často používá fráze „“.\n\nProblematičnost pojmu náboženské spirituality spočívá především v tom, že samotná definice náboženství je nevyjasněná a v současné religionistice nepanuje ohledně významu tohoto pojmu shoda. Podle Timothyho Fitzgeralda by se dokonce ve vědeckém jazyce neměl termín náboženství používat vůbec, neboť je nedefinovatelný. Ivan Štampach proto jako východisko nabízí brát vážně sebeidentifikaci těch, kteří svoji spirituální praxi označují za nenáboženskou, a dodává: „Jevu nenáboženské spirituality, spirituality bez náboženství, víry bez uvedené náboženské příslušnosti porozumíme, uznáme-li, že jde o svébytný jev, který má k náboženství nějaký vztah, ale jeho příznivci mají důvod nepokládat ho za jeho součást.“ Štampach dále připomíná religionistický pojem implicitní náboženství používaný pro jevy vykazující příbuznost s náboženstvím a rozlišení kvazireligiózních jevů (jevů nevyhovujících zcela dané definici náboženství) na jevy pseudoreligiózní (samy sebe za náboženské považující) a parareligiózní (samy sebe za náboženské nepovažující). Tyto kategorie umožňují uchopit fenomén nenáboženské spirituality v rámci religionistiky, mimo jiné i proto, že u spiritualit a duchovních praxí, které samy sebe považují za nenáboženské dle Štampacha „nepochybně vždy najdeme souvislost s tím, co je obvykle pokládáno za náboženství“.\n\nV článku \"Náboženství a ateismus v současné české společnosti ve světle statistických a sociologických výzkumů\" pracuje Zdeněk Nešpor z daty z průzkumů ISSP (International Social Survey Programme) a uvádí následující tabulku, v níž porovnává počty „plně zcírkevněných věřících“, „skutečných ateistů“ a „kategorie mezi těmito extrémy“ (sem řadí jedince hlásící se ke spiritualitě místo náboženství, tzv. něcisty i jedince bez zájmu o náboženství tradiční či alternativní).\n\nPro doložení prostupnosti jednotlivých kategorií uvádí Nešpor i data k rozšíření různých věr, zvláště pak jsou uváděna procenta u římských katolíků a ateistů. Data dokládají, že určitá náboženská sebeidentifikace ještě nezaručuje identifikaci s věroukou dané tradice, jak je patrné například z počtu římských katolíků, kteří v rozporu s naukou své církve nevěří v posmrtný život či naopak věří v reinkanaci. Podobně ateistická sebeidentifikace se nepřekrývá s přístupem ke světu, který odmítá víru ve věštce, léčitele či horoskopy. \n\nSam Harris, považovaný za jednoho z představitelů nového ateismu, je autorem knihy \"Spiritualita bez náboženství aneb Probuzení\". Spiritualitu v ní chápe jako „neosobní duchovní prožitek jednoty a lásky, čisté vědomí zcela oddělené od myšlení, založené na prohlubování porozumění skutečnosti, že existence nějakého „já“ je pouhá iluze.“ Harris odmítá interpretaci duchovních prožitků pomocí náboženských kategorií a snaží se je uchopit a pochopit pomocí neurovědy, psychologie a příbuzných oborů. Součástí knihy je také stručný popis meditační praxe a Harrisových vlastních zkušeností s meditací v buddhistické tradici tibetského dzogčchenu. \n\nV roce 2018 spustil Harris vlastní komerční meditační aplikaci \"\". Podle oficiálního popisu aplikace není cílem meditace redukce stresu nebo zlepšení životního pocitu, cílem je \"učinit zásadní objevy v laboratoři vaší vlastní mysli\".\n\nFrancouzský filosof Andre Comte-Sponville je autorem knihy \"L'esprit de l'athéisme\" (anglicky \"\"). Comte-Sponville si klade v knize tři otázky, které zároveň odpovídají třem hlavním kapitolám knihy: Můžeme se obejít bez náboženství? Existuje Bůh? Může existovat ateistická spiritualita?. Co se týče sociálních funkcí náboženství, Compte-Sponville tvrdí, že žádná společnost se neobejde bez společenství, ale ne každé společenství musí být náboženské. Stejně tak se dle něj společnost neobejde bez věrnosti, ale vystačí si bez (náboženské) víry. Věrnost je v tomto pojetí „to, co zůstává, když se ztratila víra“. O rozdílu mezi vírou a věrností Comte-Sponville dále píše: „Víra se týká jednoho nebo několika bohů; věrnost se týká hodnot, historie, komunity. Víra se dovolává představivosti a milosti; věrnost se dovolává paměti a vůle.“\n\nThomas Moore je bývalý katolický mnich, dnes autor knih o spiritualitě. Ve své knize \"Osobní náboženství: Průvodce na cestě rozvoje osobní spirituality v sekulárním světě\" vyzývá čtenáře k vytvoření osobního náboženství, které není závislé na jedné konkrétní náboženské tradici, ovšem může na různých náboženských tradicích stavět. Podle Moora je možné „se ponořit hluboko do učení či praxe náboženské tradice, aniž by se člověk tomuto náboženství odevzdal“. Zdeněk Vojtíšek ve své recenzi Moorovy knihy pro časopis Dingir poukazuje na možné slabiny tohoto přístupu ke spiritualitě a náboženství. Z psychologického hlediska se táže, jak by takto pojatá osobní spiritualita obstála v krizových, existenčně vypjatých situacích; ze sociologického pohledu poukazuje na problematičnost mezigeneračního předávání osobního náboženství. \n\nMindfulness (česky také všímavost, ovšem i v českém prostředí se běžně používá anglický termín) je cílené zaměření pozornosti na události odehrávající se v přítomném momentu, a to bez jejich posuzování. Mindfulness vychází z buddhistické tradice, nicméně praxe mindfulness může být, a často je, provozována mimo původní náboženský kontext. Tak tomu je například u tzv. mindfullness-based stress reduction, programu pro snižování stresu, jehož autorem je Jon Kabat-Zinn. Jak uvádí Šimon Grimmich, proponenti praxe mindfulness v linii Kabat-Zinna ji označují za praxi nenáboženskou, sekulární, vědecky podloženou a prokazatelnou zkušeností, v kontrastu s čímž ovšem řada učitelů i účastníků kurzů mindfulness svoji motivaci chápou jako spirituální. Grimmich se v textu věnuje i kritice mindfulness reprezentované heslem „McMindfulness“, podle níž lze některé podoby mindfulness přirovnat k fastfoodům nabízejícím pouze rychlé nasycení bez trvalejší hodnoty. \n\nV českém prostředí se studiem nenáboženské spirituality zabývá Kamila Němečková. Ve své disertační práci \"Nenáboženská spiritualita v postmoderní době: Spiritualita a nové paradigma\" se zabývá nenáboženskou spiritualitou v kontextu tzv. nového paradigmatu. Výběr z této práce vyšel knižně jako \"Kapitoly k nenáboženské spiritualitě\", kde Němečková „představuje spiritualitu jako obecně lidskou potřebu a formuluje její nenáboženskou podobu“ .\n\nV rozhovoru pro časopis Dingir Němečková uvádí, že „nenáboženská spiritualita už do značné míry náboženství nahradila“, a to jednak kvůli neschopnosti církve přizpůsobit se dnešnímu světu či kvůli důrazu, který současný člověk klade na svobodu. Ke vztahu náboženství ke spiritualitě dodává: „Náboženství může buď usnadnit prožívání spirituality vytvořením vhodných rámců, nebo může spirituální prožitky právě těmi rámci a také kněžími jako prostředníky mezi člověkem a Bohem blokovat a omezovat.“ Zmiňuje zároveň rizika, která dle ní současný eklektický přístup ke spiritualitě přináší: „Chybí nám obecný vzdělávací systém, který by dokázal nabídnout dostatečný vzdělanostní základ v působnosti religionistiky, spirituality a jednotlivých světových tradic, aby lidé neupadali do fanatismu, narcistické spirituality anebo nedělali tzv. duchovní bypass.“\n\nTématu spirituality mimo zavedené náboženské tradice se dotýká i výzkumný projekt \"Víra a přesvědčení ‚nevěřících‘\" s cílem prozkoumat fenomén rostoucího počtu těch, kteří se rozešli s jakoukoli organizovanou formou náboženství. Projekt podpořila Templetonova nadace a jeho hlavními řešiteli jsou Tomáš Halík a Pavel Hošek. Dne 9. prosince 2019 proběhly v rámci tohoto projektu přednášky profesorů Paula Zulehnera a Eberharda Tiefensee. Ve stručné zprávě o těchto přednáškách uvádí Zdeněk Vojtíšek: „Sekularizační teorii v její klasické podobě podle Zulehnera v současnosti hájí v podstatě jenom církevní představitelé, kteří si neumějí představit jiné formy náboženství než tu instituční, kterou znají, a ideologičtí nepřátelé jakéhokoli náboženství. Ve skutečnosti náboženství například v Rakousku připomíná pestrou kvetoucí louku, řekl Zulehner. Modernita přináší pestrost, nikoli zánik náboženství.“\n\nSpiritualitou a religiozitou v českém kontextu se zabývá také Zdeněk Nešpor. V článku \"Ústřední vývojové trendy současné české religiozity\"\n\n"}
{"id": "1562284", "url": "https://cs.wikipedia.org/wiki?curid=1562284", "title": "Městské lázně (Plzeň)", "text": "Městské lázně (Plzeň)\n\nBudova městských lázní v Plzni je od roku 1996 chráněnou kulturní památkou České republiky. Postavena byla v letech 1929–1932 podle projektu pražského architekta Bedřicha Bendelmayera. V současnosti je budova v soukromých rukou a je v havarijním stavu.\n\nOd rolu 1887, kdy byl přijat návrh na stavbu nových lázní v Plzni, bylo postupně vypracováno několik projektů (v letech 1890, 1899, 1909). V roce 1923 začal pracovat na novém projektu architekt Bedřich Bendlmayer. Po neshodách s plzeňskou obcí byla smlouva s architektem ukončena a projekt přepracoval plzeňský městský stavební úřad (Ladislav Fiala). Stavba byla zahájena v březnu 1926, první etapa byla dokončena 12. 10. 1931, kdy byly otevřeny sprchové, vanové a parní lázně B, druhá etapa 30. 3. 1932 – otevřena plovárna a parní lázně A. Dne 17. 10. 1932 byla dokončena poslední, třetí etapa – léčebný ústav s rašelinnými lázněmi, vodoléčbou, elektroterapií, uhličitými a bylinnými lázněmi. V čele ústavu stál balneolog Jan Bureš. Lázně byly považovány za největší a nejmodernější v Československu. Dne 20. 12. 1944 byla při bombardování Plzně americkou armádou zasažena a vážně poškozena i budova lázní. Po válce byla budova zrekonstruována podle projektu architekta Václava Neckáře. První část byla otevřena 2. 8. 1948. U příležitosti otevření byla odhalena na budově pamětní deska deseti válečným obětem z řad zaměstnanců lázní. Druhá etapa rekonstrukce byla dokončena v roce 1953, kdy 1. 2. 1953 byl otevřen nový bazén. 26. 11. 1968 byla v lázních otevřena první finská sauna v Plzni. Lázně byly využívány obyvateli Plzně až do poloviny 90. let 20. století, kdy byly uzavřeny. Plzeň, Východní Předměstí, Denisovo nábřeží č.p. 1217/3\n\nBudova byla postavena v neoklasicistním pojetí. Hlavní průčelí bylo tvořeno monumentálním sloupovým portikem a tympanonem. Hlavní prostory byly umístěny v ose hlavního vstupu. Z vestibulu se vstupovalo do parních lázní A, kde se přes vstup s 48 kabinkami vcházelo do sálu zakončeného kupolí, která byla nesená osmi sloupy. Uprostřed sálu byl kruhový bazén o průměru 5,5 metru a kolem něj místnosti s různými druhy lázní s dalšími dvěmi bazénky, sprchami, odpočívárnami pro kuřáky i nekuřáky. Služby doplňoval také v samostatných místnostech masér a holič. Největším prostorem v lázních byl hlavní sál s rozměry 18 x 42 metrů s klenutým stropem a s galerií. Bazén měl rozměry 25 x 10 metrů. K dispozici bylo 82 kabin pro muže, 83 pro ženy a 80 skříněk pro děti a mládež. Poté, co byla budova lázní částečně zničena během druhé světové války, byl při její rekonstrukci odstraněn sloupový portikus s tympanonem a rizalit byl zvýšen o dvě patra. Vstupní hala byla přestavěna a obložena modrým sklem. Ve střešní části budovy byla zřízena střešní odpočinková terasa.\n\n"}
{"id": "1562286", "url": "https://cs.wikipedia.org/wiki?curid=1562286", "title": "Leden 2020", "text": "Leden 2020\n\n\n\n\n\n\n\n\n\n"}
{"id": "1562291", "url": "https://cs.wikipedia.org/wiki?curid=1562291", "title": "FK Staňkov", "text": "FK Staňkov\n\nFK Staňkov je fotbalový klub z města Staňkov v Plzeňském kraji. V sezoně 2018/19 zvítězil v I. A třídě Plzeňského kraje a postoupil o soutěž výše. Od sezony 2019/20 nastupuje v Přeboru Plzeňského kraje (5. nejvyšší soutěž). Klubové barvy FK Staňkov jsou modrá a bílá.\n\nPrvní fotbalový klub ve Staňkově byl založen v roce 1926 pod názvem SK Sparta Staňkov. V roce 1926 ve městě vznikl i klub ATUS Staňkov, založený německými dělníky ze sklárny. V červenci 1928 pak vznikl třetí fotbalový klub s názvem SK Staňkov.\n\n29. července 1930 došlo ke sloučení Sparty a SK, klub nesl název SK Sparta Staňkov. 24. května 1931 bylo slavnostně otevřeno hřiště. ATUS Staňkov hrál od roku 1930 na vlastním hřišti vybudovaném na vrchu Mastník.\n\nATUS Staňkov v důsledku hospodářské krize po několika letech zanikl a na začátku roku 1938 zanikla i Sparta Staňkov. Následné snahy o obnovení fotbalu nebyly příliš úspěšné, až 11. května 1939 došlo na schůzi v hostinci U Kozinů k ustavení nového klubu s názvem SK Staňkov. \n\nV době protektorátu šla výkonnost fotbalu ve Staňkově nahoru, výsledkem byl postup do župní I. B třídy v sezoně 1941/42. Krátce po válce byl největším úspěchem postup do krajského přeboru v roce 1951. V dalších letech klub působil v krajských soutěžích (pouze v sezoně 1962/63 hrál okresní přebor), vrcholem pak bylo období 1972–1976, kdy Staňkov hrál čtyři sezony divizi. Největším úspěchem bylo 4. místo v divizi A v sezoně 1972/73. Od sezony 1976/77 působí A tým Staňkova v krajských soutěžích, celkem 22 sezon odehrál v krajském přeboru, v letech 1992−2007 v něm odehrál nepřetržitých 15 sezon.\n\nV současné době má klub dvě mužstva dospělých a pět družstev mládeže. Na městském stadionu disponuje dvěma travnatými plochami.\n\n\n\n"}
{"id": "1562298", "url": "https://cs.wikipedia.org/wiki?curid=1562298", "title": "Socha Hygie (Karlovy Vary, Sadová kolonáda)", "text": "Socha Hygie (Karlovy Vary, Sadová kolonáda)\n\nSocha Hygie, též socha Hygieie, v Karlových Varech představuje bohyni zdraví, čistoty a také Měsíce Hygieiu (\"Hygieia, Hygia, Sallus\"). Umístěna je ve Dvořákových sadech v Sadové kolonádě, pochází z roku 1955, autoři díla jsou Ludmila Vojířová a Antonín Kuchař.\n\nSocha vznikla v roce 1955 jako společné dílo sochařky a designérky porcelánu Ludmily Vojířové (1919–2014) a sochaře a medailéra Antonína Kuchaře (1919–1997). Kuchař návrh realizoval v kameni.\n\nVolná socha stojí u vstupní části Sadové kolonády poblíž Sadového pramene. Symbolizuje – stejně jako bohyně Hygieia – čistotu, zdraví a jejich zosobnění. Znázorňuje mladou dívku s hadem, který znamená rovněž léčivé síly.\n\nUmístěna je na vysokém profilovaném podstavci, čímž tvoří doplňující protějšek Hadímu prameni v protilehlém rondelu kolonády. Socha je vytvořená z pískovce, má výšku 137 cm, sokl 158 cm. Dílo je signováno, v levé části „KUCHAŘ“, vpravo „VOJÍŘOVÁ“.\n\n"}
{"id": "1562304", "url": "https://cs.wikipedia.org/wiki?curid=1562304", "title": "Báránd", "text": "Báránd\n\nBáránd je obec v Maďarsku v župě Hajdú-Bihar, spadající pod okres Püspökladány. Nachází se asi 6 km jihozápadně od Kaby, 8 km jihovýchodně od Püspökladány, 21 km severovýchodně od Füzesgyarmatu, 24 km severozápadně od Berettyóújfalu a asi 42 km jihozápadně od Debrecínu. V roce 2015 zde žilo 2 631 obyvatel. Dle údajů z roku 2011 byli všichni obyvatelé maďarské národnosti.\n\nObcí prochází silnice 42.\n"}
{"id": "1562316", "url": "https://cs.wikipedia.org/wiki?curid=1562316", "title": "Ligová fotbalová asociace", "text": "Ligová fotbalová asociace\n\nLigová fotbalová asociace (dále jen LFA) je české zájmové sdružení právnických osob založené profesionálními kluby v roce 2011. Členem LFA musí být každý klub hrající první a druhou českou nejvyšší fotbalovou soutěž. Ligová fotbalová asociace může registrovat také přidružené členy, kteří nemusejí startovat v nejvyšších dvou soutěžích.\n\nVizí LFA je hájit zájmy profesionálních fotbalových klubů v České republice ve všech oblastech jejich činností. LFA současně řídí, organizuje a sama obchoduje profesionální fotbalové soutěže v ČR.\n\nOd října 2018 je LFA členem mezinárodní organizace European Leagues.\n\n\nLigová fotbalová asociace od roku 2016 plně kontroluje všechny profesionální fotbalové soutěže v České republice.\n\nJedná se o nejvyšší fotbalovou soutěž v systému fotbalových soutěží v Česku. Tato soutěž existuje od léta roku 1993, kdy byla rozdělena Fotbalová liga Československa na českou a slovenskou ligu. Od sezony 1997/98 do 2013/14 pak podle hlavního sponzora nesla název Gambrinus liga. Od sezóny 2014/15 se novým generálním partnerem stala společnost SYNOT. Sezónu 2015/16 zahájila pod názvem ePojisteni.cz liga a na další sezónu 2016/17 získala název po společnosti HET. Nyní až do roku 2024 nese název FORTUNA:LIGA.\n\nOficiální web soutěže\n\nSoutěž dříve nazývána jako 2. liga je od sezóny 1993/94 druhou nejvyšší soutěží v České republice. Během zimní přestávky 2012/13 byla soutěž přejmenována po novém generálním partnerovi a v současné době tedy nese název FORTUNA:NÁRODNÍ LIGA.\n\nMistr ligy postoupí do nejvyšší soutěže a celky na druhém a třetím místě mohou o postup bojovat v baráži proti týmům z FORTUNA:LIGY na konečné 15. resp. 14. příčce. Poslední dva kluby zároveň profesionální soutěže opouštějí sestupem do České fotbalové ligy nebo Moravskoslezské fotbalové ligy podle své lokální příslušnosti.\n\nOficiální web soutěže\n\nNejvyšším orgánem LFA je Ligové Grémium, tedy setkání všech členským klubů, které zastupuje jejich statutární zástupce nebo pověřený člen managementu. Zasedání Ligového Grémia probíhá zpravidla ve čtvrtletních intervalech a rozhoduje prakticky o všem, co není stanovami nebo rozhodnutím Grémia svěřeno do kompetence Ligového výboru. Rozhodnutí Ligového Grémia nesmí odporovat normám nebo směrnicím UEFA, FIFA a FAČR.\n\nLigový výbor je statutárním orgánem sdružení, který řídí a zabezpečuje činnost sdružení a jedná jeho jménem. Do působnosti ligového výboru patří zejména zabezpečení veškerých činností souvisejících s chodem a hospodařením LFA, včetně dispozice s finančními prostředky a přípravy návrhů pro hospodaření pro jednotlivé účetní období.\n\nLigový výbor má členy volené Ligovým grémiem, v jeho čele stojí předseda ligového výboru. Funkční období členů Ligového výboru činí 4 roky ode dne zvolení. Aktuální fuknční volební období skončí v roce 2020.\n\nAktuální složení Ligového výboru LFA:\n\nPředseda: Ing. Dušan Svoboda (AC Sparta Praha)\n\nMístopředseda za FORTUNA:LIGU: Adolf Šádek (FC Viktoria Plzeň)\n\nČlenové za FORTUNA:LIGU: Ing. Václav Brabec (FC Baník Ostrava), Ing. Jan Nezmar (SK Slavia Praha), Ing. Dariusz Jakubowicz (Bohemians Praha 1905)\n\nMístopředseda za FORTUNA:NÁRODNÍ LIGU: Ing. Petr Heidenreich (FK Ústí nad Labem)\n\nČlen za FORTUNA:NÁRODNÍ LIGU: Ing. Tomáš Provazník (FK Baník Sokolov)\n\nAktuální složení Kontrolního výboru LFA:\n\nTomáš Bůzek (SK Slavia Praha), Petr Hort (MFK Karviná), Vít Zavřel (FKPardubice)\n\nNa konci září 2019 došlo ke dvěma změnám ve vedení LFA. Ligový výbor musel kvůli sestupu Dukly z nejvyšší soutěže opustit Michal Šrámek a v doplňujících volbách na jeho místo usedl Dariusz Jakubowicz z klubu Bohemians Praha 1905. Ten ještě předtím rezignoval na svůj původní post v Kontrolním výboru, ve kterém ho po záříjových volbách nahradil Petr Hort z MFK Karviná.\n\nV září 2018 došlo ke dvěma změnám ve složení Ligového výboru. Ligový výbor musel kvůli sestupu Brna z nejvyšší soutěže opustit Václav Bartoněk a v kontrolním výboru přenechal své místo Tomáš Samec. Do ligového výboru LFA byl zvolen Ing. Václav Brabec z Baníku Ostrava a novým členem Kontrolního výboru za druhou ligu se stal Vít Zavřel z Pardubic.\n\nPracovní skupiny složené z odborných zástupců jednotlivých členských klubů vytvářejí aktivní podporu a poradenství pro Ligový výbor a připravují materiály pro rozhodování Ligového Grémia. Ligová fotbalová asociace v současnosti pracuje se čtyřmi odbornými komisemi, které se zabývají událostmi a následujícími tématy v oblastech:\n\n"}
{"id": "1562339", "url": "https://cs.wikipedia.org/wiki?curid=1562339", "title": "Kanadská kuchyně", "text": "Kanadská kuchyně\n\nKanadská kuchyně (anglicky: \"Canadian cuisine\", francouzsky: \"Cuisine canadienne\") je národní kuchyní Kanady. Vychází z britské a francouzské kuchyně, byla ale ovlivněna také kuchyní původních obyvatel Kanady (Indiáni, Inuité, Métisové) a mnoha dalšími vlivy (velmi málo pokrmů pochází přímo z Kanady). Mnoho pokrmů je převzato také z americké kuchyně.\n\nPříklady kanadských pokrmů:\n\n\nKuchyně Québecu (francouzsky mluvící části Kanady) je velmi blízká francouzské kuchyně. Z Québecu pochází též poutine, jedno z nejznámějších kanadských jídel. Do mnoha sladkých pokrmů se zde přidává javorový sirup. Québec je znám také svými sýry a uzeným masem.\n\nPříklady pokrmů z kuchyně Québecu:\n\n\nKanadští Indiáni lovili divou zvěř a sbírali různé rostliny a lesní plody. Mezi příklady kuchyně patří například pânsâwân (uzené sušené maso), pemikan (směs sušeného masa, sušeného ovoce, tuku a dalších přísad) nebo bannock (nekvašený chléb).\n\nKuchyně Inuitů (Eskymáků), žijících na severu Kanady se skládá především z masa (velrybího, mrožího, tuleního). Mezi příklady inuitských pokrmů patří suaasat (masová polévka) nebo akutaq (lesní plody smíchané s tukem).\n\nMezi populární nápoje patří káva (Kanada má desátou největší spotřebu kávy na obyvatele na světě).\n\nZ alkoholu je populární pivo, cider nebo whisky. Populárním koktejlem je caesar koktejl. V jižní Kanadě je také rozšířeno vinařství, často se vyrábí tzv. ledové víno (víno z hroznů co přešly mrazem).\n"}
{"id": "1562340", "url": "https://cs.wikipedia.org/wiki?curid=1562340", "title": "Zítkovy sady", "text": "Zítkovy sady\n\nZítkovy sady jsou nevelký veřejný parčík v Praze 2, v sousedství Palackého náměstí, náměstí Pod Emauzy a Rašínova nábřeží. Prostranství pojmenované po architektu Josefu Zítkovi je chráněno jako významná archeologická plocha.\n\nLokalita Zítkových sadů bývala ve 12. až 19. století částí staré vorařské čtvrti Podskalí, mohly by se tu proto ještě nacházet zbytky původní zástavby a také základů středověkého kostela sv. Jana Křtitele. Začátkem 20. století v souvislosti s budováním východního předmostí Palackého mostu byla celá oblast postupně asanována, upravovalo se nové nábřeží a stavěly se činžovní domy.\n\nPark má tvar obdélníku o rozměrech asi 70 × 90 m, kratší strany ohraničuje na severu o něco výše položené Palackého náměstí, na jihu Dřevná ulice. Delší strany tvoří na západě Rašínovo nábřeží, na východě budovy Ministerstva zdravotnictví a Ministerstva práce a sociálních věcí, mezi nimiž je náměstí Pod Emauzy. Tomu dominuje pomník \"Praha svým vítězným synům\" věnovaný československým legionářům a obětem I. světové války. Rovinatá plocha je převážně travnatá, cesty lemované záhony a živými ploty ji dělí na pravidelné obdélníky. Terénní nerovnosti vůči okolí jsou řešeny schodišti. Od rušné komunikace na Rašínově nábřeží a od dopravního uzlu na Palackého náměstí jsou sady odděleny řadami habrů.\n\nV roce 1996 tu byl vybudován závlahový systém. Za zmínku stojí úvahy o možné budoucí podobě Zítkových sadů: ve snížené centrální části by mohla vzniknout vodní plocha, ve které by se zrcadlily věže Emauzského kláštera.\n\n\n"}
{"id": "1562341", "url": "https://cs.wikipedia.org/wiki?curid=1562341", "title": "Šimon Žlutický", "text": "Šimon Žlutický\n\nŠimon Žlutický (16. století Rakovník – 1626 Rakovník) byl český literát a obchodník v Rakovníku, kde zastával i funkce písaře a primátora.\n\nNarodil se v Rakovníku, jeho otec brzo zemřel a o Šimona se starali David Crinitus z Hlavačova a Jan Malinovský jako jeho poručníci. Absolvoval pražskou univerzitu a od roku 1589 působil jako druhý rakovnický písař (prvním byl David Crinitus). Později se stal i primátorem města, kromě toho provozoval obchod se stavebním materiálem a půjčoval peníze. Byl také kulturně činný, propagoval český jazyk a tajně sympatizoval s Jednotou bratrskou. Žlutického druhá žena Sibyla po jeho smrti odmítla přestoupit ke katolictví, zřekla se dědictví a odešla z Rakovníka za hranice země.\n"}
{"id": "1562344", "url": "https://cs.wikipedia.org/wiki?curid=1562344", "title": "Baranyahídvég", "text": "Baranyahídvég\n\nBaranyahídvég [baraňahídvék] () je obec v Maďarsku v župě Baranya, spadající pod okres Sellye. Nachází se asi 13 km jihovýchodně od Sellye. V roce 2015 zde žilo 165 obyvatel. Dle údajů z roku 2011 tvoří 98,9 % obyvatelstva Maďaři a 36,2 % Romové, přičemž 1,1 % obyvatel se ke své národnosti nevyjádřilo.\n"}
{"id": "1562345", "url": "https://cs.wikipedia.org/wiki?curid=1562345", "title": "Hergo", "text": "Hergo\n\nHenri „Hergo“ Godineau (20. července 1951 Cholet – 28. ledna 2020 Paříž) byl francouzský fotograf, který svou kariéru zahájil v 70. letech. Žil a pracoval v Paříži. \n\nV roce 1978 začal pracovat na fotoalbu \"Deux enfants sur le chemin\", které zazářilo během prvních dvaceti let novin \"Libération\". Mnoho jeho fotografických alb se zabývalo mládeží, láskou, smrtí, genderovou problematikou, kinematografií, uměním a intimitou. V roce 1995 se stal rezidentem Cité internationale des arts, což mu umožnilo mnohem častěji navštěvovat umělecká studia. Hergo pořádal během své kariéry velké množství fotografických výstav. Zemřel v Paříži 28. ledna 2020 ve svých 68 letech. \n\n"}
{"id": "1562346", "url": "https://cs.wikipedia.org/wiki?curid=1562346", "title": "Tchořovice (tvrz)", "text": "Tchořovice (tvrz)\n\nTchořovice jsou tvrz přestavěná na sýpku ve stejnojmenné obci v okrese Strakonice. Opevněné sídlo si ve vesnici postavili ve čtrnáctém století příslušníci vladyckého rodu z Tchořovic. Tvrz, okolo poloviny šestnáctého století přestavěná v renesančním slohu, sloužila jako panské sídlo do poloviny sedmnáctého století. Po připojení ke lnářskému panství byla nepotřebná tvrz přestavěna na sýpku. Její areál je chráněn jako kulturní památka.\n\nTchořovická tvrz byla postavena ve čtrnáctém století. Jejími prvními známými majiteli byli vladykové Jan z Tchořovic připomínaný roku 1372 a Jodok z Tchořovic (1389). Jejich nástupcem se stal Beneš z Tchořovic uváděný v letech 1393–1400 jako spolupatron kocelovického kostela svatého Bartoloměje. Později Tchořovice nejspíše prodal.\n\nVesnici před rokem 1409 koupil Vilém z Vartenberka a ze Zvířetic. Přestože na tchořovické tvrzi sídlil, zřídil zde úřad purkrabího, který vykonával jakýsi Marš. V období 1432–1454 na tvrzi žil Petr z Vartenberka (podle Augusta Sedláčka zemřel už roku 1446) a po něm vdova Eliška až do roku 1468. O statek se však roku 1454 musela soudit s Petrem Zmrzlíkem ze Svojšína, který tvrz násilně obsadil. Podle rozsudku zemského soudu jí musel statek vrátit.\n\nV období 1473–1489 byl majitelem Tchořovic Jan starší z Běšin, ale před rokem 1495 je koupil Bohuslav Muchek z Bukova, jehož potomkům patřily až do roku 1653. Po Bohuslavovi následoval Jiří (1517) a po něm bratři Oldřich a Václav Muchkovi z Bukova. Oldřich bydlel ve tvrzi, zatímco Václav nebo jeho synové si v Tchořovicích postavili nové sídlo zvané Nový dům. Zřejmě v té době proběhla renesanční přestavba tvrze. Oldřichovým synem snad byl Volf z Bukova, jehož synům Janovi a Jiřímu Nový dům patřil roku 1569. Jiřího syn Oldřich zemřel roku 1587 při souboji s Kryštofem Chanovským z Dlouhé Vsi. Oldřichovou smrtí vymřela jeho rodová větev a část Tchořovic s dvorem po něm roku 1617 patřila ke lnářskému panství.\n\nVolf Muchek z Bukova zemřel roku 1588. S manželkou Kateřinou z Drahobuze měl syny Smila a Adama. Adam roku 1592 při souboji v Škvořeticích bodnutím zranil Vojslava z Branišova. Smil vlastnil díl Tchořovic sám nejméně do roku 1629, zatímco Adam žádný majetek neměl. Po Smilovi v Tchořovicích následoval Volf Muchek z Bukova, který zemřel roku 1634. Zanechal po sobě syna Jana Viléma a dvě dcery, ale tchořovickou tvrz s vesnicí odkázal vdově Anně Alžbětě Muchkové z Klenového. Vdova i její děti zemřely a tchořovický statek připadl Volfovým sestrám Alžbětě, Anně a Dorotě Muchkovým z Bukova, ale Alžběta byla z dědictví vyloučena. Anna se provdala za Jáchyma Sobětického ze Sobětic a Dorota za Viléma Jindřicha ze Sobětic. Dorota zemřela roku 1645 bez závěti, a Anna proto požádala, aby byl sestřin podíl v zemských deskách přepsán na ni. Protokol o majetku měl být sepsán 28. září 1645, ale Vilém Jindřich úředníka do tvrze nevpustil. V následujících letech se však špatným hospodařením zadlužil natolik, že zemský soud roku 1653 rozhodl o prodeji tchořovického statku Adamu Matyášovi z Trauttmansdorffu. Ten v Tchořovicích nesídlil, a tvrz se dvorem, pivovarem a vesnicí byla připojena ke Lnářům. Vdova po Adamovi, Eva Johana, rozená ze Šternberka, roku 1569 Lnáře prodala Aleši Vratislavovi z Mitrovic. Když roku 1675 lnářské panství koupil Humprecht Jan Černín, byla už tchořovická tvrz přestavěná na sýpku.\n\nTvrz stojí nad Hořejším rybníkem v západní části vesnice. Její areál tvoří čtyři dvoupatrové budovy postavené okolo přibližně čtvercového nádvoří. Z opevnění se na východní a severní straně dochoval pozůstatek vodního příkopu, původně napájeného z Hořejšího rybníka.\n\nDo tvrze se vjíždí po kamenném mostě z východní strany. Na fasádách se dochovaly pozůstatky sgrafit a v průjezdu nástěnné malby. Stavební podobu budov (původně jednopatrových) ovlivnila přestavba na sýpku, ale ve zdivu se dochovaly gotické a renesanční prvky.\n\n"}
{"id": "1562354", "url": "https://cs.wikipedia.org/wiki?curid=1562354", "title": "Alexis Saelemaekers", "text": "Alexis Saelemaekers\n\nAlexis Jesse Saelemaekers zkráceně jen Alexis Saelemaekers (* 27. června 1999, Berchem-Sainte-Agathe, Belgie) je belgický fotbalový záložník v současnosti hrající za italský klub AC Milán, kde je na hostování s opcí z klubu RSC Anderlecht. \n\n\n\n"}
{"id": "1562367", "url": "https://cs.wikipedia.org/wiki?curid=1562367", "title": "Jeanine Áñezová", "text": "Jeanine Áñezová\n\nJeanine Áñezová (* 13. srpna 1967, Trinidad, departement Beni, Bolívie) je bolivijská politička, právnička a televizní moderátorka. Od 12. listopadu 2019 je prozatímní prezidentkou Bolívie, poté co rezignoval Evo Morales. Stala se druhou prezidentkou v historii Bolívie, první byla Lidia Gueiler Tejada. Než se stala prezidentkou byla opoziční senátorkou za departement Beni. Politický postoj Áñezové je médii označován jako pravicový a protimoralesovský.\n"}
{"id": "1562368", "url": "https://cs.wikipedia.org/wiki?curid=1562368", "title": "Anežka Goricko-Tyrolská", "text": "Anežka Goricko-Tyrolská\n\nAnežka Goricko-Tyrolská ( \"Agnes von Görz und Tirol\", † 14. května 1293) byla míšeňská markraběnka a lantkraběnka durynská z rodu Menhardovců.\n\nByla jednou z dcer tyrolského hraběte Menharda II. Goricko-Tyrolského a jeho ženy Alžběty, dcery bavorského vévody Oty II. Roku 1286 byla provdána za Fridricha Pokousaného. Zemřela po porodu syna v květnu 1293.\n"}
{"id": "1562369", "url": "https://cs.wikipedia.org/wiki?curid=1562369", "title": "Marko Rog", "text": "Marko Rog\n\nMarko Rog (* 19. července 1995 Varaždín) je chorvatský fotbalista a reprezentant, momentálně působící v italském klubu Cagliari Calcio.\nPůsobí na pozici středního záložníka, bratrancem je obránce Caykuru Rizespor Dario Melnjak.\n\nSvojí kariéru začínal v NK Varaždin, kde působill v letech 2001–2014, poté přisla nabídka na přestup do RNK Split, a hned po roce dostal laso od slavného GNK Dinamo Záhřeb. Jeho kariéra stoupala a s tím přisla i první zahraniční štace, vyhlédla si ho italská SSC Neapol, poté už putoval po hostování v Sevilla FC a Cagliari Calcio, v průběhu hostování v Cagliari Calcio byla aktivovaná opce, která činila něco mezi 13–15 milionů eur.\nJeho první zkušenost v reprezentaci Chorvatska byla v U21, kdy i odbyl debut proti Lotyšsku, když odehrál 16 minut. Dohromady odehrál za U21 okolo 12 zápasů, v nichž vstřelil 1 gól, na jeden také nahrál a obdržel 2 ŽK.\n\nSvou premiéru si odbyl v přátelském utkání proti Argentině, kde nastoupil na 6 minut. Nakonec posbíral 17 startů včetně zápasů na Mistrovství Evropy, Ligy Národů. Žádný zásah si nepřipsal, avšak má 2 asistence a odehrál 610 minut.\n"}
{"id": "1562370", "url": "https://cs.wikipedia.org/wiki?curid=1562370", "title": "Alpress", "text": "Alpress\n\nAlpress spol. s r. o. je nakladatelství působící v České republice. Vzniklo v roce 1993, sídlí ve Frýdku–Místku v ulici Na Příkopě 3244.\n\nVydává světovou beletrii v edici \"Klokan\", populárně naučnou literaturu z oborů hobby, esoteriky, zdraví, zdravé výživy a sportu, kuchařky a romány pro ženy, dobrodružné a historické romány, knihy pro děti a mládež a \"Knihy záhad\".\n\nMezi autory nakladatelství patří např. Clive Cussler, Jackie Collins, Nora Robertsová, Sidney Sheldon, Barbara Wood, Ivana Andrews, Wilbur Smith, Louis L´Amour, Arturo Pérez-Reverte, James Patterson, Catherine Coulter , Bernard Cornwell, Arthur C. Clarke. \n\nNakladatelství vydává 100 – 170 titulů ročně, do roku 2019 vydalo přes 2500 titulů.\n\n\n"}
{"id": "1562372", "url": "https://cs.wikipedia.org/wiki?curid=1562372", "title": "Vestland", "text": "Vestland\n\nVestland je kraj v západním Norsku (Vestlandet). Začal fungovat 1. ledna 2020 sloučením dvou do té doby samostatných krajů Hordaland a Sogn og Fjordane. K reorganizaci územního uspořádání došlo na základě rozhodnutí norského parlamentu (\"Stortinget\") ze dne 8. června 2017, jehož důsledkem byla redukce počtu územěsprávních jednotek z devatenácti na jedenáct. Sousedí s kraji Møre og Romsdal, Innlandet, Viken, Vestfold og Telemark a Rogaland.\n\nV lednu 2020 sestával kraj z 43 obcí.\n"}
{"id": "1562377", "url": "https://cs.wikipedia.org/wiki?curid=1562377", "title": "Lípa na Kozím Hřbetu", "text": "Lípa na Kozím Hřbetu\n\nLípa na Kozím Hřbetu je památný strom u domu č.p. 8 v osadě Velký Kozí Hřbet, jižně od Rejštejna. Lípa velkolistá (\"Tilia platyphyllos Scop.\") roste v nadmořské výšce 825 m, obvod jejího kmene je 415 cm (měřeno 2017). Strom je chráněn od 19. června 2017 jako esteticky zajímavý strom a krajinná dominanta.\n\n"}
{"id": "1562378", "url": "https://cs.wikipedia.org/wiki?curid=1562378", "title": "Erich Robert Sorge", "text": "Erich Robert Sorge\n\nErich Robert Sorge (6. června 1933 Petrovice, Československo – 18. dubna 2002 Steinfurt, Německo) byl německý církevní hudebník a hudební skladatel.\n\nPo odsunu z Československa žil v Ottobeurenu a absolvoval lekce klavíru u Mathildy Rüdingerové. Stipendium mu umožnilo studovat na Konzervatoři Leopolda Mozarta v Augsburgu. Vystudoval varhany a skladbu na Hudební univerzitě v Kolíně nad Rýnem u Franka Martina, Hermanna Schroedera a Josefa Zimmermanna, v roce 1962 ukončil oba předměty mistrovskou třídou.\n\nPracoval jako kantor a sbormistr v kostelech St. Marien v Kolíně nad Rýnem a St. Suitbertus v Remscheidu. V roce byl jmenován 1963 docentem skladby a kontrapunktu v církevní hudební škole v Münsteru. Po uzavření školy přešel na na \"Biskupské gymnázium\" v Lohburgu a později na \"Biskupskou Canisiovu školu\" v Ahausu. Spolu s Heinrichem Fischerem založil v roce 1979 sbor madrigalistů v Laereru. V roce 1980 získal na Kulturní cenu sudetoněmeckého landsmanšaftu za hudbu.\n\nJeho tvorba zahrnuje kolem 80 skladeb, seznam je uveden v \"Lexikonu německé hudební kultury Čech, Moravy a Sudetského Slezska\" (\"Lexikon zur deutschen Musikkultur Böhmen, Mähren, Sudetenschlesien\"). Vydavatelství Hochseekuh z Vídně vydává od roku 2012 jeho díla, která se dosud neobjevila v tištěné podobě. \n\nJako skladatel Sorge navázal na své učitele Heinricha Lemachera a Hermanna Schroedera, kteří spolu s kolínským chrámovým varhanářem Josefem Zimmermannem patřili mezi jeho zvláštní příznivce. První svou skladbu uveřejnil v roce 1954 a během následujících šesti let to bylo dalších 19 děl. Od roku 1960 do roku 1970 napsal 33 skladeb. V letech 1970 až 1981 napsal jen několik sborových vět. Od roku 1981 do roku 1990 vytvořil dalších 20 děl a aranžmá.\n\nVedle hudby Sorge od konce padesátých let tvořil také jako grafik, a to převážně abstraktní díla.\n"}
{"id": "1562389", "url": "https://cs.wikipedia.org/wiki?curid=1562389", "title": "NGC 258", "text": "NGC 258\n\nNGC 258 je spirální galaxie v souhvězdí Andromedy. Její zdánlivá jasnost je 14,2 a úhlová velikost 0,5′ × 0,4′. Galaxii objevil 22. prosince 1848 George Johnstone Stoney, asistent Willama Parsonse. Galaxie je v katalogu NGC popsána „\"krajně slabá, malá, velmi slabá hvězda v těsné blízkosti\"“\n\n"}
{"id": "1562394", "url": "https://cs.wikipedia.org/wiki?curid=1562394", "title": "NGC 260", "text": "NGC 260\n\nNGC 260 je spirální galaxie v souhvězdí Andromedy. Její zdánlivá jasnost je 13,6 a úhlová velikost 0,8′ × 0,8′. Je vzdálená 240 milionů světelných let, průměr má 55 000 světelných let. Je členem skupiny galaxií LGG 12, skupiny galaxie NGC 252. Galaxii objevil 27. srpna 1865 Heinrich Louis d’Arrest.\n\n"}
{"id": "1562395", "url": "https://cs.wikipedia.org/wiki?curid=1562395", "title": "Hintere Gstemmerspitze", "text": "Hintere Gstemmerspitze\n\nHintere Gstemmerspitze (2090 m n. m.) je hora ve Wölzských Taurách na území rakouské spolkové země Štýrsko. Nachází se v hřebeni, který vybíhá západním směrem od vrcholu Plannerknot (1996 m), mezi vrcholy Plannerseekarspitze (2072 m) na východě a Mittlere Gstemmerspitze (2104 m) na severozápadě. Jižní svahy hory klesají do kotle Plannerkessel, severní do údolí potoka Kothüttenbach. Na severním úbočí hřebene, který spojuje Hintere Gstemmerspitze a Plannerseekarspitze, se rozkládá malé bezejmenné jezero.\n\n\n\n"}
{"id": "1562397", "url": "https://cs.wikipedia.org/wiki?curid=1562397", "title": "NGC 257", "text": "NGC 257\n\nNGC 257 je spirální galaxie v souhvězdí Ryb. Její zdánlivá jasnost je 12,7 a úhlová velikost 1,9′ × 1,3′. Je vzdálená 240 milionů světelných let, průměr má 135 000 světelných let. Galaxii objevil 29. prosince 1790 William Herschel.\n\n"}
{"id": "1562401", "url": "https://cs.wikipedia.org/wiki?curid=1562401", "title": "Otto Moll", "text": "Otto Moll\n\nOtto Moll (4. března 1915, Hohen Schönberg, místní část obce Kalkhorst – 28. května 1946, Landsberg am Lech) byl během druhé světové války jedním z nejhorších a nejbestiálnějších velitelů SS v koncentračním táboře Osvětim-Březinka. Zde působil především jako velitel všech krematorií v Birkenau. Filip Müller, který s ním jako vězeň Sonderkommanda často přicházel do styku, na něj ve své knize vzpomíná jako \"„jednoho z nejhorších vrahů druhé světové války“.\"\n\nDo funkce velitele krematorií ho jmenoval přímo hlavní velitel tábora Rudolf Höss v květnu roku 1944, a to aby co nejlépe dokázal zorganizovat vyhubení (vyhlazení) maďarských Židů. To, že se to nakonec podařilo v tak krátkém čase, bylo z velké části právě díky Mollovi – měl velmi dobré organizační schopnosti. Za krematorii nechal vytvořit několik velkých spalovacích jam, díky kterým tak bylo možno za krátkou dobu zpopelnit tisíce a tisíce těl.\n\nOtto Moll se rád bavil střílením nevinných lidí a vymýšlel jim i různé neobvyklé tresty, jen aby uspokojil své sadistické choutky. Například, že si vězeň musel vzít cigaretu do pusy a Moll se bavil tím, že se snažil střelit její zapálený konec. Jindy si zase musel například vzít vězeň do úst hůl, nna jejímž konci byla nabodnuta brambora – Moll se pak bavil tím, že zkoušel bramboru střelit, u čehož několik vězňů zabil. Filip Müller na něj vzpomínal mj. takto: \"„Pásl se na utrpení, které způsoboval svým obětem, a neustále vymýšlel nové způsoby, jak je trýznit. Jeho sadismus, bezcitnost, touha vraždit a potěšení z toho neměly hranic.\"\" Některé nováčky, kteří odmítali hrůznou práci Sonderkommanda vykonávat, dokonce zaživa házel do hořících pecí.\n\nVřelý vztah však měl ke svému psovi, německému ovčákovi, kterého někdy používal i proti vězňům. Filip Müller ve své knize vzpomínal, jak si třeba ve svlékárně, odkud pak lidé přecházeli do plynových komor, vybral několik mladých žen, které pak odvedl. Což pokračovalo jeho slovy takto: \nPodobných sadistických kousků vykonal Moll nepočítaně. Stejně jako například někdy zabíjel malé děti tak, že je živé házel do vroucího lidského tuku po stranách jam. Některé děti zase držel za vlasy ve vzduchu a zastřelil je. \nErich Kulka s Otou Krausem pak vzpomínají ve své knize, že Moll odpovídal na prosby vězňů před jejich zastřelením stále týmiž slovy: \"„Bescheid ist Bescheid!“ – „Rozhodnutí je rozhodnutí!“\" \n\nPozději byl převelen do jiných táborů, mj. do pomocného tábora v Gliwicích, po válce byl dopaden, souzen americkým vojenským soudem v Dachau a 13. prosince 1945 odsouzen k trestu smrti. V době mezi odsouzením a vykonáním trestu byl pak pozván do Norimberku jako svědek k Norimberském procesu, kde Otto Moll soud požádal o přímou konfrontaci s hlavním velitelem tábora Osvětim-Březinka Rudolfem Hössem, čemuž bylo vyhověno. Zde mj. doslovně popřel, že by někdy zabíjel děti, a byl soudem usvědčen ze lži. Nakonec byl v německém Landsberg am Lech dle rozsudku dne 28. května 1946 oběšen. Průběh odvedení Molla k šibenici a jeho oběšení bylo stejně jako u mnoha ostatních odsouzených k smrti zfilmován. \n\nZajímavostí pak je, že Otto Moll přišel ještě před začátkem druhé světové války o jedno oko (údajně kvůli zranění při autonehodě), a nosil pak skleněnou protézu. Byl znám také tím, že jako jeden z mála dozorců SS neholdoval alkoholu. Filip Müller pak po válce vzpomínal i na to, že během působení v Sonderkommandu potkal i Mollovu ženu a syna: \"„Dvakrát mě také Moll odvedl do svého soukromého bytu u města Osvětimi; nesl jsem mu tam šatstvo a prádlo pro jeho ženu a syna. Jeho asi sedmiletý hoch se ho ptal, kdy mu opět přinese nějaké obrázky a pohádky. Měl jsem dojem, že chlapec věděl, že věci, které mu otec nosí, jsou od lidí, kteří byli zahubeni v Birkenau.\"\" \n\n"}
{"id": "1562404", "url": "https://cs.wikipedia.org/wiki?curid=1562404", "title": "Mittlere Gstemmerspitze", "text": "Mittlere Gstemmerspitze\n\nMittlere Gstemmerspitze (2104 m n. m.) je hora ve Wölzských Taurách na území rakouské spolkové země Štýrsko. Nachází se v hřebeni, který vybíhá západním (později severozápadním) směrem od vrcholu Plannerknot (1996 m), mezi vrcholy Hintere Gstemmerspitze (2090 m) na jihovýchodě a Vordere Gstemmerspitze (2136 m) na severozápadě. Jihozápadní svahy hory klesají do kotle Plannerkessel, severovýchodní do údolí potoka Kothüttenbach. Na hřebeni spojujícím Mittlere Gstemmerspitze a Vordere Gstemmerspitze se nachází pamětní kříž Franzosenkreuz.\n\n\n\n"}
{"id": "1562409", "url": "https://cs.wikipedia.org/wiki?curid=1562409", "title": "Stavební huť baziliky sv. Petra", "text": "Stavební huť baziliky sv. Petra\n\nStavební huť baziliky sv. Petra ve Vatikánu (latinsky \"Reverenda Fabrica Sancti Petri\", italsky \"Fabbrica di San Pietro\") je instituce spojená se Svatým stolcem, která má za úkol údržbu vatikánské baziliky, její výzdobu a zajišťování jejího provozu. Jejím současným předsedou je kardinál Angelo Comastri.\n"}
{"id": "1562411", "url": "https://cs.wikipedia.org/wiki?curid=1562411", "title": "Smldník jelení", "text": "Smldník jelení\n\nSmldník jelení (\"Peucedanum cervaria\") je vytrvalá, aromatická bylina vysoká půl až 1 m, kvetoucí v průběhu léta drobnými bílými květy soustředěnými do jednoho až třech okolíků. Je původní druh v české přírodě, ze které ale postupně mizí. Byl proto \"Červeným seznamem ohrožených druhů České republiky\" prohlášen za rostlinu, které je třeba věnovat další pozornost (C4a).\n\nPo revizi fylogenetického vztahu asi stovky druhů, které jsou zařazené do široce pojatého rodu \"Peucedanum\" s. l., došlo k úvahám o jeho dělení a smldník jelení byl navržen k přeřazení pod jménem \"Cervaria rivini\" do rodu \"Cervaria\". \nJe druhem s evropským areálem, vyskytuje se od západní Evropy, přes střední a východní až do Ruska po Ural. Na jihu je jeho rozšíření ohraničeno Středozemním a na severu Baltským mořem. Zasahuje i na sever Kavkazu a do Alžírska.\n\nV České republice má těžiště výskytu v termofytiku a v nižších výškách mezofytika. Hojnější je na teplých územích s bazickým podkladem, například ve středních, severních a východních Čechách a na jižní a jihovýchodní Moravě. Naopak v západních a jižních Čechách je vzácný. Ve vyšších polohách, v mezofytiku, je častý jen v moravských Karpatech a ve Slezské nížině. V české přírodě nejvýše vystupuje do 800 m n. m. v Bílých Karpatech východně od Brumova-Bylnice. V zemích s teplejším klimatem roste až do výšky 1200 m.\n\nHemikryptofyt rostoucí na suchých loukách a pastvinách, po okraji lesních lemů a křovin, někdy i přímo ve světlých dubových či borových lesích. Nevhodná jsou zastíněná stanoviště, kde je neduživou rostlinou a málo kvete. Vyžaduje hlubokou výživnou půdu, která může být i těžká a po většinu roku suchá. Roste na místech pouze krátkodobě zamokřených a dlouhodobě vyschlých. Vyhovující je podloží tvořené hlavně vápnitými sedimenty, jako například slínovec, spraš, opuka a vápenec.\n\nČasto se vyskytuje v teplých a suchých pahorkatinách i v podhůří na místech mírně svažitých se sklonem 5 až 20° orientovaných jižně až západně, méně osídluje ploché roviny nebo svahy se sklonem nad 30°. Ploidie druhu je 2n = 22, stupeň ploidie x = 2.\n\nVytrvalá bylina s lodyhou dlouhou 30 až 100 cm, která vyrůstá z tlustého válcovitého svislého a mnohohlavého oddenku, jenž je na povrchu černý a uvnitř mléčně bílý. Lodyha je u báze hrubá 5 až 10 mm, výše je přímá, oblá a uvnitř plná, na povrchu hladká, jemně proužkovaná, někdy v horní části větvená a porostlá několika střídavými listy. Přízemní listy v růžici jsou dlouhé až 50 cm a široké do 20 cm, v obryse jsou trojúhelníkovité a dvakrát či třikrát peřenosečné. Lodyžní listy jsou o poznání menší, mají nafouknutou pochvu, směrem vzhůru se zmenšují a nejvýše postavené mají téměř zakrnělou čepel. Listy jsou na líci tmavozelené a na rubu nasivělé. Palisty u této rostliny nejsou.\n\nKvětenství na vrcholu lodyhy tvoří jeden až tři složené okolíky, které jsou mohutné, polokulovité, každý má patnáct až třicet okolíčků po 10 až 15 květech. Listeny obalu i obalíčků jsou četné, nestejně velké a brzy opadávají. Květy v okolíku jsou bílé, drobné, pětičetné a oboupohlavné. Drobné zelené cípy kalichu jsou vejčité se špičkou na konci, bílé lístky koruny jsou široce eliptické a na vrcholu mají vykrojený lalok, někdy bývají i narůžovělé. V květu je pět tyčinek s prašníky, dvouplodolistový semeník a terčovitě rozšířená čnělka s hlavatou bliznou. Květy rozkvétající od července do září a jsou opylovány drobným hmyzem slétajícím se pro nektar.\n\nPlody jsou dvounažky, v obryse eliptické až okrouhlé, čočkovitě smáčknuté. Jsou asi 5 mm dlouhé a 4 mm široké, jejich těsně přitisknutá merikarpia mají tři slabě vystouplá hřbetní žebra a po obou stranách asi 1 mm široká křidélka. Rostlina je občasným terčem cizopasné holoparazitické rostliny zárazy smldníkovité, která se připojuje ke kořenům hostitelské byliny.\n\nSmldník jelení se od vzhledově podobného smldníku olešníkového (\"Peucedanum oreoselinum\") odlišuje hlavně tím, že má převážně pouze dvakrát a řidčeji zpeřené listy, které jsou složené z přisedlých, vespod nasivělých lístků podlouhle vejčitých a po obvodě ostnitě pilovitých, jež odstávají od řapíku pod ostrým úhlem a rozkládají se v jedné ploše. Lodyžní listy mají nadmuté pochvy a na vrcholu oddenku je chomáč černých vláken po zašlých listech.\n\nSmldník olešníkový má naopak lístky častěji třikrát zpeřené, oboustranně lesklé, vejčité a od řapíku pod pravým i tupým úhlem různě odstálé. Lodyžní pochvy jsou úzké a oddenek má na vrcholu hnědá vlákna po odumřelých listech.\n\n"}
{"id": "1562416", "url": "https://cs.wikipedia.org/wiki?curid=1562416", "title": "Kostel svatého Mikuláše (Hynčice)", "text": "Kostel svatého Mikuláše (Hynčice)\n\nKostel svatého Mikuláše stojí na katastrálním území Hynčice u Krnova obce Město Albrechtice v okrese Bruntál. Pozdně barokní farní kostel je chráněn jako kulturní památka od roku 1958 a je zapsán v Ústředním seznamu kulturních památek ČR. Součástí kulturní památky je kostel svatého Mikuláše, márnice a ohradní zeď s branou a kaplemi.\n\nV letech 1778–1782 byl přestavěn původní gotický kostel v duchu pozdního baroka opavským stavitelem Antonínem Kretschmerem (1732–1806) podle plánů architekta Michaela Clementa z Krnova. Kostel byl vysvěcen v roce 1782. Věžní hodiny z roku 1897 byly opraveny asi v roce 2009, vybaveny elektronickým pohonem, automatickým odbíjením a pozlacenými replikami hodinových ručiček.\n\nKostel je zděná omítaná orientovaná jednolodní stavba na obdélném půdorysu s polygonálním závěrem kněžiště a předstupující věží. Sedlová střecha je krytá plechem místo původní břidlice. Západní průčelí má zaoblená nároží, vstupní portál má půlkruhové zakončení, po stranách je zdobený pilastry se segmentovou profilovanou římsou. Věž na čtvercovém půdorysu mírně vystupuje ze západního průčelí, v horní části přechází v polygonální hranol, který je zakončen cibulovou bání s lucernou. V horní části jsou okna s půlkruhovým zakončením a v nižších patrech malá pravoúhlá okna. Po stranách věže je volutový štít průčelí. Fasáda kostela je po obvodu členěná profilovanou hlavní římsou, v bočních fasády jsou členěny lizénovými rámy, v nichž jsou okna s odsazeným půlkruhovým záklenkem a štukovým rámem. Sakristie na severní straně a kaple na jižní straně mají obdélný půdorys a pultovou plechovou střechu.\n\nInteriér je členěn pilíři s pilastry. Loď je zaklenuta plackami, kněžiště konchou. V podvěží je valená klenba s lunetami. Kruchta je položena na dvou pilířích, je podklenuta třemi plackami, na plné poprsnici je datum 1782. Sakristie a kaple jsou zaklenuty valenou klenbou s lunetami.\n\nAreál kostela je obehnán ohradní zdí, ve které jsou vestavěné výklenkové kaple a márnice. Zeď je postavena z lomového kamene. Na jižní straně je průjezdní brána s půlkulatým zakončením a trojúhelníkovým štítem s výklenkem, po stranách zdobená pilastry, je zaklenuta křížovou klenbou.\n\nVe zdi je patnáct vestavěných výklenkových kaplí obdélného půdorysu křížové cesty bez pašijových výjevů. Márnice je zděná omítaná vestavěna v severozápadní straně ohradní zdi.\n\n"}
{"id": "1562418", "url": "https://cs.wikipedia.org/wiki?curid=1562418", "title": "Usedlost čp. 7 (Vraclávek)", "text": "Usedlost čp. 7 (Vraclávek)\n\nUsedlost čp. 7 je na katastrálním území Vraclávek obce Hošťálkovy v okrese Bruntál. Usedlost je příkladem franckého dvorce z první poloviny 19. století. Je chráněna jako kulturní památka od roku 1958 a je zapsána do Ústředního seznamu kulturních památek ČR. Kulturní památku tvoří venkovský dům, stodola s přístavkem, ohradní zeď s brankou a bránou, sklep, děštěná kůlna a ovčín.\n\nKulturní památka je uzavřená usedlost s trojstrannou zástavbou. Naproti zděné obytné budovy je rovnoběžně postavená zděná stodola. Obytná budova pokračuje hospodářskou částí se samostatnými vchody (chlévy). Dvůr je uzavřen zdí s branou a brankou pro pěší. Brána vjezdu má obloukové zaklenutí, branka segmentové. Po stranách vjezdu jsou dvojice pilastrů s římskými hlavicemi nesoucí kladí s s hlavní profilovanou římsou. Ve svahu za obytným domem ve svahu je umístěn zděný sklípek se sedlovou střechou.\n\nDům je omítaná zděná přízemní stavba postavená na půdorysu obdélníku a orientovaná štítovým průčelím k ulici. Sedlová střecha má v uličním štítu kabřinec a je krytá břidlicí. V boku střechy je vestavěna světnice s okosenými hranami, valbovou střechou a dvěma okny. Štítové průčelí je tříosé, zakončeno korunní římsou. Štít v dolní polovině je zděný se dvěma okny, mezi nimiž je nika a po stranách malé kruhové otvory. Horní část štítu je dřevěná bedněná svisle kladenými deskami. Okapová průčelí jsou hladká. Ve dvoře je hlavní chod do obytné části a vchody do chléva. Venkovní průčelí je sedmiosé. Místnosti jsou zaklenuty pruskou plackou a trámovými stropy. Dlouhá chodba je segmentově klenutá, na konci se vstupem do chléva.\n\nStodola je omítaná zděná stavba na půdorysu obdélníku se sedlovou střechou. Je průjezdná a uzavírá jižní část dvora. Na západní straně dvora je deštěná dřevěná kůlna rámové konstrukce se sedlovou střechou. Na jihozápadní straně je dřevěný roubený ovčín se sedlovou střechou.\n\n"}
{"id": "1562420", "url": "https://cs.wikipedia.org/wiki?curid=1562420", "title": "Marcello Semeraro", "text": "Marcello Semeraro\n\nMons. prof. Marcello Semeraro (22. prosince 1947 Monteroni di Lecce, Itálie) je italský římskokatolický teolog (specializovaný v oboru eklesiologie) a biskup, současný sídlení biskup v Albanu a apoštolský administrátor exemptního Opatství Santa Maria di Grottaferrata. Od roku 2013 je také sekretářem Rady kardinálů.\n\n"}
{"id": "1562441", "url": "https://cs.wikipedia.org/wiki?curid=1562441", "title": "Jim Marthinsen", "text": "Jim Marthinsen\n\nJim Marthinsen (* 15. dubna 1956 Oslo) je norský hokejový trenér, bývalý profesionální brankář a dlouholetý norský reprezentant.\n\nV norské lize chytal od roku 1975 za Vålerenga Ishockey z Osla, se kterým se stal několikrát mistrem Norska. Od roku 1988 byl hráčem klubu Trondheim Ishockeyklubb. V roce 1990 se vrátil do Vålerengy a vyhrál s ní tři mistrovské tituly v řadě (1991–1993). V roce 1994 přestoupil do klubu Storhamar Ishockey, v němž po sezoně 1996/97 ukončil dlouhou hráčskou kariéru ziskem dalšího mistrovského hattricku (1995–1997). Třikrát v řadě byl jmenován do All-Star Teamu norské ligy (1993/1994, 1994/1995 a 1995/1996).\n\nNorsko reprezentoval ve 114 utkáních (1980–1995). Účastnil se Zimních olympijských her v letech 1980, 1984, 1992 a 1994. Na olympijských turnajích zasáhl do 17 utkání, což ho mezi brankáři řadí na 2. místo v historii za Vladislavem Treťjakem (19 za SSSR). Na 3. místě je Dominik Hašek (16 za ČSSR a ČR) a na 4. místě následuje Anton Jože Gale (15 za Jugoslávii). \n\nByl vyhlášen nejlepším brankářem B-skupiny Mistrovství světa (1987) a jmenován do All-Star Teamu B-skupiny Mistrovství světa (1989). Pětkrát se s Norskem účastnil Mistrovství světa v elitní skupině (1990, 1992, 1993, 1994 a 1995).\n\nJeho první utkání proti Československu na vrcholném turnaji se hrálo v úterý 7. února 1984 na Zimních olympijských hrách v Sarajevu. Československo ve svém úvodním utkání olympijského turnaje zvítězilo nad Norskem 10:4 (2:0, 5:2, 3:2). Góly Československa dali Vincent Lukáč (3), Jiří Hrdina (2), Dušan Pašek, Vladimír Caldr, Vladimír Růžička, Arnold Kadlec a Radoslav Svoboda po jednom, přičemž za Norsko skórovali Ørjan Løvdal, Petter Thoresen, Cato Andersen a Svein Lien.\n\nV sezoně 2010/2011 byl hlavním trenérem norského klubu Hasle/Løren IL, tamtéž později působil v sezonách 2015/2016 a 2016/2017 v manažerských pozicích.\n\n\n"}
{"id": "1562442", "url": "https://cs.wikipedia.org/wiki?curid=1562442", "title": "Damian Lillard", "text": "Damian Lillard\n\nDamian Lillard (* 15. července 1990, Oakland, Kalifornie, USA) je americký profesionální basketbalista, hlavní hvězda týmu NBA Portland Trail Blazers. V roce 2013 byl jednohlasně zvolen nejlepším nováčkem v NBA (Rookie of the Year), v dalších šesti ligových ročnících byl pětkrát vybrán do výběru NBA All-Star.\n\nDame se narodil v kalifornském Oaklandu, což je město s vysokou mírou kriminality (dle dat FBI z roku 2011 v USA na devátém místě v počtu vražd na obyvatele) a řadou negativních sociálních jevů (drogové gangy, prostituce). V dětství vyrůstal v typické americké rodině (otec, matka, bratr a sestra žili v jednom domě), když byl na střední škole, tak se ovšem jeho rodiče rozvedli. Velký vliv na formování jeho osobnosti měl jeho otec Houston Lillard Sr.\n"}
{"id": "1562443", "url": "https://cs.wikipedia.org/wiki?curid=1562443", "title": "Smírčí kříž (Andělka)", "text": "Smírčí kříž (Andělka)\n\nSmírčí kříž v Andělce, části Višňové, obci na severu České republiky ve Frýdlantském výběžku Libereckého kraje, je památkově chráněné umělecké dílo.\n\nKříž se nachází v centrální části osady, při jižní straně kostela svaté Anny při silnici III/0354. Váže se k němu pověst, podle níž se 29. června 1644 konaly ve Starém Závidově v rodině Arnošta Sommerfelda křtiny. Na nich mělo dojít k souboji mezi Gotthardem Bindermannem pocházejícím z Habartic a Kašparem Kristiánem ze Schweinichenu. V boji Bindermann Kašpara smrtelně zranil a ten tak ve věku jednadvaceti let zemřel. Kašparův náhrobník se nachází v márnici na zdejším hřbitově.\n\nObjekt má tvar kříže latinského typu. Je zhotoven ze žulového masivu a na sobě nenese žádné nápisy. Rozměry kříže činí 78 × 88 × 35 centimetrů. Vlastní kříž je osazen do náspu nad komunikací.\n"}
{"id": "1562444", "url": "https://cs.wikipedia.org/wiki?curid=1562444", "title": "Tituly a vyznamenání Stanisława Szeptyckého", "text": "Tituly a vyznamenání Stanisława Szeptyckého\n\nStanisław Maria Jan Szeptycki byl polský generál, který během svého života obdržel řadu polských i zahraničních řádů a medailí.\n\n\n\n\n"}
{"id": "1562457", "url": "https://cs.wikipedia.org/wiki?curid=1562457", "title": "Pak Čchan-jol", "text": "Pak Čchan-jol\n\nPak Čchan-jol ( , anglický přepis: \"Park Chan-yeol\"; * 27. listopadu 1992 Soul), uměleckým jménem Chanyeol, je jihokorejský rapper, textař, tanečník a producent. V roce 2012 debutoval jako člen jihokorejské skupiny EXO.\n"}
{"id": "1562458", "url": "https://cs.wikipedia.org/wiki?curid=1562458", "title": "Karel Macháček (konstruktér)", "text": "Karel Macháček (konstruktér)\n\nKarel Macháček (27. ledna 1874 Bědovice – ? Praha-Klánovice) byl český inženýr, podnikatel a vynálezce, průkopník vývoje topných plynových zařízení a zakladatel výrobní firmy Karma. Jeho technická zlepšení dala vzniknout výrobku, jehož název vychází z názvu Macháčkovy firmy: karma.\n\nNarodil se v malé obci Bědovice, jenž se později stala součástí města Třebechovice pod Orebem. Díky svému technickému nadání byl přijat na průmyslovou školu v Drážďanech, po jejím absolutoriu pracoval v Německu pro tamější firmu Siemens či v Budapešti, kde sbíral první praktické zkušenosti s konstrukcí a výrobou plynových spotřebičů.\n\nNa území Koruny české v Rakousku-Uhersku rostla poptávka po plynových ohřívačích v domácnostech, přičemž neexistoval tuzemský výrobce a stroje byly draze dováženy firmami Junkers a Siemens. V roce 1910 zakládá Karel Macháček vlastní společnost na výrobu plynových zařízení s výrobní halou v pražských Vysočanech pod názvem Karma (roku 1915 se závod přesouvá do Libně). Název firmy vznikl apelativizací zakladatelova jména – Karel Macháček.\n\nMacháčkova podnikatelská činnost se nejen na základě velké poptávky od počátku setkávala s úspěchem. Hlavním výrobním artiklem byla především plynová kamna, trouby nebo vodní ohřívače, v rámci rozvoje firmy byly pak vyráběny také například žehličky, pražiče kávy, přístroje na ožehlování chlupů či peří, nebo opékače oplatek. 31. května 1929 mu byl zaregistrován patent č. 3889 – 29: systém automatického otevírání a zavírání přívodu plynu do hořáku průtokového ohřívače po otevření či zavření výtokového vodního uzávěru, který využívá sílu tlaku vody v zásobníku zařízení. Vynález znásobil bezpečnost výrobku, systém byl prevencí proti nehodám, při kterých docházelo k otravám plynem. Termín Karma se tak díky tomuto vynálezu dostal do češtiny jako synonymum pojmenování průtokového ohřívače vody. \nVzrůstající poptávka, podpořená mimo jiné otevřením ústřední pražské plynárny v Michli roku 1927, vedla firmu k zřízení nového, technologicky moderního závodu v Českém Brodě nedaleko Prahy, který byl koncipován po vzoru surovinově soběstačných průmyslových podniků, zejména automobilek, v té době vznikajících hlavně v USA, aby nebylo nutné využívat dražších subdodavatelských materiálů. Továrna, kam se přesunula většina výroby, v sobě obsahovala vlastní zkušebnu, chromovnu, niklovnu a lakovnu s tím nejmodernějším vybavením. Uvádí se, že ve 40. letech 20. století v libeňském a českobrodském výrobním provozu pracovalo 145 kovodělníků a 22 úředníků. Firma se těšila dobré pověsti, mimo jiné díky opravárenské činnosti a vstřícným záručním podmínkám.\nKarel Macháček sídlil ve vile v Klánovicích, které leží na železniční trati mezi Libní a Českým Brodem. Po převzetí moci ve státě komunistickou stranou v Československu v únoru 1948 byla firma Karma znárodněna. Nedlouho poté Macháček, zhrzený odebráním podniku, který po 40 let budoval, okolo roku 1950 zemřel. Přesné datum není známé. Nezanechal po sobě žádného potomka. \n\nRoku 1952 přechází pod výrobnu Carolia v Příbrami. Po úspěšné privatizaci po roce 1989 pokračuje firma Karma v činnosti pod původním názvem. \n\n"}
{"id": "1562459", "url": "https://cs.wikipedia.org/wiki?curid=1562459", "title": "Kang Sul-ki", "text": "Kang Sul-ki\n\nKang Sul-ki ( , anglický přepis: \"Kang Seul-gi\"; * 10. února 1994, Ansan), uměleckým jménem Seulgi, je jihokorejská idolka, zpěvačka, textařka, tanečnice, rapperka, návrhářka, modelka a v letech 2014 členka korejské dívčí hudební skupiny Red Velvet, fungující pod vydavatelstvím SM Entertainment. Vystudovala School of Performing Art Seoul.\n"}
{"id": "1562465", "url": "https://cs.wikipedia.org/wiki?curid=1562465", "title": "Artik", "text": "Artik\n\nArtik () je město v Širaku, provincii na severozápadě Arménie. K roku 2012 v něm žilo přes sedmnáct tisíc obyvatel a jednalo se tak o druhé nejlidnatější město provincie po jejím hlavním městě, Gjumri.\n\nArtik leží u severozápadních výběžků Aragacu. Od Gjumri, správního střediska provincie, je vzdálen přibližně dvacet kilometrů jihovýchodně. Z Gjumri do Artiku vede železniční trať s nákladním provozem, která je ukončena v Maraliku jihozápadně od Artiku.\n\nV oblasti je doloženo osídlení již v době bronzové.\n\nVe dvacátém století se město rozvinulo v středisko průmyslu. Za éry Arménské sovětské socialistické republiky zde byla významná těžba tufu, která byla posléze utlumena.\n"}
{"id": "1562467", "url": "https://cs.wikipedia.org/wiki?curid=1562467", "title": "František Šebor", "text": "František Šebor\n\nFrantišek Antonín Šebor, v německé podobě Franz Anton Schebor, (29. září 1838 Brandýs nad Labem – 21. července 1904 Praha) byl český inženýr, podnikatel, poslanec Panské sněmovny Rakouské říšské rady a spolutvůrce cukrovarnické a chemické výroby vývoje v Polabí. Jeho mladším bratrem byl hudební skladatel a houslový virtuóz Karel Šebor.\n\nNarodil se hospodskému Josefu Šeborovi a jeho manželce Kateřině, rozené Douchové, v Brandýse nad Labem. Vyrůstal u svého dědečka, učitele Antonína Douchy, v Zeměchách (dnes součást Kralup nad Vltavou spolu s bratrem Karlem.\n\nVystudoval obor chemie Polytechnický ústav. Začal podnikat v plynárenství, a především pak v cukrovarnictví, ke kterému měl Šebor z hospodářské podstaty rodného Polabí blízko. Založil vlastní firmu pod svým jménem, pod kterou otevřel například výrobní chemickou laboratoř či první průmyslovou výrobnu amoniaku z odpadních plynárenských vod na území tehdejší Koruny české. Vlastnil řadu průmyslových patentů týkajících technologických zlepšení ve výrobních procesech v cukrovarnictví, průmyslové chemii nebo opracovávání rud. Byl také popularizátorem oborů a autorem odborné literatury týkající se technologií, taktéž pro menší podnikatele, například svazek \"Cukrovánictví pro začátečníky, hospodáře a průmyslníky\" vydaný roku 1865.\n\nPo 7 let předsedal Obchodní a živnostenské komoře v Praze, podílel se na vzniku pražského Uměleckoprůmyslového muzea. V roce 1891 působil jako místopředseda Jubilejní zemské výstavy v Praze, konané na holešovickém výstavišti roku 1891. Za své zásluhy v podnikání a chemicko-technologickém vývoji byl Františku Šeborovi udělen titul doživotního člena Panské sněmovny.\n\nZemřel 21. července 1904 v Praze v nedožitých 66 letech. Je pochován v rodinné hrobce na Olšanských hřbitovech. Po jeho smrti převzal rodinnou firmu syn Ing. Gustav Šebor (1871–1951), který roku 1905 zakládá v Neratovicích chemickou výrobnu pod názvem \"Továrna na výrobu lučebnin, zvláště čpavku\" (tzv. \"Šeborka\"), která je historickým základem chemičky Spolana Neratovice. Gustav Šebor je pohřben spolu se svým otcem a matkou v hrobce na Olšanech.\n\n"}
{"id": "1562480", "url": "https://cs.wikipedia.org/wiki?curid=1562480", "title": "Kateřina z Hohenlohe-Waldenburg-Schillingsfürst", "text": "Kateřina z Hohenlohe-Waldenburg-Schillingsfürst\n\nKateřina z Hohenlohe-Waldenburg-Schillingsfürst (\"Kateřina Vilemína Marie Josefa;\" 19. ledna 1817, Stuttgart – 15. února 1893, Freiburg im Breisgau) byla členkou rodu Hohenlohe-Waldenburg-Schillingsfürst a sňatkem rodu Hohenzollern-Sigmaringen a hohenzollernsko-sigmaringenskou kněžnou.\n\nKateřina se narodila jako jediná dcera knížete Karla Albrechta III. z Hohenlohe-Waldenburg-Schillingsfürst a jeho druhé manželky Leopoldiny Fürstenbergové. Po rozchodu rodičů žila s matkou v Donaueschingenu.\n\nV roce 1838 se provdala za hraběte Franze Erwina von Ingelheim; manželství zůstalo bezdětné. Po smrti prvního manžela se v roce 1848 stala druhou manželkou knížete Karla von Hohenzollern-Sigmaringen. Karel měl se svou první manželkou Marií Antoinette Muratovou, neteří neapolského krále Joachima Murata, čtyři děti. Také toto Kateřinino manželství zůstalo bezdětné.\n\nPo Karlově smrti vstoupila Kateřina do kláštera Sant'Ambrogio della Massima jako novicka. Z kláštera uprchla poté, co se ji jeptišky pokusily otrávit. Zemřela pouhých osm měsíců před narozením svého nevlastního prapravnuka, budoucího krále Karla II. Rumunského.\n\n"}
{"id": "1562487", "url": "https://cs.wikipedia.org/wiki?curid=1562487", "title": "Jednostranná limita", "text": "Jednostranná limita\n\nJednostranná limita je v infinitezimálním počtu libovolná z limit funkce \"f\"(\"x\") reálné proměnné \"x\", u nichž se \"x\" přibližuje k zadanému bodu buď zleva nebo zprava.\n\nLevá limita – limita pro \"x\" blížící se k bodu \"a\" „zprava“ („shora“) se značí\n\npravá limita – limita pro \"x\" blížící se k bodu \"a\" „zleva“ („zdola“) se značí\n\nV teorii pravděpodobnosti je obvyklé používat zkrácenou notaci:\n\nObě jednostranné limity existují a jsou si rovné, jestliže limita funkce \"f\"(\"x\") pro \"x\" blížící se hodnotě \"a\" existuje. V některých případech, kdy limita\n\nneexistuje, mohou existovat obě jednostranné limity. Proto se limita pro \"x\" blížící se k bodu \"a\" bez omezení z jaké strany někdy nazývá „oboustranná limita“.\n\nV některých případech jedna jednostranná limita existuje a druhá ne, v některých případech neexistuje ani jedna.\n\nLimitu zprava lze přesně definovat jako\n\na limita zleva jako\n\nkde je interval v definičním oboru funkce .\n\nPříklad funkce, která má v bodě 0 dvě různé jednostranné limity:\n\nzatímco\n\nJednostranná limita v bodě \"p\" odpovídá obecné definici limity, s definiční oborem funkce omezeným na jednu stranu; buď omezením, kdy definiční obor funkce je podmnožinou topologického prostoru nebo uvažováním jednostranného podprostoru obsahujícího \"p\". Alternativně můžeme uvažovat definiční obor s topologií polootevřených intervalů.\n\nVýznamná věta zabývající se jednostrannými limitami určitých mocninných řad na hranicích jejich poloměru konvergence je Abelova věta.\n\n\n"}
{"id": "1562501", "url": "https://cs.wikipedia.org/wiki?curid=1562501", "title": "Luisa z Thurnu a Taxisu", "text": "Luisa z Thurnu a Taxisu\n\nLuisa z Thurnu a Taxisu (\"Luisa Matylda Vilemína Marie Maxmiliana;\" 1. června 1859, Dischingen – 20. června 1948, Sigmaringen) byla členkou rodu Thurn-Taxisů a sňatkem princeznou z Hohenzollern-Sigmaringen.\n\nLuisa se narodila jako nejstarší dítě Maxmiliána Antonína, dědičného knížete Thurn-Taxis a jeho manželky Heleny Bavorské.\n\nDne 21. června 1879 se v Řeznu provdala za Fridricha z Hohenzollern-Sigmaringen, nejmladšího syna knížete Karla Antonína Hohenzzolernského a jeho manželky Josefíny Bádenské. Manželství zůstalo bezdětné.\n\n"}
{"id": "1562508", "url": "https://cs.wikipedia.org/wiki?curid=1562508", "title": "Veľký Lom", "text": "Veľký Lom\n\nVeľký Lom je obec v okrese Veľký Krtíš v Banskobystrickém kraji na Slovensku. Leží ve východní části Krupinské planiny přibližně 20 km severně od okresního města. Žije zde  obyvatel.\n\nPrvní písemná zmínka o obci pochází z roku 1573. V obci se nachází jednolodní klasicistní evangelický kostel s představěnou věží z roku 1842.\n\n"}
{"id": "1562516", "url": "https://cs.wikipedia.org/wiki?curid=1562516", "title": "Božena (seriál)", "text": "Božena (seriál)\n\nBožena je chystaná česká čtyřdílná televizní minisérie o Boženě Němcové. Česká televize ji plánuje odvysílat v roce 2020, v roce dvoustého výročí jejího narození.\n\nMinisérie se začala natáčet v srpnu 2019 v Novém Městě nad Metují, dále se točilo v Opočně, v Praze či na Slovensku. V prosinci se natáčelo v Žatci na Chelčického, Žižkově a Hošťálkově náměstí a v ulicích Dlouhá a Josefa Hory.\n\n"}
{"id": "1562517", "url": "https://cs.wikipedia.org/wiki?curid=1562517", "title": "Helmut Kleinicke", "text": "Helmut Kleinicke\n\nHelmut Kleinicke (19. listopadu 1907 Wildemann – 1979) byl německý stavební inženýr. Byl členem NSDAP, za druhé světové války však zachránil několik set Židů. Izrael mu proto v lednu 2020 udělil titul Spravedlivý mezi národy.\n\nStal se tak jedním z několika členů NSDAP, kteří toto ocenění získali. Patří k nim také např. Oskar Schindler. \n\nV roce 1933 vstoupil Kleinicke do NSDAP. Získal pak funkci vrchního úředníka odpovědného za výstavbu v Němci okupovaném polském městě Chrzanów. Německým úřadům tvrdil, že místní Židy potřebuje jako stavební dělníky. Tím jim zachránil život, protože jinak by skončili v koncentračním táboře Osvětim, který byl jen 20 km od Chrzanówa. \"„Ti z nás, kteří pracovali pro Kleinickeho, byli jako VIP. Měli jsme potvrzení, že pro něj pracujeme, a to byla naše pojistka,“\" uvedl jeden z přeživších. Židy také schovával na půdě nebo ve sklepě svého domu v Chrzanówě nebo je varoval před blížícími se transporty.\n\nO tom, co za války udělal pro Židy, Kleinicke nikomu neřekl, a to ani své rodině. Neodpověděl ani na tři dopisy lidí, kteří se mu po válce ozvali. Až v roce 2017 o něm izraelská televize Kan uvedla dokument, ve kterém promluvilo několik lidí, jež zachránil před holocaustem. Celkově však zřejmě pomohl stovkám lidí.\n\nJeho aktivity však Němcům neušly, a podle své dcery Jutty Scheffzekové tak byl v roce 1943 převelen k dělostřelecké jednotce wehrmachtu na severní frontě.\n\nPo válce byl vězněn Brity, propuštěn byl v červenci 1945. \n"}
{"id": "1562520", "url": "https://cs.wikipedia.org/wiki?curid=1562520", "title": "Imunitní odpověď proti virům", "text": "Imunitní odpověď proti virům\n\nImunitní odpověď proti virům je nedílnou součástí funkce imunitního systému, na které se podílí, jak vrozená tak adaptivní složka imunity. Z přirozené imunitní odpovědi se jedná především o interferony I. typu, jejichž signalizační dráhy jsou spuštěny přes receptory rozpoznávající molekulární vzory (pattern recognition receptor, PRR): Toll-like receptory (TLR), NOD-like receptory (NLR) a RIG-I-like receptory (RLR). Z adaptivní imunitní odpovědi jsou to NK buňky a cytotoxické CD8+ T lymfocyty. \n\nInterferony I. typu sekretované převážně dendritickými buňkami hrají hlavní roli v protivirové imunitní obraně. Virové složky jsou rozpoznávány řadou PRR, což jsou evolučně konzervované receptory rozpoznávající molekulární vzory asociované s patogeny (PAMP). \n\n\n\"Podrobnější informace v článku\" interferon.\n\nSignalizace vedoucí k produkci IFN je popsána výše. IFN I. typu jsou především antivirovou imunitní odpovědí. Interferonový signal se přenáší na další buňky, jsou tedy buňky rozpoznávající viry indukující interferonovou odpověď a poté jsou buňky reagující na produkovaný interferon skrz interferonový receptor za vzniku antivirového stavu buňky. Jedná se o časnou imunitní reakci. \n\nProdukován především plasmocytoidními dendritickými buňkamim(pDCs). \n\nProdukován ve velkém množství fibroblasty, které mají take schopnosti antivirové odpovědi. \n\nMezi prvními syntetizovanými proteiny za antivirového stavu buňky jsou proteinkináza R, 2´5´oligoadenylát syntetáza (OAS), RNáza L a RNA specifická adenosine deamináza (ADAR). \n\n\n"}
{"id": "1562522", "url": "https://cs.wikipedia.org/wiki?curid=1562522", "title": "Raf Vallone", "text": "Raf Vallone\n\nRaffaele „Raf“ Valone (17. února 1916 Tropea – 31. října 2002 Řím) byl italský herec a fotbalista.\n\nVystudoval práva na Turínské univerzitě. V letech 1934 až 1941 hrál profesionálně fotbal za Turín FC na postu záložníka a vyhrál v roce 1936 Coppa Italia. Přispíval do novin \"L'Unità\" a \"La Stampa\" a byl příslušníkem antifašistického odboje. \n\nPrvní film natočil v roce 1942. Hrál také v turínském divadle Teatro Gobetti. Neorealistický režisér Giuseppe de Santis ho obsadil do filmů \"Hořká rýže\", \"Není míru pod olivami\" a \"Řím v 11 hodin\". Největší úspěch zaznamenal Valone v hlavní roli filmu Sidneyho Lumeta \"Pohled z mostu\", za který získal v roce 1962 cenu Donatellův David. Vydal autobiografickou knihu \"Abeceda paměti\".\n\nJeho manželkou byla herečka Elena Varzi. Měli tři děti, dcera Eleonora Valone je rovněž herečkou.\n"}
{"id": "1562524", "url": "https://cs.wikipedia.org/wiki?curid=1562524", "title": "Caesar (hra OD)", "text": "Caesar (hra OD)\n\nCaesar, antická féerie o jedenácti obrazech je 14. divadelní hra autorů Jana Wericha a Jiřího Voskovce s hudbou Jaroslava Ježka, v Osvobozeném divadle. \n\nPremiéra byla 8. března 1932. Režie Jindřicha Honzla, hudba Jaroslav Ježek, choreografie Joe Jenčík, výprava a kostýmy František Zelenka.\n\nAutoři připsali hru Miloši Nedbalovi \"\"za všechny role od Blažeje Josska až po Gaia Julia Caesara\"\"\n\nVe hře zaznělo tango \"Kleopatra\", pochod \"Vojna a mír\", \"Pochod plebejců\", valčík \"Římské lázně\", \"Ezop a brabenec\", balet \"Obětování Osiriovi\", \"V domě straší duch\", \"Evropa volá\"\n\nHra představuje Caesara jako přihlouplého a stárnoucího muže, který touží po válce. V postavě Caesara jsou patrné rysy italského diktátora Benita Mussoliniho. První vyloženě politická hra, ve které autoři upozornili na nebezpečí fašismu a na krizi formálního parlamentarismu. Výrazně přitvrdili i v kritice společnosti, po této hře začalo být toto divadlo považováno za politické. Dělali si legraci ze Společnosti národů, Edvard Beneš chtěl aby hra byla zakázána, protože je nedemokratická, později mu to rozmluvil Hubert Ripka. Voskovec o hře mluví jako o daumierovské karikatuře. \n\nTanečnice s plynovými maskami, Tanečnice v hadrech, Tanečnice z let devadesátých - Jenčíkovy girls\nSenátoři, lid římský, nájemná vrahové, chrámoví pochopové\n\nDěje se v Římě 13. a 14. března roku 44 před Kristem a tamtéž roku 1932\n\nEgyptská královna Kleopatra tráví zimu v Římě. Je hostem a zároveň milenkou Julia Caesara. kterého podvádí s římským vojevůdcem Markem Antoniem, s egyptským veleknězem Ratatou s centurionem Musculem a s četnými gladiátory. Senátoři Brutus a Cicero j, chtějí dostat z Říma, protože její královské zvyky kazí Caesarovy republikánské zásady. Na Kleopatru politický nátlak neplatí, ale dá se uplatit penězi. Ale než odejde zamíchá se ještě do atentátu na Caesara kterého Ratata, jako egyptský vlastenec, chce dát sežrat v lázni lvem. ukrytým v kabině. Citero a Brutus, dotčeni že se cizinec vměšuje do národních piklů, odmítnou romantický úklad a nastrojí přepadení v chrámu Osinově. Kleopatřina služka Onomatopoe, na kterou její velitelka svedla před Caesarem své pletky s Markem Antoniem, prozradila totiž Caesarovi, že královna navštěvuje velekněze v chrámu a že má kromě toho množství jiných milenců. Onomatopoe to ale řekla v lázních, kde číhala a naslouchala celá společnost spiklenců, chystajících atentát. Všichni se tedy dostaví v noci do Osiriova chrámu. Onomatopoe je obětována bohu. ale Ratata si ve tmě splete Caesara s římským senátorem a probodne nepravého. Jeho pak ze žárlivosti zabije Marcus Antonius. Když konečně přijde Caesar, prohlásí Kleopatra, že odstranila velekněze, protože usiloval o Caesarův život. Pozdě přispěchá Brutus a s lítosti zjišťuje že jim Caesar tentokrát unikl. Bude tedy zabit zítra 15. března v senátu třiadvaceti ranami\n\nAutoři V+W hraji v Caesarovi Terentia Bulvu (Voskovec) a Tita Papula (Werich), lid římský uvržený do vězení za nezávisle vytvořený nápis na zdi \"Brutus krade!. Dostanou se z vězení a octnou se v lázni při Ratatově chystaném atentátu se lvem, kde jako domnělí zaměstnanci lázní nevědomě zmasírují Caesara. Při masáži na Caesara nadávají a pomlouvají ho a když jim Caesar řekne kdo je, snaží se ho obklady vyléčit z kocoviny. Když vznikla panika v lázních, velekněz Ratata je omylem hodí do kabiny se lvem a Bulva s Papuluem se domnívají, že Ratata je kostelník a jdou mu proto nafackovat do Osiriova chrámu. Připletou se tak bezděčně do napínavé situace před atentátem a protože se rádi bojí, straší se v tajemném příšeří děsivými historkami Závěrem posuzují v novodobém Římě politickou krizi před mapou Evropv a nakonec roznášejí na Foru Romanu noviny jako kolportéři.\n"}
{"id": "1562533", "url": "https://cs.wikipedia.org/wiki?curid=1562533", "title": "Bohuslav Šimůnek", "text": "Bohuslav Šimůnek\n\nBohuslav Šimůnek (3. března 1905, Rosice nad Labem – 31. ledna 2001, Praha) byl československý konstruktér leteckých motorů ČKD-Praga, Tatra, Walter/Motorlet a Avia. V letech 1945–1964 byl vedoucím prototypové výroby, náměstkem ředitele a hlavním konstruktérem invertních pístových motorů Walter.\nBohuslav Šimůnek se narodil v Rosicích nad Labem v rodině řídícího učitele. Ještě ve školních dobách viděl se svým starším bratrem Vladimírem, pozdějším plukovníkem čs. letectva, létat ing. Jana Kašpara. Tato událost ovlivnila jejich další osudy. Bratři Šimůnkové (Bohuslav a Vladimír) se začali zabývat letectvím v době na počátku první světové války, kdy se věnovali stavbě modelů.\n\nO letectví se Bohuslav živě zajímal již při studiu na pardubické reálce a v období studia na pražském ČVUT (1924–1928). Po první světové válce oba bratři studovali na ČVUT v Praze (Bohuslav o ročník níž), při studiu absolvovali v roce 1923 praxi ve společnosti Avia ve Vysočanech, kde v té době byli hlavními konstruktéry Pavel Beneš a Miroslav Hajn. Po ukončení studií se ing. Vladimír Šimůnek stal vojenským zkušebním pilotem a ing. Bohuslav Šimůnek uznávaným konstruktérem leteckých motorů.\nBratři se rozhodli postavit vlastní lehké letadlo. Stroj byl koncipován jako jednomístný celodřevěný hornoplošník s nekrytým pilotním prostorem. Vladimír Šimůnek spolu se svým mladším bratrem Bohuslavem Šimůnkem zahájili stavbu o prázdninách roku 1924, pokračovalo se o rok později. V roce 1925 bylo imatrikulováno jako L-BILG a v tomto roce také poprvé vzlétlo.\n\nDnes již legendární letadlo VBŠ Kuňkadlo vzniklo za podpory tehdejší Masarykovy letecké ligy (MLL). Plány překontroloval ing. Miroslav Hajn. Aeroklub Republiky Československé prostřednictvím MLL poskytl na stavbu subvenci 1 600 Kč, motor Clerget o výkonu 10,3 kW (14 k) zapůjčilo Ministerstvo národní obrany. První fáze stavby proběhla o prázdninách roku 1924 ve Veselé u Rovenska pod Troskami, pokračovalo se opět o prázdninách, o rok později. Letadélko verze VBŠ-a poprvé vzlétlo v roce 1925 ve Kbelích, řízeno vojenským pilotem mjr. Skálou. Letoun se zúčastnil rychlostního závodu o cenu prezidenta republiky. Po něm jej vyzkoušeli další piloti. Jejich celkový dojem byl příznivý, ale byly objeveny některé nedostatky. Stroj byl těžký na ocas, směrovka měla příliš malou plochu, osa podvozku se prohýbala a z letounu byl špatný výhled. Problémy byly i s nepravidelným chodem motoru, který vydával podivné kuňkavé zvuky. Z toho vznikla přezdívka „Šimůnkovic kuňkadlo“. Bratři Šimůnkové proto provedli rekonstrukci letounu na typ parasol (verze VBŠ-b), při níž odstranili jeho nedostatky. Problém s výhledem byl vyřešen zvednutím křídla nad trup, ke kterému bylo uchyceno vzpěrami. Na jaře 1927 bylo Kuňkadlo oficiálně zalétáno ve Vojenském leteckém ústavu studijním a imatrikulováno L-BILG. V červnu 1927 potom bylo vystaveno na IV. mezinárodní letecké výstavě v Praze. Ing.C. Vladimír (civilní pilotní zkoušku složil 1. prosince 1927) pak s letounem V.B.Š.-1 pravidelně létal a vystupoval na různých leteckých přehlídkách. Kuňkadlo bylo vyřazeno z leteckého rejstříku v roce 1929, poté bylo uloženo v ČKD-Praga ve Vysočanech a po druhé světové válce umístěno do Národního technického muzea v Praze. Bohuslav Šimůnek si Kuňkadlo neodzkoušel, protože za aktivního \"života\" letounu (1925–1929) neměl ještě pilotní průkaz. \n\nV roce 1930 se zúčastnil na motocyklu Praga BD 500 v kategorii do 500 cm Hvězdicové jízdy k autosalónu v Praze a v této kategorii zvítězil, za což obdržel plaketu vítěze kategorie (I. cena v kategorii) a stříbrné pouzdro na cigarety věnované výstavním výborem a cenu továrny Praga. Rok 1931 byl pro něj významný i tím, že od 1. srpna byl účastníkem 2. kursu v Ústřední pilotní škole Aeroklubu RČs. Ve stejné roce a v téže škole (ale o jeden běh dříve) byl pilotem-učněm i jeho pozdější šéf v A.S. Walter ing. Antonín Kumpera. Koncem roku složil zkoušky a stal se pilotem „turistickou“ licencí. S platnou legitimací turistického letce byl zapsán v československém rejstříku letců.\n\nS letounem Letov Š-118 (OK-IPU) se účastnil 21. května 1934 Leteckého dne v Čáslavi a v hvězdicovém sletu obsadil 2. místo. Klubová letka Aeroklubu RČs. se 4 klubovými stroji se 26. srpna 1934 zúčastnila Leteckého dne v Českých Budějovicích, kterému bylo přítomno na 15 000 diváků. Mezi piloty-účastníky byl i ing. B. Šimůnek. Na podzim 1934 dosáhl svého největšího úspěchu mezi amatérskými letci Aeroklubu RČs. Posádka pilot ing. B. Šimůnek – navigátor dr. J. Janatka na letounu Letov Š-118 s motorem Walter NZ-85 zvítězila v Národním letu RČs.\n\nMimo motorových letounů létal i na kluzácích, např. na cvičném větroni Zlín-VIII Jaroslava Lonka. V srpnu 1936 byl nadšeně přivítán činovníky Ostravského aeroklubu a davem zvědavců, když přistál s letounem Beneš-Mráz Be-60 Bestiola (OK-LSC) na novém ostravském letišti, aby tam takto dopravil první letoun tohoto aeroklubu. V červnu 1937 se posádka Šimůnek-Uchytil na letounu Zlín Z-XII zúčastnila Letu pravidelnosti Moravou, ale nebyla to úspěšná účast, protože tato posádka obsadila poslední 26. místo.\nV roce 1929 nastoupil do továrny Avia, kde byl krátce, vedoucím statického oddělení, aby v roce 1933 přešel do ČKD-Praga, kam nastoupil jako konstruktér. Podílel se na vývoji dvanáctiválcového, vodou chlazeného motoru s reduktorem a kompresorem Praga ESVK.\n\nJeho první samostatnou konstrukcí se stal letecký motor Praga B-2 (plochý dvouválcový motor chlazený vzduchem o výkonu 36/40 k), který byl zkonstruován v roce 1934 jako první ze zamýšlené řady motorů pro lehká a sportovní letadla. Inspirován byl americkým motorem pro lehká letadla Aeronca E-113A o vzletovém výkonu 36 k/26,5 kW, který byl koncernem ČKD zakoupen pro prototyp nového letounu Praga E-114. Bylo logické, že společnost ČKD Praga, která již v první světové válce vyráběla letecké motory, se po zvážení odbytových možností rozhodla k výrobě vlastního malého leteckého motoru. Druhým typem jeho konstrukce byl motor Praga D o výkonu 44 kW/60k, kterou ale již nedokončil, protože přijal nabídku na zaměstnání v Tatře Kopřivnice. V továrně ČKD Praga pracoval v konstrukci leteckých motorů do roku 1935.\n\nV roce 1936 byl jedním z přednášejících na „theoretických“ kurzech pilotní školy Aeroklubu RČs, které předcházely akci 1000 nových pilotů. Přednášel společně s ing. Vladimírem Karmazínem a ing. Janem Štěpánem o leteckých motorech. \n\nV Tatře Kopřivnice pracoval od roku 1936 na zavádění čtyřválcového řadového vzduchem chlazeného invertního motoru Tatra T-100 o výkonu 63 kW/85 k (licence Hirth HM-504A), který byl úspěšný jak na v Tatře vyráběném licenčním letounu Bücker Bü 131, tak na původním letounu Tatra T.101-1. Když se v květnu 1938 mjr. Ján Ambruš a šéfpilot Matěna vrátili z dálkového letu Praha - Chartúm a zpět, byl ing. B. Šimůnek právem mezi vítajícími na pražském letišti.\n\nPo mnichovském diktátu padla Kopřivnice do „sudetské“ části. Bohuslav Šimůnek opustil Tatru a přešel do Prahy, k továrně Walter v Jinonicích.\nV A.S. Walter, továrně na automobily a letecké motory v Praze XVII – Jinonicích nastoupil koncem roku 1938 do konstrukce, kterou vedl technický ředitel továrny, ing. Františkek Barvitius. Vyráběly se zde mimo hvězdicových motorů také známé invertní letecké motory Walter Junior, Walter Mikron a Walter Minor. Navrhl několik vlastních konstrukcí, ale po 15. březnu 1939 jejich realizace už nebyla možná. Za německé okupace výroba vlastních motorů Walter ustala, vyráběly se německé motory Argus As 10 a Argus As 410 pro bitevní, cvičná a spojovací letadla Luftwaffe.\n\nV roce 1941 absolvoval stáž v Berlíně u firmy Argus společně s ing. Janem Šustou a ing. Františkem Barvitiem, která měla zabezpečit hladký náběh motorů Argus do výroby v Jinonicích. Továrna Walter byla za II. světové války přejmenována na Walter Automobil und Flugmotoren Fabrik A.G. Krátce po této „exkurzi“ z vlasteneckých pohnutek opustil konstrukci orientovanou na válečnou výrobu resp. po rozpuštění podnikové konstrukce a přešel na detašované pracoviště nářaďovny v Uhříněvsi, kde zůstal až do osvobození. Udělal dobře, v bouřlivých květnových dnech 1945 čerstvě zaměstnanci zvolená Závodní rada firmy A.S. Walter rozhodla dne 15.5.1945 o propuštění některých zaměstnanců, mezi nimiž byli oba jeho jeho „spolucestující“ do Berlína, technický ředitel a hlavní konstruktér ing. František Adolf Barvitius a ředitel ing. Jan Šusta.\n\nNa modernizaci řadových pístových motorů Mikron a Minor pracoval tajně už za války. Již v červnu 1945 prosadil zřízení prototypového oddělení a do vínku mu dal za války připravené modernizace invertních motorů Walter. Jako první to byl Walter Minor 4-III o výkonu 74 kW/100 k a brzy následoval Walter Mikron III o výkonu 44 kW/60 k a Walter Minor 6-III o jmenovitém výkonu 160 k (118 kW). A zcela nový motor Walter A. Walter Minor 4-III (typové označení M-133) ing. Bohuslava Šimůnka byl dán do výroby a homologován podle podmínek PICAO počátkem roku 1946, jako první letecký motor vyrobený ve svobodné Evropě. V řadě čtyřválcových Minorů následoval Walter Minor 4-III-S (typové označení M-333), který byl vybaven vypínatelným, odstředivým kompresorem s převodem 1:7,4, čímž jeho startovací výkon stoupl až na 120 k (88 kW) při 2600 ot/min. Kompresor zvýšil hmotnost motoru na 97,3 kg. Později byl nainstalován krátce na letounu Mráz M-1 Sokol, ale příliš se neosvědčil, protože u něj byly problémy s uchlazením motoru. V řadě malých Mikronů představil v roce 1946 Mikron III (typové označení M-130) s výkonem 48 kW (65k), který se uplatnil především v modernizovaných poválečných letounech Praga E-114 M „Air Baby“. A jako třetí konstrukci zavedl Walter Minor 6-III a kompresorovou verzi Minor 6-III-S. Ještě v roce 1946 představil čtvrtý motor, úplně novou konstrukci, malý dvoudobý, dvouválcový řadový motor Walter A o výkonu 15-18 kW/20-25 k a hmotnosti pouhých 25 kg. Na prvním poválečném aerosalonu v Paříži na podzim roku 1946 tak mohl Ing. Šimůnek prezentovat československý motorářský průmysl hned čtyřmi typy nových motorů. \n\nV roce 1947 přišel s novou řadou invertních motorů Walter, označenou jako řada Walter V. Prvním motorem této řady byl Walter M-431 (Walter Mc). Po něm následoval Walter V-12 (M-446), invertní dvouřadový dvanáctiválec s uspořádáním válců do V, s reduktorem a dvourychlostním kompresorem. Vzletový výkon činil 515 kW/700 k při 2750 ot/min a jmenovitý (cestovní) 316 kW/430 k při 2300 ot/min. Posledním nerealizovaným motorem byl invertní řadový šestiválec Walter V-6 (M-436). Vývoj probíhal od roku 1949 a následujícího roku byl ukončen, aniž by vznikl jediný prototyp. Výkon byl odhadován na 235 kW/320 k při 2800 ot/min. V roce 1948 byl náměstkem podnikového ředitele n.p. Motorlet, ale další jeho působení ve vyšších funkcích bylo poznamenáno politickým tlakem, kterému byl po „Únoru“ vystaven. V roce 1949 na stránkách \"Letectví\" ještě kriticky zhodnotil situaci v Československu v oblasti vývoje a výroby pístových motorů. Přímo uvedl: „Chybí nám však dokonalé zapalovací soustavy, karburátory a elektrická výzbroj. Jsme odkázáni na jediný výrobek zapalovače ne právě nejmodernějšího, k němuž jsme byli nuceni sami vytvořit doplňky. Máme malý výběr. Ještě horší je situace v karburátorech. V naprostém nedostatku jsme byli nuceni vytvořit vlastní vzory s malou zkušenosti a téměř bez zkušebního zařízení. Tak delikátní odvětví, které bez nejméně dvacetileté zkušenosti nevede žádná z motorářských továren na světě, jsme nuceni udržovat za každou cenu, neboť bychom motory vůbec nemohli vyrábět... Tím, že jsme nuceni řešit problémy, které jinde motorové továrny neřeší, neboť dostanou dokonalé příslušenství od speciálních dodavatelů, ztrácíme drahocenný čas potřebný k vývoji motoru samého.“ Negativní úlohu v jeho „konstrukční“ kariéře sehrála i technická závada motoru Walter V-12 (M-446) a s tím spojená tragická havárie prototypu cvičného letadla XLE-110, při níž zahynuli zkušební pilot Karel Vaněk a technik Božetěch Dubový. Došlo k ní 12. listopadu 1951 a měla za následek zastavení vývoje motorů řady Walter V. Od dubna 1950 byl v Motorletu n.p. vedoucím konstrukce Josef Brynych.   \n\nTeprve v druhé polovině 50. let prosadil výrobu inovovaných pístových motorů. Minor 4-III byl modifikován v roce 1956 do verze M-332Sc (103 kW/140 k) s vypínatelným kompresorem, s nízkotlakým vstřikováním před sací ventily (MPI, Multi Point Injection), rozvodem OHC a elektrickým spouštěčem a v roce 1959 byla zahájena sériová výroba modernizovaného Minoru 6-III jako verze M-337Sh (154 kW/210k). V konstrukci těchto poválečných Minorů bylo využíváno 8 patentů, které ing. Šimůnkovi byly přijaty a následně chráněny Patentním úřadem v Praze. Další 4 patenty potom podal za svého působení v Automobilových závodech n.p. (Avia).\n\nČtyřválcových motorů Walter Minor 4-III bylo vyrobeno v letech 1946–1960 celkem 3 092 kusů a motorů M-332 celkem 1192 kusů (1956–1964). Šestiválcových motorů Minor 6-III bylo v letech 1947–1963 vyrobeno 1508 kusů a motorů M-337 1147 ks v letech 1960–1964.\n\nPřelom 50. a 60. let nebyl výrobě pístových motorů pro cvičná, sportovní a akrobatická letadla nakloněn. Jinonický Motorlet v tisícikusových sériích vyráběl v sovětské licenci proudové motory M-05 (Klimov VK-1) a M-06 (Klimov VK-1A) pro bojové stíhačky MiG-15 a MiG-17. Navíc připravoval výrobu proudového motoru vlastní konstrukce Walter M-701 (1957–1960), který se v 60. letech stal hlavní položkou výrobního programu. V továrně, kde pracovalo na 4 500 zaměstnanců v třísměnném provozu, už nebylo pro pístové motory místo.\n\nJako první opustila Motorlet n.p. v roce 1958 konstrukční skupina plochých pístových motorů ing. Jaroslava Kruliše (Walter M-208) a v roce 1964 i skupina invertních pístových motorů vedená ing. Bohuslavem Šimůnkem. V důsledku stále zvyšovaných požadavků na výrobu proudových motorů v Jinonicích došlo v roce 1961 k rozhodnutí přemístit i výrobu pístových motorů z Jinonic do podniku Avia v Čakovicích. Ing. Bohuslav Šimůnek na to později vzpomínal: „Tehdy nás ve Waltrovce v roce 1964 naložili na „lopatu“ a i s obráběcími stroji nás vyvezli do Avie. Tehdy do Avie jsme nakonec přešli jen tři konstruktéři a pomáhali jsme tam při zahájení výroby našich řadových motorů. Té bylo určeno jen malé místo v koutě továrny.“ \n\nVývoj motorů v „delimitované“ konstrukční skupině ing. Bohuslava Šimůnka v Avii pokračoval, roce 1970 byl zaveden motor Avia M337A určený pro letoun Z-43 a konečně v roce 1980 model Avia M337AK určený pro víceúčelový letoun Z-142. Tyto nové modely se lišily od původních verzí Sc a Sh adaptací olejového a palivového systému umožňujícího akrobatický provoz. Poslední nové motory typu Avia M137A/AZ ing. B. Šimůnka umožňovaly tzv. vysokou pilotáž, všechny modely pak měly delší provozní lhůtu v porovnání s výchozími modely. V letech 1964–1992 bylo v Avii vyrobeno přes 2 000 ks těchto motorů. \n\nJako činorodý a agilní technik zůstal Ing. Bohuslav Šimůnek činný až do roku 1967, kdy odešel ve věku 62 let do důchodu. \n\nPo privatizaci podniku Avia se výroba leteckých motorů opět stěhovala, po téměř 30 letech byla výroba opět přemístěna. Proces delimitace do LOM Praha s.p. byl ukončen v roce 1992. Od tohoto roku se LOM PRAHA s.p. stal hlavním projektantem invertních pístových motorů s výhledem pokračovat ve vývoji a sériové výrobě motorů a náhradních dílů. V druhé polovině roku 1992 byla zahájena výroba čtyřválcového motoru typu M332A a šestiválcových motorů typu M337A a M137A (nepřeplňovaná verze M337A upravená pro akrobatické létání). Po té následovaly další modifikace včetně nové šestiválcové verze M132A/AK pro akrobacii pro pevnou nebo stavitelnou vrtuli. LOM Praha s.p. tyto motory zaváděné do výroby od roku 1934 vyrábí – po zmíněných modifikacích – i v 21. století po téměř 90 letech od jejich vzniku.\n\nWalter Mikron se přestal vyrábět v roce 1950. Téměř po 30 letech tento motor znovu aplikačně ožil. V Aerotechniku Kunovice jej v roce 1978 použili pro pohon celokovového kluzáku Let L-13 Blaník v motorizované verzi označené jako L-13 SW „Vivat“, ve kterých létají tyto zdařilé pohonné jednotky do současnosti. Zpočátku byly využívány původní motory Walter Mikron III, na kterých prováděla firma Aerotechnik ve svém závodě v Moravské Třebové generální revize. Později (po 35 letech od ukončení výroby v Motorletu), od prosince 1985 zde byla zahájena výroba nových motorů Mikron IIIS a IIIA, na které Aerotechnik získal typové osvědčení letové způsobilosti dle národního předpisu L 8/0.\n\nV roce 1999 byl od společnosti Aerotechnik (později EVEKTOR) odkoupen program výroby a údržby motorů Mikron, který se stal náplní činnosti firmy PARMA-TECHNIK s.r.o. se sídlem v Luhačovicích. Výroba, opravy a vývoj motorů zůstaly v původních prostorech v Moravské Třebové. Přímou návazností personálního obsazení, technického a technologického zajištění a odkoupením rozpracované výroby vytvořila firma PARMA-TECHNIK podmínky pro další existenci motorů Mikron III. Postupně byly zavedeny modernizované verze motoru Mikron: IIIA, IIIB, IIISE, IIIA UL, IIIB UL a IIIC UL. V dubnu 2009 byla výroba přemístěna do nových prostor v areálu civilního letiště Staré Město u Moravské Třebové (Aeroklub Moravská Třebová, LKMK) a v červenci 2015 se odstěhoval PARMA-TECHNIK do prozatímních prostor v Luhačovicích. V roce 2017 byly dokončeny stavební práce na nové provozovně fy PARMA-TECHNIK s.r.o. na letišti v Luhačovicích (LKLUHA), uvedeném do provozu v témže roce Aeroklubem Holešov.\n\nMotory ing. Bohuslava Šimůnka se vyrábějí i v 21. století.\n\nTradice jména Šimůnek v českém letectví pokračuje. Již třetí generace Šimůnků je spojena s letectvím. Syn ing. Vladimíra Šimůnka (a synovec ing. Bohuslava Šimůnka) postavil letadlo ŠK–1 Trempík, které za pomoci nadšenců z továrny Letov dostavěl a stroj vzlétl v roce 1979. Jeho syni Petr a Pavel Šimůnkovi se zabývají od roku 2000 výrobou svařovaných dílů pro ultralehká letadla ve společnosti Kovo-air, s.r.o. v Číhošti u Ledče nad Sázavou.\n\n\nPři výstavbě komplexu obytných a kancelářsko-administrativních budov rezidence Waltrovka byla po ing. Bohuslavu Šimůnkovi počátkem 2.dekády 21. století pojmenována jedna z ulic v areálu. Ulice nese jméno: \"Bohumila\" Šimůnka. Tato změna jména se začala vyskytovat až v 21. století. Toto jméno \"Bohumil\" uvádějí i některé seriózní prameny – Vojenský historický ústav, portál vztlak.net a nebo valka.cz Ulice \"Bohumila\" Šimůnka se kříží s ulicí Barvitiovou, která končí na Walterově náměstí.\n\n\n\n"}
{"id": "1562534", "url": "https://cs.wikipedia.org/wiki?curid=1562534", "title": "GoGo Penguin", "text": "GoGo Penguin\n\nGoGo Penguin je jazzová hudební skupina z Manchesteru. Jejími členy jsou klavírista Chris Illingworth, basista Nick Blacka a bubeník Rob Turner. \n\nV hudebním stylu kapely lze najít prvky breakbeatu, minimalistické klavírní melodie, silné basové linky a bicí inspirované elektronickou hudbou. Hudební skupina vystupuje jako celek a tak i skládá nové skladby. Hudba skupiny GoGo Penguin dále zahrnuje prvky elektroniky, trip hopu, jazzu, rocku a klasické hudby. \n\nHudební kritici popsali tvorbu kapely GoGo Penguin pomocí odkazů na tvůrce Esbjörn Svensson Trio, Aphex Twin, Squarepusher, Massive Attack a Brian Eno. Dále jejich tvorbu popsali jako inspirovanou moderní klasickou hudbou Shostakoviche a Debussyho, nebo soudobými skladateli minimalistické hudby jako je Philip Glass. \n\nKladné recenze získalo již jejich debutové album \"Fanfares\" vydané v roce 2012 a zároveň jejich druhé album \"v2.0\" v roce 2014. V září 2014 bylo album \"v2.0\" zařazeno do užšího výběru pro ocenění album roku v Mercury Prize. \n\nV roce 2015 GoGo Penguin podepsali smlouvu s vydavatelstvím Blue Note Records (Francie). Jejich album \"Man Made Object\" vyšlo v roce 2016 a následující album, \"A Humdrum Star\", bylo vydáno 9. února 2018. \n\n"}
{"id": "1562535", "url": "https://cs.wikipedia.org/wiki?curid=1562535", "title": "Australian Open 2020 – dvouhra juniorek", "text": "Australian Open 2020 – dvouhra juniorek\n\nDvouhra juniorek Australian Open 2020 probíhala ve druhé polovině ledna 2020. Do singlové soutěže melbournského tenisového grandslamu v Melbourne Parku nastoupilo šedesát čtyři hráček splňujících kritéria juniorské kategorie. Obhájkyní titulu byla 17letá Dánka Clara Tausonová, jež se rozhodla do turnaje nezasáhnout.\n\nVítězkou se stala devátá nasazená Andořanka Victoria Jiménezová Kasintsevová, která ve finále zdolala 17letou Polku Weroniku Baszakovou po třísetovém průběhu 5–7, 6–2 a 6–2. Při svém grandslamovém debutu tak získala první grandslamový titul kariéry a do juniorského kombinovaného žebříčku ITF získala 375 bodů. Jiménezová Kasintsevová, která byla ve 14 letech nejmladší hráčkou v soutěži, se stala historicky prvním grandslamovým šampionem z Andorry.\n\nJiménezová Kasintsevová otočila nepříznivý vývoj čtyř zápasů ze stavu setů 0–1. Na prahu vyřazení se ocitla ve třetím kole, kdy Italce Melanii Delaiové odvrátila tři mečboly. V osmifinále již s Američankou Robin Montgomeryovou prohrávala 1–6 a 3–5 na gemy.\n"}
{"id": "1562546", "url": "https://cs.wikipedia.org/wiki?curid=1562546", "title": "Lusitanosaurus", "text": "Lusitanosaurus\n\nLusitanosaurus („Ještěr z Lusitanie/Portugalska“) byl rod vývojově primitivního (tyreoforního) dinosaura, který žil v době před asi 191 miliony let (nejranější jura, věk sinemur) na území dnešního centrálního Portugalska (nedaleko města Leiria).\n\nFosilie tohoto dinosaura představují pouze nekompletní část horní čelisti o délce 10,5 cm (celková délka lebky činila dle odhadů asi 38,7 cm. Formálně popsali typový druh \"L. liasicus\" paleontologové Albert-Félix de Lapparent a Georges Zbyszewski v roce 1957. Materiál holotypu byl však zničen roku 1978 při požáru muzea v Lisabonu.\n\nRozměry tohoto dinosaura nelze přesněji stanovit, protože známe jen fragment jeho lebky. Podle paleontologa Thomase R. Holtze, Jr. se může jednat o zástupce rodu \"Scelidosaurus\".\n\n\"Lusitanosaurus\" byl pravděpodobně velmi primitivním zástupcem kladu Thyreophora. Mezi jeho blízké příbuzné se řadí například čínské rody \"Tatisaurus\" a \"Bienosaurus\". Mohlo se jednat o zástupce čeledi Scelidosauridae, přesné zařazení je ale nejisté. V současnosti je tento taxon většinou považován za \"nomen dubium\".\n\n\n"}
{"id": "1562551", "url": "https://cs.wikipedia.org/wiki?curid=1562551", "title": "Miroslav Mužík", "text": "Miroslav Mužík\n\nMiroslav Mužík (25. února 1948, Třebíč – 11. února 2002, Praha) byl český pedagog a farmaceut. Pracoval jako vědecký pracovník a pedagog Farmaceutické fakulty Univerzity Karlovy v Hradci Králové.\n\nMiroslav Mužík se narodil v roce 1948 v Třebíči, mezi lety 1954 a 1968 studoval v Třebíči a následně v roce 1971 vystudoval Farmaceutickou fakultu University Komenského v Bratislavě. Krátce po ukončení studia byl Hubertem Žáčkem přiveden na nově vzniklou Farmaceutickou fakultu v Hradci Králové, kde začal působit na katedře Farmaceutické technologie. V roce 1973 získal titul RNDr. v oboru farmacie, v témže roce také absolvoval povinnou vojenskou službu. V roce 1980 obhájil disertaci v oboru farmacie. V roce 1991 se stal docentem farmacie a od téhož roku byl vedoucím katedry farmaceutické technologie, tím byl do roku 1998. Působil také jako zástupce děkana fakulty.\n\nHubert Žáček sám uvádí, že dr. Mužíka kritizoval za přístup k homeopatické léčbě ve farmacii, kterou prosazoval a které se profesně věnoval.\n\nMiroslav Mužík napsal více než 30 vědeckých prací. Dne 9. září 1994 mu byla udělena Bronzová medaile UK.\n"}
{"id": "1562558", "url": "https://cs.wikipedia.org/wiki?curid=1562558", "title": "Jiří Wála", "text": "Jiří Wála\n\nJiří Wála (22. září 1897 Praha – 22. srpna 1960 Benešov) byl přední český propagátor vodáctví, tělovýchovný pedagog, autor a zakladatel turistické „Dunajské společnosti“.\n\nByl pokřtěn jako Jiří Antonín Vála, syn c. k. oficiála Ignáce (Hynka) Vály (1851–??) a jeho manželky Otylie, rozené Steimarové, vdovy Pták–Loukotové (1872–??). Měl staršího bratra Hynka. \n\nStudoval gymnázium v Praze a angažoval se už v té době v Sokolu a Českém atletickém a fotbalovém klubu. Před dokončením studia v roce 1915 narukoval a od jara 1916 do léta 1918 byl na italské frontě dvakrát raněn. Po návratu z války dokončil gymnázium, poté v letech 1921–23 studoval na Univerzitě Karlově filozofii, sociologii, němčinu a tělesnou výchovu. V roce 1923 se začal zapojovat do práce ve vysokoškolském sportu. Založil oddíl „Dunajská společnost“, který byl zaměřen hlavně na turistiku a kanoistiku. \n\nS „Dunajčíky“ pak procestoval velkou část Evropy. Kanoistická výprava z Bratislavy do Černého moře v roce 1924 se stala základem jeho knihy „V kánoích napříč Evropou“ (první vydání 1928), z vodácké výpravy do západní Evropy vznikla kniha „V. S. putuje za sluncem“ (1936). Organizoval i pěší turistické výlety, například v Alpách, na Korsice nebo v Jugoslávii. Byl také nadaným kreslířem a ilustroval vlastní i cizí publikace.\n\nVe třicátých letech 20. století pak působil v Praze jako učitel na gymnáziích v Libni, na Vinohradech, Malé Straně a Žižkově. Přednášel také na Českém vzdělávacím kurzu pro učitelství tělocviku a na učitelských ústavech při Lékařské fakultě Univerzity Karlovy.\n\nPo válce se Wála stal významnou osobností ve výchově nových učitelů tělesné výchovy. Vytvořil řadu učebních textů, například Soudobá tělesná výchova (1947), Švédská gymnastika (1947), Gymnastika (1950 a 1952), Obecná teorie tělesné výchovy (1954 a 1956) a Turistika (1955) a doprovázel je vždy praxí. V roce 1953 byl jmenován prvním děkanem Institutu tělesné výchovy a sportu Univerzity Karlovy.\n\nZemřel 22. srpna 1960 ve věku dvaašedesáti let při kanoistickém výletu na Slapech po protržení břišní aorty a na následné vnitřní vykrvácení v nemocnici v Benešově.\n"}
{"id": "1562560", "url": "https://cs.wikipedia.org/wiki?curid=1562560", "title": "Australian Open 2020 – dvouhra juniorů", "text": "Australian Open 2020 – dvouhra juniorů\n\nDvouhra juniorů Australian Open 2020 probíhala ve druhé polovině ledna 2020. Do singlové soutěže melbournského tenisového grandslamu v Melbourne Parku nastoupilo šedesát čtyři hráčů splňujících kritéria juniorské kategorie. Obhájcem titulu byl 17letý Ital Lorenzo Musetti, jenž se rozhodl do turnaje nezasáhnout.\n\nVítězem se stal nejvýše nasazený, 17letý Francouz Harold Mayot, který ve finále zdolal pátého nasazeného krajana Arthura Cazauxe po dvousetovém průběhu 6–4 a 6–1. Třetí hráč juniorského žebříčku tak vylepšil semifinálovou účast z Wimbledonu 2019, získal premiérový grandslamový titul kariéry a do juniorského kombinovaného žebříčku ITF si připsal 375 bodů. Jednalo se o první ryze francouzské finále od Australian Open 2004, kdy Gaël Monfils přehrál Josselina Ouannu.\n"}
{"id": "1562567", "url": "https://cs.wikipedia.org/wiki?curid=1562567", "title": "London Critics' Circle Film Awards 2019", "text": "London Critics' Circle Film Awards 2019\n\n40. ročník předávání cen London Critics' Circle Film Awards se konal 30. ledna 2020. Nominace byly oznámeny dne 17. prosince 2019.\n\nParazit\n\n\n\"The Souvenir\"\n\n\nPon Džun-ho – \"Parazit\"\n\n\nNoah Baumbach – \"Manželská historie\"\n\n\nJoaquin Phoenix jako Arthur Fleck / Joker – \"Joker\"\n\n\nRenée Zellweger jako Judy Garland – \"Judy\"\n\n\nJoe Pesci jako Russell Bufalino – \"Irčan\"\n\n\nLaura Dern jako Nora Fanshaw – \"Manželská historie\"\n\n\nRobert Pattinson jako Thomas Howard – \"Maják\", jako Monte – \"High Life\" a jako Dapuhin – \"Král\"\n\n\nFlorence Pugh jako Amy March – \"Malé ženy,\" jako Saraya Knight \"– Souboj s rodinou\" a jako Dani – \"Slunovrat\"\n\n\nHonor Swinton Byrne – \"The Souvenir\"\n\n\nPro Samu\n\n\n\"Portrét dívky v plamenech\"\n\n\nMark Jenkin – \"Bait\"\n\n\nThe Devil’s Harmony\n\n\n\"Tenkrát v Hollywoodu\" – Barbara Ling, výprava\n\n\n"}
{"id": "1562574", "url": "https://cs.wikipedia.org/wiki?curid=1562574", "title": "Rychta (Vraclávek)", "text": "Rychta (Vraclávek)\n\nRychta se nachází na katastrálním území Vraclávek obce Hošťálkovy v okrese Bruntál. Klasicistní venkovský dům se štukovou fasádou chráněn jako kulturní památka od roku 1958 a je zapsán v Ústředním seznamu kulturních památek ČR.\n\nVenkovský dům je uváděn jako bývalá rychta, která byla postavena v klasicistním slohu kolem roku 1800. Bývalá rychta je samostatně stojící jednopatrová zděná stavba na půdorysu obdélníku se sedlovou střechou s polovalbou krytou eternitem. Je orientovaná tříosým štítovým průčelím k hlavní komunikaci, které je členěno pilastry, u zaoblených nároží zdvojenými. Vertikálně je členěno kordonovou římsou a hlavní profilovanou římsou. Původně okna v prvním patře byla v profilovaných rámech s ušima a festony v nadokenní i parapetní části. V podlomeném štítu jsou dvě okna v hladkých rámech a po stranách menší okénka. Boční okapové průčelí je pětiosé bez členění. K zadní štítové straně je přistavěn zděný chlév se seníkem v patře.\n\nV interiéru je střední síň s plochým stropem, světnice mají trámové stropy. Chlév je zastropen pruskou plackou.\n\n"}
{"id": "1562588", "url": "https://cs.wikipedia.org/wiki?curid=1562588", "title": "Australian Open 2020 – čtyřhra juniorek", "text": "Australian Open 2020 – čtyřhra juniorek\n\nČtyřhra juniorek Australian Open 2020 probíhala ve druhé polovině ledna 2020. Do deblové soutěže australského tenisového grandslamu v Melbourne Parku nastoupilo třicet dva párů tvořených hráčkami, které splňovaly věková kritéria juniorské kategorie. Obhájcem titulu byl pár složený ze 17leté Japonky Nacumi Kawagučiové a o rok starší Maďarky Adrienn Nagyové, která již nebyla způsobilá ke startu. Kawagučiová do turnaje nezasáhla.\n\nVítězem se stala čtvrtá nasazená dvojice složená ze 14leté Filipínky Alexandry Ealaové a o čtyři roky starší Indonésanky Adrienn Nagyové, které ve finále zdolaly slovinsko-britskou dvojici Živa Falknerová a Matilda Mutavdzicová po hladkém dvousetovém průběhu 6–1 a 6–2. \n\nKaždá z vítězek získala premiérový grandslamový titul kariéry a do juniorského kombinovaného žebříčku ITF si připsala 270 bodů. Spoluhráčky, které navázaly spolupráci v roce 2017, vyhrály celkově sedmou trofej. \n\nFilipínská hráčka trénující v Akademii Rafaela Nadala navázala na triumf krajana Francise Caseyho Alcantary z juniorského debla na Australian Open 2009.\n\n"}
{"id": "1562592", "url": "https://cs.wikipedia.org/wiki?curid=1562592", "title": "Sloup se sousoším Panny Marie (Jindřichov)", "text": "Sloup se sousoším Panny Marie (Jindřichov)\n\nSloup se sousoším Panny Marie ojedinělý mariánský sloup na Bruntálsku, který se nachází u hlavního vstupu do zámeckého areálu v Jindřichově v okrese Bruntál. Monumentální barokní sousoší je chráněno jako kulturní památka od roku 1958 a je zapsáno do Ústředního seznamu kulturních památek ČR.\n\nSousoší vzniklo z podnětu hraběnky Korduly Bartensteinové. Návrh vytvořil krnovský stavitel Georg Friedrich Gans a sousoší vytvořil sochař Václav Heinisch, autorem polychromie je krnovský malíř Josef Wolf. V letech 1957–1958 bylo sousoší restaurováno akademickým sochařem Alešem Rozedralem z Ostravy a další restaurování bylo v roce 2003.\n\nNa nízkém soklu je hranolový podstavec, který je v nárožích členěn na koso postavenými pilastry s volutovými hlavicemi, na nichž je průběžná římsa. Jednotlivá pole jsou zdobená ve spodní části reliéfy, které znázorňují svatého Jana Nepomuckého zpovídajícího královnu, svatou Rozálii, vidění svaté Terezie a vzkříšení svatého Lazara. Nad reliéfy pole přecházejí v segmentové štíty, pod kterými jsou zavěšeny rokajové kartuše. V kartuších jsou znaky Jana Kryštofa z Barteinsteina. Na průběžné římse v rozích stojí postavy světců Šebastiána, Rocha, Ignáce a Karla Boromejského. Z podstavce vybíhá komolý jehlan zakončený volutovou hlavicí, na ni je zeměkoule ovinutá hadem. Na zeměkouli stojí v kontrapostu v bohatě zvlněném rouše Panna Marie s rukama na prsou.\n\n"}
{"id": "1562593", "url": "https://cs.wikipedia.org/wiki?curid=1562593", "title": "Oriens Aliter", "text": "Oriens Aliter\n\nOriens Aliter je časopis pro kulturu a dějiny střední a východní Evropy. Představuje projekt recenzovaného vědeckého periodika Ústavu východoevropských studií, pracoviště Filozofické fakulty Univerzity Karlovy, které se dlouhodobě a z různých hledisek věnuje studiu kulturně-historického dědictví střední a východní Evropy, ve spolupráci s Přikarpatskou národní univerzitou Vasyla Stefanyka v Ivano-Frankivsku.\n\nČasopis vychází od roku 2014 s frekvencí dvou čísel za rok, distribuci zajišťuje Nakladatelství Pavel Mervart. Časopis je rovněž k dostání v Národní knihovně, ve Slovanské knihovně a v Knihovně Jana Palacha Filozofické fakulty Univerzity Karlovy.\n\nHlavním cílem časopisu \"Oriens Aliter\" je poskytnutí platformy pro prezentaci výsledků nejaktuálnějších kulturologických a historických bádání o střední a východní Evropě určených odborné veřejnosti i širší čtenářské obci a pro jejich konfrontaci v mezinárodním měřítku.\n\nNázev časopisu \"Oriens Aliter\" odkazuje na celkový záměr přinést jiný, inspirující pohled na sledovaný významný evropský region a v jeho rámci objevovat nové, možná překvapivé souvislosti a vlivy mezi světem střední a východní Evropy. Z naznačené obecné koncepce periodika plyne i zvýšená pozornost, věnovaná oblastem vzájemného dotyku a prolínání obou velkých kulturně historických areálů (Polsko, Slovensko, Maďarsko, Pobaltí, Bělorusko, Ukrajina) stejně jako historicko-geografickému prostoru Ruska.\n\nKaždé číslo \"Oriens Aliter\" obsahuje 3–7 větších studií; časopis publikuje recenze odborných prací (včetně vědeckých sborníků a kolektivních monografií), které odpovídají celkovému zaměření periodika (kultura a dějiny střední a východní Evropy).\n"}
{"id": "1562595", "url": "https://cs.wikipedia.org/wiki?curid=1562595", "title": "Augusta Württemberská (1734–1787)", "text": "Augusta Württemberská (1734–1787)\n\nAugusta Württemberská (\"Augusta Alžběta;\" 30. října 1734, Stuttgart – 4. června 1787, Hornberg) byla členkou vévodského rodu Württemberků a sňatkem s knížetem Karlem Anselmem kněžnou z Thurn-Taxisu.\n\nAugusta se narodila jako šesté a poslední dítě vévody Karla Alexandra Württemberského a jeho manželky Marie Augusty Thurn-Taxisové. Otec zemřel ještě před jejím narozením, a tak než v roce 1750 vstoupila do kláštera ve městě Méty, žila s matkou. V roce 1752 ji chtěl její nejstarší bratr Karel Evžen provdat za francouzského prince, což by mu pomohlo přesměrovat württemberskou politiku k Francii. Sňatek však nevyšel, a aby ušetřil na nákladech na Augustu, provdal ji bratr za Karla Anselma, 4. knížete z Thurn-Taxisu.\n\nAugusta se 3. září 1753 ve Stuttgartu provdala za Karla Anselma, 4. knížete z Thurn-Taxisu, syna Alexandra Ferdinanda z Thurn-Taxisu a jeho první manželky Žofie Kristýny Braniborsko-Bayreuthské. Manželé spolu měli osm dětíː\n\n\n"}
{"id": "1562598", "url": "https://cs.wikipedia.org/wiki?curid=1562598", "title": "Alois Bauer (odbojář)", "text": "Alois Bauer (odbojář)\n\nAlois Bauer (23. května 1926 Olešnice – 14. dubna 1945 Brno, Kounicovy koleje) byl během druhé světové války člen protifašistické odbojové organizace Předvoj. Provedl společně s Vladimírem Blažkou‎ atentát na SS-Hauptsturmführera Augusta Gölzera, který byl po Reinhardu Heydrichovi druhým nejvyšším představitelem nacistické organizace SS, na něhož byl v Protektorátu Čechy a Morava proveden úspěšný atentát.\n\nAlois Bauer se narodil 23. května 1926 v Olešnici na Moravě. Po ukončení základního školního vzdělání pracoval jako pekařský učeň v Brně. V únoru 1945 se stal společně s Blažkou členem odbojové organizace Předvoj, kde působil pod krycím jménem „Sochor\".\n\nDne 7. 2. 1945 ve večerních hodinách provedl Bauer společně s Blažkou v Brně na Nerudově ulici atentát na SS Hauptsturmführera Augusta Gölzera. Blažka vystřelil na Gölzera čtyři rány z pistole. Teprve čtvrtý výstřel zasáhl Gölzera, který se stihnul ukrýt v domě. Záchranný vůz dorazil se značným zpožděním a odvezl zraněného na chirurgické oddělení na Žlutém kopci, kde byl hned operován. August Gölzer zemřel v noci ze 7. na 8. února 1945 v 0.30 hodin.\n\nJména Bauera a Blažky vyzradil gestapu zatčený velitel branného referátu Předvoje Vladimír Tišnovský. Oba byli 22. 3. 1945 zatčeni a podrobeni brutálním výslechům. Z příkazu státního ministra K. H. Franka, jenž si při návštěvě Brna na jaře 1945 vyžádal dokumentaci Gölzerova případu, byli Bauer s Blažkou 14. dubna 1945 na dvoře Kounicových kolejí zastřeleni ranou do týla. Popravu vykonal osobně vedoucí exekutivního oddělení, kriminální rada brněnského gestapa Otto Koslowski.\n\nTěla obou bratranců byla pochována na čestném místě Ústředního hřbitova v Brně ve skupině 25. Oba byli vyznamenáni Československým válečným křížem in memoriam.\n"}
{"id": "1562602", "url": "https://cs.wikipedia.org/wiki?curid=1562602", "title": "Hlavní cirkulační čerpadlo", "text": "Hlavní cirkulační čerpadlo\n\nHlavní cirkulační čerpadlo (HCČ) slouží na jaderné elektrárně k zajištění cirkulace vody v primárním okruhu, a tím k chlazení aktivní zóny.\nHlavní cirkulační čerpadla bývají zpravidla umístěna na chladné větvi každé smyčky. Vzhledem k tlaku (např. 16 MPa) a teplotě (např. 300°C) dopravované vody, která je navíc radioaktivní, jsou HCČ jedny z technologicky nejnáročnějších čerpadel na jaderné elektrárně. V podstatě ale slouží jen na vykrytí tlakových ztrát primárního okruhu. Hlavní cirkulační čerpadlo by mělo pracovat bez nutnosti oprav po dobu jedné kampaně, aby revize a výměna opotřebených součástí byla prováděna pouze při odstavení bloku pro výměnu paliva. U elektráren s tlakovodním reaktorem se většinou konstruují jako vertikální (tj. se svislým hřídelem) s elektromotorem umístěným nad čerpadlem – z důvodu menší půdorysné plochy. Bývají odstředivá, radiální nebo diagonální a jednostupňová (tj. s jedním oběžným kolem). Jejich výrobci jsou například ruský CKBM nebo japonský MHI. \nZapouzdřená (bezucpávková) čerpadla jsou i s elektromotorem uložena v hermetickém tlakovém pouzdru, díky čemuž nenarušují integritu primárního okruhu a pro jejich konstrukci nejsou potřebné žádné ucpávky. K jejich nevýhodám patří, že se rotor elektromotoru otáčí ve vodě. Při suchém statoru ovlivňuje přepážka mezi rotorem a statorem elektromagnetické pole a tím snižuje účinnost elektromotoru. \nDíky konstrukci jsou všechna ložiska čerpadla i rotoru mazána vodou, která má nižší mazací schopnosti než olej. Zapouzdření dále zvyšuje celkovou hmotnost agregátu a není kvůli němu snadné umístit setrvačník na hřídel čerpadla, který by zajistil dostatečnou dobu doběhu čerpadla při výpadku elektrického napájení. Se zapouzdřením také souvisí výkonové omezení pro tento typ čerpadel.\nU hlavních cirkulačních čerpadel s těsněním hřídele je v hermetickém tlakovém tělese, spojeném s primárním okruhem, umístěno jen čerpadlo, kdežto elektromotor leží vně tlakového pouzdra.\nTato konstrukce odstraňuje nevýhody zapouzdřených čerpadel. HCČ s těsněním hřídele mají tedy nižší investiční náklady, menší hmotnost a výkonové omezení, vyšší účinnost a delší dobu doběhu. Také přístupnost elektromotoru pro opravy je lepší. U těchto čerpadel bývá vodou mazáno jen ložisko umístěné nejblíže k oběžnému kolu, aby nedošlo k znečištění primární vody olejem. Díky konstrukci nezapouzdřených čerpadel však vzniká problém s utěsněním hřídele, který spojuje elektromotor s čerpadlem. V praxi se využívá kombinace mechanického těsnění s třecími kroužky a hydrostatického těsnění. Obecně lze říci, že se HCČ s těsněním hřídele dává přednost před zapouzdřenými HCČ, a to především z ekonomických důvodů.\nPro tlakovodní reaktory VVER-1000 (elektrárna Temelín) jsou používána hlavní cirkulační čerpadla s těsněním hřídele, které mají označení GCEN – 195 M. Pro tlakovodní reaktory VVER-440 (elektrárna Dukovany) jsou jako hlavní cirkulační čerpadla používána ruská čerpadla typu GCEN – 317 s těsněním hřídele, které využívají trojfázový asynchronní elektromotor. \nK hlavním cirkulačním čerpadlům přísluší řada chladicích okruhů a pomocných zařízení. U GCEN – 317 to jsou například:\nČerpadla na tekuté kovy se využívají v jaderných elektrárnách s rychlými reaktory, chlazenými tekutým sodíkem.\nHydrodynamický výpočet odstředivých čerpadel na tekuté kovy je založen na stejných principech jako u čerpadel na vodu. Mezi nejdůležitější požadavky na tato čerpadla patří:\nOdstředivá čerpadla na tekuté kovy lze také konstruovat jako zapouzdřená nebo s těsněním hřídele. HCČ se většinou konstruují jako vertikální, přičemž elektromotor bývá umístěn nad čerpadlem. Spodní radiální ložisko bývá hydrostatické, mazané sodíkem, ostatní ložiska jsou pak mazána olejem.\nJeho výhodou je, že zajišťuje hermetičnost sodíkového okruhu, protože u něj nevychází z prostoru tekutého sodíku ven žádný točící se hřídel.\nJsou založena na principu, že je-li elektrický vodič, kterým teče elektrický proud, vložen do magnetického pole, vychyluje se kolmo k magnetickým siločárám. Tímto elektrickým vodičem je u elektromagnetických čerpadel právě tekutý kov.\nLze je dělit na:\nOdstředivá čerpadla na tekuté kovy dosahují podstatně vyšších účinností (přes 80%) oproti elektromagnetickým (40-50%), mají nižší hmotnost a jsou ekonomičtější. Elektromagnetická čerpadla zase zajišťují hermetičnost, lze u nich snadno regulovat výkon a mají snadnější údržbu díky absenci točivých částí. Přesto jsou vhodnější spíše pro pomocné provozy a jako HCČ se využívají především čerpadla odstředivá.\n"}
{"id": "1562606", "url": "https://cs.wikipedia.org/wiki?curid=1562606", "title": "Australian Open 2020 – čtyřhra juniorů", "text": "Australian Open 2020 – čtyřhra juniorů\n\nČtyřhra juniorů Australian Open 2020 probíhala ve druhé polovině ledna 2020. Do deblové soutěže australského tenisového grandslamu v Melbourne Parku nastoupilo třicet dva párů tvořených hráči, kteří splňovali kritéria juniorské kategorie. Obhájcem titulu byl český pár složený ze 17letého Dalibora Svrčiny a o rok staršího Jonáše Forejtka, který již nebyl věkově způsobilý do soutěže zasáhnout. Spouhráčem Svrčiny se stal Jeffrey von der Schulenburg, s nímž ve čtvrtfinále dohrál na raketách Jérôma Kyma a Dominica Stephan Strickera.\n\nVítězem se stala pátá nasazená dvojice složená ze 17letého Rumuna Nicholase Davida Ionela a o rok staršího Švýcara Leandra Riediho, kteří ve finále zdolali polsko-lotyšské turnajové šestky Mikołaje Lorense s Kārlisem Ozoliņšem po dvousetovém průběhu 6–7, 7–5 a [10–4]. Každý z vítězů získal premiérový grandslamový titul kariéry a do juniorského kombinovaného žebříčku ITF si připsal 270 bodů. Ionel se stal prvním rumunským šampionem juniorky Australian Open. Švýcar Riedi navázal na deblovou trofej krajanky Joana Mantové z juniorského ročníku 1993.\n\n"}
{"id": "1562619", "url": "https://cs.wikipedia.org/wiki?curid=1562619", "title": "Matronalia", "text": "Matronalia\n\nMatronalia, též Matronaes Feriae či matronálie, byly ve starověkém římském náboženství svátkem zasvěcení chrámu Juno Luciny na Esquilinu, který se konal 1. března, na březnové kalendy; byl proto nazýván též \"kalendae feminarum\", „ženské kalendy“. Tento den byl také svátkem nového roku ve starořímském kalendáři, dokud nebyl s nástupem juliánského kalendáře nahrazen 1. lednem. Podle tradice tento svátek založil sabinský král Titus Tatius. Svátek symbolizoval usmíření Římanů a Sabinek po válce způsobené únosem Sabinek. Kromě Říma je slavení matronálií doloženo také z římského Kartága a z Burdigala, dnešního Bordeaux.\n\nBěhem svátku kráčely matrony s věnci na hlavách v procesí k chrámu na Esquilinu, obětovaly tam květiny a prosily Juno a Marta o štěstí v manželství. Socha Juno Luciny, v pravé ruce držící květy a v levé nemluvně, byla mezitím zahalena. Ve svých domech pak ženy oběti doplňovaly o modlitby za štěstí v manželství. V tento den také dávali muži svým manželkám dárky a ženy hostily své otrokyně – stejně jako muži o saturnáliích, proto jej básník Marcus Valerius Martialis (cca 40 až 43–102) označil za „ženské saturnálie“.\n\n\n"}
{"id": "1562629", "url": "https://cs.wikipedia.org/wiki?curid=1562629", "title": "Udo Lattek", "text": "Udo Lattek\n\nUdo Lattek (16. ledna 1935 Bosemb, Východní Prusko – 31. ledna 2015 Kolín nad Rýnem) byl (západo)německý fotbalista a fotbalový trenér.\n\nTrénoval především FC Bayern Mnichov, Borussii Mönchengladbach, Borussii Dortmund a Barcelonu. Se 3 různými kluby vyhrál všechny 3 evropské poháry: Pohár mistrů, Pohár vítězů pohárů i Pohár UEFA. Celkem 8× vyhrál západoněmeckou ligu.\n\nLattek hrál v regionálních ligách za SSV Marienheide, Bayer 04 Leverkusen, VfR Wipperfürth a VfL Osnabrück jako útočník.\n\nPo skončení hráčské kariéry v roce 1965 Lattek působil jako trenér mládežnické reprezentace a byl součástí trenérského týmu seniorské reprezentace, která hrále finále MS 1966.\n\nV březnu 1970 se Lattek na doporučení Beckenbauera stal trenérem Bayernu Mnichov. Bayern vyhrál ligu 3× za sebou v letech 1972, 1973 a 1974, poprvé v historii se tak nějaký klub stal německým mistrem 3× za sebou. V roce 1974 navíc Bayern vyhrál Pohár mistrů, když ve finále v Bruselu hrál s Atléticem Madrid 1:1 a 4:0. Poprvé v historii tak vyhrál Pohár mistrů německý klub. Po polovině ročníku 1974/1975 byl Lattek kvůli špatným výsledkům odvolán.\n\nPo sezoně, v létě 1975, se Lattek stal trenérem Borussie Mönchengladbach, úřadujícího mistra a vítěze Poháru UEFA. V letech 1976 a 1977 vyhrál Mönchengladbach ligu, takže ji rovněž vyhrál 3× za sebou. V roce 1977 se navíc dostal do finále Poháru mistrů v Římě, kde prohrál 1:3 s Liverpoolem. Liverpool odmítl hrát Interkontinentální pohár, takže ho nahradil Mönchengladbach. Po nadějné remíze 2:2 v Buenos Aires s Bocou Juniors ale přišla porážka 0:3 na \"domácím\" hřišti v Karlsruhe. V roce 1979 vyhrál Mönchengladbach Pohár UEFA, když s CZ Bělehrad hrál v Bělehradě 1:1 a \"doma\" v Düsseldorfu 1:0.\n\nV letech 1979–1981 byl Lattek v Borussii Dortmund.\n\nV roce 1981 se Lattek stal trenérem Barcelony. V roce 1982 tým vyhrál Pohár vítězů pohárů, když ve finále hraném právě v Barceloně porazil Standard Lutych 2:1. Poté přišel do klubu za rekordní přestupovou částku 21letý Diego Maradona. V březnu 1983 byl Lattek odvolán a na jeho místo přišel argentinský trenér mistrů světa z roku 1978 César Luis Menotti.\n\nV letech 1983–1987 Lattek trénoval znovu Bayern Mnichov. Znovu s ním vyhrál 3× v řadě ligový titul v letech 1985, 1986 a 1987. V roce 1987 prohrál ve finále Poháru mistrů ve Vídni s Portem 1:2. Stejně jako předtím v Mönchengladbachu v roce 1979, i v roce 1987 v Bayernu ho na trenérském postu vystřídal Jupp Heynckes.\n\nV roce 1991 Lattek trénoval v 1 utkání 1. FC Köln.\n\nV letech 1992–1993 Lattek trénoval FC Schalke 04.\n\nPoté Lattek působil jako televizní komentátor a novinový sloupkař.\n\nPoslední angažmá bylo roku 2000 v Borussii Dortmund. Byl povolán 5 kol před koncem ligy, když byl Dortmund jen 1 bod nad sestupovým místem. Tým se podařilo zachránit v lize.\n\nBayern Mnichov\n\nBorussia Mönchengladbach\n\nFC Barcelona\n\n"}
{"id": "1562631", "url": "https://cs.wikipedia.org/wiki?curid=1562631", "title": "Besence", "text": "Besence\n\nBesence [bešence] () je obec v Maďarsku v župě Baranya, spadající pod okres Sellye. Nachází se asi 9 km severovýchodně od Sellye a asi 10 km severně od chorvatské hranice. V roce 2015 zde žilo 102 obyvatel. Dle údajů z roku 2011 tvoří 100 % obyvatelstva Maďaři a 19,5 % Romové, přičemž všichni obyvatelé se ke své národnosti vyjádřili.\n"}
{"id": "1562635", "url": "https://cs.wikipedia.org/wiki?curid=1562635", "title": "Bogádmindszent", "text": "Bogádmindszent\n\nBogádmindszent [bogátmincent] je obec v Maďarsku v župě Baranya, spadající pod okres Sellye. Nachází se asi 18 km severovýchodně od Sellye. V roce 2015 zde žilo 414 obyvatel. Dle údajů z roku 2011 tvoří 95,5 % obyvatelstva Maďaři, 39,2 % Romové, 1 % Chorvati, 0,5 % Němci, 0,5 % Řekové a 0,2 % Bulhaři, přičemž 4,3 % obyvatel se ke své národnosti nevyjádřilo.\n"}
{"id": "1562636", "url": "https://cs.wikipedia.org/wiki?curid=1562636", "title": "Pomník T. G. Masaryka (Karlovy Vary)", "text": "Pomník T. G. Masaryka (Karlovy Vary)\n\nPomník T. G. Masaryka v Karlových Varech stojí na pěší zóně v centru města na nároží ulic T. G. Masaryka a Dr. Davida Bechera. Pochází z roku 2007, autorem díla je karlovarský rodák akademický sochař Jan Kotek.\n\nPrezident Tomáš Garrigue Masaryk pobýval v lázních v Karových Varech v letech 1923–1933 celkem osmkrát. Rád zde vyjížděl na koni nebo vycházel do okolních lesů. Častým cílem jeho výletů byla lesní restaurace Svatý Linhart, kde se 28. července 1924 zapsal do pamětní knihy hostů.\n\nNa památku prezidentových pobytů, ale nejen toho, se karlovarští radní usnesli na zhotovení pomníku. O realizaci a umístění bylo rozhodnuto na konci roku 2005. Pomník měl být předán veřejnosti při výročí prezidentova narození v  březnu roku 2007.\n\nRadní původně chtěli získat Masarykův pomník za přibližně jeden milion korun od města Mělník, které vlastní sádrový odlitek Masarykovy sochy sochaře Vincenta Makovského z roku 1936 spolu s povolením zhotovit z odlitku pět bronzových soch. Nakonec ale k dohodě nedošlo, mělničtí radní použití odlitku na novou sochu nepovolili.\n\nMěsto Karlovy Vary poté rozhodlo o zhotovení vlastní sochy. Pro vypracování díla byl osloven akademický sochař Jan Kotek (*1956 Karlovy Vary). Studii umístění vypracoval karlovarský architekt Břetislav Kubíček.\n\nSocha byla odlita v umělecké slévárně v Horní Kalné u Vrchlabí na Trutnovsku. Slavnostní odhalení pomníku proběhlo 15. září 2007 při příležitosti 70. výročí Masarykova úmrtí. Kromě autora se slavnosti zúčastnili zástupci města Karlovy Vary a Karlovarského kraje. Rovněž byla přítomna Masarykova pravnučka Charlotta Kotíková, kurátorka moderního umění v Brooklyn Museum v New Yorku. Dále se zúčastnili tehdejší místopředseda senátu Petr Pithart a další politici.\n\nMěsto Karlovy Vary za pomník zaplatilo zhruba 2,5 milionu korun.\n\nAutor řešil dílo komorně vzhledem k okolnímu prostoru. Jde o bronzovou figurální plastiku v nadživotní velikosti o výšce 2,4 metru. Státník je znázorněn prostovlasý, oděný ve společenský oděv s kravatou. V levé ruce drží popsaný list papíru, pravou má přiloženou na klopě. Postava je umístěna na žulovém podstavci oválného půdorysu.\n\nSocha je podle některých znalců pojata jako příliš subtilní. Autorova snaha byla vyjádřit osobnost Tomáše Garrigua Masaryka s důrazem na jeho morální kvality, s velkým důrazem na jeho životní asketismus, vnitřní kázeň a vše, co tyto pojmy obnášejí.\n\nPomník původně neměl nápis, pouze na nízkém bronzovém soklu byla vyvedena faksimile Masarykovy signatury. Přesto se často mnozí, převážně ruští návštěvníci města domnívali, že jde o zpodobnění V. I. Lenina. Aby se u důstojného místa věnovaného výjimečné osobnosti českých dějin zabránilo dalším matoucím reakcím, nechalo město Karlovy Vary 13. června 2012 na podstavec dodatečně osadit bronzový nápis se jménem a daty narození a úmrtí prezidenta:Nápis byl vytvořen podle návrhu autora pomníku. Písmena byla odlita opět v umělecké slévárně v Horní Kalné. Tyto dodatečné úpravy si vyžádaly kolem 100 000 korun.\n\n"}
{"id": "1562640", "url": "https://cs.wikipedia.org/wiki?curid=1562640", "title": "Radnice (Třeboň I)", "text": "Radnice (Třeboň I)\n\nBudova radnice centrální části města Třeboň byla postavena v roce 1566 na místě dvou vyhořelých domů. Radnice má 31 metrů vysokou čtyřbokou věž s ochozem, hodinami a cibulovou střechou. Věž přestavěná do dnešní podoby v roce 1638 vlašským stavitelem Jakubem Corabellem, je celoročně přístupná veřejnosti. \n\nPřestavba v 1638 proběhla jako následek požáru z roku 1618. Další úpravy proběhly mezi v období 1808–1812. Od roku 1819 je budova dvoupodlažní, o pěti okenních osách. V pravém nároží stoupá lehce nad římsu drobná polygonální zvonička, levou stranu krášlí radniční věž. Průčelí budovy je zdobeno freskami s rožmberským, schwarzenberským a městským znakem.\n\nV novodobé historii radnice sloužila částečně také pro potřeby městského úřadu.\n\nV radniční budově se nachází Divadlo J. K. Tyla, kde vystupovala a vystupuje řada významných umělců, Muzeum a Galerie města Třeboň, kino a informační centrum.\n"}
{"id": "1562642", "url": "https://cs.wikipedia.org/wiki?curid=1562642", "title": "Gregor Hradetzky", "text": "Gregor Hradetzky\n\nGregor Hradetzky (31. ledna 1909 Kremže – 29. prosince 1984 Bad Kleinkirchheim) byl rakouský varhanář. V letech před druhou světovou válkou byl také úspěšným rychlostním kanoistou s přezdívkou „vodní Nurmi“.\n\nByl potomkem proslulé varhanářské rodiny Hradetzkých a od mládí pracoval v rodinné firmě. Věnoval se také lyžování a jízdě na kajaku. V roce 1928 se stal poprvé mistrem Rakouska a v roce 1933 mistrem Evropy. Na Letních olympijských hrách 1936 vyhrál závody singlkajakářů na 1000 metrů a na skládacím kajaku na 10 000 metrů. Je tak spolu s gymnastou Juliem Lenhartem jediným rakouským dvojnásobným zlatým medailistou z letní olympiády. V roce 1938 získal jako reprezentant Velkoněmecké říše bronzovou medaili na mistrovství světa v rychlostní kanoistice v závodě na 1000 metrů.\n\nJeho sportovní kariéru předčasně ukončila druhá světová válka. Po válce se věnoval stavění varhan, jeho díla se nacházejí ve Vídni (Universität für Musik und darstellende Kunst Wien, Wiener Konzerthaus, Leopoldskirche, kostely v Neuerdbergu, Favoritenu a Leopoldau), v Melku, Bregenzu, Kremži a Götzisu, spolu s Ronaldem Sharpem také vytvořil varhany sydneyské opery.\n\nByl jmenován čestným občanem své rodné Kremže a obdržel Olympijský řád.\n\n"}
{"id": "1562644", "url": "https://cs.wikipedia.org/wiki?curid=1562644", "title": "Papkeszi", "text": "Papkeszi\n\nPapkeszi [papkesi] je obec v Maďarsku v župě Veszprém, spadající pod okres Balatonalmádi. Nachází se asi 3 km severovýchodně od Balatonfűzfő, 4 km jihozápadně od Berhidy, 9 km severovýchodně od Balatonalmádi a asi 16 km východně od Veszprému. V roce 2015 zde žilo 1 503 obyvatel. Dle údajů z roku 2011 tvoří 88,3 % obyvatelstva Maďaři, 1,5 % Romové, 0,4 % Němci a 0,2 % Srbové, přičemž 11,5 % obyvatel se ke své národnosti nevyjádřilo.\n"}
{"id": "1562650", "url": "https://cs.wikipedia.org/wiki?curid=1562650", "title": "Marinduque", "text": "Marinduque\n\nMarinduque je jeden z ostrovů Filipín. Nachází se mezi Tayabaským zálivem a Sibuyanským mořem jižně od Luzonu. Má rozlohu 953 km² a žije na něm okolo 230 000 obyvatel. Největším městem je Boac (55 000 obyvatel). Ostrov tvoří jednu z provincií regionu Mimaropa a je rozdělen na šest obcí (Boac, Buenavista, Gasan, Mogpog, Santa Cruz a Torrijos). Většinu obyvatel tvoří katolíci a nejpoužívanějším jazykem je tagalog.\n\nNejvyšší horou je Malindig s nadmořskou výškou 1157 m. Nachází se zde množství jeskyní, z nichž nejznámější je Bathala. Ostrov má tropické monzunové podnebí, pěstuje se zde převážně kokosovník ořechoplodý a rýže setá. Významnou roli hraje rovněž rybolov. Těží se zlato a železná ruda. V roce 2004 zde byla vytvořena chráněná oblast Marinduque Wildlife Sanctuary, kde žije velemyš největší, dvojzoborožec hnědavý a kachna filipínská. \n\nOstrov je proslulý archeologickým výzkumem, který zde v roce 1881 vedl Antoine-Alfred Marche. Oblíbenou turistickou atrakcí je velikonoční festival Moriones. Marinduque bylo v roce 2013 vyhlášeno nejbezpečnější provincií Filipín.\n\n"}
{"id": "1562656", "url": "https://cs.wikipedia.org/wiki?curid=1562656", "title": "Clément Lenglet", "text": "Clément Lenglet\n\nClément Nicolas Laurent Lenglet (výslovnost , * 17. června 1995 Beauvais) je francouzský profesionální fotbalista hrající jako stoper za španělský klub FC Barcelona a za francouzskou reprezentaci.\n\nSvou profesionální kariéru začal ve francouzském Nancy, kde odehrál 85 zápasů a v sézóně 2015–2016 vyhrál titul v Ligue 2. V lednu 2017 přestoupil do Sevilly za 5,4 milionů euro a tam za 73 zápasů vstřelil 4 góly. Po angažmá v Seville přestoupil 12. června 2018 do Barcelony za 35 milionů eur.\n\nClément Lenglet se narodil ve francouzském městě Beauvais a svůj debut v profesionální kariéře odehrál 27. září 2013 doma v bezbrankové remíze proti týmu AC Arles-Avignon, kde v 32. minutě nastoupil místo Rémiho Waltera, ale v 45. minutě ho nakonec vystřídal Lossémy Karaboué.\n\nV sezóně 2015–2016 odehrál Lenglet hned 34 zápasů a Nancy vyhrál druhý ligový titul v klubové historii. Svůj první gól za Nancy vstřelil 29. ledna 2016 na domácím hřišti, když vyrovnával v nakonec vyhraném utkání proti Clermont v poměru 3:1. Že umí i faulovat ukázal v utkání proti Auxerre, když Nancy vedli 2:0 a Lenglet v 22. minutě skolil v pokutovém území Sehrou Guirassiho. Clément Lenglet byl okamžitě vyloučen a Auxerre kopali penaltu, kterou ale Auxerre neproměnili. Zápas skončil remízou 2:2. Ve 12. minutě utkání 25. dubna rozehrával Benoît Pedretti přímý kop, který dokázal Clement Lenglet dopravit do brány, díky tomuto gólu vyhráli Nancy nad FC Sochaux 1:0, ale hlavně postoupili po tříroční absenci do Ligue 1.\n\nV první polovině sezóny 2016–2017 odehrál v Ligue 1 18 zápasů.\nO Lengleta měla zájem Sevilla, která za něj nabízela 5 milionů eur. Nabídku v Nancy nakonec přijali a Clément Lenglet 4. ledna 2017 přestoupil se smlouvou do roku 2021. Jedním z důvodů proč o něj měla Sevilla takový zájem byl přestup jeho krajana Timothée Kolodziejczaka do Borussie Mönchengladbach.\n\nSvůj debut za Andaluzijce odehrál o šest dní později při domácí remíze 3:3 s Realem Madridem v osmifinále soutěže Copa del Rey (výsledek dvojzápasu byl 6:3 pro Real Madrid). Proti Realu Madrid se Lenglet se Sevillou utkal dále 15. ledna v La Lize na Stadionu Ramóna Sáncheze Pizjuána, kde vyhráli 2:1 a ukončili tak 40 zápasů dlouhou neporazitelnost ve všech soutěžích tohoto klubu. Ve druhé poloviny sezóny odehrál 17 ligových zápasů.\n\nSvého prvního gólu za Sevillu se Lenglet dočkal 19. srpna 2017, kdy otevřel utkání proti Espanyolu, které skončilo remízou. Po tomto prvním utkání sezóny se diskutovalo, zda to nebyla branka z ofsajdu. V evropské soutěži se poprvé trefil 1. listopadu. Tenkrát mu na hlavu přistál centr Évera Banegy a on neváhal a ve 30. minutě utkání proti Spartaku Moskva ve skupinové fázi Ligy mistrů vyhrávala Sevilla 1:0 (utkání vyhráli 2:1). Poté, co Lenglet odehrál se Sevillou osmifinále Ligy mistrů proti Manchesteru United bez inkasovaného gólu, byl společností ESPN FC vybrán do jejich nejlepší jedenáctky Ligy mistrů.\n\nDalší klub, který Lengleta získal byla španělská Barcelona. Sevilla za něj dostala 35 milionů eur. Za Barcelonu odehrál v Supercopa de España 2018 celých 90 minut a pomohl jí tak zdolat svůj předchozí klub Sevillu FC 2:1. Ve svém debutu s Barcelonou v La Lize 23. září proti Gironě v 35. minutě udeřil loktem svého protihráče Pere Pons a za tento zákrok byl odměněn červenou kartou. Zápas Barcelona – Girona skončil remízou 2:2. V soutěži Copa del Rey vstřelil jediný gól utkání Barcelony proti klubu Cultural Leonesa. Svého prvního gólu v La Lize za Barcelonu se dočkal na Camp Nou proti Realu Sociedad. K vítězství 3:0 nad Eibarem 19. října 2019 pomohl asistencí Antoinu Griezmannovi na první gól. Tento zápas se odehrál na stadionu Ipurua. Důležitý gól si připsal 9. února 2020 v zápase proti Realu Betis, když v 72. minutě vstřelil branku hlavou, přestože byl v 79. minutě vyloučen vyhrála Barcelona na Stadionu Benito Villamarín 3:2.\n\nDo francouzské reprezentace byl Clément Lenglet povolán 21. května 2019 trenérem Didierem Deschampsem na přátelský zápas proti Bolívii a na dva zápasy Kvalifikace na Mistrovství Evropy ve fotbale 2020 proti Andoře a Turecku. Všechny tyto zápasy byly odehrány v první polovině června 2019. Svůj debut odehrál 11. června v zápase venku vyhraném 4:0 proti Andoře a svůj první gól vstřelil proti stejnému týmu. Zápas byl odehrán 10. září a Francie vyhrála 3:0. \n\nClémentův mladší bratr Corentin hraje fotbal jako stoper. Ve stejný den jako jeho bratr přestoupil Corentin z Nancy do Sevilly, ale na rozdíl od něj strávil jednu sezónu v C-týmu v Tercera División.\n\nAktualizováno k 9. únoru 2020\n\nAktualizováno k 11. říjnu 2020\n\n"}
{"id": "1562658", "url": "https://cs.wikipedia.org/wiki?curid=1562658", "title": "Faerská kuchyně", "text": "Faerská kuchyně\n\nFaerská kuchyně (faersky: \"Føroyskur matur\") tradičně používá mléčné výrobky, brambory, zeleninu, mořské plody, ryby a maso (skopové, jehněčí, vepřové nebo drůbež), na maso jsou loveny i velryby nebo mořští ptáci (například papuchalkové). Mnoho potravin se musí dovážet. Faerská kuchyně byla ovlivněna též britskou kuchyní.\n\n\n"}
{"id": "1562660", "url": "https://cs.wikipedia.org/wiki?curid=1562660", "title": "Cardiffská římská pevnost", "text": "Cardiffská římská pevnost\n\nNázev pevnosti mohl znít Tamium (v té podobě se objevuje v ravennské Kosmografii), ale možná šlo o jméno řeky, v moderní době nazývané Taff. Pevnost mohla být nazývána také Bovium (opraveno z tvaru Bomio), které figuruje v Itineráři císaře Antonina. \nŘímských pevností na tomto místě bylo víc. První byl pravděpodobně tábor vexilace (odloučené jednotky) postavený během pokusu o dobytí území kmene Silurů kolem roku 55. Asi o dvacet let později, po období, kdy pevnost zůstala opuštěná, byla postavena nová, menší římská tvrz pro pomocný sbor a zůstala obsazena pravděpodobně až do doby vlády císaře Hadriána. Vedle ní se rozkládala civilní osada (vicus). Od konce 2. do poloviny 3. století tam stály nevojenské dřevěné stavby, kde se zpracovávalo železo. \n\nKolem roku 290 byla na tomto místě, na břehu, vybudována pevnost o rozloze přes 3,5 hektaru, ne nepodobná té v Portchesteru v hrabství Hampshire. Zdi dosahovaly tloušťky tři metry. Pevnost situovali tak, aby ovládala přístup k hornímu toku řeky Severn. Na západních útesech, které v průběhu staletí podlehly erozi, pravděpodobně stály strážní věže. Nechal je tam snad postavit císař Carausius poté, co častěji docházelo k nájezdům z Irska.\n\nPevnost na tomto místě mívala tvar zhruba čtverce, 14 polygonálních věží rozmístěných v pravidelných rozestupech a dvě brány s věžemi. Poslední pevnost stála od poloviny 3. století na ploše, která zasahovala přinejmenším 200 metrů na jih od hradu do plochy, kde se nachází moderní město. \n\nŘímské vojenské a námořní síly byly kolem roku 370 nakonec přesunuty jinam.\nHradby Cardiffského hradu pocházejí především z 2. poloviny 19. století a začátku století 20. \nÚseky v hradbách, které mají nepatrně jinou barvu, jsou původem římské. Normané je o několik století později použili a také na ně stavěli. Zeď z doby římské tu vždy začíná až dole na zemi. \nTéměř 900 let zůstala římská minulost Cardiffského hradu skryta a zapomenuta. Objev přišel až roku 1888, kdy se jeho majitel rozhodl postavit novou věž a jeho dělníci objevili pozůstatky římské pevnosti. Archeologický průzkum ukázal, že to byla první ze čtyř pevností na tomto místě, přičemž každá měla jinou velikost. \nVykopávky byly prováděny na ploše hradu od roku 1974 do 1984, dále v roce 2003 a v letech 2005-6. \nZřícenina pevnosti se jeví jako sídlo „krále Ynwyla“ ze středověkých artušovských příběhů Geraint a Enida. Geraint snad byl v 5. století králem Dumnonie. \n"}
{"id": "1562665", "url": "https://cs.wikipedia.org/wiki?curid=1562665", "title": "Tupelo (Mississippi)", "text": "Tupelo (Mississippi)\n\nTupelo (anglická výslovnost ) je město v americkém státě Mississippi, na jižním pobřeží Spojených států amerických. Podle odhadu z roku 2017 zde žilo 38 114 obyvatel. Tupelo je sedmým největším městem v Mississippi a je považováno za obchodní, průmyslové a kulturní centrum severního Mississippi. Narodil se zde např. hudebník Elvis Presley.\n\n"}
{"id": "1562667", "url": "https://cs.wikipedia.org/wiki?curid=1562667", "title": "Reinská přísaha", "text": "Reinská přísaha\n\nReinská přísaha z 19. září 1276 je přísahou věrnosti štýrské, korutanské a kraňské šlechty Rudolfovi Habsburskému. V klášteře Rein ji zorganizovali bývalí přívrženci Přemysla Otakara II. V současnosti je uložena ve vídeňském archivu.\n\nSeznam zúčastněných:\n\n"}
{"id": "1562677", "url": "https://cs.wikipedia.org/wiki?curid=1562677", "title": "René Gabzdyl", "text": "René Gabzdyl\n\nRené Gabzdyl (25. července 1943 Ostrava – 30. prosince 2005 Praha) byl český zpěvák, herec, tanečník a textař. Proslavil se hlavně v divadle Semafor v Hudebním divadle Karlín a v divadle Rokoko.\n\nRené Gabzdyl se narodil 25. července roku 1943 v Ostravě do rodiny tanečníků. Jeho rodiče se oba věnovali tanci profesionálně a jeho strýc byl hudebníkem v ostravském divadle. Přibližně v roce 1962 nastoupil René na Univerzitu v Olomouci, kde se začal věnovat biologii a zeměpisu. Během studií začínal svou kariéru jako textař a choreograf v kabaretu SKUMAFKA (SKUpina MAlých Forem KAbaretu). Studia předčasně ukončil a vysokou školu již nedostudoval. V roce 1965 mu nabídlo spolupráci pražské hudební divadlo Semafor. Zde se účastnil her \"Člověk z půdy\" (1959) a \"Dobře placená procházka\" (1962). Účinkoval i ve stejnojmenném filmu \"Dobře placená procházka\" (1965) spolu s J. Šlitrem, J. Suchým, E. Pilarovou a H. Hegerovou. Poté Semafor opustil a nastoupil do divadla Rokoko. V divadle Rokoko se podílel na muzikálu Gentlemani (1967). Zbytek své umělecké kariéry strávil v Hudebním divadle Karlín.\n\nV tomto divadle působil až do roku 1991. Hrál také v několika filmech (názvy jsou uvedeny v kapitole „filmy a televizní seriály“).\n\nRené Gabzdyl zemřel v nemocnici roku 2005. \n\n\n\n"}
{"id": "1562680", "url": "https://cs.wikipedia.org/wiki?curid=1562680", "title": "Anilinová modř", "text": "Anilinová modř\n\nAnilinová modř je označení používané pro více chemických látek:\n"}
{"id": "1562686", "url": "https://cs.wikipedia.org/wiki?curid=1562686", "title": "Departement La Paz", "text": "Departement La Paz\n\nLa Paz je departement v západní Bolívii na hranici s Peru. Rozloha departementu je 133 985 km², v roce 2012 v něm žilo 2 706 359 obyvatel. Hlavním městem je La Paz. V departementu se nachází bolivijská část jezera Titicaca, pohoří Cordillera Real s nadmořskou výškou přes 6 400 m n. m. Severovýchodně od pohoří se nachází Yunga, strmé východní svahy Andského pohoří, které tvoří přechod k Amazonské nížině.\n\nDepartement La Paz se člení na 20 provincií, které se dále dělí na 85 \"municipií\" a 438 \"kantonů.\"\n\nNejpoužívanějšími jazyky v departementu jsou španělština, ajmarština, kečuánština a guaranština. V tabulce jsou uvedeny počty obyvatel hovořící jednotlivými jazyky jak v departementu, tak v celé Bolívii.\n"}
{"id": "1562689", "url": "https://cs.wikipedia.org/wiki?curid=1562689", "title": "Bitva o Boston", "text": "Bitva o Boston\n\nBitva o Boston (19. dubna 1775 – 17. března 1776) známá také jako obléhání Bostonu byla úvodní fáze americké revoluční války. Americké milice obklíčily britskou armádu, která byla posádkou v Bostonu. Obě strany během obléhání musely řešit problém s dodávkami zdrojů a personální problémy. Zásobování britské armády bylo odkázáno na přístup k moři. Po jedenácti měsících obléhání Britové opustili Boston a odpluli do Nového Skotska.\n\nV roce 1775 britský parlament uložil americkým koloniím nové daně a dovozní cla vydáním Intolerable Acts. Američané protestovali, argumentovali tím, že nemají v britském parlamentu zastoupení a proto nařízení vydaná parlamentem pro americké kolonie jsou nezákonná. V reakci na Bostonskou čajovou párty a další protesty bylo vysláno do kolonií 4 000 britských vojáků kterým velel generál Thomas Gage. Měli za úkol obsadit Boston a uklidnit situaci v provincii Massachusetts Bay. Gage dostal od parlamentu zmocnění rozpustit místní provinční vládu vedenou Johnem Hancockem a Samuelem Adamsem. Nastalou situaci řešil provinční kongres v Massachutsetts, který byl provizorní vládou vytvořenou v provincii Massachusetts Bay na počátku americké revoluce. (Její vláda nakonec trvala od roku 1774 do roku 1780.) Provinční kongres se rozhodl vyzvat k pohotovosti místní milice a začal koordinovat shromažďování zbraní a dalších vojenských potřeb. Podle podmínek Boston Port Act, který se stal zákonem 31. března 1774, a nabyl účinnosti 1. června 1774 Gage uzavřel bostonský přístav, čímž způsobil velkou nezaměstnanost a nespokojenost. Boston Port Act bylo jedno z pěti opatření dokumentu Intolerable Acts, opatření byla nazývána různě: netolerovatelné akty, represivní akty nebo donucovací akty a dokument byl vydán jako reakce na Bostonskou čajovou párty.\n\nBritové se rozhodli zabavit vojenské zásoby, které byly údajně uložené Massachusettskou milicí v městě Concordu. Díky účinnému získávání zpráv dostaly milice v koloniích informaci včas a ke Concordu dorazily posily. Dne 19. dubna 1775 tak došlo k bitvě o Lexington a Concord. Britové v bitvě neuspěli a navíc v bojích během ústupu do Bostonu utrpěli těžké ztráty. Všechny kolonie Nové Anglie a později i kolonie ležící dále na jih v reakci na tuto bitvu poslaly své milice k Bostonu.\n\nObléhání začalo 19. dubna po bitvách u Lexingtonu a Concordu. Milice z okolních komunit kolonie Massachusetts zablokovaly přístup k Bostonu. Kontinentální kongres vytvořil z jednotek milicí kontinentální armádu, které velel George Washington. V červnu 1775 Britové po těžkých bojích a s velkými ztrátami dobyli kopce Bunker Hill a Breed's Hill. Odtud britská armáda hodlala bombardovat Boston.\n\nV listopadu 1775 poslal Washington tehdy 25letého vojáka, bývalého knihkupce, Henryho Knoxe, aby dopravil k Bostonu těžká děla z pevnosti Ticonderoga ležící u jezera Champlain. Mezi listopadem 1775 a únorem 1776 plukovník Henry Knox a tým inženýrů převezl na saních 60 tun těžkého dělostřelectva, které bylo ukořistěno v pevnosti Ticonderoga. Převezli je přes zmrzlé řeky Hudson a Connecticut v obtížné a složité operaci a dorazili zpět do Cambridge 24. ledna 1776. V březnu 1776 tato děla posílila opevnění na Dorchester Heights, odkud bylo možno kontrolovat Boston a jeho přístav a ohrožovat britskou zásobovací linii. Britský velitel William Howe viděl britskou pozici jako neobhájitelnou a 17. března stáhl své síly z Bostonu do britské pevnosti v Halifaxu v Novém Skotsku.\n\nBezprostředně po bitvě z 19. dubna massachusettská milice pod vedením Williama Heatha, kterého později nahradil generál Artemas Ward, vytvořila linii obléhání od Chelsea, kolem poloostrovů Boston a Charlestown k Roxbury čímž účinně obklíčil Boston ze tří stran. Zvlášť pečlivě zablokoval Charlestown Neck, jediný přístup do Charlestownu a Boston Neck, jediný přístup na poloostrov Boston. Britům zůstal volný přístup do přístavu a na moře. Bezprostředně po vytvoření obléhací linie vzrostla velikost koloniálních sil. Dorazily milice z New Hampshire, Rhode Island a Connecticutu. Generál Gage napsal, jak byl překvapen počtem povstalců obklopujících město: „Povstalci nejsou bezectná chátra, jak mnozí předpokládali, že jsou... Ve všech jejich válkách proti Francouzům nikdy nevykazovali takovou schopnost velení, soustředěnost a vytrvalost jako nyní.“\n\nGenerál Gage nyní obrátil svou pozornost k upevnění snadno obhájitelných pozic. Na jihu, v Roxbury, Gage nechal zřídit obranné řady s 10 děly. Čtyři kopce kolem byly rychle opevněny, měly být hlavními strategickými body. Tato opevnění byla stále zesilována. Gage se také rozhodl opustit Charlestown a přemístit síly, které ustoupily od Concordu, do Bostonu. Město Charlestown samo bylo zcela neobsazené a stalo se územím nikoho. Dobyté vysoké kopce kolem Charlestownu, Bunker Hill a Breed's Hill, byly ponechány bez obrany, stejně jako výšiny Dorchester Heights. Britové zpočátku velmi omezili pohyb do města a z města. Obléhaní a obléhající nakonec dosáhli neformální dohody umožňující provoz na Boston Nec. Dohoda se netýkala přepravy zbraní. Obyvatelé Bostonu odevzdali armádě téměř 2000 mušket. Většina sympatizantů s kontinentální armádou opustila město. Naopak, mnoho loajalistů podporujících Brity, kteří žili mimo město Boston, opustili své domovy a stáhli se do města. Většina z nich měla pocit, že není bezpečné žít mimo město, protože milice teď měli kontrolu nad krajem. Někteří z mužů se po příjezdu do Bostonu připojili k loyalistickým plukům připojeným k britské armádě.\n\nProtože obležení neblokovalo přístav, město zůstalo otevřené pro královské námořnictvo vedené viceadmirálem Samuelem Gravesem. Vojsko bylo zásobováno z Nového Skotska a jiných míst. Milice mohly udělat jen málo pro zastavení těchto zásilek kvůli námořní nadvládě britské flotily. Američané však přesto byli schopni obtěžovat zásobovací lodě a ceny potravin rychle rostly. Nedostatek jídla se ve městě brzy projevil, denní příděl jídla se snižoval. Američané dostávali informace o dění ve městě od lidí, kteří z Bostonu uprchli. Britové žádnou takovou možnost neměli.\n\nDne 3. května provinční kongres Massachusetts pověřil Benedikta Arnolda, aby zorganizoval jednotku pro převzetí pevnosti Ticonderoga poblíž jižního konce jezera Champlain v provincii New York. O pevnosti bylo známo, že jsou tam umístěny těžké zbraně, ale měla být jen lehce bráněna. Arnold dorazil do Castletonu, městě v dnešním Vermontu, tehdy to ovšem bylo sporným územím mezi New Yorkem a New Hampshire. 9. května se k němu připojil Ethan Allen a milice z Connecticutu. Tyto jednotky pod společným vedením Arnolda a Allena zajaly posádky pevnosti Ticonderoga a pevnosti Crown Point a také jedno velké vojenské plavidlo na jezeře Champlain. Získali více než 180 děl, další zbraně a zásoby, které vznikající kontinentální armáda využila při utahování obléhání Britů v Bostonu.\n\nBritům v Bostonu docházely zásoby čerstvého masa a jejich koně potřebovali seno. 21. května Gage nařídil skupině vojáků dorazit na Grape Island a přivézt seno pro koně. Američané si Britů všimli a zorganizovali obranu. Když britská strana dorazila, dostala se pod palbu. Milice zapálily stodolu na ostrově a zničily 80 tun sena. Britové si odvezli pouze zhruba 3 tuny píce. Kontinentální armáda částečně v reakci na incident na Grape Island se snažila vyčistit přístavní ostrovy od všech hospodářských zvířat a zásob užitečných pro Brity. 27. května se v bitvě u Chelsea Creek pokusili britští mariňáci zastavit likvidaci hospodářských zvířat z některých ostrovů. Američané se bránili a během akce britský škuner Diana ztroskotal a byl zničen, ale ne dříve, než Britové vyložili zbraně. Ve snaze potlačit vzpouru vydal Gage 12. června proklamaci, v níž nabídl prominutí trestu všem rebelům s výjimkou Johna Hancocka a Samuela Adamse. Místo toho, aby vzpouru potlačil, vzrostla nenávist mezi patrioty a další lidé se chopili zbraní.\n\nPo celý květen Britové dostávali posily, dokud nedosáhli síly asi 6 000 mužů. 25. května dorazili na lodi HMS Cerberus tři generálové: William Howe, John Burgoyne a Henry Clinton. Gage začal plánovat výpad z města. Plán, pro který se Britové rozhodli, znamenal opevnění Bunker Hill a Dorchester Heights. Stanovili datum pro dobytí Dorchester Heights na 18. června. Dne 15. června se Committee of Safety (Výbor pro bezpečnost) dozvěděl o britských plánech. Generál Ward dostal rozkaz opevnit Bunker Hill a kopce kolem Charlestownu; akci dostal na starost plukovník William Prescott. V noci 16. června vedl Prescott 1200 mužů na Charlestown Neck a stavěl opevnění na Bunker Hill a Breed's Hill.\n\nDne 17. června vypukla bitva o Bunker Hill. Generál Howe dobyl poloostrov Charlestown. Britům se podařilo splnit jejich taktický cíl, dostat pod kontrolu kopce na Charlestownském poloostrově, ale utrpěli značné ztráty. Když bylo zabito nebo zraněno asi 1 000 mužů, včetně 92 mrtvých důstojníků, zhodnotili Britové své ztráty jako natolik těžké, že dále nepodnikali žádné přímé útoky na americké síly. Američané sice bitvu prohráli, ale přeci jen se s jistým úspěchem postavili proti britské vycvičené armádě. Během střetnutí úspěšně odrazili dva útoky na Breed's Hill. Od tohoto okamžiku se obléhání v podstatě stalo patem.\n\nGenerál George Washington dorazil do Cambridge 2. července. Zřídil své sídlo v domě Benjamina Wadswortha na Harvard College. Následující den převzal velení nově vytvořené kontinentální armády. Stále přicházely další síly a zásoby, včetně množství pušek z míst tak vzdálených jako Maryland a Virginie. Washington začal pracovat na formování milic do útvaru podobnějšího armádě, na jmenování vyšších důstojníků (kde si milice obvykle volily své vůdce) a zavádění dalších organizačních a disciplinárních opatření. Washington požadoval, aby důstojníci různých funkcí nosili různé uniformy aby se odlišili od podřízených a nadřízených. Dne 16. července přestěhoval své sídlo do John Vassall House, také v Cambridge, dům se později stal známým jako dům Henryho Wadswortha Longfellowa. Koncem července dorazilo do jednotek vyrůstajících v Pensylvánii, Marylandu a Virginii asi 2 000 střelců. Tyto síly byly použity k posílení obléhání.\n\nWashington také nařídil zlepšení obrany. Na Boston Neck byly vykopány zákopy směrem k Bostonu. Tyto činnosti však měly na obléhanou britskou armádu malý vliv. Dne 30. července v odvetu za americký útok Britové spálili část domů v Roxbury. O čtyři dny později, 2. srpna, byl zabit americký střelec a jeho tělo bylo oběšeno. V odvetě další američtí střelci obsadili linie obléhání a zaútočili na Brity. Útok trval celý den, mnoho Britů bylo zabito či zraněno, jeden muž byl zajat. Dne 30. srpna Britové překvapivě zaútočili na Boston Neck, vypálili hospodu a postoupili až k americkým liniím. Ve stejnou noc zaútočilo 300 Američanů na ostrov Lighthouse Island a vypálilo ho a při ztrátě jednoho muže zabilo 23 Britů. Další srpnovou noc poslal Washington 1200 mužů, aby kopali zákopy na kopci poblíž Charlestown Neck. Přes britské bombardování Američané úspěšně zákopy dokončili.\n\nNa začátku září Washington začal připravovat plány na dva další kroky: první, vyslat 1000 mužů z Bostonu a napadnout Quebec, a druhý, zahájit útok na Boston. Washington usoudil, že si může dovolit poslat část armády do Quebeku, protože měl informace od britských dezertérů a amerických špionů, že Britové nemají v úmyslu zahájit útok z Bostonu, dokud jim nedorazí posily. 11. září odešlo do Quebeku asi 1100 vojáků pod velením Benedikta Arnolda. Washington svolal válečnou radu a objasnil své důvody pro útok na Boston po zemi i z moře. Hodlal převézt muže přes zátoku Back Bay na lodích s plochým dnem, které pojaly 50 mužů. Věřil, že bude extrémně obtížné udržet muže pohromadě, až přijde zima. Ve válečné radě byl plán jednomyslně zamítnut a rozhodnutí zaútočit bylo odloženo „alespoň prozatím“.\nPočátkem září Washington povolil zabavování místních rybářských plavidel za účelem shromažďování zpravodajských informací a zákazu dodávek Britům. Tato aktivita byla předchůdcem vzniku amerického námořnictva, které bylo založeno v důsledku britského útoku zápalnými střelami na Falmouth (dnešní Portland, Maine). Provinční vlády Connecticutu a Rhode Islandu začaly vyzbrojovat lodě a školit posádky. \n\nNa začátku listopadu odešlo 400 britských vojáků do Lechmere's Point s úmyslem útočit, ale hlavně získat nějakou potravu. Získali 10 kusů skotu, ale ztratili dva životy v potyčce s koloniálními jednotkami vyslanými na obranu Lechmere's Point. Dne 29. listopadu, koloniální kapitán John Manley, velící škuneru Lee, získal jednu z nejcennějších trofejí obléhání, britskou brigantinu Nancy, těsně před přístavem Boston Harbor. Brigantina vezla velkou zásobu munice a dalších vojenských zásob určených pro britské jednotky v Bostonu.\n\nS blížící se zimou obě strany čelily vlastním problémům. Američané měli takový nedostatek střelného prachu, že vojáci dostali bajonety, aby mohli bojovat v případě britského útoku. Mnoho amerických vojáků zůstalo bez žoldu a mnoho mužů armádu na konci roku opustilo. Na britské straně generál Howe, který v říjnu vystřídal Gage jako velitele, také čelil různým problémům. Dřevo bylo tak vzácné, že začali kácet stromy a strhávat dřevěné budovy, včetně Old North Meeting House. Navíc zásobování města bylo stále obtížnější kvůli zimním bouřím a vzrůstajícímu počtu rebelů. Britská vojska měla takový hlad, že mnoho z nich bylo připraveno opustit město v čase co nejkratším. Ve městě vypukly kurděje a neštovice. Také Washingtonova armáda čelila problémům s neštovicemi, protože vojáci z venkovských komunit ještě nikdy této nemoci vystaveni nebyli. Washington přesunul infikované vojáky do oddělené nemocnice, byla to jediná dostupná možnost vzhledem k odporu veřejnosti k očkování.\n\nWashington znovu navrhl napadnout Boston v říjnu, ale jeho důstojníci si mysleli, že je nejlepší počkat, až přístav zamrzne. V únoru, když voda mezi Roxbury a Boston Common zamrzla, Washington usoudil, že i přes nedostatek střelného prachu by zkusil rychlý útok přes led, ale jeho důstojníci se proti tomu opět postavili. Washingtonova touha zahájit útok na Boston vzešla z jeho strachu, že mnoho mužů z jeho armády během zimy dezertuje. Věděl jak snadno by v současné situaci Howe dokázal prolomit linie obléhání. Když byl informován, že může věřit Howeově nečinnosti; opustil myšlenku útoku přes zamrzlý kanál, i když nepříliš ochotně, a změnil ho na opatrnější plán, opevnit Dorchester Heights pomocí děl, která dopravil Knox od pevnosti Ticonderoga.\n\nV polovině ledna na příkaz z Londýna vyplul britský generál Henry Clinton (1730–1795) s malou flotilou a 1500 muži. Jejich cílem bylo spojit síly s dalšími vojsky přicházejícími z Evropy a dobýt přístavy v jižních koloniích pro další vojenské operace. Na začátku února britská armáda spálila několik statků v Dorchesteru.\n\nNěkterá děla z pevnosti Ticonderoga měla větší ráži i dostřel, než měli Američané dříve k dispozici. Byla umístěna do opevnění kolem města a v noci 2. března 1776 Američané začali bombardovat těmito děly Boston. Na to Britové odpověděli svými vlastními děly. Američané pod vedením plukovníka Knoxe pokračovali ve výměně palby s Brity až do 4. března. Střelba způsobila malé škody na obou stranách, i když poškodila domy a zabila některé britské vojáky v Bostonu.\n\nDne 5. března Washington přesunul přes noc více děl z Ticonderoga spolu s několika tisíci muži, aby obsadil Dorchester Heights, odkud mohl zasáhnout Boston. Byla zima, zem byla zamrzlá, takže kopání zákopů bylo nemožné. Důstojník Rufus Putnam (9. dubna 1738 - 4. května 1824) vypracoval plán na vybudování opevnění Dorchester Heights z těžkých trámů, dopravených přes noc, aniž by to Britové zaznamenali. Generál Howe prý zvolal: „Můj Bože, tito chlapi odvedli za jednu noc více práce, než bych dokázal za tři měsíce udělat já se svou armádou.“ Britská flotila byla v dosahu amerických zbraní z kopců Dorchester Heights a střelba ohrožovala i vojsko ve městě.\n\nOkamžitá reakce Britů byla dvouhodinová dělová palba na Dorchester Heights, která neměla žádný účinek, protože britské zbraně nedosáhly na americké pozice. Po neúspěchu střelby se Howe a jeho důstojníci shodli, že pokud mají udržet Boston, musí být kolonisté z výšin vyhnáni. Plánovali na výšiny zaútočit, nicméně kvůli špatnému počasí se útok nikdy nekonal a Britové se rozhodli místo toho ustoupit.\n\n8. března někteří prominentní bostonští občané poslali Washingtonovi dopis, že Britové nezničí město bude-li jim dovoleno opustit Boston bez obav z útoku. Washington dopis dostal, ale formálně jej odmítl, protože mu nebyl adresován ani jménem ani titulem. Dopis přesto splnil účel, když začala evakuace, nedošlo k americkému útoku, který by bránil britskému odchodu. Dne 9. března, poté co Britové zaznamenali pohyb na kopci Nook's Hill na Dorchesteru, zahájili masivní palbu, která trvala celou noc. Jedna dělová koule zabila čtyři muže, ale to byly veškeré ztráty na životech. Následující den kolonisté vyšli a nasbírali na 700 dělových koulí, které na ně byly vystřeleny. \n\nDne 10. března 1776 generál Howe vydal nařízení, aby obyvatelé Bostonu odevzdali veškeré věci, které by mohli kolonisté použít k pokračování války. Loyalista Crean Brush byl oprávněn tyto věci převzít, za což vydával certifikáty, které byly ve skutečnosti bezcenné. Během příštího týdne dorazila britská flotila do bostonského přístavu a čekala na příznivý vítr, zatímco se loajalisté a britští vojáci naloďovali. Během této doby americké námořnictvo mimo přístav úspěšně zajalo a přesměrovalo do přístavů pod koloniální kontrolou několik britských zásobovacích lodí. \n\n15. března vál konečně příznivý vítr. Než mohli Britové vyplout opět se vítr obrátil. Dne 17. března nastalo konečně vhodné počasí. Vojáci, kteří měli za úkol vypálit město v případě útoku na jejich lodě či v případě jiných nepokojů začali opouštět Boston ve čtyři hodiny ráno a do devíti hodin dopoledne byly všechny lodě připraveny k odplutí. Na 120 britských lodích bylo evakuováno více než 11 000 lidí. Z toho bylo 9 906 britských vojáků, 667 žen a 553 dětí.\n\nJakmile britská flotila odplula pryč, Američané se přesunuli aby získali zpět Boston a Charlestown. Nejprve si mysleli, že Britové jsou stále na Bunker Hill, ale ukázalo se, že Britové nechali na místě pouze figuríny. Kvůli riziku neštovic do Bostonu pod vedením Artemase Warda pronikli nejprve pouze muži, kteří už neštovice prodělali. Zbytek koloniální armády vstoupil do Bostonu 20. března 1776, jakmile bylo riziko onemocnění posouzeno jako nízké. Generál Washington v zásadě přistoupil k britské hrozbě spálit město a nebránil jejich evakuaci z Bostonu, ovšem opuštění přístavu jim nijak neusnadnil. Nařídil kapitánovi Manleymu, aby útočil na odplouvající britskou flotilu. Útoky byly zčásti úspěšné, mimo jiné byla zajata loď vezoucí Creana Brushe a jeho kořist. \n\nGenerál Howe, jehož loďstvo konečně opustilo vnější přístav, zanechal za na místě malý kontingent plavidel, jejichž primárním posláním bylo zachytit jakékoli připlouvající britské lodě. Zatímco jeho flotila mířila do Halifaxu v Novém Skotsku, mnoho lodí s britskými vojáky, které byly původně určené pro Boston, nic netušily a dopluly do přístavu, kde padly do amerického zajetí. \n\nBritská evakuace ukončila hlavní vojenské činnosti v koloniích Nové Anglie. Generál Washington v obavě že Britové zaútočí na New York City, odešel 4. dubna se svou armádou na Manhattan a zahájil vojenské přípravy na obranu New Yorku a New Jersey.\nGenerál Howe byl v britském tisku a parlamentu přísně kritizován za neúspěchy v boji o Boston, ale zůstal ve vedení další dva roky: bojoval o New York, New Jersey a Filadelfii. Generál Gage nikdy neobdržel další bojový rozkaz. Generál Burgoyne bojoval v bitvě u Saratogy, kde katastrofální porážka Britů znamenala zajetí nejen jeho ale i 7 500 vojáků pod jeho velením. Generál Clinton velel britským silám v Americe čtyři roky (1778–1782).\nS Brity opustilo Boston mnoho loajalistů. Někteří odešli do Anglie, aby tam začali nový život. Někteří z nich se do Ameriky po válce vrátili. Mnozí zůstali v Novém Skotsku a usadili se na místech, jako je Saint John a stali se aktivními v budoucím vývoji Nového Skotska a Nového Brunswicku.\n\nPo ukončení obléhání přestal Boston být důležitým vojenským cílem, ale nadále byl ústředním bodem pro revoluční aktivity, přičemž jeho přístav byl důležitým místem pro vybavení válečných lodí a soukromých osob. Jeho přední občané měli důležitou roli při vývoji budoucích Spojených států. Boston a další komunitní oblasti slaví 17. březen jako upomínku na obléhání jako Den evakuace.\n\n\n"}
{"id": "1562692", "url": "https://cs.wikipedia.org/wiki?curid=1562692", "title": "Rizovka", "text": "Rizovka\n\nRizovka nebo také Rizova stráň je označení pro severnější část průhonické Dendrologické zahrady. Tato část neleží v Průhonicích, ale v pražském katastrálním území Křeslice. Proti průhonické části zahrady, která je blíže k dálnici, je Rizovka méně navštěvovaná a pozemky v ní více využívá Výzkumný ústav Silva Taroucy pro krajinu a krasné zahradnictví až od roku 1983.\n\nRizovka je vlastně zatravněná plocha přibližně čtvercového tvaru. Kolem vede hlavní cesta a příčnými cestami je plocha rozdělená na menší části, ve kterých jsou tématicky uspořádané skupiny sbírkových rostlin, zejména dřevin. Jejich uspořádání je patrné z mapy. Od jihovýchodního rohu Rizovky ve směru hodinových ručiček:\n\n\nRozsah výsadby i uspořádání jednotlivých druhů se může během doby měnit.\n\n"}
{"id": "1562694", "url": "https://cs.wikipedia.org/wiki?curid=1562694", "title": "Marcel Strýko", "text": "Marcel Strýko\n\nMarcel Strýko (22. června 1955 Zborov – 3. prosince 1994 Košice) byl slovenský umělec, filosof, disident a politik, osobnost sametové revoluce v listopadu 1989 v Košicích.\n\nNarodil se ve Zborově v okrese Bardejov. Jeho rodiči byli voják z povolání Imrich Strýko a učitelka Božena Strýková (roz. Bullová).\n\nRodina se přestěhovala do Košic, kde absolvoval základní školu. Byl přijat na Střední průmyslovou školu elektrotechnickou. Během studia se jeho rodiče rozvedli. V roce 1972 začal malovat a roku 1974 maturoval. Nastoupil na povinnou vojenskou službu, kde dospěl k odhodlání nepřijímat rozkazy, což vedlo ke krátkodobé psychiatrické hospitalizaci a k předčasnému návratu do civilu. Později pracoval jako technik v Československé televizi v Košicích.\n\nV roce 1977 se mu podařilo vycestovat do Francie a po návratu založil skupinu Nace (Lesní zpěváci), pro kterou psal texty písní. Aktivně se účastnil na psaní a vydávání samizdatového sborníku Trinásta komnata (I – IV, 1978–1980), který vycházel v nákladu 30 kusů.\n\nI když byl silně věřící, nenapojil se na bratislavský katolický disent, ale přes českou undergroundovou scénu na skupinu pražských disidentů. Od roku 1980 byl v úzkém kontaktu s Egonem Bondym a se skupinou mladých autorů a umělců z Košic a Prahy. Účastnil se bytových seminářů pod vedením Milana Balabána, Egona Bondyho a Milana Machovce. Komunikoval s představiteli Výboru na obranu nespravedlivě stíhaných Petrem Uhlem a Václavem Havlem. Setkal se i s Františkem kardinálem Tomáškem. Aktivně rozmnožoval a šířil samizdatová díla, v Košicích pořádal neformální výstavy a filosofické semináře. Své filosofické úvahy vydával samostatně ve strojopisu v nákladu 8–10 kusů, některé z nich se objevily i v rámci různych samizdatových sborníků. V samizdatech uveřejňoval i svou poezii a též eseje na společenská a umělecká témata.\n\nV roce 1981 se oženil s Erikou Kordíkovou a roku 1984 se jim narodil syn Martin.\n\nRoku 1987 byl účastníkem fóra Charty 77, za což byl propuštěn z televize a následně pracoval jako traťový dělník na železnici. Byl terčem Státní bezpečnosti, která se ho snažila zastrašit. Celkem absolvoval 282 výslechů.\n\nV roce 1990 byl spoluzakladatelem Občanského fóra v Košicích, stal se kooptovaným poslancem SNR a místopředsedou Slovenské rady VPN. V prvních polistopadových volbách mandát poslance SNR obhájil a pracoval v branně-bezpečnostním výboru. Ve VPN byl členem republikové rady a předsednictva.\n\nV parlamentních volbách v roce 1992 kandidoval za Občanskou demokratickou unii, ve které byl členem vedení. Do parlamentu sa však nedostal. Začal pracovat jako zástupce ředitele obchodní firmy.\n\nVýrazně se zasazoval proti rozdělení Československa. V roce 1993 z důvodu nenaplnění jeho představ o tom, kam se měla po sametové revoluci ubírat společnost, upadl do hluboké deprese.\n\nV květnu 1994 byl obětí útoku, který připisoval svému předcházejícímu působení v politice a upozorňování na pro něho nepřijatelné způsoby Vladimíra Mečiara. V průběhu roku byl vícekrát hospitalizován. V listopadu byl na vlastní žádost propuštěn z nemocnice. Zemřel na vykrvácení po prasknutí jícnových žil někdy mezi 3. a 5. prosincem. Protože v této době žil sám, přesný čas smrti není znám.\n\nV roce 2012 byl \"in memoriam\" oceněn občanskou cenou Biela vrana za trvalý přínos pro svobodnou demokratickou společnost.\n\n\n\n"}
{"id": "1562700", "url": "https://cs.wikipedia.org/wiki?curid=1562700", "title": "Úsilov (tvrz)", "text": "Úsilov (tvrz)\n\nÚsilov je tvrz ve stejnojmenné vesnici v okrese Domažlice. Tvrz byla založena pravděpodobně v polovině patnáctého století vladyckým rodem Výrků z Rýzmberka. Jako panské sídlo sloužila do konce sedmnáctého století, kdy byl Úsilov připojen k větším statkům, a nepotřebná tvrz byla od té doby používána jen k hospodářským účelům. Budova tvrze je chráněna jako kulturní památka.\n\nKdy byla založena úsilovská tvrz, není jisté. Předpokládá se, že vznikla v polovině patnáctého století za Výrků z Rýzmberka, ale je možné, že existovala už na přelomu čtrnáctého a patnáctého století, kdy Úsilov patřil Vilémovi z Úsilova, po kterém ji roku 1403 zdědila dcera Eliška. Dalším známým majitelem byl Jan Výrek z Rýzmberka, připomínaný v Úsilově roku 1451 poté, co prodal svou tvrz ve Výrově. Zemřel po roce 1456 a majetek po něm zdědili synové Vilém, Nechval a Jindřich. Po Vilémově smrti roku 1472 zůstal Úsilov zbývajícím bratrům, kteří v témže roce patřili k předním účastníkům vladyckých protibavorských bojů. Přistoupili na mírové jednání s Albrechtem Bavorským, při kterých požadovali úhradu škody způsobené jim ve službách knížete Ludvíka. Jednání byla zdlouhavá a v zimě roku 1473 je ukončil bavorský vpád do Čech, při kterém útočníci Úsilov, Černíkov a několik dalších vesnic vypálili. Nechval poté žil ještě v roce 1481 a Jindřich, který se přestěhoval do Černíkova, roku 1484 spravoval Úsilov nejspíš jako poručník.\n\nÚsilov poté až do roku 1514 patřil Janovi z Rýzmberka, který byl Nechvalovým nebo Jindřichovým synem. Janovým nástupcem byl Jindřich Švihovský z Rýzmberka, který statek Úsilov s tvrzí, dvorem a pustými vesnicemi Svilov a Slibkov prodal před rokem 1541 Zdeborovi z Příchovic. Svilov a Slibkov patřily k vesnicím vypáleným v roce 1473. Do desk zemských byl prodej zaznamenán až roku 1545, kdy už statek patřil Zdeborovu synovi Jindřichovi z Příchovic. Příchovští úsilovskou tvrz pravděpodobně rozšířili o novou obytnou budovu označovanou později jako nová tvrz.\n\nPosledním z rodu Příchovských v Úsilově byl Jan z Příchovic, který po otcově smrti v roce 1559 zdědil celý statek. Jan panství rozšířil o Loučim a Bukovou a oženil se s Annou z Vidršperka, která po něm Úsilov v roce 1574 zdědila. Vdova svého manžela o mnoho nepřežila, a její majetek včetně Vilova a Slavíkovic tak podle Janovy závěti připadl Bohuslavu Vidršpergárovi a jeho synům. S tímto nesouhlasil Šebestián Vlasatý z Domaslavi, ale roku 1577 se nároků za finanční náhradu vzdal.\n\nÚsilov tak získal Balcar Vidršpergár z Vidršpergu, po němž jej převzal syn Jan mladší Vidršpergár. Jan během stavovského povstání v letech 1618–1620 sloužil ve stavovském vojsku, ale podařilo se mu prokázat, že byl ke službě donucen násilím, takže nebyl nijak potrestán. Roku 1624 však musel kvůli velkým dluhům Úsilov prodat za 23 500 kop míšeňských grošů Janu Filipu Kracovi ze Šarfenšteina, majiteli rýzmberského panství. Jan Filip byl v té době císařským plukovníkem, ale roku 1633 přešel na stranu Švédů, za což byl po zajetí roku 1635 popraven a jeho majetek zkonfiskován. Královská komora statek prodala Janu Oldřichu Burghauserovi, který kupní cenu vyplatil různým věřitelům. Jeho dcera Marie Jakuba se provdala za císařského velitele Jana Filipa Schütze a po nich malé panství zdědil syn František Schütz, který je roku 1661 prodal Markétě Lidmile Vencelíkové, rozené Lapáčkové ze Rzavého. Ta Úsilov roku 1694 vyměnila s hrabětem Františkem Hartmanem z Klenového za Drslavice. Od roku 1695 tak Úsilov patřil k roupovskému panství, roku 1711 byl připojen k Poleni a o devět let později k Chudenicím, u kterých zůstal až do zrušení poddanství. Od konce sedmnáctého století tvrz ztratila svou sídelní funkci a začala chátrat. Už koncem sedmnáctého století byla popsána jako zpustlá. Byly v ní jen chlévy, sýpka a dvě udržované světnice pro správce a čeleď.\n\nVe 21. století využívá část budovy obec Úsilov a část slouží k bydlení.\n\nJádrem tvrze bývala dvoupatrová budova s půdorysem o rozměrech 15 × 11 metrů s přízemními zdmi silnými dva metry. Nejspíše v patnáctém století byla rozšířena o věž s čtvercovým půdorysem 9 × 9 metrů a čtyřmi až pěti patry. Při četných úpravách byla tato podoba značně pozměněna a v dochované podobě má budova tři křídla s obytnou částí a bývalou sýpkou, v nichž se projevují pozdně gotické, renesanční a barokní prvky. K původní tvrzi patří mimo jiné část kamenného portálu s okosenou hranou. Příkop, který tvořil součást opevnění, se nedochoval.\n\nKřídlo s novodobým vstupem bylo postavené v šestnáctém století. Vstupní místnost v něm je zaklenutá křížovou klenbou, v dalších prostorách v interiéru jsou použité valené klenby s výsečemi, ale podoba prvního patra je výsledkem novodobých úprav.\n"}
{"id": "1562704", "url": "https://cs.wikipedia.org/wiki?curid=1562704", "title": "Newyorská kuchyně", "text": "Newyorská kuchyně\n\nV New Yorku, největším městě USA se lze setkat s mnoha kuchyněmi z celého světa. Jídla typická pro New York často pocházejí z italské, anglické, židovské ale i asijské kuchyně.\n\n\nV New Yorku se nachází mnoho restaurací a střetává se tu mnoho kultur, díky tomu vzniklo právě v New Yorku mnoho pokrmů, kterou jsou dnes rozšířené po celém světě. Patří mezi ně například:\n\n"}
{"id": "1562706", "url": "https://cs.wikipedia.org/wiki?curid=1562706", "title": "Vajszló", "text": "Vajszló\n\nVajszló [vajsló] () je velká obec v Maďarsku v župě Baranya, spadající pod okres Sellye. Nachází se asi 9 km jihovýchodně od Sellye. V roce 2015 zde žilo 1 709 obyvatel. Dle údajů z roku 2011 tvoří 93,3 % obyvatelstva Maďaři, 5,6 % Romové, 1,7 % Chorvati, 0,6 % Rumuni a 0,4 % Němci, přičemž 6,6 % obyvatel se ke své národnosti nevyjádřilo.\n"}
{"id": "1562708", "url": "https://cs.wikipedia.org/wiki?curid=1562708", "title": "Emil Kintzl", "text": "Emil Kintzl\n\nEmil Kintzl (23. února 1934, Praha–Nusle) je učitel a autor publikací o Šumavě. \n\nEmil Kintzl se narodil v Praze–Nuslích 23. února 1934 jako druhorozený (měl o dva roky staršího bratra) do rodiny vrchního účetního ředitele Hlavního města Prahy, ale již na podzim roku 1939 (po okupaci Československa nacisty) se rodina přestěhovala do Sušice, kde Emil Kintzl prožil celou druhou světovou válku. V květnu 1945 byl očitým svědkem osvobození Sušice americkou armádou. Několikadenní pobyt Američanů ve městě v něm navždy zanechal nesmazatelné vzpomínky. \n\nPo skončení druhé světové války se Emil Kintzl několik let nadšeně věnoval skautingu ve skautském oddíle v Sušici (skautský slib složil v roce 1946). O prázdninách roku 1948 se zúčastnil posledního skautského letního tábora před zrušením této organizace. Tábor, ale především dramatické okolnosti odehrávající se v prostředí nedávno vysídlených německých vesnic a usedlostí jej ovlivnily na celý život. Teprve čtrnáctiletý Emil Kintzl byl svědkem toho, jak (ihned po skončení tábora) jejich tři skautští vedoucí ilegálně překročili státní hranici a odešli do emigrace pryč z Československé republiky. Odpor proti komunistickému režimu vyvěral z jeho vzpomínek na perzekuce nepohodlných lidí, činovníků Sokola, živnostníků a zemědělců, kteří odmítali vstoupit do JZD. Na vlastní kůži zažil nástup Svazu mládeže, do něhož nikdy nevstoupil. V roce 1948 zemřel Kintzlovi otec, maminka byla v domácnosti a pobírala minimální důchod. Emil tedy musel rodině ekonomicky pomoci – chodil na brigády do lesa nebo uhelných skladů. Po obecné škole a složení maturitní zkoušky na gymnáziu v Klatovech začal Emil Kintzl studovat vysokou školu (geometrii), ale studia nedokončil, protože jej znechutilo jednání svazáků a poměry, které na škole panovaly. Vrátil se domů na Šumavu, krátce se učil zámečníkem, potom šel ale do uhelných skladů a nějaký čas se živil rozvážením uhlí. \n\nV roce 1952 nastoupil jako učitel tělocviku do školy v Hartmanicích (a učil tam až do roku 1954) a současně dálkově studoval v Plzni. Po návratu z vojenské prezenční služby (sloužil v Českém Krumlově a ve Kdyni; cvičil jako voják i na I. celostátní spartakiádě, která se konala v roce 1955) bylo jeho původní učitelské místo obsazené a tak vyučoval v malotřídce (dvoutřídce) v Srní a v roce 1958 nastoupil (z rodinných důvodů) jako tělocvikář do Kašperských Hor. V průběhu 50. let 20. století byl Emil Kintzl svědkem brutální devastace regionu, rozstřílení celých vesnic nacházejících se v tehdejším vojenském prostoru; zažil jejich následné srovnávání se zemí doplněné o plenění a ničení kostelů, kaplí i celých hřbitovů. V srpnu 1968 byl s kamarádem na návštěvě (a za nákupy) v německé Žitavě, kde se ocitl (po uzavření hranic v důsledku invaze vojsk Varšavské smlouvy do Československa) na dobu jednoho týdne v dočasné německé internaci. V Kašperských Horách učil Kintzl až do roku 1975, kdy byl (po více jak dvaceti letech praxe v oboru) na základě výsledku třídně-politických prověrek (a v důsledku konfliktů s režimem, jichž se dopouštěl) shledán o prázdninách 1974 v Klatovech nezpůsobilým pracovat ve školství a musel z oboru odejít. \n\nJako topič pracoval 14 let (od roku 1976 až do roku 1990) v kotelně místního podniku v Kašperských Horách. Zápornou stránkou věci bylo, že Kintzlovo děti nesměly studovat, kladnou stránkou ale bylo, že této doby využil ke skládání svého „šumavského archivu“. \n\nV současné době (rok 2020) žije Emil Kintzl v Kašperských Horách, věnuje se sportu (lyžování a pěší turistice) a dále mapuje historii Šumavy. Publikuje články a knížky, pracoval jako poradce při natáčení českého kriminálního televizního seriálu Policie Modrava, jezdí po besedách a pořádá přednášky. Spolu se scénáristou Janem Fischerem natáčí Emil Kintzl pro společnost Stream.cz a její Televizi Seznam seriálový pořad „Zmizelá Šumava“.\n\n\n"}
{"id": "1562710", "url": "https://cs.wikipedia.org/wiki?curid=1562710", "title": "Páprád", "text": "Páprád\n\nPáprád je obec v Maďarsku v župě Baranya, spadající pod okres Sellye. Nachází se asi 15 km severovýchodně od Sellye. V roce 2015 zde žilo 149 obyvatel. Dle údajů z roku 2011 tvoří 94,9 % obyvatelstva Maďaři, 5,1 % Romové, 1,3 % Chorvati, 0,6 % Němci a 0,6 % Ukrajinci, přičemž 5,1 % obyvatel se ke své národnosti nevyjádřilo.\n"}
{"id": "1562713", "url": "https://cs.wikipedia.org/wiki?curid=1562713", "title": "Třída Panther", "text": "Třída Panther\n\nTřída Panther byla třída torpédových křižníků Rakousko-uherského námořnictva. Celkem byly postaveny dvě jednotky této třídy. Za první světové války již byly zastaralé. Po válce je získala Velká Británie. Roku 1920 byly sešrotovány.\n\nRoku 1884 admiralita rozhodla o objednání dvou torpédových křižníků ve Velké Británii s cílem získání poznatků o britských konstrukcích a technologiích. Zakázku na dva malé křižníky získala úspěšná loděnice Armstrong v Elswicku. Křižníky byly do služby přijaty v letech 1885–1886. Získané zkušenosti byly využity při domácí stavbě torpédového křižníku SMS \"Tiger\".\n\nJednotky třídy \"Panther\":\nPancéřování tvořila 12mm silná paluba. Výzbroj tvořily dva barbetové 120mm kanóny, deset 47mm kanónů a čtyři 350mm torpédomety. Pohonný systém tvořilo šest kotlů a dva parní stroje o výkonu 5940 hp (\"Leopard\" 6380 hp), pohánějící dva lodní šrouby. Nejvyšší rychlost dosahovala 18,4 uzlu (\"Leopard\" 18,7 uzlu). Dosah byl 2800 námořních mil při rychlosti 10 uzlů.\n\nV letech 1909–1910 byly demontovány oba 120mm kanóny. Novou výzbroj představovaly čtyři 66mm kanóny a deset 47mm kanónů.\n\nV letech 1886–1898 byl \"Panther\" nasazen ve východní Asii. \"Leopard\" byl roku 1887 vyslán na Krétu a v Asii operoval v letech 1907–1909. Ještě před první světovou válkou byly oba křižníky považovány za zastaralé. \"Leopard\" od roku 1914 sloužil jako strážní loď v Pule. \"Panther\" byl určen pro pobřežní obranu, později byl strážní lodí v Kotoru a roku 1917 stal cvičnou lodí pro posádky ponorek. Roku 1920 byly oba křižníky sešrotovány.\n"}
{"id": "1562719", "url": "https://cs.wikipedia.org/wiki?curid=1562719", "title": "Dům čp. 46 (Jindřichov)", "text": "Dům čp. 46 (Jindřichov)\n\nDům čp. 46 s deštěnou stodolou je na katastrálním území Arnultovice obce Jindřichov v okrese Bruntál. Venkovský dům s barokním štítem z 18. století. Dne 18. listopadu 2002 byl Ministerstvem kultury České repuliky prohlášen kulturní památkou Česka. Kulturní památku tvoří venkovský dům a děštěná stodola z 19. století.\n\nPrvní písemná zmínka o domu pochází z roku 1759. Dům je samostatně stojící omítaná zděná přízemní částečně podsklepená stavba na půdorysu obdélníku postavena na kamenné podezdívce. Dům je orientován jižním štítovým průčelím k silnici. Eternitová střecha je sedlová. V jižním průčelí jsou čtyři okenní osy, je ukončeno korunní římsou, na kterou nasedá zděný horizontálně členěný barokní štít. Mezi korunní a štítovou římsou jsou dvě obdélná okna mezi nimiž je výklenek s obrazem Panny Marie. Po stranách jsou dva větrací otvory a v rozích štukové voluty. Horní části nad římsou je jedno okno. Severní štít je svisle bedněný s oknem, větracími otvory a dvířky na seno. Východní okapová fasáda má dvojí vstupy (hlavní dveře jsou dvoukřídlé) další tři otvory jsou do bývalých chlévů. Západní okapové průčelí je pětiosé.\n\nDispozice domu je trojdílná s dvoutraktovým uspořádáním. V původní černé kuchyni jsou dvě české placky na pasech. V interiéru je zachovaná rozměrná funkční pec. Podlahy jsou betonové a břidlicová dlažba. Na půdě je vestavěná obytná místnost s trámovým stropem a břidličnou dlažbou. Chlévy jsou zastropeny hřebínkovou klenbou, podlahy s břidlicovou dlažbou.\n\nDeštěná stodola je postavena na vysoké podezdívce z lomového kamene na půdorysu obdélníku, s kamennou podlahou. Je příčně průjezdná a kolmo orientovaná k obytné budově, má sedlovou střechu krytou eternitem.\n\n"}
{"id": "1562720", "url": "https://cs.wikipedia.org/wiki?curid=1562720", "title": "Dörgicse", "text": "Dörgicse\n\nDörgicse [dergiče] je obec v Maďarsku v župě Veszprém, spadající pod okres Balatonfüred. Nachází se asi 15 km jihozápadně od Balatonfüredu a asi 28 km jihozápadně od Veszprému. V roce 2015 zde žilo 258 obyvatel. Dle údajů z roku 2011 tvoří 93,1 % obyvatelstva Maďaři, 4,4 % Němci, 0,4 % Romové a 0,4 % Poláci, přičemž 6,9 % obyvatel se ke své národnosti nevyjádřilo.\n"}
{"id": "1562722", "url": "https://cs.wikipedia.org/wiki?curid=1562722", "title": "Vordere Gstemmerspitze", "text": "Vordere Gstemmerspitze\n\nVordere Gstemmerspitze (2136 m n. m.) je hora ve Wölzských Taurách na území rakouské spolkové země Štýrsko. Nachází se v hřebeni, který vybíhá z hory Plannerknot (1996 m) západním směrem a postupně se stáčí k severu. Vordere Gstemmerspitze sousedí na jihovýchodě s vrcholem Mittlere Gstemmerspitze (2104 m) a na severu s vrcholem Hochstein (2183 m). Východní svahy hory klesají do závěru doliny potoka Kothüttenbach, západní a jihozápadní k břehům potoka Schrabach. Na spojovacím hřebeni k Mittlere Gstemmerspitze se nachází pamětní kříž Franzosenkreuz. Na východním úbočí hřebene směřujícího k Hochsteinu se rozkládá nevelké bezejmenné jezero.\n\n\n\n"}
{"id": "1562723", "url": "https://cs.wikipedia.org/wiki?curid=1562723", "title": "Čechovští z Čechovic", "text": "Čechovští z Čechovic\n\nČechovští z Čechovic byl starý slezský šlechtický rod, první písemné zmínky o něm se objevují v 14. století. Rod vlastnil statkářskou usedlost a přilehlé polnosti v Čechovicích. Mimo jiné rodu patřila obec Hostín, kterou přebírá od rodu Švamberků.\n\nV 17. století se rod manželským svazkem spojuje s rodem Soldánů z Čechovic, kteří přebírají pozůstatky jejich usedlosti v Čechovicích, Obec Hostín však byla jejich následníkům odebrána. Rod tak upadal dále v zapomnění a jeho členové postupně přijímali různá nešlechtická povolání. Rozdělil se na několik větví, z nichž některé žijí v zahraničí.\n\n\n"}
{"id": "1562725", "url": "https://cs.wikipedia.org/wiki?curid=1562725", "title": "Župa Dubrovačka", "text": "Župa Dubrovačka\n\nŽupa Dubrovačka (též Župa dubrovačka, ) je opčina v Chorvatsku v Dubrovnicko-neretvanské župě. Jde o poměrně malou opčinu, nacházející se jihovýchodně od Dubrovníku a severozápadně od opčiny Konavle u břehu Jaderského moře. V roce 2011 žilo v celé opčině 8 331 obyvatel, což ji činí devátou nejlidnatější opčinou v Chorvatsku. Ačkoliv je největší vesnicí v opčině Čibača, správním střediskem je Srebreno.\n\nOpčina zahrnuje celkem 17 trvale obydlených vesnic:\n\nOpčinou prochází silnice D8.\n"}
{"id": "1562726", "url": "https://cs.wikipedia.org/wiki?curid=1562726", "title": "Ansu Fati", "text": "Ansu Fati\n\nAnssumane „Ansu“ Fati Vieira (* 31. října 2002 Bissau) je španělský profesionální fotbalista původem z afrického státu Guinea-Bissau. V současnosti působí ve španělském klubu FC Barcelona a hraje na pozici levé křídlo útoku. V mládí se ve svých 6 letech s rodiči přestěhoval do španělské Sevilly. \n"}
{"id": "1562731", "url": "https://cs.wikipedia.org/wiki?curid=1562731", "title": "Smokvica", "text": "Smokvica\n\nSmokvica () je vesnice a správní středisko stejnojmenné opčiny v Chorvatsku v Dubrovnicko-neretvanské župě. Nachází se ve vnitrozemí ostrova Korčula. V roce 2011 zde žilo 916 obyvatel.\n\nOpčina zahrnuje pouze jedinou oficiální vesnici (\"Smokvica\"). Kromě vnitrozemské vesnice se zde nachází i přímořská vesnice Brna, ta je však přičleněna k vesnici Smokvica a není samostatným sídlem.\n"}
{"id": "1562732", "url": "https://cs.wikipedia.org/wiki?curid=1562732", "title": "Pískorypka nachová", "text": "Pískorypka nachová\n\nPískorypka nachová (\"Andrena rosae\") je druh vzácné samotářské včely z čeledi pískorypkovití (\"Andrenidae\").\n\nDospělá včela dorůstá délky 10-13 mm a podobá se svým vzhledem druhu \"Andrena florea\". Pouze první dva články zadečku mají červenou barvu a často bývají uprostřed zčernalé. V některých případech může být první článek úplně černý. Čelní štítek mají hrubě tečkovaný a samečci disponují dlouhými kusadly. Dospělci létají od konce června do srpna a mají potomstvo jen jednou do roka. Preferují teplá stanoviště s písčitou nebo hlinitou půdou. Živí se pouze na miříkovitých rostlinách, obzvláště na máčkách. Areál výskytu zahrnuje jižní a střední Evropu. V České republice se vyskytuje velmi vzácně na jižní Moravě a ve východních a severních Čechách.\n\nČervený seznam z roku 2017 řadí tento druh mezi kriticky ohrožené druhy, kterým bezprostředně hrozí vyhynutí.\n"}
{"id": "1562735", "url": "https://cs.wikipedia.org/wiki?curid=1562735", "title": "Hugo I. hrabě Logothetti", "text": "Hugo I. hrabě Logothetti\n\nHugo Jakub Josef Logothetti (20. března 1801 Černovice, Ukrajina – 26. května 1861 Bílovice, Morava, Rakouské císařství) byl český, rakouský šlechtic a majitel velkostatků Bílovice a Břecholupy (1831–1861).\n\nPředci tohoto rodu pocházeli ze staré byzantské rodiny. Členové rodu zastávali v byzantské říši nejdůležitější úřady. Slovo „logohettes“ znamená v řečtině ministr. Následkem dobytí hlavního města říše Cařihradu turky v roce 1453, odešli předci rodiny na ostrov Kréta a od roku 1462 jsou zde usazeni trvale na ostrově Zakynthos (Zante) v Jónském moři do dnešních dnů.\n\nZakladatelem moravské větve rodu byl Jakub hrabě Logothetti, ten se narodil 15. března v roce 1741 v Zante jako \"Eiakobos kontes Logothetes\". V roce 1775 se oženil s Kateřinou d´Ymbault a usadil se v Černovicích v Bukovině. Ve stejném roce zabral Bukovinu císař Josef II. a Černovice se stávají součástí Habsburské monarchie. S manželkou Kateřinou měli syna Josefa Karla Augustina Logothettiho (* 16. březen 1779), který se 17. února 1800 ve Vídni oženil s Marii Ester Barborou, svobodnou paní z Locella, pocházející z Brna. 20. dubna 1801 se novomanželům narodil v Černovicích jediný syn Hugo Josef Jakub Logothetti. V dětském věku mu umřel otec († 5. května 1811, Černovice) a v roce 1815 jej opustila matka († 26. července 1815, Brno). O mladého chlapce se postarali příbuzní matky, rodina rytíře von Schönfeld. V roce 1818 tak nastoupil jako kadet do 3. husarského pluku. Jako voják rakouské armády se stačil 19. prosince 1821 v Německých Knínicích u Moravského Krumlova oženit s Josefou Františkou de Paula svobodnou paní z Bartensteina. Manželka byla vnučkou kancléře císařovny Marie Terezie Josefa svobodného pána Jana Kryštofa z Bartensteina a narodila se 12. května v roce 1800 v Brně, byla dcerou Emanuela svobodného pána z Bartensteina a jeho manželky Alžběty rozené svobodné paní Roden z Hirzenau.\n\nDíky finanční pomoci manželčiných příbuzných koupil Hugo Logothetti v roce 1836 panství Bílovice. Se svou ženo měli 7 dětí: Vladimír, Hedvika, Berta, Lodoiska, Alfréd, Julie a Zdenko. V roce 1839 získal český inkolát a rakouský rytířský stav. V roce 1848 byl uznán rakouský hraběcí titul, kterého se domáhal dříve. Byl znám díky milostnému poměru k prosté dívce Emilií Čudové, kterou při návštěvě zámku Bílovice namaloval Josef Mánes. Dne 16.května 1861 jej při cestě z Březolup do Bílovic postihl záchvat mrtvice. V bílovického zámku zemřel 26. května 1861 v kruhu rodiny.\n"}
{"id": "1562737", "url": "https://cs.wikipedia.org/wiki?curid=1562737", "title": "Tituly a vyznamenání Juana Carlose I.", "text": "Tituly a vyznamenání Juana Carlose I.\n\nJuan Carlos I. obdržel řadu titulů a vyznamenání jak před nástupem na španělský trůn tak i jako španělský král. Španělská ústava z roku 1978 vyhrazuje titul \"španělského krále\" osobě panovníka. Ten je také jako panovník oprávněn užívat i další čestné tituly a hodnosti. Během své vlády v letech 1975 až 2014 byl velmistrem španělských rytířských a heraldických řádů. Po králi byla také pojmenována řada míst jak ve Španělsku tak v zahraničí.\n\n\nŠpanělská ústava z roku 1978, v článku II., odst. 56, paragraf 2, vyhrazuje titul \"španělského krále (rey de España)\" osobě panovníka. Ten je jako panovník oprávně užívat i další čestné tituly a hodnosti, které se obvykle vztahují k historickým entitám, tradičně spojených se Španělskou korunou:\n\n\n\n\n\n\n\n"}
{"id": "1562745", "url": "https://cs.wikipedia.org/wiki?curid=1562745", "title": "Mljet (opčina)", "text": "Mljet (opčina)\n\nMljet () je opčina v Chorvatsku v Dubrovnicko-neretvanské župě. Zahrnuje celý ostrov Mljet a také mnoho okolních ostrůvků, jako jsou Pomeštak, Glavat, Moračnik a Kobrava. V roce 2011 žilo v celé opčině 1 088 obyvatel. Správním střediskem opčiny i jejím největším sídlem je Babino Polje.\n\nOpčina zahrnuje celkem 14 trvale obydlených vesnic, z nichž největší jsou Babino Polje, Goveđari, Sobra a Polače.\n\nOpčinou prochází silnice D120.\n"}
{"id": "1562748", "url": "https://cs.wikipedia.org/wiki?curid=1562748", "title": "Malé ženy (film, 2019)", "text": "Malé ženy (film, 2019)\n\nMalé ženy (v anglickém originále Little Women) je americký film z roku 2019 o dospívání, který napsala a natočila Greta Gerwig. Jedná se o sedmou filmovou adaptaci stejnojmenného románu od Louisy May Alcott z roku 1868. Hlavní role ztvárnili Saoirse Ronan, Emma Watson, Florence Pugh, Eliza Scanlen, Laura Dern, Timothée Chalamet, Tracy Letts, Bob Odenkirk, James Norton, Louis Garrel, Jayne Houdyshell, Chris Cooper a Meryl Streep.\n\nSvětová premiéra filmu proběhla v New Yorku v Muzeu moderního umění a do amerických kin byl film uveden 25. prosince 2019. V Česku měl film premiéru v kinech 30. ledna 2020.\n\nFilm byl vybrán Americkým filmovým institutem a magazínem \"Time\" do žebříčku deseti nejlepších filmů roku 2019. Film získal šest nominací na Oscara, včetně kategorií nejlepší film, nejlepší herečka (Saoirse Ronan), nejlepší herečka ve vedlejší roli (Florence Pugh) a nejlepší adaptovaný scénář. \n\n"}
{"id": "1562749", "url": "https://cs.wikipedia.org/wiki?curid=1562749", "title": "Tanec v temnotách", "text": "Tanec v temnotách\n\nTanec v temnotách (v dánském originále Danser i mørket) je muzikálový melodramatický film režiséra Larse von Trier z roku 2000. \n\nHlavní postavu české emigrantky Selmy Ježkové v něm ztvárnila islandská zpěvačka Björk. Selma, trpící degenerativní nemocí očí, pracuje jako dělnice v továrně, kde se snaží našetřit peníze na operaci očí pro svého syna, který trpí touž nemocí. \n\nVe filmu hrají také Catherine Deneuve, David Morse, Cara Seymourová, Peter Stormare, Siobhan Fallon Hoganová a Joel Grey.\n\nAutorkou většiny soundtracku k filmu, které později vyšlo jako album \"Selmasongs\", je Björk, nicméně několika skladbami přispěl Mark Bell a texty Lars von Trier a Sigurjón Birgir Sigurðsson. Ve filmu byly rovněž použity tři písně z muzikálu \"The Sound of Music\" dvojice Rodgers a Hammerstein.\n\nNa základě děje filmu napsal Poul Ruders operu \"Selma Ježková\".\n\n\n"}
{"id": "1562768", "url": "https://cs.wikipedia.org/wiki?curid=1562768", "title": "Jan Bašta", "text": "Jan Bašta\n\nJan Bašta (5. června 1860 Poděbrady – 12. října 1936 Praha) byl český železniční inženýr, dlouholetý drážní zaměstnanec, vedoucí provozního ředitelství Císařsko-královské státní dráhy (\"kkStB\") v Plzni, který se po vzniku nezávislého Československa stal 30. října 1918 de iure prvním ředitelem Československých státních drah. \n\nNavštěvoval reálky v Jičíně a v Kutné Hoře, v letech 1878–1884 absolvoval Polytechnickém ústavu v Praze. Koncem 80. let 19. století nastoupil na vrchní provozní ředitelství státní společnosti \"kkStB\" v Plzni zřízené roku 1884. Úřad byl jedním z nově zřízených regionálních ředitelství v Rakousku-Uhersku a zejména z hlediska plzeňského železničního uzlu spojujícího především Vídeň, České Budějovice a Cheb, odkud mohly vlaky pokračovat do Saska, a také Prahu s Bavorskem, patřil k nejdůležitějším v říši. Ve funkci se Bašta podílel na stavebních opravách a údržbách tratí poškozených následky počasí po celém kraji. Posléze byl jmenován ředitelem úřadu. \nV 90. letech bylo po znárodnění většiny větších železničních společností v říši rozhodnuto o přestavbě železničního uzlu a výstavbě nové jednotné budovy plzeňského hlavního nádraží. Na pozemku stanice původně stály dvě samostatné výpravní budovy: první z roku 1862 obsluhující vlaky společností Česká západní dráha (\"BWB\") a Dráhy císaře Františka Josefa (\"KFJB\"), a novější v severní části, v majetku Plzeňsko-březenské dráhy. Jan Bašta vypracoval v dobovém secesním duchu roku 1893 první stavební návrh, ten byl v původní podobě zamítnut a později přijat ve finální úpravě architekta \"kkStB\" Gustava Kulhavého. Primárně ovšem vycházel z Baštovy předlohy. Jan Bašta byl pak pověřen řízením stavby, která byla slavnostně otevřena 17. července 1903. \n\nRoku 1902 promoval jako první doktor techniky transformované pražské polytechniky, Českého vysokého učení technického (ČVUT).\nV rámci dynamického vzniku nezávislého Československa byly prohlášením Národního výboru 28. října 1918 zřízeny Československé státní dráhy, tedy organizace, která má převzít a řídit provoz na existující železniční síti státních drah na území nového státu. Jan Bašta byl v rámci vyhlášení výkonné moci nad železnicemi ve státě 30. října jmenován do funkce ředitele ČSD a stal se tak prvním vedoucím úředníkem této instituce. Na schůzi Národního výboru 14. listopadu bylo rozhodnuto o vzniku Ministerstva železnic ČSR, jehož prvním ministrem se stal Isidor Zahradník. Jan Bašta zde od února 1919 zastával funkci přednosty dopravního odboru ministerstva.\n\nBašta byl nucen ve své funkci především řešit neobyčejně složitou transformaci celého železničního aparátu, a to jak z personálního či majetkového hlediska, tak z hlediska orientace železniční sítě. Primární traťové napojení bývalých zemí Koruny české bylo totiž orientováno primárně na Vídeň. Bylo tedy zapotřebí změnit tuto orientaci směrem k pražskému železničnímu uzlu, stejně jako naplánovat nové tratě, které z hlediska páteřních i lokálních tratí zajistí co nejlépe fungující železniční síť. Prvními fázemi řešení této situace se Jan Bašta zabýval až do odchodu do penze v roce 1923. \n\nByl také členem a prezidentem Československé akademie a vědecké rady Masarykovy Akademie práce. V roce 1932 mu byl na Masarykově univerzitě v Brně udělen čestný doktorát přírodních věd. \n\nJan Bašta byl též autorem řady odborných publikací z kategorie železnice, techniky a fyziky, ale zabýval se také filosofií.\n\n\nZemřel 12. října 1936 v Praze. Jeho syn Dr. techn. Jan Bašta mladší (1899–1996) se později stal odborníkem v oboru elektrotechniky.\n\n"}
{"id": "1562769", "url": "https://cs.wikipedia.org/wiki?curid=1562769", "title": "Pop Music Express", "text": "Pop Music Express\n\nPop Music Expres byl časopis vydávaný měsíčně v letech politického uvolnění a svobodného uvažování 1968–69. 9 čísel vyšlo v roce 1968, 12 čísel v roce 1969. Mnoho čísel obsahovalo kresby slavného českého komiksového kreslíře Káji Saudka.\n\n"}
{"id": "1562773", "url": "https://cs.wikipedia.org/wiki?curid=1562773", "title": "Touch Na Takuatung", "text": "Touch Na Takuatung\n\nTouch Na Takuatung () (* 17. února 1969, Bangkok) známý jako Touch, je thajský zpěvák a herec, který je považován za průkopníka žánru \"elektronický pop\". V roce 1990 se stal zpěvákem pod RS Promotion. \n\n"}
{"id": "1562774", "url": "https://cs.wikipedia.org/wiki?curid=1562774", "title": "Koubkova", "text": "Koubkova\n\nKoubkova je ulice v Praze 2 na předělu Nového Města a Vinohrad. Měří 190 m, a na šířku má 17 metrů.\n\nKoubkova začíná v Legerově ulici podchodem pod Legerovou, nelze do ni tedy z Legarovy vjet. Zde se nacházejí u schodů do podchodu kontejnery tříděného odpadu. Pokračuje pak na západ, kde ji nejprve protíná Lublaňská ulice a následně ústí do Bělehradské na křižovatce Koubkova x Bělehradská x Bruselská x Šafaříkova. Po obou stranách je chodník pro pěší. Zástavba Koubkovy ulice pochází z druhé poloviny 19. století, jediné dvě vyjímky tvoří dům číslo 9 na křižovatce s Lublaňskou a dům číslo 17 na křižovatce s Bělehradskou.\n\nUlice se jmenuje po básníku a spisovateli Janu Pravoslavu Koubkovi.\n\nAč ulice vznikla asi v roce 1883, první dům zde stál již v roce 1845. Vstupovalo se do něj ale z dnešní ulice Bělehradská. Před tím v místech dnešní Koubkovy ulice byly pole. Území se totiž nacházelo za hradbami Nového Města pražského. \n\nUlice je přístupná pro motoristy a pěší. V úseku Legerova-Lublaňská je obousměrná s částečným parkováním aut na chodníku, v úseku Lublaňská-Bělehradská je průjezdná z Bělehradské a tvoří zde část nájezdu na magistrálu. Auta zde stojí podélně s chodníkem. V první části je fialová zóna smíšeného parkování, v části druhé modrá pro rezidenty.\n"}
{"id": "1562784", "url": "https://cs.wikipedia.org/wiki?curid=1562784", "title": "Budova Ředitelství státních drah (Plzeň)", "text": "Budova Ředitelství státních drah (Plzeň)\n\nBudova Ředitelství státních drah je neoklasicistní dům stojící na adrese Jagellonská 1017/9, 301 00 na Jižním předměstí, Plzeň 3. Byla vybudována jako sídlo vrchního provozního ředitelství státní železniční společnosti Císařsko-královské státní dráhy (\"kkStB\") v Plzni v rámci reorganizace drážní dopravy a zestátnění soukromých železničních společností v Rakousku-Uhersku mezi lety 1884 a 1908. Dům není památkově chráněn.\n\nVrchní provozní ředitelství státní společnosti \"kkStB\" bylo v Plzni zřízeno po první vlně znárodnění většiny větších železničních společností v říši roku 1884 jako jedno z 11 nově zřízených regionálních ředitelství v Rakousku-Uhersku, z toho pak ze 4 na území zemí Koruny české. Původním sídlem byla budova v Husově ulici č. 11. Plzeňské ředitelství patřilo k nejdůležitějším, zejména z hlediska místního železničního uzlu spojujícího především Vídeň, České Budějovice a Cheb, odkud mohly vlaky pokračovat do Saska, a také Prahu s Bavorskem, patřil k nejdůležitějším v říši. \n\nZačátkem 90. let 19. století rozhodnuto o přestavbě železničního uzlu, výstavbě nové jednotné budovy plzeňského Centrálního nádraží císaře a krále Františka Josefa I. a také nového administrativního zázemí dráhy blíže centru města i samotnému nádraží. Nová kancelářská budova byla postavena v letech 1895-1897. Stavbu prováděl plzeňský stavitel Rudolf Štech, který budoval též nádražní komplex, stavbu pak řídil autor prvního návrhu stanice, zaměstnanec a pozdější ředitel plzeňského oddělení Ing. Jan Bašta, který se roku 1918 stal pak prvním ředitelem Československých státních drah.\n\nPo vzniku nezávislého Československa roku 1918 přešla budova do majetku ČSD. Kapacitní nedostatečnost byla roku 1924 řešena nádvorní přístavbou tvořícího symetrické východní křídlo s plánem na rozšíření na pozemek orientovaný do Purkyňovy ulice. Dostavba byla dokončena až po druhé světové válce v rámci tzv. dvouletkové přístavby ještě dle předválečných plánů. Autory novější funkcionalistické pětipatrové budovy v Purkyňově ulici přiléhající ke křídlu z roku 1924 je manželský pár architektů Jarmila Lisková a Ivan Šula.\n\nČSD se roku 1993 transformovaly v České dráhy, kterým budova nadále patří (2020).\n\nÚřední budova byla vystavěna z letech 1895 až 1897 na pozemku o půdorysu ve tvaru písmene L s hlavním severním čelem a jedním západním křídlem orientovaným do Škroupovy ulice v neoklasicistním slohu. V centrální ose budovy, kterou tvoří patrově vrstvený portál, se nachází centrální schodiště stavby. Objekt se skládá ze suterénu a čtyř podlaží, v nichž se nacházejí primárně kanceláře s okny do ulice a pravoúhlými chodbami s okny do vnitrobloku. Suterén je vynucen mírným západním svahem, který plán budovy, poměrně nenápadně, kompenzuje. Hlavní část původní budovy orientovaná do Jagellonské ulice měří na šířku přibližně 70 metrů a lze ji tak řadit k největším stavbám dobových rakousko-uherských úřadů v České republice.\n\nObě dobudované přístavby původní koncept pater a účelu staré budovy zachovávají, podstatně se však liší fasádou. Původní střecha byla nahrazena plechovou. \n\n"}
{"id": "1562785", "url": "https://cs.wikipedia.org/wiki?curid=1562785", "title": "Goroděc", "text": "Goroděc\n\nGoroděc () je město v Nižněnovgorodské oblasti v Ruské federaci. Při sčítání lidu v roce 2010 měl přes třicet tisíc obyvatel.\n\nGoroděc leží na levém břehu Volhy naproti městu Zavolžje, kde je nejbližší železniční stanice. Přímo nad městem je Volha přehrazena hrází Gorkovské přehradní nádrže, po které vede silnice.\n\nOd Nižného Novgorodu je Goroděc vzdálen přibližně sedmdesát kilometrů severozápadně.\n\nGoroděc byl založen v druhé polovině 12. století jako pevnost. Podle některých zdrojů v roce 1152 Jurijem Dolgorukijem, podle jiných zdrojů až po roce 1172. Jméno znamená v ruštině zhruba \"městečko\". Pro odlišení od jiných „městeček“ se někdy nazývalo \"Goroděc-na-Volze\" nebo \"Goroděc-Radilov\".\n\nV roce 1263 ve městě zemřel Alexandr Něvský.\n\nV roce 1408 město vypálili nájezdníci Zlaté hordy. V semdnáctém století vznikla nedaleko trosek staré pevnosti vesnice \"Verchňaja Slobodka\", která byla později přejmenována podle starého města opět \"Goroděc\".\n\nNa přelomu 18. a 19. století byla vesnice střediskem starověrců a následně se v průběhu 19. století rozvíjela v obchodní a řemeslné středisko.\n\nOd roku 1921 je Goroděc městem.\n"}
{"id": "1562786", "url": "https://cs.wikipedia.org/wiki?curid=1562786", "title": "Bruselská", "text": "Bruselská\n\nBruselská je ulice v Praze 2. Začíná na křižovatce Bruselská x Bělehradká x Koubkova x Šafaříkova a po 172 metrech končí v ulici Belgická.\n\nUlice Bruselská začíná na křižovatce Bruselská x Bělehradská x Koubkova x Šafaříkova a táhne se severovýchodním směrem. Výrazný nárožní dům s modrofialovou fasádou je hotel Galileo. K němu přísluší i vedlejší dům z druhé poloviny 19. století. V této ulici jsou po obou stranách předzahrádky – některé z nich využívají místní restaurace, bary a vinárny. Po několika metrech ulice kříží ulici Londýnskou. Následně ulice končí v ulici Belgické, kde je na pravém rohu pobočka České pošty. Ulice zde nemá pokračování, to je umístěno několik metrů vlevo a jedná se o ulici Uruguayskou.\n\nV letech 1884 až 1926 se nazývala \"Erbenova\" po Karlu Jaromíru Erbenovy a od roku 1926 nese své současné jméno Bruselská po Bruselu, hlavním městě Belgie. Důvodem pro přejmenování na Bruselskou byla snaha připomenout vítězné mocnosti první světové války a jejich města. Takto získala řada ulic v okolí zcela nové názvy.\n\nPůvodně se v těchto místech nacházela zemědělská krajina. V roce 1816 je v těchto místech zachycena přímá cesta začínající na dnešní křižovatce s Bruselskou a končící až někde v Korunní. Na začátku se napojovala na Starou Lineckou (dnešní Bruselská) a na cestu vedoucí k usedlosti Zvonařka (dnešní Šafaříkova a U Zvonařky). Protínala cesty v místech dnešní Belgické a Francouzské. Na plánech z roku 1873 již vznikají první domy, celkem tři a ulice končí v místech dnešního ukončení. Vede již pod ní i železniční tunel vedoucí zhruba pod dnešní Londýnskou. V roce 1875 přibude další objekt na rohu Belgické a Bruselské vlevo. Ulice vznikla v roce 1884. V roce 1889 ji už protíná Hálkova (dnešní Londýnská).\n\nBruselská je přístupná pro pěší i jezdce. Pro automobily je jednosměrně průjezdná z Belgické do Bruselské. Po celé délce se nachází smíšená fialová parkovací zóna.\n"}
{"id": "1562789", "url": "https://cs.wikipedia.org/wiki?curid=1562789", "title": "Hadraba", "text": "Hadraba\n\nPříjmení Hadraba nosí více osob:\n\n\n\n\n"}
{"id": "1562794", "url": "https://cs.wikipedia.org/wiki?curid=1562794", "title": "Chrislea Airguard", "text": "Chrislea Airguard\n\nChrislea L. C. 1 Airguard byl britský dvoumístný kabinový jednoplošník, který navrhli konstruktéři R. C. Christophorides a B. V. Leak. Letoun byl postaven společností Chrislea Aircraft Limited na letišti Heston.\n\nSpolečnost Chrislea Aircraft Co. Ltd. byla založena v roce 1936 v Hestonu v Middlesexu. Prvním projektem této společnosti bylo lehké víceúčelové letadlo Chrislea L.C.1 Airguard. V roce 1938 společnost přemístila do Hounslow ve stejném hrabství (Middlesex). Hounslow je nyní součástí velkého Londýna. \n\nLetoun L.C.1 Airguard navrhli Richard Constantine Christophorides a Bernard V. Leak jako cvičný letoun pro Civilní leteckou stráž (Civil Air Guard), což byla britskou vládou dotovaná organizace pro výcvik pilotů z aeroklubů pro službu v RAF.\n\nPrototyp byl navržen tak, aby splňoval specifikaci vydanou Civilní leteckou stráží (CLS) jako levné a jednoduché letadlo, které je určeno pro výcvik rezervních pilotů RAF. Letoun Chrislea LC.1 Airguard byl dokončen v červenci 1938 a zaregistrován jako G-AFIN. Zálet letounu provedl zkušební pilot Frank Dawson Paul na podzim 1938.\n\nLetové zkoušky, které začaly na podzim 1938, prokázaly, že navzdory přijatelným letovým vlastnostem letadlo je obtížné pilotovat a není vhodné pro akrobacii. Sériová výroba však zahájena nebyla. \n\nByl to dvoumístný konzolový dolnokřídlý jednoplošník, který byl poháněn československým invertním vzduchem chlazeným čtyřválcovým řadovým motorem Walter Mikron 4-II. Pro sériovou výrobu bylo CLS požadováno, aby letoun byl vybaven britským motorem Blackburn Cirrus nebo De Havilland Gipsy. To by ale výrazně zvýšilo cenu letounu. Naopak dodávky motoru Walter Mikron po vytvoření Protektorátu Čechy a Morava by byly velmi obtížné, protože výroba tohoto motoru byla utlumována, a po 3. září 1939 dokonce vyloučeny, protože Spojené království a Nacistické Německo byly ve válečném stavu.\n\nDvoučlenná posádka (např. pilot a žák) seděla v prostorné, kryté kabině na sedadlech vedle sebe. Kryt kabiny se odklápěl z obou stran. Byl dvoudílný a \"lámal\" se v horní horizontální, centrální ose, což dovolovalo na spodním konci u trupu kryt mírně prodloužit (o několik centimetrů), a tím zlepšit boční výhled z kabiny. \n\nJediný Airguard měl sportovní kapotáže kol podvozku nebo-li „kamaše“. Toto provedení bylo zdrojem problémů, protože se \"kamaše\" ale i vlastní podvozkové vidlice s gumovými nárazníky ucpávaly blátem a jinými nečistotami. Byl natřen bledě modrou a bílou barvou. Zřejmě letadlo nebylo nikdy hodnoceno britským ministerstvem letectví pro civilní provoz, pravděpodobně kvůli jeho \"cizímu\" motoru, ale možná také kvůli tomu, že jeho \"neutrální\" stabilita mohla omezit jeho hodnotu jako vojenského cvičného letounu. \n\nLetoun v.č. 8598 byl postaven v roce 1938 a zaregistrován 7. července 1938 v leteckém rejstříku s imatrikulací G-AFIN. Létal u společnosti Chrislea Aircraft Co. Ltd. Heston a potom krátce u CLS. V roce 1940 byl prodán do soukromého vlastnictví. Po druhé světové válce byl tento stroj vyřazen z provozu a zanesen do Rejstříku anonymních draků (British Aircraft Preservation Council, BAPC-203), když dokončil svůj poslední let v roce 1946. V dubnu 1947 po uzavření letiště v Hestonu byl přemístěn na letiště v Exeteru (Clyst Honiton, ICAO: EGTE, IATA: EXT) a zakonzervován až do sedmdesátých let. \n\nV roce 1970 byl částečně restaurován a vystaven v Nákupním centru pro řemeslníky (Cheshire Craft Centre, CCW). Na letišti Warmingham (Cheshire) byl v roce 1994 zcela přestavěn (replika). Při přestavbě byly vzaty jako vzor originální díly trupu, křídel a ocasních ploch. Zůstal v soukromém vlastnictví (2006), ale nebyl v provozu od druhé světové války.\n\n\nData dle\n\n\n\n\n\n"}
{"id": "1562798", "url": "https://cs.wikipedia.org/wiki?curid=1562798", "title": "Milan Nestrojil", "text": "Milan Nestrojil\n\nMilan Nestrojil (16. listopadu 1947, Třebíč – 30. ledna 2020, Třebíč) byl český farmaceut a výtvarník.\n\nMilan Nestrojil se narodil v Třebíči v roce 1947, na gymnáziu v Třebíči maturoval v roce 1966, tj. ve stejný rok jako Miroslav Pálka. Mezi lety 1966 a 1971 pak studoval farmacii na Universitě Komenského v Bratislavě. Byl jedním z žáků Ladislava Nováka na třebíčském gymnáziu a stal se pak také zakladatelem Skupiny 4, se kterou Novák spolupracoval. V 60. a 70. letech se věnoval abstrakci, dadaismu, kubismu a strukturální malbě. V 70. a 80. letech se věnoval cyklům, při kterých využíval znalosti mikrobiologie. V osmdesátých letech se věnoval surrealismu a v 90. letech se začal věnovat lapidární tvorbě. Kolem roku 2000 se věnoval spolupráci se Zdeňkem Štajncem. Dlouhodobě pracoval v lékárně u sv. Martina v Třebíči. Zemřel náhle v roce 2020 v Třebíči.\n\nByl členem Skupiny 4, Spolku výtvarných umělců Vysočiny a TT Klubu.\n\nJeho dílo je zastoupeno ve sbírkách v ČR i po světě. Např. je jeho dílo uvedeno v Českém farmaceutickém muzeu v Kuksu, Horácké galerii v Novém Městě na Moravě, Galerii výtvarného umění v Ostravě, Městském muzeu a galerii v Břeclavi a v Ex libris centru Saint Niklaas v Belgii. Jeho dílo mají také soukromí sběratelé v ČR i zahraničí.\n\nAutor vystavoval na kolektivních i autorských výstavách.\n\n"}
{"id": "1562799", "url": "https://cs.wikipedia.org/wiki?curid=1562799", "title": "Ždánov (zámek)", "text": "Ždánov (zámek)\n\nŽdánov je zámek ve stejnojmenné vesnici v okrese Domažlice v Plzeňském kraji. Postaven byl v letech 1728–1731 řádem augustiniánů, kterému patřil až do roku 1787. Od devatenáctého století jej vlastnili světští majitelé a ve dvacátém století v něm hospodařilo místní jednotné zemědělské družstvo. Zámecký areál je chráněn jako kulturní památka.\n\nŽdánovský zámek vybudovali v letech 1728–1731 augustiniáni z pivoňského kláštera. Až do zrušení konventu v roce 1787 fungoval jako letní sídlo pro hosty a zázemí pro úředníky dvora. Po roce 1787 byl dvůr ve správě náboženského fondu, od kterého jej roku 1800 koupil advokát Leonard Stöhr z Prahy. Roku 1838 dvůr se zámkem patřil továrníkovi Antonínu Pangratzovi a roku 1843 statek včetně vesnice koupil Leopold Thun-Hohenstein, který jej připojil k poběžovickému panství.\n\nCelý poběžovický velkostatek roku 1864 koupil rod hrabat z Coudenhove, kterým patřil až do dvacátého století. Až do konce devatenáctého století se v zámeckém dvoře vyrábělo bílé kameninové zboží. Po druhé světové válce prostory zámku využívalo jednotné zemědělské družstvo, které jej v letech 1961–1962 upravilo ke kulturním účelům. Po roce 1990 zámek zchátral, ale v roce 2019 byla opravena střecha.\n\nZámek je barokní jednopatrová budova s obdélným půdorysem. Dominantou vstupního průčelí je polokruhový portál s archivoltou a rozeklaným segmentový štítem, v jehož středu se nachází znak. Fasáda je mezi přízemím a prvním patrem rozdělená římsou. Okna v patře mají zvlněné stříškovité nadokenní římsy. Přízemní místnosti jsou zaklenuté křížovými a valenými klenbami. K památkově chráněnému areálu patří také dvě dochované budovy chlévů. K severní straně dvora přiléhala okrasná francouzská zahrada.\n\n"}
{"id": "1562805", "url": "https://cs.wikipedia.org/wiki?curid=1562805", "title": "Klášter Pivoň", "text": "Klášter Pivoň\n\nKlášter Pivoň je bývalý augustiniáský klášter přestavěný na zámek ve stejnojmenné vesnici u Mnichova v okrese Domažlice. Založen byl ve druhé polovině třináctého století a existoval až do zrušení císařem Josefem II. v roce 1787. V devatenáctém století byla klášterní budova upravena na zámek. V polovině dvacátého století celý zámecký vyhořel, a přes dílčí opravy už nebyl obnoven. Zříceniny budov jsou chráněny jako kulturní památka.\n\nAugustiniánský klášter v Pivoni byl založen ve druhé polovině třináctého století, ale první písemná zmínka o něm pochází až z roku 1379. První řeholníci do něj přišli z kláštera svatého Viléma v Bavorsku. Roku 1573 klášter vyhořel a roku 1595 byla zahájena jeho obnova. Během třicetileté války jej v letech 1641 a 1648 vydrancovali Švédové.\n\nRoku 1666 byl postaven nový barokní refektář a roku 1686 byl barokně upraven také klášterní kostel Zvěstování Panny Marie. Dochovaná podoba kláštera je výsledkem rozsáhlejší barokní přestavby z roku 1733 a pozdějších úprav. V letech 1728–1731 pivoňští augustiniáni založili zámek ve Ždánově.\n\nKlášter byl zrušen císařem Josefem II. v roce 1787 a klášterní majetek v hodnotě 141 000 zlatých spravoval náboženský fond. Roku 1800 vše v dražbě koupil pražský advokát Leonard Stöhr a klášterní budovy přestavěl na čtyřkřídlý zámek. Dalším majitelem se roku 1843 stal Leopold Felix Thun-Hohenstein, který zámek připojil k poběžovickému panství.\n\nZa první republiky v zámeckém areálu fungovala česká škola, četnická stanice a bylo v něm několik bytů. Po roce 1948 budovy využívalo místní jednotné zemědělské družstvo, které z kostela udělalo sýpku. V padesátých letech dvacátého století byla na kostelní věži pozorovatelna pohraniční stráže, jejíž příslušník způsobil roku 1953 odhozeným nedopalkem požár celého areálu. Ještě téhož roku bylo provedeno statické zajištění zdí, ale k větší opravě došlo až na přelomu sedmdesátých a osmdesátých let, kdy byla postavena nová střecha kostela a opravena věž. Po roce 1990 zahájilo sdružení Aurelius opravy s cílem využívat areál ke kulturním a sociálním účelům, ale stavební práce nebyly dokončeny.\n\nPo barokní přestavbě z roku 1733 byl klášter rozdělen do tří dvorů propojených branami. Jeden dvůr sloužil jako hospodářské zázemí, ve druhém stál kostel a ve třetím vlastní klášter, jehož jednopatrové budovy obklopovaly lichoběžný rajský dvůr s kašnou uprostřed. Úpravy z devatenáctého století neměly žádné slohové znaky.\n\nKlášterní kostel Zvěstování Panny Marie je v jádře raně gotický. Z této nejstarší stavební fáze pochází pravoúhlý presbytář s křížovou klenbou se žebry sbíhajícími se do svazkových přípor s bobulovými hlavicemi. K jižní straně presbytáře přiléhá hranolová věž s polygonální nástavbou. Loď bývala zaklenutá valenou klenbou s lunetami, ale po požáru zůstaly stát pouze obvodové zdi.\n\nK památkově chráněnému areálu patří kromě konventu a kostela také hospodářská budova, ohradní zeď s portálem a opěrná zeď.\n"}
{"id": "1562806", "url": "https://cs.wikipedia.org/wiki?curid=1562806", "title": "Vieska (okres Veľký Krtíš)", "text": "Vieska (okres Veľký Krtíš)\n\nVieska je obec v okrese Veľký Krtíš v Banskobystrickém kraji na Slovensku. Leží ve východní části Ipeľské kotliny přibližně 15 km severovýchodně od okresního města. Žije zde  obyvatel.\n\nPrvní písemná zmínka o obci pochází z roku 1447. V obci se nachází zvonice se zvonem z 18. století.\n\n"}
{"id": "1562831", "url": "https://cs.wikipedia.org/wiki?curid=1562831", "title": "NGC 1491", "text": "NGC 1491\n\nNGC 1491 je emisní mlhovina v souhvězdí Persea. Objevil ji William Herschel 28. prosince 1790. Od Země je vzdálená přibližně 10 000 světelných let.\n\nMlhovina leží v severovýchodní části souhvězdí asi 1,1° severozápadně od hvězdy nazvané λ Persei s magnitudou 4,3. Na východní straně mlhoviny je vidět hvězda 11. magnitudy, kterou mlhovina obepíná a díky které také mlhovina září.\nJasná část mlhoviny má rozměr 5′×4′, ale pomocí astrofotografie se dají zobrazit i vnější části mlhoviny, které mají celkový rozměr až 25′.\n\nMlhovina je viditelná i pomocí menších dalekohledů, které ji ukážou jako slabou mlhavou skvrnku blízko výše zmíněné hvězdy. Ve středně velkých dalekohledech je možné při větším zvětšení pozorovat její vějířovitý tvar.\n\nMlhovina je od Země je vzdálená přibližně 10 000 světelných let. Pravděpodobně je členem OB asociace s názvem Camelopardalis OB3. Mlhovina obepíná hvězdu označovanou BD +7° 886 spektrální klasifikace O V, která je hlavním zdrojem její ionizace.\n\n"}
{"id": "1562862", "url": "https://cs.wikipedia.org/wiki?curid=1562862", "title": "Zack Sabre Jr.", "text": "Zack Sabre Jr.\n\nLucas Eatwell (24. července 1987 Sheppey, Kent, Spojené království) je britský profesionální wrestler momentálně podepsán pod japonskou organizací New Japan Pro Wrestling. \n\nLucas je vegan, k čemuž ho inspiroval dokument Raději vidličky než nože. Když mu bylo 14 toužil být wrestlerem na plný úvazek v Japonsku. Jeho styl v ringu je silně technický, specializuje se na páky a kreativní způsoby jak někoho udržet na lopatkách po dobu než rozhodčí napočítá do 3. Charakteristické chování Zacka v ringu je arogantní a provokativní.\nZack Sabre Jr. započal svou kariéru v roce 2004 ve společnosti . V červnu toho roku proběhl jeho debut při vícečlenném zápase. Jeho trenéry byli Andre Baker a Jon Ryan už od věku 14 let.\n\nLucas pokračoval zápasením pro NWA:UK Hammerlock, kde dokonce získal NWA:UK Junior Heayvweight Championship, který držel 953 dní. V tom roce se i poprvé setkal v zápase s Jimmym Havocem. V říjnu se zúčastnil Hammerlock King of the Ring turnaje a vypadl v semifinále. Poprvé také vystoupil pro jinou společnost a to pro Independent Wrestling Federation, kde prohrál zápas tag týmů.\n\nV únoru roku 2006 se zúčastnil Royal Rumble zápasu pro Chapman Promotions, ve kterém byl eliminován. V srpnu se poprvé setkal v zápase s japonským wrestlerem a to s Go Shiozakim, kterému podlehl na akci RQW Summer Brawl. V tomto roce 4. obhájil titul NWA:UK Hammerlock Junior Heavyweight. Zúčastnil se také zápasu se speciálními pravidly (Tables, Ladders, Chairs and 10000 Thumbtacks) na akci pořádané britskou společnostností X-Sports Wrestling a německou West Xtreme Wrestling.\n\nV dubnu 2007 obhájil NWA:UK Hammerlock Jr. Heavyweight Championship proti El Genericovi. Zúčastnil se ve Španělsku SWA King of the Ring turnaje a byl vyřazen v semifinále. Zúčastnil se i turnaje o vyzyvatele pro NWA:UK Heavyweight titul, ale byl vyřazen v semifinále. Rok 2007 zakončil neúspěšným pokusem o Irský NWA Heavyweight championship.\n\nZack Sabre Jr. nejvíc svých zápasů v roce 2008 odzápasil pro německou společnost Westside Xtreme Wrestling. Jeho debut v této společnosti proběhl v květnu v zápase proti Tommymu Endovi. Ještě předtím se v březnu stačil utkat na akci Wrestling in Coventry s Bryanem Danielsonem v zápase, který byl nominován na nejlepší wrestlingový zápas roku 2008 od fanoušků Triple X Wrestling. V červnu 2008 se účastnil neodvysílaného zápasu na evropské akci japonské společnosti Pro Wrestling NOAH. Dva dny poté na akci NOAH vs. UK poměřil síly s Yoshinobuem Kanemaruem v 20 minutové remíze. Svou účast v turnaji wXw Lightweight League ukončil prohrou ve finále s Emilem Sitocim. V září se s Tommym Endem neúspěšně pokusil o wXw tag týmové tituly. Zack vyhrál Hardcore Lottery turnaj ve své domovské společnosti NWA:UK Hammerlock. V tomto roce také založil tým s Marty Scurllem - Leaders of the New School. V listopadu vyhrál jednodenní turnaj ve společnosti A-Merchandise, kde ve finále porazil Claudia Castagnoliho.\n\nV únoru 2009 ve wXw poměřil síly s Claudiem Castagnolim v zápase s 30 minutovým limitem a zvítězil 2:1. Zúčastnil se také březnového 3-denního prestižního turnaje ve wXw 16-carat gold, kde výhrou nad Terrym Frazierem a Bryanem Danielsonem prošel až do semifinále, kde vypadl se Shingem. V květnu získal se svým týmovým partnerem Marty Scurllem IPW:UK British tag team championship. Tituly drželi 495 dní. V říjnu získal v německé společnosti German Stampade Wrestling Breakthrough titul výhrou nad Thumbtack Jackem ve speciálním 5 minutovém zápase. Majitelem titulu byl po dobu 176 dní.\n\nRok 2010 zahájil ziskem wXw World Lightweight titul, jehož byl posledním majitelem, protože titul sloučil v květnu na akci Dead End, kde se stal wXw Unified World Champion. Svůj titul obhájil i proti tehdejšímu týmovému parťákovi z The Crimson City Saga, Tommymu Endovi. Na oslavě 6. výročí společnosti IPW:UK vyzval japonského GHC Junior Heavyweight šampióna ze společnosti Pro Wrestling NOAH, Yoshinobua Kanemarua, ale titul se mu získat nepodařilo. V září porazil Adama Shamea o Triple X Wrestling titul, který držel 882 dní.Na začátku října přišel o wXw unified titul s Big Van Walterem, se kterým vedl delší spor. Malou cenou útěchy mu mohlo být, že zvítězil v Ian Dowland 2010 turnaji pro Premier Promotions. Na akci americké společnosti Combat Zone Wrestling v Německu 6. listopadu byl poražen Adamem Colem v zápasu o CZW Junior Heavyweight titul. Na konci roku se skrze Eddieho Edwardse nominoval do wXw 16 Carat Gold a také opětovně s Marty Scurllem získal IPW:UK tag týmový tituly. \n\nV 16-Carat Gold prošel do semifinále, kde ho vyřadil parťák Eddieho Edwardse, Davey Richards. První vystoupení ve Spojených státech amerických proběhlo v dubnu 2011 na akci F1 vs. wXw, kde s Marty Scurllem porazili RV1 a Riche Swanna. Následně se zúčastnil CZW Best of the Best turnaje, kde v semifinále vypadl s Adamem Colem. Následně neuspěl ani v zápasu o CZW Wired titul, když prohrál s Drew Gulakem. Následně se účastnil i akcí společností EVOLVE, CHIKARA, Heartland Wrestling Association, Pro Wrestling Pheonix a Insanity pro Wrestling. Během květnové tůry japonské společnosti Pro Wrestling NOAH po Evropě prohrál singlové zápasy s Katsuhikem Nakajimou, KENTOU a Taijim Ishimorim. Neuspěl ani v odvetném zápase s Big Van Walterem o wXw Unified titul. V létě 2011 odjel svojí první šňůru pro japonskou společnost Pro Wrestling NOAH. Zúčastnil se týmového skupinového turnaje NTV G+ Jr. Heavyweight Tag League. S jeho partnerem Taishi Takizawa zvítězili dvakrát v pětičlenné skupině, ale na postup to nestačilo. V srpnu ještě absolvoval 5 zápasů pro japonskou Kensuke Office Take the Future společnost, ani jeden z nich pro něj nedopadl úspěšně. Jeho série proher v Japonsku pokračovala v NOAH, kde nedokázal zvítězit 18 zápasů. Účastnil se i 25-členného Battle Royal zápasu na akci NJPW/NOAH/AJPW. Sérii proher v Japonsku prolomil až na konci září na akci společnosti Kensuke Office Take the Future, kde porazil Namazu Mana. V listopadu obhájili své IPW:UK týmové tituly s Marty Scurllem proti Young Bucks.\n\nV 16-Carat Gold 2012 se Zack Sabre Jr. probojova opět do semifinále, kde ho porazil jeho bývalý parťák Tommy End. V nově začínající britské společnosti PROGRESS se dostal do finále turnaje o jejich prvního šampióna, ale tam ho porazil jeho parťák z Leaders of the New School, Marty Scurll. Zack opět odjel na turné pro NOAH, aby se zúčastnil NTV G+ Jr. Heavyweight tag league, ve které s Paulem Londonem skončili poslední ve skupině s jenom jednou výhrou. Celý květen se mu nepodařilo urvat ani jednu výhru v NOAH. V červenci se s Martym Scurllem neúspěšně pokusili o wXw tag týmové tituly proti Sumerian Death Sqaud (Tommy End & Michael Dante). V září se Sabreovi povedlo prolomit smůlu v Pro Wrestling NOAH a porazil v singlovém zápase Genbaho Hirayanagiho.\n\nTento rok zahájil výhrou Ambition 4 turnaje německého společnosti. Zackovi se podařilo projít až do finále 16-carat Gold, ale opět narazil na Tommyho Enda. Na konci března se neúspěšně pokusil získat RevPro British Cruiserweight titul, v trojčlenném zápasu nedokázal porazit Martyho Scurlla a Fergala Devitta. V dubnu s Martym Scurllem se kvalifikovali do zápasu o wXw tag tým tituly, ale opět je nedokázali ukořistit. V květnu na akci IPW:UK poražením Sha Samuelse získal All England titul. V červnu opět se Sabre dostavil na Junior Heavyweight tag league, tentokrát jeho týmovým partnerem byl Yoshinari Ogawa. V turnaji prohráli pouze jednou a to nad budoucími vítězi Tiger Maskem a Jyushinem Thunderem Ligerem. Svou účastí také obohatil turnaj World Triangle League, kde proti sobě šli wrestleři z japonské BJW, německé wXw a americké CZW. Zack Sabre Jr. vyhrál svou skupinu, ve které byli také Drew Gulak, Ricochet a AR Fox, ale ve finále nedokázal porazit Jonathana Grashama a vítěze celého turnaje Daisuke Sekimota. V prosinci roku 2013 získali s Yoshinarim Ogawou GHC Jr. Heavyweight týmové tituly, když porazili Jyushina Thunder Ligera a Tiger Maska.\n\nZack Sabre Jr. se na začátku roku výhrou na Walterem stal hlavním vyzyvatelem pro wXw Unified titul, ale Tommyho Enda porazit nedokázal. 19. ledna na IPW akci s názvem Zack vs Hero porazil Chrise Hera. V březnu ztratili s Yoshinarim Ogawou své GHC Jr. Heavyweight týmové tituly, když prohráli se členy uskupení BRAVE, Atushim Kotagem a Taijim Ishimorim. Tituly dokázali získat zpět v odvetném zápase v dubnu. V červnu na akci RPW Summer Sizzler prohrál vysněný zápas fanoušků proti Shinsukemu Nakamurovi. Členové uskupení BRAVE si vzali zpět GHC Jr. Heavyweight tituly v červenci. Po neúspěšném Junior Heavyweight tag league s Ogawou Sabre zvítězil v 13-členném battle royalu na akci NOAH Summer Navigation. Zack měl i možnost získat singlový titul GHC Jr. Heavyweight, ale to se mu v trojčlenném zápase s Daisukem Haradou a Hajimem Oharou nepovedlo. Poprvé také vstoupil do prestižního amerického turnaje PWG Battle of Los Angeles, kde v prvním kole postoupil přes Adama Colea a v dalším narazil na Kylea O'Reillyho. Následně vyhrál Super Eight turnaj ve společnosti IPW:UK, když ve finále porazil Willa Ospreaye. V dalším a zároveň posledním ročníku turnaje World Triangle League nedokázal postoupit ze skupiny, ve které byl Axel Dieter Jr.,Karsten Beck a Jonathan Grasham, se všemi wrestlery remizoval v 20 minutových střetnutí. Ani v dalším pokusu o GHC Jr. Heavyweight titul s Daisukem Haradou neuspěl.\n\nBěhem únorové turné pro NOAH se nedokázal kvalifikovat do zápasu o GHC Jr. Heavyweight titul a v turnaji 16 carat gold došel do semifinále, kde vypadl s Axelem Dieterem Jr. Dostal šanci i proti Rodericku Strongovi, aby se utkal o PWG World titul, ale zápas pro Zacka dopadl neúspěšně. V květnu došel do finále turnaje PROGRESSU Super Strong Style 16, kde podlehl Willu Ospreayovi. V NOAH Global Junior League se umístil druhý ve skupině. Zack Sabre Jr. se stale vítězem PWG Battle of Los Angeles 2015. Zack Sabre Jr. získal i wXw tag týmové tituly, ale musel se na to spojit s Big Van Walterem.\n\nZack Sabre Jr. porazil 15. ledna AJ Stylese o RevPro Heavyweight Championship. Následně v březnu porazil Rodericka Stronga o PWG World Championship. Poprvé vyhrál i wXw 16 Carat Gold, když ve finále porazil Axela Dietera Jr. 12. června RPW uspořádala akci s názvem Angle vs. Sabre, kde Sabre prohrál nad Kurtem Angelem po 9 minutách. Zack vstoupil do turnaje WWE Cruiserweight Classic, což mělo být střetnutí nejlepší wrestlerů do 205 liber z celého světa. Zack Sabre Jr. prošel až do semifinále tohoto 32 členného turnaje. Svůj RPW British Heavyweight titul obhájil mezitím i proti Katsuyorimu Shibatovi. Shibata ho následně o ten titul připravil v listopadu.\n\nSabre v únoru vyhrál od Timothyho Thatchera EVOLVE titul. Pak si Zack Sabre Jr. v březnu si vzal zpět svůj RPW British Heavyweight titul od Shibaty a to rovnou při jeho debutu pro New Japan Pro Wrestling na 45. výročí této společnosti. Následně se připojil k uskupení Suzuki Gun vedeným Minorum Suzukim. Nedlouhou na to vyzval Hirookiho Gotoa o NEVER Openweight titul, ale neúspěšně. V roce 2017 Super Strong Style 16 turnaji došel do semifinále, kde ho vyřadil Travis Banks. Účastnil se i turnaje o prvního IWGP US šampióna, ale vypadl v semifinále Tomohirem Ishiim. 7.7. přišel o PWG World titul s Chuckem Taylorem. V létě poprvé vstoupil do jednoho z nejprestižnějších turnajů v japonsku a ve wrestlingu vůbec - G1 Climaxu. Sabre skončil v polovině 10 členné skupiny s 5 výhry. V srpnu se probojoval do finále světového poháru WCPW, kde podlehl KUSHIDOVI a následně získal WCPW Internet titul, když porazil Gabriel Kidda. Opět vstoupil do PWG Battle of Los Angeles, kde vypadl ve čtvrtfinále s Fénixem.\n\nNa svém prvním Wrestle Kingdom, což je největší japonské wrestlingová akce, byl součástí Gauntlet týmového zápasu o NEVER Openweight 6-man tag tým tituly, ale společně s Taichim a Iizukou tituly nevyhráli. Ale společně s Minoruem Suzukim získali RPW British tag tituly proti týmu Trenta Sevena a Tylera Batea. V březnu vyhrál New Japan Cup, když prošel přes Tetsuya Naita, Kotu Ibushiho, Sanadu a ve finále porazil Hiroshiho Tanahashiho. Vzhledem k vítězství v New Japan poháru si mohl zvolit o jaký titul chce bojovat a Zack se rozhodl pro hlavní titul NJPW - IWGP Heavyweight Championship. Po necelých 35 minutách v tomto zápasu podlehl Kazuchiku Okadovi. 5. dubna přišel o Evolve titul s Mattem Riddlem. A další den přišel o RPW British Heavyweight titul s Tomohirem Ishiim. Zack Sabre Jr. si vylepšil reputaci, když zvítězil v Super Strong Style 16 turnaji, kde porazil Chucka Mamba, Davida Starra, Keitha Leeho ho a ve finále WWE superstar Kassiuse Ohna. Se 6 výhry se umístil 3. v bloku B v G1 Climaxu 2018. Výhra Super Strong Style turnaje vyšla vniveč, neboť zápas o PROGRESS titul s Walterem prohrál. S parťákem ze Suzuki-Gunu, Taichim, vstoupil do NJPW World Tag Team turnaje, z 13 zápasů vyhráli 8 a skončil 6. Svůj debut si odbyl také v Ring of Honor, kde na placené akci Final Battle porazil Jonathana Greshama.\n\nTento rok zahájil Zack Sabre Jr. na Wrestle Kingdom opětovným ziskem RPW British Heavyweight titulu od Tomohira Ishiiho. Svou výhru v New Japan poháru neobhájil, poněvadž mu porážku z předešlého ročníku vrátil Hiroshi Tanahashi. A ZSJ si opět spravil chuť na akci v ROH a NJPW v Madison Square Garden, kde Tanahashiho porazil v obhajobě RPW British Heavyweight titulu. Sabre se pokusil získat IWGP Intercontinental titul, ale byl krátký na Kota Ibushiho. V G1 Climaxu tento rok mu se 4 výhry musela vystačit 7. pozice. Na NJPW akci v Londýně Zack Sabre prohrál svůj RPW British Heavyweight titul proti Hiroshimu Tanahashimu, ale vzal si ho opět zpět na show Destruction in Beppu. Sabre a Taichi vstoupili znovu do World Tag Team League a s 9 výhry obsadili 5. pozici.\n\nZSJ odstartoval tento rok obhajobou svého RPW titulu na Sanadou na Wrestle Kingdom.\n"}
{"id": "1562865", "url": "https://cs.wikipedia.org/wiki?curid=1562865", "title": "Dettmar Cramer", "text": "Dettmar Cramer\n\nDettmar Cramer (4. dubna 1925 Dortmund – 17. září 2015 Reit im Winkl) byl (západo)německý fotbalový trenér.\n\nS Bayernem Mnichov vyhrál 2× Pohár mistrů a 1× Interkontinentální pohár.\n\nCramer začínal u japonské reprezentace, která hrála na domácí olympiádě v Tokiu v roce 1964. Poté byl asistentem u západoněmecké reprezentace, která hrála finále MS 1966. Následovaly reprezentace Egypta a USA.\n\nV lednu 1975 se Cramer stal trenérem Bayernu Mnichov. V roce 1975 s ním vyhrál Pohár mistrů, když ve finále v Paříži porazil Leeds United FC 2:0. V roce 1976 Bayern vyhrál Pohár mistrů už potřetí v řadě, když ve finále v Glasgow porazil AS Saint-Étienne 1:0. Následně vyhrál i Interkontinentální pohár po výsledcích 2:0 a 0:0 s Cruzeirem. V lize se ale Bayernu nedařilo a v listopadu 1977 byl Cramer odvolán. Šel do Frankfurtu, odkud šel opačným směrem Gyula Lóránt. Po sezoně byl Cramer odvolán i ve Frankfurtu.\n\nV letech 1978–1980 byl Cramer trenérem saúdskoarabského Al-Ittihadu a zároveň saúdskoarabské reprezentace.\n\nPoté následovala angažmá v Arisu Soluň a v Leverkusenu.\n\n\n\n"}
{"id": "1562866", "url": "https://cs.wikipedia.org/wiki?curid=1562866", "title": "Pavel Tyralík", "text": "Pavel Tyralík\n\nPavel Tyralík (* 20. května 1964) je český politik a stavební technik, od roku 2006 zastupitel a v letech 2013 až 2018 starosta městské části Brno-Žabovřesky, člen ČSSD.\n\nVystudoval Fakultu stavební Vysokého učení technického v Brně (získal titul Ing.). Živil se jako stavební technik.\n\nPavel Tyralík žije ve městě Brno, konkrétně v části Brno-Žabovřesky. Má dvě dcery. Mezi jeho koníčky patří kromě kultury hlavně sport, a to lyžování a cyklistika.\n\nV komunálních volbách v roce 2002 kandidoval jako nestraník za ČSSD do Zastupitelstva městské části Brno-Žabovřesky, ale neuspěl. Zvolen byl až ve volbách v roce 2006, už jako člen ČSSD. Ve volbách v roce 2010 mandát obhájil a v listopadu 2010 se stal radním městské části.\n\nNa podzim 2012 se však dosavadní starosta MČ Marek Šlapal stal radním Jihomoravského kraje a na funkci starosty ke konci roku 2012 rezignoval. Novým starostou byl v prosinci 2012 zvolen právě Tyralík, a to s účinností ode dne 1. ledna 2013. Ve volbách v roce 2014 byl z pozice lídra kandidátky ČSSD opět zvolen zastupitelem a v listopadu 2014 po druhé starostou.\n\nVe volbách v roce 2018 opět obhájil post zastupitele z pozice lídra kandidátky ČSSD, ale vzhledem ke slabšímu volebnímu výsledku se stal dne 16. listopadu 2018 již jen druhým místostarostou MČ. V pozici starostky jej vystřídala Lucie Pokorná.\n\nV komunálních volbách v letech 2014 a 2018 kandidoval za ČSSD také do Zastupitelstva města Brna, ale ani jednou neuspěl.\n"}
{"id": "1562867", "url": "https://cs.wikipedia.org/wiki?curid=1562867", "title": "Krosno Odrzańskie", "text": "Krosno Odrzańskie\n\nKrosno Odrzańskie (, ) je město v okrese Krosno Odrzańskie v Lubušském vojvodství na jihozápadě Polska. Stojí u soutoku Odry a Bobru. \n\nStarověké osídlení na území města je některými badateli ztožňováno s oppidem \"Lugidunum\", jež zmiňuje Klaudios Ptolemaios. Místo Krosno zmiňuje poprvé k roku 1005 kronikář Dětmar z Merseburku.\n\nV únoru 1945 město dobyla sovětská armáda, přičemž bylo zničeno asi 65% městské zástavby. V květnu 1945 město převzala polská vláda a došlo k výměně obyvatelstva.\n\n\n"}
{"id": "1562871", "url": "https://cs.wikipedia.org/wiki?curid=1562871", "title": "NGC 278", "text": "NGC 278\n\nNGC 278 je spirální galaxie s příčkou v souhvězdí Kasiopeji. Její zdánlivá jasnost je 10,7 a úhlová velikost 2,1′ × 2,0′. Její vzdalenost je podle měření nezávislých na rudém posuvu okolo 61 milionů světelných let, rudý posuv dává vzdálenost asi 36 milionů světelných let. Průměr má přiblížně 17 000 světelnými let. Je to malá galaxie s výsokým povrchovým jasem, v galaxii probíhá překotná tvorba hvězd. Ve Vaucouleurs Atlas of Galaxy Types je tato galaxie použita jako přiklad galaxie typu SA(rs)b. Galaxii objevil 11. prosince 1786 William Herschel zrcadlovým dalekohledem o průměru 45,7 cm.\n\n"}
{"id": "1562874", "url": "https://cs.wikipedia.org/wiki?curid=1562874", "title": "Lukáš Provod", "text": "Lukáš Provod\n\nLukáš Provod (* 23. říjen 1996) je český fotbalista hrající za SK Slavia Praha.\n\nNa západě Čech strávil 2 sezóny v juniorce a poté se vydal na dvě sezony do druholigového Sokolova.\n\nV karlovarském kraji strávil celkem dvě sezóny, ve kterých odehrál dohromady 42 zápasů a vstřelil 3 branky.\n\nV sezóně se na půl roku vrátil do Plzně, kde se neprosadil, a zamířil na hostování do Dynama České Budějovice.\n\nJarní část sezóny 2018/2019 strávil na hostování v Českých Budějovicích, tam odehrál 13 zápasů a vstřelil 2 góly, tím pomohl k postupu do Fortuna Ligy. Poté zde zůstal.\n\nV sezóně odehrál v Dynamu jen 7 zápasů, poté si ho vyhlídla pražská Slavie.\n\nV roce 2019 přestoupil do Slavie, kde debutoval proti Slovácku, a zároveň vstřelil svůj první gól. Zasáhl také do dvou utkání Ligy Mistrů.\n"}
{"id": "1562881", "url": "https://cs.wikipedia.org/wiki?curid=1562881", "title": "Socha svatého Jana Nepomuckého (Dolní Moravice)", "text": "Socha svatého Jana Nepomuckého (Dolní Moravice)\n\nSocha svatého Jana Nepomuckého se nachází na katastrálním území Dolní Moravice v okrese Bruntál na jižním okraji obce u silnice mezi dvěma vzrostlými lípami. Barokní socha je chráněná jako kulturní památka od roku 1958 a je zapsaná v Ústředním seznamu kulturních památek ČR.\n\nBarokní pískovcová socha svatého Jana Nepomuckého je datována do roku 1751. Na podnoži zdobené akantovými listy je postaven vysoký hranolový podstavec ukončený římsou. Podstavec je po stranách zdoben reliéfy světců (pravděpodobně svatý František z Assisi a svatý Antonín z Padovy) se dvěma andělíčky u jejich hlav. Na čelní straně je kartuš s nečitelným nápisem. Na zadní straně je nápis s chronogramem: \n\nNa římse je postavena konkávně prohnutá podnož zdobená stylizovanými mušlemi a hlavičkami andělů. Na zadní straně je datace 1751. Na podstavci stojí plastika světce v kontrapostu pravé nohy, v mírném prohnutí, v tradičním jemně modelovaném šatu s biretem na hlavě a tváří k obracenou k nebi. V pravé ruce drží kříž a v levé ruce přidržuje na prsou palmovou ratolest.\n\n"}
{"id": "1562882", "url": "https://cs.wikipedia.org/wiki?curid=1562882", "title": "Petra Pecková", "text": "Petra Pecková\n\nPetra Pecková (* 12. října 1975 Benešov) je česká politička, novinářka a publicistka. V letech 1996 až 2012 se věnovala investigativní žurnalistice, byla reportérkou, scénáristkou a režisérkou celé řady televizních reportáží a dokumentů. Od roku 2010 je zastupitelkou a od roku 2014 starostkou města Mnichovice ve Středočeském kraji, členka hnutí STAN.\n\nVystudovala Akademické gymnázium ve Štěpánské ulici v Praze a poté Vyšší odbornou školu publicistiky v roce 1998. Vysokoškolské vzdělání získala na Masarykově univerzitě v Brně, kde vystudovala obory žurnalistika a politologie a na Karlově univerzita v Praze studiem oboru Veřejná a sociální politika. \n\nOd roku 1996 působila v televizi Nova v redakci zpravodajství a publicistiky. Jako reportérka a později i scenáristka a režisérka se podílela na tvorbě pořadů Občanské judo, Na vlastní oči, Zálety, Áčko či Víkend. Od roku 2011 do roku 2014 spolupracovala také na tvorbě pořadů Krotitelé dluhů a Tísňová linka pro Českou televizi a TV Barrandov.\n\nPetra Pecková je vdaná, má dvě děti. Žije ve městě Mnichovice v okrese Praha-východ, konkrétně v části Božkov.\n\nV komunálních volbách v roce 2010 byla zvolena jako nestraník za ODS zastupitelkou města Mnichovice, a to z pozice lídryně kandidátky. V listopadu 2010 se stala 1. místostarostkou města.\n\nMandát zastupitelky města obhájila ve volbách v roce 2014, když kandidovala jako lídryně uskupení \"\"Mnichovice - město na Vaší straně\"\". Celá kandidátka získala 38,11 % a dne 5. listopadu 2014 byla Pecková zvolena starostkou Mnichovic. Ve volbách v roce 2018 opět vedla kandidátku uskupení \"\"MNICHOVICE - MĚSTO NA VAŠÍ STRANĚ\"\" (tentokrát jako nestraník za hnutí STAN), která se ziskem 81,91 % volby vyhrála. V listopadu 2018 byla opět zvolena starostkou města. Je členkou Komise pro rozvoj města a obcí Středočeského kraje a členkou krajského předsednictva Sdružení místních samospráv ČR. \n\nOd roku 2016 je registrovaným příznivcem hnutí STAN, v tomtéž roce neúspěšně kandidovala jako nestraník za toto hnutí v krajských volbách ve Středočeském kraji. Jako nestraník za hnutí STAN kandidovala též ve volbách do Poslanecké sněmovny PČR v roce 2017 ve Středočeském kraji, ale zvolena nebyla.\n\nV krajských volbách v roce 2020 je lídryní společné kandidátky hnutí STAN, KDU-ČSL a SNK ED ve Středočeském kraji. \n"}
{"id": "1562887", "url": "https://cs.wikipedia.org/wiki?curid=1562887", "title": "Avalone", "text": "Avalone\n\nAVALONE je nestátní nezisková organizace, registrovaná dne 14. prosince 2010 Ministerstvem vnitra České republiky jako občanské sdružení. Od. 1. ledna 2014 byla právní forma organizace změněna na zapsaný spolek. Náplní je prevence popáleninových úrazů, pomoc dětem po těžkém úrazu popálením a jejich rodinám.\n\nNeziskovou organizaci založila v roce 2010 Ivana Nikitinská Čermákova, jako občanské sdružení, zaměřené na všestrannou pomoc dětem, seniorům a obecně zdravotně znevýhodněným lidem.\n\nČinnost se zpočátku zaměřovala zejména na různé druhy muzikoterapie, pohybové terapie, případně canisterapie, a to zejména v dětských domovech. domovech pro seniory nebo léčebnách dlouhodobě nemocných.\n\nČinnost spolku byla přerušena poté, když syn zakladatelky AVALONE v roce 2014 utrpěl těžký úraz opařením. Tato událost přiměla zakladatelku spolku projít si na vlastní kůži celým procesem léčby, rehabilitace, hojení a duševního uzdravování z těžkého popáleninového úrazu, v roli doprovázející osoby – rodiče popáleného dítěte.\n\nNa základě této osobní zkušenosti se zakladatelka spolku rozhodla oživit znovu činnost spolku a vydat se s ním novým směrem. Od roku 2017 se spolek věnuje již výhradně prevenci popáleninových úrazů a pomoci těžce popáleným dětem a jejich rodinám.\n\nVznikl multimediální preventivní program „PÁLÍ!“ pro školy, dětské domovy, výchovné ústavy, mateřská centra, ale i širokou veřejnost. Vznikla otevřená komunita těžce popálených dětí - „Popálení bojovníci“.\n\nProstřednictvím kampaně \"PÁLÍ! nás to taky\" získal spolek v průběhu roku 2018 podporu jak laické, tak odborné veřejnosti.\n\nNa jaře roku 2019 nominoval spolek AVALONE Popálené bojovníky na cenu VIA BONA pro mladé srdcaře.. Popálené děti se probojovaly do finále a zúčastnily se slavnostního galavečera, který se uskutečnil 22. května v kině Bio OKO.\n\nV létě 2019 začal spolek AVALONE společně s Popálenými bojovníky připravovat benefiční kalendář PÁLÍ!2020. \n\nMotto: „95 % úrazů popálením lze předejít.“\n\nPrimárně preventivní program PÁLÍ! je vystavěn na skutečných příbězích Popálených bojovníků a dalších popálených dětí. Program je veden multimediální formou s cílem realistickou formou děti konfrontovat se skutečnými důsledky, které s sebou popáleninové úrazy přinášejí.\n\nV rámci spolku vznikl tým těžce popálených dětí, které se aktivně účastní nejen integračních programů, ale také preventivních akcí. \n\nRok 2018 proběhla kampaň PÁLÍ! nás to taky. V roce 2019 vznikl benefiční kalendář. \n\n"}
{"id": "1562888", "url": "https://cs.wikipedia.org/wiki?curid=1562888", "title": "Záhorce", "text": "Záhorce\n\nZáhorce jsou obec v okrese Veľký Krtíš v Banskobystrickém kraji na Slovensku. Leží ve východní části Ipeľské kotliny v údolí Krtíše přibližně 15 km severnovýchodně od okresního města. Žije zde  obyvatel.\n\nPrvní písemná zmínka o obci pochází z roku 1236. V obci se nachází jednolodní toleranční evangelický kostel s představěnou věží z roku 1781.\n\n"}
{"id": "1562904", "url": "https://cs.wikipedia.org/wiki?curid=1562904", "title": "Huayangosauridae", "text": "Huayangosauridae\n\nHuayangosauridae („ještěři z Huayangu/provincie S’-čchuan“) je čeleď stegosaurních dinosaurů z období střední jury až křídy (zhruba před 168 až 121 milioyn let). Jejich fosilie dnes známe z území Číny a Velké Británie. Název je odvozen od slova „\"Huayang\"”, což je alternativní název provincie S’-čchuan (místo, kde byly objeveny jeho kosterní pozůstatky) a slova \"saurus\", znamenajícího ještěr. Typovým rodem je \"Huayangosaurus\", formálně popsaný roku 1982.\n\nStejně jako ostatní stegosauři byli i huayangosauridi býložraví čtyřnožci s relativně malou lebkou a ocasem vyzbrojeným bodci. Obvykle dosahovali menších rozměrů, například \"Huayangosaurus\" byl jedním z nejmenších známých stegosaurů vůbec - byl dlouhý jen kolem 4 až 4,5 metru a dosahoval hmotnosti asi 500 kg.\n\n\"Huayangosaurus\" byl objeven nedaleko C'-kungu v Sečuánu a byl pojmenován Dongem, Tangem a Zhouem v roce 1982. Ve stejné práci byla stanovena čeleď Huayangosauridae pro vývojově primitivní zástupce kladu Stegosauria.\n\nV současnosti jsou do této skupiny s jistotou řazeny jen tři druhy - \"Huayangosaurus taibaii\", \"Chungkingosaurus jiangbeiensis\" a \"Regnosaurus northamptoni\".\n\n\n"}
{"id": "1562905", "url": "https://cs.wikipedia.org/wiki?curid=1562905", "title": "NGC 477", "text": "NGC 477\n\nNGC 477 je spirální galaxie s příčkou v souhvězdí Andromedy. Její zdánlivá jasnost je 13,1 a úhlová velikost 1,5′ × 0,9′. Je vzdálená 270 milionů světelných let, průměr má 115 000 světelných let. Galaxii objevil 18. října 1786 William Herschel.\n\n"}
{"id": "1562914", "url": "https://cs.wikipedia.org/wiki?curid=1562914", "title": "Socha Panny Marie Immaculaty (Dolní Moravice)", "text": "Socha Panny Marie Immaculaty (Dolní Moravice)\n\nSocha Panny Marie Immaculaty se nachází na katastrálním území Dolní Moravice v okrese Bruntál v bývalém areálu papírny u silnice z Dolní Moravice do Malé Šťáhle. Barokní pískovcová socha je chráněná jako kulturní památka od roku 1958 a je zapsaná v Ústředním seznamu kulturních památek ČR.\n\nBarokní pískovcová socha na vysokém sloupu je datována rokem 1764. U sochy se nachází pamětní lípa velkolistá vyhlášená pamětním stromem v roce 1999. \n\nNa stupňovité podestě je postaven stupňovitý hranol, který je zdoben rokajovou kartuší se stylizovaným mušlovým orámováním s nápisem:\n\nPo stranách kartuše je vytesán datum 1764. Na čtvercovém plintu je umístěn sloup s korintskou hlavicí zdobenou květy a volutami. Na sloupu na zeměkouli obtočenou hadem stojí v kontrapostu postava Panny Marie Immaculaty. Je oděná v tradičním šatu, záhyby drapérie jsou ostře řezané a na okrajích roucha jsou kaskádovitě skládané. Mírně prohnutá postava má sepjaté ruce na prsou a mírně zakloněnou hlavu zdobenou věncem hvězd.\n\n"}
{"id": "1562921", "url": "https://cs.wikipedia.org/wiki?curid=1562921", "title": "Garamond (rozcestník)", "text": "Garamond (rozcestník)\n\nGaramond může mít tyto významy:\n\n\n\n\n"}
{"id": "1562924", "url": "https://cs.wikipedia.org/wiki?curid=1562924", "title": "Garamond (nakladatelství)", "text": "Garamond (nakladatelství)\n\nGaramond je nakladatelství působící v České republice. Vzniklo roku 1997, sídlí v Praze 6, na ulici Pod Starou školou a na ulici Bubenečská.\n\nNakladatelství Garamond spol. s r.o. se zaměřuje na překlady z frankofonní literatury a současné izraelské literatury. Vyšly zde např. \"Pohádky pro Itamara a Rut\" (David Grossman), romány Me'ir Šaleva, komiksy Joann Sfara, francouzské pohádky Charlese Perraulta, básně Charlese Baudelaira, detektivky Frédérica Lenormanda, monografie \"Ariel Šaron\" od Luca Rosenzweiga. Nakladatelství se specializuje na dvojjazyčné knihy, komiksy a detektivní knihy.\n\nV edici \"Černá káva\" nabízí detektivní literaturu, v edici \"Bilingua\" vydává dvojjazyčné knihy.\n\nNakladatelství Garamond do konce roku 2018 vydalo přes 600 titulů.\n\n"}
{"id": "1562934", "url": "https://cs.wikipedia.org/wiki?curid=1562934", "title": "Východokarpatská operace", "text": "Východokarpatská operace\n\nVýchodokarpatská operace na východní frontě druhé světové války v roce 1944 byla strategická vojenská operace Rudé armády za účasti československých jednotek. Součástí této rozsáhlé vojenské operace byla karpatsko-dukelská operace a karpatsko-užhorodská operace, které probíhaly od 8. září do 28.října 1944 a v jejichž průběhu byla osvobozena Podkarpatská Rus a prolomena německá obrana v Dukelském a Lupkovském průsmyku, takže spojenecká vojska poprvé během války pronikla na území Československa. Šlo o akci nově zformovaného 4. ukrajinského frontu generála Ivana Jefimoviče Petrova a pravého křídla 2. ukrajinského frontu maršála Rodiona Jakovleviče Malinovského a levého křídla 1. ukrajinského frontu maršála I.S.Koněva (38. armády K.S. Moskalenka.) \n\nStřední část vojska I. J. Petrova měla za úkol osvobodit Podkarpatskou Rus a zaujala prostor před pohořím ukrajinských Karpat na linii Staryj Sambir - Skole - Dolyna - Nadvirna - Deljatyn - Jabluniv - Kosiv - Vyžnycja - Berehomet - Krasnoilsk o délce asi 240 km. Po zdolání předpolí do konce září dosáhly k hřebenu Karpat a poté začaly bojovat v těžkém terénu o horské průsmyky, kde většinou nebyly žádné cesty. Tažná technika terén nezvládala, a tak většina munice a vojenského materiálu musela být vojáky přenášena ručně. Postup vojsk se tak v podstatě zastavil. Celý prostor bránila 1. maďarská armáda generála Bély Miklóse, která se však po státním převratu a nástupu fašisty Ference Szálasiho k moci začala rozkládat, protože Miklós Horthy podepsal 11. října se Stalinem příměří. Část důstojníků i vojáků odmítla bojovat a generálplukovník Béla Miklós se svým štábem přešel 16. října na sovětskou stranu a vyzval svou armádu ke složení zbraní. Demoralizovaná maďarská armáda však pokračovala v boji. Pravé křídlo 2. ukrajinského frontu postupovalo od Borsy směrem na Debrecín. Od 18.října začala poslední fáze karpatsko-užhorodské operace, když se obrana Maďarů na Arpádově obranné linii zhroutila. Dne 26. října byl osvobozen Chust i Mukačevo a následující den Užhorod a Čop. \n\nJ.Rychlík,M.Rychlíková, \"Podkarpatská Rus v dějinách Československa 1918-1946\", Vyšehrad 2016\n\nMapa operace https://aukro.cz/stara-vojenska-mapa-vychodokarpatska-operace-1-a-4-ukr-frontu-1944-6957470468\n\nhttps://de.wikipedia.org/wiki/Ostkarpatische_Operation\n"}
{"id": "1562938", "url": "https://cs.wikipedia.org/wiki?curid=1562938", "title": "Rover T-series", "text": "Rover T-series\n\nRover T16 je benzínový řadový čtyřválcový motor s přímým vstřikováním a rozvodem DOHC vyráběný automobilkou Rover v letech 1992 - 1999. Jednalo se o vývojový model z řady M-series (M16), což byl nástupce řady O-series, která byla vyvinuta z motoru BMC B-series, který se využíval k pohonu automobilů MG B a mnoha dalších. Bylo vyrobeno několik variant pro různé modely, ale všechny měly stejné parametry. Atmosféricky plněná varianta dosahovala výkonu 136 koní (101 kW) a varianty s přeplňováním byly k dispozici s výkonem 180 a 200 koní (134 a 149 kW).\n\nZatímco motor sám o sobě je schopen velkého výkonu, jeho omezujícím faktorem byla převodovka PG1 od firmy Powertrain Ltd. Ta totiž nedokázala zvládnout vyšší točivý moment a v důsledku toho je motor na výstupu elektronicky omezen na nižší točivý moment, než kterého by byl schopen, což dává motoru velmi „plochou“ celkovou křivku točivého momentu.\n\nMotor byl využit k pohonu modelů Rover 620ti, Rover 220 Coupé Turbo a Rover 820 Vitesse. Byl mimo to osazen i v omezených sériích 3-dveřových hatchbacků Rover 220 ve verzi GTi a později GSi a v modelech Rover 420 GSI turbo a GSI Sport turbo. Motor je také populární díky možnosti zástavby do jiných vozidel ve sportovní úpravě vyráběných Roverem pod značkou MG jako je např. MG ZR, MG ZS atd. Může být přizpůsoben i pro pohon zadních kol pomocí převodovky Rover LT77 nebo R380.\n\nMotory bez turbodmychadla se osazoval i do krátce vyráběného a obecně nedoceněného modelu Land Rover Discovery 2.0i. Automobilka Land Rover je však montovala do speciální edice modelu Defender objednaných a postavených pro italské Carabinieri, kteří provozovali vozový park poháněný výhradně benzínovými motory. Vývojové vozidlo bylo také vyrobeno s využitím přeplňované verze motoru, který výkonově dalece překonával sériové verze s motory Rover V8, nicméně v obchodní strategii pro vozidla Land Rover pro něj nebyl nalezen žádný prostor.\n\n"}
{"id": "1562958", "url": "https://cs.wikipedia.org/wiki?curid=1562958", "title": "Kostel svatého Kiliána (Davle)", "text": "Kostel svatého Kiliána (Davle)\n\nKostel svatého Kiliána v Davli na Praze-západ je původně středověkou stavbou zasvěcenou svatému Kiliánovi. Toto kostelní patrocinium je jediné v Čechách. Světec byl iroskotský misionář, který se stal biskupem ve Würzburgu, kde zemřel mučednickou smrtí. Jako patronu benediktinského řádu mu byl zasvěcen nejen Ostrovský klášter u Davle, druhý nejstarší mužský klášter v Čechách (založen asi roku 999), ale i kostel stejného zasvěcení zbudovaný benediktiny na přilehlém levém břehu Vltavy kolem roku 1160. \n\nKostel byl poprvé písemně zmíněn v registru papežských desátků v roce 1352 a přilehlá fara v roce 1323. Proto byl po dlouhá léta považován za gotickou stavbu. V 80. letech 20. století však archeologický nález zbytku románského zdiva posunul dobu jeho založení do poloviny 12. století. Románská stavba byla roku 1278 značně poškozena při vpádu Braniborů do Čech, a to včetně přilehlé řemeslnické lokality zvané \"Sekanka\". Následně byl kostel raně goticky přestavěn. Další gotické úpravy následovaly ve 2. polovině 14. století. V roce 1692 byl kostel rozsáhle poškozen požárem. Obnoven byl až v roce 1775. Kostelní kruchta byla do kostelní lodi vestavěna až roku 1842. Archeologický výzkum lokality započal již v 19. století, ale teprve průzkum vedený Karlem Guthem z Národního muzea ve 30. letech 20. století odkryl zajímavé stavební nálezy. Po druhé světové válce na tento výzkum navázal Archeologický ústav Československé akademie věd v 60. letech 20. století. Dokončen byl o 20 let později. Na jeho základě byl areál, zahrnující kostel sv. Kiliána s kaplí Božího hrobu, zvonici, ohradní zeď bývalého hřbitova, faru a kapličku sv. Jana Nepomuckého, prohlášen za chráněnou kulturní památku. Ještě v roce 1992 však kostel postihl požár následovaný konečnou barokní úpravou objektu.\n\nDíky zbytkům románského zdiva se kostel, původně považovaný ve svém jádru za gotický, stal svým založením kostelem románským. Koncem 13. století byl goticky přestavěn a ve 14. století bylo dostavěno trojúhelníkové zakončení presbiteria. Nakonec kostel prošel rozšiřujícími barokními přestavbami, které mu daly dnešní podobu.\n\nExteriér a interiér kostela\n\nKostel sv. Kiliána má jedinou chrámovou loď obdélníkového půdorysu. Trojboce zakončené presbyterium bylo zastropeno valenou klenbou s lunetami. Ke kostelu přiléhá samostatně stojí zvonice z roku 1768. Na jejím vrcholu se nachází soška sv. Kiliána. Kostelní loď byla zaklenuta napodobeninou valené klenky. Do západní části lodi byla vestavěna kruchta. \nInteriéru kostela dominuje barokní oltář s obrazem Panny Marie spolu se svatým Kiliánem (asi z roku 1725). Po stranách tohoto hlavního oltáře je umístěn oltář sv. Barbory (1741) a oltář sv. Jana Nepomuckého (1770). Obraz sv. Benedikta s pohledem na klášter Ostrov je z roku 1724. K mobiliáři kostela náleží renesanční cínová křtitelnice z roku 1556.\n\nKe kostelu sv. Kiliána patřila fara, při které byla zřízena jednotřídní obecná škola (1778). Dnes budova fary slouží jako restaurační zařízení.\n\nAreál kostela sv. Kiliána zahrnuje na jižní straně situovanou kostelní stavbu a od ní jižněji se nacházející kapli Božího hrobu. Ze západní strany ke kostelu přiléhá zvonice. Na severní straně areálu se nachází fara a severně od fary kaple sv. Jana nepomuckého. Celý areál zahrnující i pozemek zrušeného hřbitova je obklopen ohradní zdí.\n\n\n"}
{"id": "1562959", "url": "https://cs.wikipedia.org/wiki?curid=1562959", "title": "Siegfried", "text": "Siegfried\n\nJméno Siegfried může mít více nositelů:\n\n\n"}
{"id": "1562964", "url": "https://cs.wikipedia.org/wiki?curid=1562964", "title": "Pevnost Ticonderoga", "text": "Pevnost Ticonderoga\n\nPevnost Ticonderoga (Fort Ticonderoga /taɪkɒndəˈroʊɡə/), je pevnost dříve zvaná Fort Carillon. Francouzi ji v 18. století postavili u jižního konce jezera Champlain, na severu státu New York ve Spojených státech. Název „Ticonderoga“ pochází z jazyka Indiánů kmene Irokézů: tekontaró: ken, znamená „na křižovatce dvou vodních cest“.\n\nPevnost byla postavena francouzským vojenským inženýrem Michelem Chartierem de Lotbinièrem, markýzem de Lotbinièrem v letech 1755 a 1757, kdy se na území severní Ameriky odehrával konflikt mezi Spojeným královstvím a Francií, podporovanou Indiány. Je znám jako tzv. sedmiletá válka, v USA jako francouzsko-indiánská válka. Pevnost měla strategický význam během koloniálních konfliktů v 18. století mezi Velkou Británií a Francií a důležitou roli sehrála opět během americké revoluční války.\n\nMísto bylo strategické pro kontrolu obchodních cest. Údolí řeky Hudson bylo ovládané Brity a údolí řeky Svatého Vavřince zase kontrolovali Francouzi. Důležitost místa vytvářel terén. Jezero George se na severu vlévá do jezera Champlain krátkou říčkou La Chute, s mnoha vodopády a peřejemi, na necelých šesti kilometrech klesá o 69 metrů. Obě jezera jsou dlouhá a úzká a orientovaná severojižně, stejně jako mnoho hřebenových linií Appalačských hor, které sahají až na jih k Georgii. Hory vytvořily téměř neprůchodný terén na východ a na západ od Velkého Appalačského údolí. Tak bylo možno z pevnosti kontrolovat rozsáhlé území. \n\nV roce 1758 se zde, u jezera Champlain, odehrála jedna z nejkrvavější bitev tzv. francouzsko-indiánské války, bitva u Carillonu. Asi 4000 Francouzů a jejich indiánských spojenců v ní připravilo drtivou porážku téměř šestnáctitisícové britské armádě.\n\nV roce 1759 se Britové vrátili a pro změnu vyhnali francouzskou posádku. Během americké revoluční války tak pevnost ovládali Britové. Dne 10. května 1775 zaútočili na pevnost Ticonderoga vojáci „Green Mountain Boys“ spolu s dalšími milicemi pod vedením Ethana Allena a Benedikta Arnolda, který britskou posádku v překvapivém útoku zajal. Děla ukořistěná v pevnosti byla transportována do Bostonu, kde pomohla koloniální armádě při obléhání britské armády v městě. Britové evakuovali Boston v březnu 1776. Američané pevnost Ticonderoga udrželi až do června 1777. Tehdy ji obsadily britské síly vedené generálem Johnem Burgoynem. Jediný přímý útok na pevnost během revoluce se uskutečnil v září 1777, kdy John Brown vedl 500 Američanů do neúspěšného pokusu o zajetí asi stovky britských obránců pevnosti. \n\nBritové opustili pevnost po roce 1781 jednak v důsledku prohrané bitvy u Saratogy a také proto, že přestala mít vojenskou hodnotu. Po získání nezávislosti Spojené státy povolily pevnost zničit; místní obyvatelé ji zbavili většiny použitelného materiálu. V roce 1820 byl objekt zakoupen soukromou rodinou a stal se oblíbenou zastávkou na turistických trasách v oblasti. Začátkem 20. století pevnost její soukromí majitelé obnovili. Nadace nyní provozuje pevnost jako turistickou atrakci, muzeum a výzkumné středisko.\n\n\n\n"}
{"id": "1562965", "url": "https://cs.wikipedia.org/wiki?curid=1562965", "title": "Dvořákovy sady", "text": "Dvořákovy sady\n\nDvořákovy sady je pojmenování pro několik parků v těchto místech:\n\n"}
{"id": "1562967", "url": "https://cs.wikipedia.org/wiki?curid=1562967", "title": "Kostel Panny Marie Bolestné (Žulová)", "text": "Kostel Panny Marie Bolestné (Žulová)\n\nKostel Panny Marie Bolestné je dominantou poutního místa na Boží hoře u Žulové (okres Jeseník). Areál tvoří ucelený soubor jednotlivých objektů postavených v novogotickém stylu. Od města k němu vede křížová cesta.\n\nKostelík byl postaven ze dřeva v letech 1712–1713 a byl zasvěcen Panně Marii. Boží hora se stala poutním místem kvůli uctívání obrazu Panny Marie Bolestné. V roce 1713 byla postavena větší kaple, kterou v roce 1864 zpustošili vandalové, přičemž dokonce vytrhli samotný oltářní kámen. Nová verze kostela byla na místě dřevěné stavby postavena v letech 1878 až 1880 a kostel byl roku 1880 vysvěcen. Dvakrát ročně se zde konají liturgické poutě. V době hlavních prázdnin je kostel přístupný pro veřejnost každou neděli.\n"}
{"id": "1562970", "url": "https://cs.wikipedia.org/wiki?curid=1562970", "title": "Jiří Helán", "text": "Jiří Helán\n\nJiří Helán (12. července 1946 Brno – 13. června 2015) byl český politik a podnikatel, v letech 1998 až 2002 a opět v roce 2010 starosta městské části Brno-Žabovřesky, člen ODS.\n\nVystudoval Právnickou fakultu Masarykovy univerzity (získal titul JUDr.). Živil se jako podnikatel, pracoval\nna různých pozicích právnického zaměření.\n\nJiří Helán žil ve městě Brno, konkrétně v části Brno-Žabovřesky. Byl ženatý, s manželkou Jiřinou měl dva syny. Ve volném čase se věnoval především sportu, ve kterém preferoval tenis a lyžování, a také své chalupě na Vysočině.\n\nV komunálních volbách v roce 1994 byl za ODS zvolen zastupitelem městské části Brno-Žabovřesky a také radním MČ. Ve volbách v roce 1998 mandát zastupitele obhájil, a to z pozice lídra kandidátky ODS. Následně se dne 30. listopadu 1998 stal starostou MČ. Ve volbách v roce 2002 opět mandát obhájil, ve vedení městské části však dále pokračoval již jen jako místostarosta MČ. Novým starostou byl zvolen dne 14. listopadu 2002 jeho stranický kolega Aleš Kvapil. Také ve volbách v roce 2006 obhájil pozice zastupitele a místostarosty.\n\nV únoru 2010 však na funkci starosty MČ rezignoval Aleš Kvapil. Důvodem bylo podezření, že si řekl o úplatek firmě, která chtěla v Žabovřeskách stavět. Dne 18. února 2010 byl Helán zvolen na jeho místo. V komunálních volbách v roce 2010 již nekandidoval. Novým starostou se dne 11. listopadu 2010 stal Marek Šlapal.\n"}
{"id": "1562971", "url": "https://cs.wikipedia.org/wiki?curid=1562971", "title": "Justyna Steczkowska", "text": "Justyna Steczkowska\n\nJustyna Steczkowska (* 2. srpna 1972 Řešov) je polská zpěvačka pop music. Věnuje se také herectví a fotografování a je členkou Polské společnosti fonografického průmyslu. \n\nJe z rodiny tatarského původu, má osm sourozenců a byla houslistkou rodinné kapely. Jejím manželem je architekt Maciej Myszkowski, mají tři děti.\n\nVystupovala se skupinami Agressiva 69, Wańka Wstańka a Revolutio Cordis. V roce 1994 vyhrála talentovou soutěž Szansa na sukces. V roce 1995 reprezentovala Polsko na Eurovision Song Contest s písní „Sama“. V roce 1996 získala Cenu Fryderyk pro zpěvačku roku. Její debutové album se prodalo ve více než 350 000 exemplářích. V roce 2015 vyhrála anketu Superjedynki.\n\nHrála ve filmech \"Bilboard\", \"Na koniec świata\" a \"Kanadyjskie sukienki\", v televizním seriálu \"Niania\" a ve varšavském divadle Teatr Syrena.\n\n\n"}
{"id": "1562972", "url": "https://cs.wikipedia.org/wiki?curid=1562972", "title": "Okresní dům (Kladno)", "text": "Okresní dům (Kladno)\n\nOkresní dům v Kladně stojí v ulici Gen. Klapálka, čp. 1641. Jeho budova je od roku 1954 sídlem Středočeské vědecké knihovny. Dům je chráněn jako kulturní památka. \n\nOkresní dům v Kladně byl postaven v letech 1909–1910 podle vítězného návrhu Josefa Maříka, konkurenční návrh Karla Šidlíka byl na třetím místě. Na výsledné podobě budovy se podíleli oba architekti ale společně. Tento projekt byl jedním z prvních společných a první realizovaný. V roce 1911 společně zvítězili v soutěži na projekt Národního divadla v Brně, jejich návrh však nebyl realizován.\n\nJosef Mařík projektoval v roce 1913 též budovu Městské spořitelny v Kladně (dnes Komerční banka).\n\nKarel Šidlík byl rodákem z nedalekých Úhonic. Studoval na Uměleckoprůmyslové škole v Praze u Bedřicha Ohmanna a Jana Kotěry, poté na technice. Projektoval mj. rodinné vily v Unhošti a Nouzově. Se svým bratrem Václavem Šidlíkem, generálem a sochařem se zúčastnil soutěže na pomník Mistra Jana Husa na Staroměstském náměstí v Praze a jejich návrh získal druhou cenu. Karel Šidlík byl členem Spolku výtvarných umělců Mánes.\n\nRozlehlý rohový zděný cihlový dům s dvěma nestejně velkými křídly svírajícími tupý úhel stojí na velmi rušné křižovatce ulic Gen. Klapálka a Dukelských hrdinů; obě části budovy (delší i kratší) zasahují do ulice Gen. Klapálka. Budova se secesními dekorativními prvky je hodnotnou stavbou postavenou kladenským stavitelem Antonínem Procházkou, který zvítězil v soutěži okresního zastupitelstva. Většina badatelů se shoduje, že budova je stylově čistá s různými vlivy secese, kterou lze řadit do moderny s náznaky rondokubismu. Objekt vcelku bizarní rozhodně upoutá.\n\nVnější průčelí domu je velmi rozmanité a členité, nároží domu je zdůrazněno vystupujícím hranolem s trojími dvoukřídlovými prosklenými dveřmi. Zdobená fasáda se secesními rostlinnými vzory a několika arkýři v prvním patře obou částí domu vrcholí dvěma mohutnými hrotitými štíty, každý se třemi eliptickými okny. V přízemí jsou vysoká okna rovná, v patře jsou okna s výjimkou oken dvou vikýřů zaklenuta převýšenými oblouky. Z vysoké strmé střechy vyrůstá nad vchodem malá šestiboká věžička.\n\nFasáda budovy je v patře mezi okny zdobena několika vzory rostlinných ornamentů, které se pravidelně střídají. Mezi okny arkýřů reliéfně vystupuje znak českého lva s královskou korunou nad jeho hlavou a s nápisem Regni Bohemia, u nohou lva je doplněn znak města Kladna. Přírodní motivy včetně českého lva jsou provedeny tmavší barvou než fasáda a tím výrazně vynikají.\n\nNa budově lze pozorovat kontrasty, které byly záměrem architektů: barvy fasády (světlá a tmavá), materiály (plech a omítka) struktura štítu a střechy. Ve výsledku velmi působivě vyniká také kontrast věžičky a štítu.\n\nNad prostředními z trojích dřevěných dvoukřídlých prosklených dveří je umístěn mozaikový nápis Okresní dům ze zelených a bílých dlaždiček (budova byla postavena jako úřední budova samosprávných orgánů kladenského okresu pro zasedání okresního zastupitelstva a výboru).\n\nZvláštního efektu získává budova po setmění kontrastem tmy a vnitřního osvětlení, protože osvícenými okny působivě vynikají barevná vitrážová skla.\n\nDo budovy se vchází prostředními z trojích dvoukřídlých dveří. Vstupní hala má šestiboký půdorys souměrný dle střední osy s nesymetrickým rozmístěním oken a dveří. Místnost je rozdělena, do vyšší části se vstupuje po třech schodech mírně zakřiveného tvaru ohraničenými dvěma hranolovitými žulovými sloupy, které jsou nahoře zakončeny lucernami ve tvaru kvádru se seříznutými hranami. Se stěnami jsou sloupy propojeny ozdobným kovovým zábradlím. Strop ve vstupní hale je plochý.\n\nZe vstupní haly se vstupuje širokými prosklenými dvoukřídlými (\"lítacími\") dveřmi do hlavní rozlehlé haly se schodištěm společné pro obě části budovy. V hale jsou čtvery (troje prosklené) dveře do přízemních místností. Hale dominuje zakřivené široké schodiště s ocelovým zdobeným zábradlím se dvěma kulatými žulovými sloupy vedoucí do prvního patra. Z haly se také schází po dvou schodech (opět s ozdobným kovovým zábradlím) k proskleným dveřím na zahradu a do sklepa. Hala nad schodištěm je osvětlena velkým zaklenutým oknem rozděleným dřevěnými rámy na šest nestejných dílů a v horní části s barevnými skly zalitými do olova (vitráže).\n\nKratší část chodby v prvním patře má půdorysně zvlněný okraj podlahy se stejně zdobeným zábradlím a po jeho stranách jsou malé sloupky s lucernami (původní se nezachovaly). Po stranách schodiště jsou na protilehlých stranách barevně prosklená oválná okénka, z nichž jedno vede do malé komory. V chodbě jsou čtvery dveře. Část chodby v delší části budovy s několika dveřmi je osvětleno dvěma podélnými okny umístěnými výše u stropu, zadní část dlouhé chodby je tmavá.\n\nDvoukřídlé dveře s nadsvětlíkem ve tvaru půlkruhového oblouku zaskleného bezbarvým a barevnými skly vedou z kratší chodby do hlavního zasedacího sálu (dnes studovna) zabírajícího téměř celé kratší křídlo budovy. Sál má zaklenutou eliptickou klenbu zdobenou třemi ornamentálními pásy se secesním vzorem. Na jedné straně sálu (jižní průčelí vedoucí do zahrady) je malé zvýšené pódium, k němuž po obou stranách vedou tři schody. Protilehlé stěny (kratší strany místnosti) mají velká zaklenutá okna v horní části s barevnými skly. Na severní straně do ulice je široký mělký arkýř. Mezi dveřmi do vedlejší menší místnosti (dnes též studovny) a dveřmi vedoucími do haly je výklenek obložený bílými kachlíky (dvě řady s modrým vzorem), v němž jsou zelenomodrá kachlová kamna (uvnitř s původními litinovými kamny) s kovovými dvířky.\n\nSkleněné barevné vitráže na oknech a nad některými dveřmi jsou v celé budově žlutozelené s geometrickými vzory.\n\nNa podlaze vstupní haly a všech chodeb je teraco.\n\nPůvodní secesní svítidla z mosazi a skla se nedochovala, jsou známa jen z fotografií. Z vnitřního původního vybavení nábytkem se nezachovalo nic.\n\nBarva fasády od poslední renovace koncem 90. let 20. století je temně žlutá až mírně nahnědlá, do roku 1996 měla světle zelenou barvou. Při opravě fasády v tomto roce technický dozor byl přesvědčen (seškrábáním až na cihly), že původní nejspodnější vrstva barvy byla světle nahnědlá. Podle zachované pohlednice z roku 1911 (vydal nakladatel, tiskař a knihkupectví Josef Šolc vdova) byla původní barva fasády nesporně ale světle zelená, což je barva užívaná v době, kdy budova byla stavěna v secesním slohu. Kromě pohlednice se v žádných pramenech o původní barvě nepíše.  \n\nPo dokončení byla zahájena činnost samosprávných orgánů kladenského okresu (okresního zastupitelstva a výboru) v nové budově 6. června 1910. V přízemí Okresního domu byla umístěna kancelář okresního inženýra a okresního cestmistra. V prvním patře byl salón starosty, čekárna, kancelář okresního tajemníka, podatelna, úřadovna kancelisty a vykonavatele. V 1. poschodí největší místnost byla zasedací síň okresního výboru a zastupitelstva (mělo 36 členů). V budově současně také sídlila Okresní hospodářská záložna.\n\nOkresní zastupitelstvo v budově zasedalo do roku 1945. V dalších letech byla budova využívána pro nejrůznější akce (především její zasedací místnost).\n\nV roce 1954 byla do budovy přemístěna tehdejší Okresní knihovna (dnes Středočeská vědecká knihovna v Kladně), více než deset let zde sídlila také okresní prokuratura a pracoviště oblastního ústavu geodézie a kartografie. V domě byl i byt správce a domovníka. Zmíněné dvě instituce se v 70. letech 20. století postupně z budovy vystěhovaly, byt domovníka byl zrušen při stavbě dvorní přístavby začátkem 70. let 20. století.   \n\nV průběhu let bylo prováděno postupně několik vnitřních oprav a úprav, z nichž některé byly dost nevhodné (vestavba dvoupodlažních kovových regálů ve většině místností 1. poschodí, zastavení dlouhé chodby 1. poschodí po celé délce skříněmi, necitlivá monumentální vestavba vstupní haly, zářivkové osvětlení).\n\nPoslední generální rekonstrukce byla rozložena do delšího časového období, hlavní část probíhala v letech 2005-2006, při ní byly všechny vnitřní nevhodné stavební úpravy odstraněny. Zcela byla vybourána vestavba vstupní haly, z prvního poschodí byly odstraněny dvoupodlažní kovové skladové regály, aby vynikla kultivovanost budovy a celý prostor mohl být zpřístupněn uživatelům knihovny (volný výběr knih, studovny). Některé příčky mezi místnostmi byly vybourány a tím místnosti zvětšeny a zprůchodněny. Dlouhá chodba byla zkrácena přesunem dveří, čímž se točité schodiště na půdu octlo uvnitř posledních místností a současně se rozšířil počet místností pro knihy s volným výběrem. Všechna svítidla byla osazena novými (včetně osvícení původní zasedací místnosti). Opraveny a zrestaurovány byly barevné skleněné vitráže, opraveny dveře včetně vstupních, okna a okenní rámy. Všechna okna a okenní rámy a vstupní dveře byly osazeny opět dřevem ve světlé, přirozené barvě. Celá rekonstrukce a opravy byly prováděny pod přísným dohledem státní památkové péče a architekta. Snahou bylo rovněž maximálně vrátit původní barevnost (stěny, stropy, nátěry dveří). Podle jediné zachované původní kliky byly vyrobeny repliky ke všem dveřím v budově. Všude byly odstraněny koberce nebo podlahové PVC, byly obnoveny původní parkety (pokud to bylo možno) nebo místnosti byly osazeny replikami podle původních. Opraveno bylo teraco na všech chodbách.\n\n"}
{"id": "1562974", "url": "https://cs.wikipedia.org/wiki?curid=1562974", "title": "Seznam vrcholů v Žulovské pahorkatině", "text": "Seznam vrcholů v Žulovské pahorkatině\n\nSeznam vrcholů v Žulovské pahorkatině obsahuje pojmenované vrcholy s nadmořskou výškou nad 400 m a dále všechny vrcholy s prominencí (relativní výškou) nad 40 m. Seznam je založen na údajích dostupných na stránkách Mapy.cz. Jako hranice pohoří byla uvažována hranice stejnojmenného geomorfologického celku.\n\nSeznam vrcholů podle výšky obsahuje všechny pojmenované vrcholy s nadmořskou výškou nad 400 m plus všechny vrcholy s prominencí nad 40 m. Celkem jich je 12. Nejvyšší je Boží hora (527 m), která se nachází v geomorfologickém okrsku Černovodská pahorkatina, stejně jako dalších 9 hor. Jen 2 hory se nacházejí v okrsku Tomíkovická pahorkatina v západní části pohoří.\n\nSeznam vrcholů podle prominence obsahuje všechny vrcholy Žulovské pahorkatiny s prominencí (relativní výškou) nad 100 m bez ohledu na nadmořskou výšku. Takovou prominenci má jenom Boží hora, nejvyšší vrchol pohoří.\n\n"}
{"id": "1562975", "url": "https://cs.wikipedia.org/wiki?curid=1562975", "title": "Institut du cerveau et de la moelle épinière", "text": "Institut du cerveau et de la moelle épinière\n\nInstitut du cerveau et de la moelle épinière [\"enstity dyservó edela moal épinjér\"] (ICM), česky Ústav pro výzkum mozku a míchy, je nadace a středisko základního i klinického výzkumu pro neurologii a lékařství se sídlem v Paříži, na místě někdejší nemocnice Pitié-Salpêtrière. Byl založen jako obecně prospěšná společnost 24. září 2010 za přítomnosti ministryně zdravotnictví. \n\nV nové budově, postavené podle plánů architekta Jeana-Michela Wilmotte, pracuje kolem 600 vědců, výzkumníků a techniků, kteří se zabývají studiem mozku, neurologických a psychiatrických chorob (Alzheimerova, Parkinsonova nemoc, dystonie, epilepsie, roztroušená skleróza, mrtvice, rakovina, demence, deprese, obsedantně-kompulzivní porucha, autismus atd.) i onemocnění míchy (paraplegie, kvadriplegie atd.), a to jak v základním výzkumu, tak v klinické aplikaci. Těmito chorobami trpí jen v Evropě kolem 10 milionů lidí, proto se francouzský veřejný i soukromý sektor spojil s vědeckými ústavy a univerzitami a zřídil tuto nadaci a ústav. \n\nICM sdružuje osobnosti ze všech oblastí života (medicína, sport, obchod, film atd.), kteří do služeb nadace vložili své různé odborné znalosti: Gérard Saillant (prezident ICM), Yves Agid (vědecký ředitel), Olivier Lyon-Caen, Luc Besson, Louis Camilleri, Jean Glavany, Maurice Lévy, Jean-Pierre Martel, Max Mosley, Lindsay Owen-Jones, Michael Schumacher, Jean Todt, David Rothschild nebo Serge Weinberg. Patrony ICM jsou herci Jean Reno a Michelle Yeoh.\n\nPartnery ICM jsou jak politické a státní instituce, tak univerzity, sportovní svazy, podniky, nadace i soukromé osoby.\n\nSoučástí ICM je i inkubátor firem či podniků, který má pomáhat uplatnění výsledků ve zdravotnictví, ve školství i v hospodářství.. V prosinci 2019 bylo v tomto inkubátoru více než 27 společností.\n\n"}
{"id": "1562986", "url": "https://cs.wikipedia.org/wiki?curid=1562986", "title": "Belgická kuchyně", "text": "Belgická kuchyně\n\nBelgická kuchyně (vlámsky: \"Belgische keuken\", francouzsky: \"Cuisine belge\", německy: \"Belgische Küche\") byla ovlivněna německou, francouzskou a nizozemskou kuchyní. Belgie je známá pro svou čokoládu, pivo, hranolky a vafle. Mezi používané ingredience patří brambory, pórek, chřest, máslo, mléčné výrobky, maso, ryby nebo krevety.\n\nHranolky jsou často považované z národní jídlo Belgie. Existuje pověst, že hranolky smažili rybáři u řeky Mázy už koncem 17. století (podle pověsti si smažili ryby, ale protože v zimě neměli co smažit tak si místo ryb smažili hranolky), ale není známo zda je tato pověst založená na pravdě. V Belgii se hranolky podávají buď jako příloha k různým jídlům, nebo se prodávají v pouličních stáncích (zvaných \"friterie\"), kdy se dají do kornoutu a polijí se omáčkou (například kečupem, tatarskou omáčkou nebo andaluskou omáčkou). Správné belgické hranolky jsou z brambor odrůdy \"Binche\" a smaží se na dvakrát. Někdy se tak hranolky podávají s mušlemi, tomuto pokrmu se říká \"moules-frites\".\n\nHranolky se z Belgie rozšířily do celého světa, ale například v angličtině jsou známé pod názvem \"French fries\" (v překladu \"francouzské hranolky\")\".\" Tento název nejspíše pochází od amerických vojáků, kteří procházeli Belgií během druhé světové války a místní (francouzsky mluvící) obyvatelé jim podávali hranolky.\n\nBelgická čokoláda je známá po celém světě. Historie výroby belgické čokolády sahá až do 17. století, kdy byla Belgie kolonií Španělska. V té době byla čokoláda populární především ve formě horké čokolády. Na začátku 20. století se začala Belgie pěstovat kakao ve své kolonii v Africe, v Belgickém Kongu a čokolád se začala vyrábět ve větším. V Belgii byly vynalezeny například pralinky nebo čokoládové tyčinky, jsou zde populární i tzv. \"mořské plody\" (čokoládové bonbóny ve tvaru mořských plodů).\n\nMezi známé belgické výrobce čokolády patří Côte d'Or, Leonidas, Guylian nebo Neuhaus.\n\nVafle jsou další populárním pokrmem v Belgii. Jedná se o moučník z kynutého nebo nekynutého těsta, pečeného mezi dvěma železy s typickým mřížkováním. Podobně jako palačinky se konzumují samotné nebo polité marmeládou, čokoládovým krémem, šlehačkou apod. Základní rozdíl proti palačinkám je, že do těsta vaflí se dává máslo a cukr. Díky tomu mají karamelovější chuť.\n\nExistuje více variant vaflí, kterými jsou:\n\n\n\n\n"}
{"id": "1562988", "url": "https://cs.wikipedia.org/wiki?curid=1562988", "title": "HS Prizma Riga", "text": "HS Prizma Riga\n\nHS Prizma Riga je klubledního hokeje z lotyšského hlavního města Rigy. Je účastníkem Latvijas hokeja līga. Sídlem je Volvo sporta centrs, která má kapacitu 2 000 diváků. Klubové barvy jsou modrá, červená a bílá.\n\nKlub byl založen v roce 1998. Hned ve své první sezóně klub skončil na sedmém místě. Svůj první a zatím jediný titul získal v roce 2014. Klub se taky zúčastnil Lotyšského poháru, kde v roce 2016 vypadli ve čtvrtfinále a v roce 2017 v semifinále. HK Prizma Riga zastupoval Lotyšsko v Kontinentální poháru, kde se mu nepovedlo postoupit do závěrečné fáze.\n"}
{"id": "1562992", "url": "https://cs.wikipedia.org/wiki?curid=1562992", "title": "Gustav Jaroš", "text": "Gustav Jaroš\n\nGustav Jaroš (8. května 1867 Rakovník – 17. března 1948 Praha) byl český novinář, esejista a spisovatel. Často publikoval pod pseudonymem Gamma.\n\nRoku 1890 absolvoval Právnickou fakultu UK, poté pracoval jako úředník na pražském magistrátu. V roce 1917 se nechal předčasně penzionovat, přesto stále publikoval a působil i jako vychovatel v ústavu pro osiřelé děti legionářů v Horním Krnsku. Později žil v Klášterci nad Orlicí.\n\nSvé eseje a později divadelní a literární kritiky publikoval v \"Rakovnických novinách\", \"Času\" i jinde. Sám byl ale také literárně činný, napsal např. knihy \"Publikáni a hříšníci\", \"Brázda\", \"Hlas\" a \"Vánoce\" nebo monografie \"Mikoláš Aleš\" a \"Rembrandt\". Jaroš psal rovněž pohádky pro děti a kniha \"V domě dětství\" shrnuje jeho působení v legionářském sirotčinci. Má i zásluhu na zpopularizování Karafiátovy knihy \"Broučci\", která byla původně vydána anonymně a až poté, co ji Gustav Jaroš našel v knihovně Jana Herbena a napsal o ní recenzi, se stala velmi oblíbenou a znovu vydávanou.\n\n"}
{"id": "1562993", "url": "https://cs.wikipedia.org/wiki?curid=1562993", "title": "Warnemünde", "text": "Warnemünde\n\nWarnemünde, úředním jménem Seebad Warnemünde, jsou přímořské lázně na pobřeží Baltského moře. Administrativně tvoří městskou čtvrť Rostocku. Leží při mořském ústí řeky Varnavy. Zdejší přístav patří co do počtu cestujících k nejvytíženějším přístavům světa.\n"}
{"id": "1563007", "url": "https://cs.wikipedia.org/wiki?curid=1563007", "title": "Mera Peak", "text": "Mera Peak\n\nMera Peak je hora v Nepálu s výškou 6 476 metrů. Nachází se v zóně Sagarmáthá v pohoří Mahalangur Himal. Má tři vrcholy: Mera North (6 476 m), Mera Central (6 461 m) a Mera South (6 065 m). Prvovýstup na Mera Central provedli v roce 1953 J. O. M. Roberts a Sen Tenzing a na Mera North v roce 1975 M. Jolly, G. Baus a L. Honills.\n\nPatří k nejvyšším trekovým vrcholům na světě a proto je častým cílem turistických výprav, které obvykle vyrážejí z Lukly.\n\nZ vrcholu se naskýtá výhled na pět osmitisícovek: Mount Everest, Lhoce, Čo Oju, Makalu a Kančendženga. \n"}
{"id": "1563008", "url": "https://cs.wikipedia.org/wiki?curid=1563008", "title": "Hornický pomník v Janově", "text": "Hornický pomník v Janově\n\nHornický pomník se nachází na katastrálním území Janov u Krnova v jižní části náměstí obce Janov v okrese Bruntál. Kamenný památník je chráněn jako kulturní památka od roku 1958 a je zapsán v Ústředním seznamu kulturních památek ČR.\n\nObec Janov byla založena kolem roku 1245 a v roce 1535 byla povýšená na svobodné hornické město. Hornický pomník byl postaven v roce 1890 k 650. výročí založení obce Janov. Je signován A. Forsterem ze Zlatých Hor.\n\nNa podestě o dvou stupních je posazen odstupněný nahoru se zužující hranolový podstavec, který je ukončen profilovanou římsou. Vespod má jednoduchou patku a je dělený profilovanou kordonovou římsou. Na vrcholu na patce je umístěná kamenná koule. Na stěnách podstavce jsou v rozích upevněny litinové rozetky. Na čelní straně je rytý kolčí štít se dvěma skříženými hornickými kladívky. Tento motiv bez kolčího štítu je opakován i na ostatních stranách podstavce. Na všech stranách jsou nápisy. Na čelní straně patky je vytesána signatura: Pomník je postaven z mramoru a žuly.\n\nNa všech stranách hranolového podstavce jsou nápisy.\n\nNa čelní straně:\n\nNa boční straně:\n\nNa boční straně:\n\nNa zadní straně:\n\n"}
{"id": "1563009", "url": "https://cs.wikipedia.org/wiki?curid=1563009", "title": "Zámek (hradiště)", "text": "Zámek (hradiště)\n\nZámek (též \"Zlatá hora\" nebo \"Hradec)\" je pravěké hradiště západně od vsi Zadní Zborovice v okrese Strakonice, asi 8 km východně od Horažďovic. Nachází se na vrcholu stejnojmenného kopce v Blatenské pahorkatině v katastrálním území Třebohostice. Hradiště je chráněno jako kulturní památka.\n\nHradiště bylo postaveno během šestého století před naším letopočtem v pozdní době halštatské, ale archeologické nálezy dokládají využívání jeho areálu i v době laténské a ve vrcholném středověku. Jediný nevelký archeologický výzkum zde provedl Bedřich Dubský ve dvacátých letech 20. století.\n\nHradiště se nachází na vrcholové části kopce Zámek, který dosahuje nadmořské výšky 577 metrů. Ze tří stran je chránily strmé svahy kopce. Jediná snadno přístupná strana se nachází na severu. Z opevnění se dochoval ve svahu postavený val z vápencových kamenů dlouhý 422 metrů, který obklopuje plochu s rozlohou 1,3 hektaru. Nejlépe dochovaný je na východě, kde výška valu dosahuje až 2,5 metru a šířka dvanáct metrů. Většina valu je na vnější straně vysoká okolo 1,5 metru a šířka se pohybuje od šesti do deseti metrů. Převýšení vnitřní strany valu nad plochou hradiště je maximálně 0,5 metru. Na severní straně hradiště není patrná kamenná konstrukce a val se zde projevuje jen jako výrazná terénní hrana vysoká 1–1,5 metru. Předpokládaný vstup se nachází na východní straně v místě přerušení valu.\n"}
{"id": "1563011", "url": "https://cs.wikipedia.org/wiki?curid=1563011", "title": "Láz (hradiště)", "text": "Láz (hradiště)\n\nLáz (též \"Hradec)\" je pravěké hradiště severozápadně od Lázu u Radomyšli v okrese Strakonice. Nachází se v poloze Hradec na výběžku Holého vrchu v Benešovské pahorkatině. Areál hradiště je chráněn jako kulturní památka.\n\nHradiště bylo osídleno v pozdní době halštatské a časné době laténské. Přestože lokalitu popsal Bedřich Dubský v roce 1921, datování umožnily až nálezy keramiky při malém archelogickém výzkumu provedeném v letech 1998–1999. Předpokládá se, že na hradiště sloužilo jako sídlo elity, která z něj ovládala přilehlé okolí.\n\nLokalita se nachází na bočním vrcholu Holého vrchu (562 metrů) v nadmořské výšce 550–558 metrů. Hradiště je 105 metrů dlouhé, padesát metrů široké a rozloha dosahuje přibližně 0,6 hektaru. Přirozenou ochranu mu poskytovaly strmé svahy, které na severu a na západě prudce klesají k Brložskému potoku a na jihu do údolí mezi Holým a Trubným vrchem. Přístupová cesta vedla od jihovýchodu, kde hradiště chránil v téměř neznatelné podobě dochovaný příkop a hradba. Z ní se dochoval val 45 metrů dlouhý a deset až dvanáct metrů široký. Výška valu na vnější straně dosahuje až dvou metrů, zatímco na vnitřní pouze jeden metr. V konstrukci hradby byly použity kameny. Z opevnění bočních stran je patrný 0,5 metru vysoký val na jižní straně.\n"}
{"id": "1563012", "url": "https://cs.wikipedia.org/wiki?curid=1563012", "title": "Logothettiové", "text": "Logothettiové\n\nHrabě z Logothetti, také Logothetty (novořecká výslovnost: \"Logofetti\"), pocházeli z původně řecké rodiny a byli nejprve povýšeni na benátská a později rakouská hrabata. \n\nRodina pocházela ze staré byzantské rodiny Logothetes, jejíž předci svůj původ vyvozovali od byzantského císaře Nikefora I. Předci žili od pádu Konstantinopole na jónském ostrově Zakynthos (Zante). První se v roce 1462 zmiňoval Stefano. Zakynthos se brzy stal součástí Benátské republiky. Členové rodiny sloužili této republice a v roce 1701 jim byl udělen titul hrabat. Moravskou větev rodu založil Jakub hrabě Logothetti, který se narodil 15. března 1741 v Zante jako \"Eiakobos kontes Logothetes\". Tato větev žila na Moravě až do roku 1945. \n\nJakub hrabě Logothetti (15. března 1741 Zante – 1. srpna 1802 Černovice v Bukovině) sloužil v Benátské republice. V roce 1775 se oženil s Kateřinou Marii d'Ymbault (27. listopadu 1759 v Bukurešt – 23. listopadu 1785 v Șerăuți), která pocházela z Moldavského knížectví a byla dcerou Léona d'Ymbault (de Romanieu), posledního starosty Černovic pod moldavskou vládou. Do manželství přinesla dědictví po svém otci: Șerăuții de Sus (Oberscheroutz – Horišni Šerivci) a Vășcăuți (Waschkautz/ Vaškivci). Manželé měli syny Josefa Karla Augustina a Aloise.\n\nHugo I. hrabě Logothetti (20. března 1801 Černovice – 26. květen 1861 Bílovice) byl synem Josefa Karla Augustina Logothettiho. V roce 1830 získal na Moravě panství Bílovice a Březolupy a v Čechách Bělou nad Svitavou . V roce 1839 obdržel rakouské rytířství, následně získal 14. července 1845 český inkolát. V roce 1848 bylo rodině a jejich potomkům uděleno povolení používat titul hraběte v rakouských zemích. \n\nVincent hrabě Logothetti (13. ledna 1824 Șerăuții de Sus – 13. září 1886 Bratislava ) byl synem Aloise hraběte Logothettiho. Oženil se s Anastázií Duka de Kádár, která byla vnučkou polního maršála Petra Duky de Kádár. Měli spolu 4 děti, kterými byli Hugo Evžen Alois, Adrienne Pavlína Anna, Evžen Diomed a Leon Petr.\nVladimír hrabě z Logothetti (1822–1892) byl synem Huga I. Sloužil jako důstojník v rakousko-uherské armádě. Byl politikem a zakladatelem prvního dobrovolného hasičského sboru na Moravě. V roce 1851 se oženil s Karolinou hraběnkou von Nemes.\n\nHugo II hrabě Logothetti (1852–1918) byl rakousko-uherský diplomat a poslední vyslanec Rakousko-Uherska v Teheránu. 17. července 1886 se oženil s Friedou Barbarou Freiin Zwiedinek ze Südhorstu (1866–1945).\n\n1848: Ve zlatém štítu černý orel dvouhlavý, nad kterým se vznáší vévodská koruna a který je obklopen vavřínovým věncem. Na štítu je hraběcí korunka.\n\n\n"}
{"id": "1563015", "url": "https://cs.wikipedia.org/wiki?curid=1563015", "title": "Hochstein (Wölzské Taury)", "text": "Hochstein (Wölzské Taury)\n\nHochstein (2183 m n. m.) je hora ve Wölzských Taurách na území rakouské spolkové země Štýrsko. Nachází se v hřebeni, který vybíhá z hory Plannerknot (1996 m) západním směrem a postupně se stáčí k severu. Hochstein na severozápadě soudedí s vrcholem Edelweißspitze (1990 m) a na jihu s vrcholem Vordere Gstemmerspitze (2136 m). Západní svahy hory spadají do údolí potoka Schrabach, východní do údolí potoka Kothüttenbach. Na východním úbočí spojovacího hřebene směřujícího k Vordere Gstemmerspitze se nachází nevelké bezejmenné jezero.\n\n\n\n"}
{"id": "1563020", "url": "https://cs.wikipedia.org/wiki?curid=1563020", "title": "Epirus (kraj)", "text": "Epirus (kraj)\n\nEpirus (řecky: Ήπειρος, \"Ípiros\" či \"Ēpeiros\"; latinsky: \"Epirus\"; albánsky: \"Epiri\"), případně také Épeiros, je jeden z krajů Řecka. Nachází se na severozápadě země, ze severozápadu sousedí s Albánií (kraje Gjirokaster, Korçe a Vlore , jinak též historický region Severní Epirus) , z východu sousedí s krajem Západní Makedonie a s Thesálií, z jihu s krajem Západní Řecko a ze západu je několika průlivy Jónského moře oddělen od různých Jónských ostrovů. Hlavním městem je Ioánnina. V roce 2011 v něm žilo 337 tisíc obyvatel.\n\n\"Apeiros\", původní jméno Epiru, je dórský termín označující „pevninu“ nebo „kontinent“, čímž byla tato země odlišena od Jónských ostrovů, nacházejících se při pobřeží Epiru. Původně bylo tohoto pojmu užíváno k pojmenování celého pobřeží severně od Patraského zálivu. Územní rozsah historického Épeiru je obecně vymezován městem Vlorë v Albánii na severu a Artským resp. Ambrakijským zálivem v Řecku na jihu. Východní hranice oblasti tvoří pohoří Pindos ve vnitrozemí Řecka, jež odděluje Epirus od Makedonie a Thesálie a v němž pramení řeka Aóos. Směrem na západ je Epirus omýván vodami Jaderského a Jónského moře. Při pobřeží Epiru leží ostrov Korfu (Kerkýra), který ale není součástí Epiru (ze správního hlediska náleží k Jónským ostrovům).\n\nEpirus je charakteristický svojí drsnou a hornatou krajinou. Ta se vyznačuje převážně vysokými vápencovými pohořími, jež jsou součástí Dinárských hor a která dosahují výšky přes 2000 metrů. Většina Epiru se rozkládá na návětrné straně Pindu. Větry vanoucí z Jónského moře přináší oblasti vydatné deště, které činí z Epiru území s nejvyšším úhrnem srážek v Řecku. Klimatické podmínky jsou tudíž poměrně mírné. Místní vegetaci představují hlavně husté jehličnaté lesy plné divoké zvěře.\n\nPodle sčítání z roku 2001 je Epirus se svými 350 000 obyvateli nejméně obydleným řeckým krajem, což je částečně důsledkem častých a ničivých válečných konfliktů ve 20. století, stejně jako místních nepříznivých ekonomických podmínek. Třetina veškeré populace žije v Ioánnině, hlavním a největším městě regionu. Většinu obyvatelstva tvoří etničtí Řekové, jsou tu ale přítomny i relativně početné menšiny Arumunů a Albánců, které však inklinují ke splynutí s většinovými Řeky. S výjimkou turecké menšiny v západní Thrákii Řecko oficiálně neuznává žádnou jinou etnickou menšinu, tudíž je poměrně obtížné určit velikost arumunské populace. Podle etnografického výzkumu z roku 1994 dochází k dobrovolné grecizaci (pořečtění) místních Albánců. Přesto v Epiru (hlavně při hranicích s Albánií) dosud setrvávají lidé, kteří sami sebe označují za Albánce (\"Shqiptar\").\n\nVytyčení hranic mezi Řeckem a Albánií v roce 1913 ponechalo velký počet Albánci resp. Řeky osídlených vesnic na špatné straně hranice. V Albánii je řecké území obývané albánskou menšinou považováno za součást oblasti nazývané \"Çameria\". Problém vyhnání místního albánského obyvatelstva během řecké občanské války zůstává dosud předmětem opakujících se sporů mezi vládami v Tiraně a v Athénách.\n\nEpirus náleží k nejchudším krajům Řecka a Evropské unie, neboť disponuje jen velmi málo nerostnými zdroji a jeho nerovný povrch představuje značnou komplikaci pro rozvíjení zemědělství. Průmysl a intenzivní zemědělství jsou koncentrovány výhradně v okolí města Ioánnina. Důležitou činností byl odpradávna chov koz a ovcí a s tím související produkce sýrů, avšak pastevectví je v posledních letech na ústupu. Rybolov poskytuje obživu pouze malému množství lidí. Taktéž turistika je zde oproti ostatním řeckým regionům jen slabě rozvinutá. Hlavními exportními artikly jsou olivový olej a tabák.\n\n\n\n"}
{"id": "1563022", "url": "https://cs.wikipedia.org/wiki?curid=1563022", "title": "Buk východní", "text": "Buk východní\n\nBuk východní (\"Fagus orientalis\") je středně vysoký, opadavý, jednodomý, listnatý strom, připomínající svým vzhledem v  české přírodě hojný buk lesní, od kterého se příliš neliší. Jak napovídá jeho název, je rostlinou východu, orientu, jihovýchodní Evropy a jihozápadní Asie, které jsou sice více hornaté, ale v průměru tam panuje teplejší klima. Je dřevinou dlouhověkou, dožívá se 200 až 400 let.\n\nDřevina pochází z teplejších a sušších míst, z východních oblastí poblíž Černého, Kaspického a Marmarského moře. Roste v  Bulharsku, Řecku, na Krymu a jihu evropského Ruska, v severních oblastech Kavkazu (Arménie, Ázerbájdžán a Gruzie), v evropské i asijské části Turecka a hojně též v  Íránu. Izolované arely, s největší pravděpodobností druhotné výskyty, se nacházejí také v  Srbsku, Makedonii a Moldavsku. Na rozhraní svých areálů, na Balkáně a;severozápadě Turecka roste buk východní současně s bukem lesním, často se navzájem kříží a vzniká kříženec \"Fagus ×  taurica\". Druh se pěstuje se také v  Severní Americe, ale tam se vyskytuje jen v nevelkém množství.\n\nV české přírodě volně neroste, vyskytuje se pouze v několika botanických zahradách, například v  dendrologické zahradě v Průhonicích nebo v  arboretu v Žampachu.\n\nStrom je citlivý k suchu a pozdním mrazíkům. Prospívá při průměrných ročních srážkách od 500 do 1000 mm, za optimální výškové rozmezí je považováno 500 až 2100 m n.  m. Pro nedostatek vláhy se většinou nevyskytuje v níže položených oblastech, roste nejvíce v horských lesích. Pro zdárný růst potřebuje půdu vzdušnou, čerstvě vlhkou a dostatečně zásobenou humusem a minerály, náročný je hlavně na dostatek vápníku. Nesnáší zaplavované stanoviště, půdu zamokřenou, prošlou glejovým procesem a silně ulehlou, nevyhovuje ani zemina trvale suchá, písčitá a jen s minimem živin. Ploidie druhu je 2n =  24.\n\nVyžaduje nejméně pěti až šestiměsíční vegetační dobu, nedaří se mu proto v  mrazových kotlinách. Půdu v okolí silně ovlivňuje bohatým opadem listů a hlavně stínem, obvykle pod ním žádný bylinný podrost neroste. Prostor, pustý jiných rostlin, je pod ním zapříčiněn i jeho těsně pod povrchem rostoucími, do široka rozprostřenými kořeny, které většinou vláhy i živin vysají. Mladý jedinec buku východního je schopen v hlubokém stínu po dlouhou dobu pomalu růst a po zvětšení přívodu světla, po rozevření baldachýnu tvořeného korunami vzrostlých stromů, svůj růst náhle zrychlí. V mládí je hodně citlivý na pozdní jarní mrazy, které někdy poškodí i čerstvě narašené starší stromy, uvnitř hustého lesa však obvykle poškozené nebývají. V zimním období je spolehlivě tolerantní k mrazům do -25 °C. Vyskytuje se v jednodruhových i smíšených kulturách s ostatními druhy stromů.\n\nRoste v  ektomykotrofní mykorhize ve společnosti četných vyšších hub (ryzec, holubinka, šťavnatka). Vlákna podhoubí vstupují do prostou mezi buňkami kůry kořenů, které právě díky houbami vypouštěným hormonům nerostou do délky, ale tloustnou a vidličnatě se větví. Dřeviny nejsou na houbách závislé, ale naopak.\n\nDříve býval buk východní považován dokonce za poddruh buku lesního, tento názor je již překonán. Někteří výzkumníci došli analýzou DNA asi 45 000 let starého pylu k poznání, že buk lesní se teprve počátkem pliocénu odlišil od buku východního a následně se stal dominantním druhem ve střední a západní Evropě.\n\nOpadavý strom průměrně vysoký 25 až 35 m, výjimečně až 45 m, se štíhlým kmenem o průměru do 1 m a s vysoko nasazenou širokou, kuželovitou či vejčitou, bohatě větvenou a nahoře zaoblenou korunou. Jeho kůra je světle šedá, u starších stromů zřetelně brázditá. Hlavní kořen není příliš dlouhý, je rozvětven v soustavu silných, bočních kořenů. Větve jsou krátké brachyblasty nebo dlouhé prýty, které jsou v mládí bělavě pýřité a později lysé a červenohnědě zbarvené. Zimní pupeny jsou úzké, 1 až 2 cm dlouhé, skořicově zbarvené a na špici mají bělavé, střechovitě uspořádané šupiny.\n\nStřídavě vyrůstající jednoduché listy, s  chlupatými řapíky asi 1 cm dlouhými, mají tenké čepele podlouhle eliptického až obvejčitého tvaru, 7 až 15 cm dlouhé a 5 až 9 cm široké, nejširší jsou nad polovinou. Čepele listů mají bázi zaoblenou nebo klínovitou a vrchol zašpičatělý, po obvodě jsou celokrajné, někdy zvlněné a jejich žilnatina má sedm až dvanáct párů postranních, téměř souběžných, nevětvených chlupatých žilek. Úzce kopinaté, světle hnědé blanité palisty brzy opadávají. Podzimní zbarvení listů před opadem bývá žluté, načervenalé až tmavohnědé. Je druhem proměnlivým hlavně tvarem a velikosti listů.\n\nKvěty v  jednopohlavných květenstvích se objevují s počátkem rašení listů. Samčí květy, sestaveny do žlutozelených jehněd volně visících na dlouhých stopkách, mají zvonkovité, u báze srostlé, obvykle šestičetné okvětí s bíle pýřitými lístky až 4 mm dlouhými a dále šest až deset tyčinek s  prašníky a zakrnělý nefunkční semeník. Samičí květy vyrůstají ve dvojicích v jednoduché, čtyřčetné, načervenalé, stopkaté číšce obklopené několika listeny, jejich okvětní lístky jsou volné a semeník, srostlý ze tří plodolistů, má tři pouzdra a v každém po dvou vajíčkách a nese čnělku rozeklanou do tři blizen. Opylení, přenos pylu se samčích na samičí květy zajišťuje vítr, který nicími jehnědami snadno pohybuje a pyl z prašníků vytřepává.\n\nPlod je vejčitá, hnědá, lesklá, tříhranná jednosemenná nažka, bukvice, (dospělo jediné z původně šesti vajíček), která je asi 10 mm dlouhá a na hranách má křídla. Dvě nažky, semena, jsou společně uzavřené ve stopkaté, 2 cm velké dřevnaté číšce, která má tuhé ostny na povrchu a ve zralosti se otvírá čtyřmi chlopněmi. Semena dozrávají na podzim, asi za pět až šest měsíců po opylení.\n\nStromy neprodukují každoročně stejná množství semen, průměrný výnos bývá co dva až pět let, nadprůměrný co pět až deset let, začínají plodit ve věku od 50 let výše. Semena mají poměrně krátkou životnost a proto je vhodné je vysévat již na podzim, dobře klíčí i na povrchu půdy, semenáče se doporučuje do tří let chránit před jarními mrazíky.\nBuk východní se od vzhledově podobného buku lesního odlišuje hlavně svými listy a kůrou. Buk východní má listy větší i tužší a jejich čepele jsou nejširší nad polovinou délky, kůra je u starších jedinců zbrázděná a u báze plodů jsou ostny zploštělé až lupenité.\n\nDřevo je středně tvrdé (60 Mpa) a těžké (685 kg/m³), málo pružné a poměrně pevné, je stejnorodé a husté. Barvu má světle hnědou až narůžovělou, napařováním ztmavne, je vhodné pro výrobu ohýbaného nábytku, židlí. Vyrábějí ze z něj mnohé truhlářské výrobky, skříně, stoly, drobné předměty pro domácnost a do kuchyně, loupe se na dýhy i překližky, je zdrojem pro dřevotřískové i dřevovláknité desky. Velmi dobře se obrábí, lepí, moří a impregnuje. Zhotovovaly se z něho mj. podvozky a kola dřevěných vozů, nyní se používá jako konstrukční materiál na dřevěné stavby i pro železniční pražce, zpracovává se na buničinu. Je vhodným palivovým dřevem, málo kouří a má dobrou výhřevnost okolo 11000 MJ/m³. V některých zemích, např. v Íránu, je nejdůležitějším komerčním druhem.\n\nVyskytuje se na celkové ploše okolo 830 000 km² a Mezinárodním svazem ochrany přírody (IUCN) je považován za málo dotčený taxon (LC).\n\nSemena obsahují mnoho oleje a konzumují se syrová i nebo pražená, obsahují však saponické glykosidy a konzumace většího množství není vhodná. Olej z nich je po vylisování téměř bez chuti, je částečně vysýchavý a používá se obvykle pro svícení, jako mazivo i pro napouštění a leštění dřeva. Bukvice jsou důležitou zimní potravou pro mnohé hlodavce i savce.\n\n"}
{"id": "1563024", "url": "https://cs.wikipedia.org/wiki?curid=1563024", "title": "Dům čp. 48 (Arnoltice)", "text": "Dům čp. 48 (Arnoltice)\n\nDům číslo popisné 48 v Arnolticích, části obce Bulovka na severu České republiky, ve Frýdlantském výběžku Libereckého kraje, je památkově chráněná stavba.\n\nObjekt se nachází v centrální části obce při místní komunikaci, která západním směrem odbočuje ze silnice I/13 spojující Frýdlant na jihu s Habarticemi a česko-polskou státní hranicí na severu. Jižně od domu protéká Bulovský potok.\n\nBudova byla postavena patrně na konci 18. století. Od 6. dubna 1966, kdy příslušné nařízení nabylo právní moci, je chráněna coby kulturní památka České republiky.\n\nStavba je zbudována na obdélníkovém půdoryse. Stěny jsou částečně roubené s patrem z hrázděného zdiva a svrchu je zakrytá vysokou sedlovou střechou, na které jsou připevněny eternitové šablony. Štítové části jsou jednoduše bedněné. Přízemí lze rozdělit na tři výrazné části, a sice na roubenou světnici, dále na průchozí síň, která je u stropu uzavřena klenbou, a nakonec na vyzděný chlév. Ze severní strany je světnice navíc rozšířena dalším přízemním traktem vyzděný z lomového kamene. Částečně je tento trakt, jenž vlastně vystupuje z obdélníkového půdorysu celého objektu, zakryt pultovou střechou. Sloupky, jenž se v místech, kde je světnice, nacházejí po vnějším obvodu přízemí budovy, pokračují výše do hrázděného patra. Na západní straně domu bylo při stavebních úpravách v minulosti toto zdivo nahrazeno zdí vystavěnou z pálených cihel.\n"}
{"id": "1563026", "url": "https://cs.wikipedia.org/wiki?curid=1563026", "title": "Rudolf Strimpl", "text": "Rudolf Strimpl\n\nRudolf Strimpl (9. května 1859 Praha – 15. března 1920 Drahonice, okr. Louny) je český obchodník, podnikatel v zemědělství a zahradnictví (jahodářství, včelařství). Byl zakladatelem tradice pěstování velkoplodých jahod v Čechách.\n\nNarodil se do pražské měšťanské rodiny židovského krejčovského mistra Vojtěcha Strimpla a jeho ženy Veroniky rozené Braunové bydlících v Kaprově ulici. Manželé Strimplovi měli, kromě Rudolfa, ještě tři dcery: Vronu, Marii a Žofii. V roce 1877 složil maturitu na reálném gymnáziu a odešel s rodiči do Počernic, což mělo dobrý vliv na jeho chatrné zdraví. Následně začal pracovat u železářského mistra Blechy v Praze na Václavském náměstí. Zde onemocněl tyfem. Aby ze zdravotních důvodů změnil prostředí, v roce 1879 nastoupil do učení ve Vídni a pobýval na Grinzinger-Strasse 42. Jeho druhou mateřskou řečí byla němčina, uměl slušně anglicky a učil se francouzštinu. V roce 1881 se vrátil do Prahy. Zde přijal místo příručího v krámu své sestry Vrony. Následně putoval pěšky přes Alpy do Říma; dále přes Terst, Tyroly a Bavorsko se vrátil do Čech. Po návratu pracoval jako obchodník. Když obchod převzala jeho sestra Marie, odcestoval do Terstu. 25. října 1882 zde nastoupil na loď S/S Monarch společnosti Lloyd Triestino a odpul přes Bari, Neapol a Janov do New Yorku.\n\nOdtud vyrazil na americký středozápad. Po návratu ze středozápadu se načas usadil usadil v New Yorku a věnoval obchodu. Zde dostal nabídku práce u doktora medicíny Ebneye v Texasu v Austinu, kam dorazil po náročném cestování v roce 1882. Cestou se čile zajímal o americké osadničení, chov dobytka, zakládání farem a nových polností. Měl zde možnost seznámit se s celou řadou technických vynálezů a vylepšení, které nebyly v tehdejší Evropě známé. V Austinu kromě pochůzek pro doktora Ebneye býval rovněž zaměstnán v obchodě českého usedlíka Karla Mikesky. Strimpl se staral o chod Ebneyovy ordinace a doprovázel jej na cestách za pacienty, za což byl honorován v dolarech a u Mikesky pracoval za byt a stravu. Strimpl však záhy onemocněl malérií a Ebney mu doporučil, aby se v zájmu svého zdraví vrátil do Čech. V místních novinách se dočetl, že v New Orleansu chystá místní česká komunita pouť k otevření Národního divadla v Praze. K této výpravě se připojil. V roce 1883 se tedy nakrátko vrátil do Prahy. Jeho rozšířené obzory jej v provinční Praze neudržely, a proto podruhé odcestoval do USA. Zprvu se v San Francisku v Kalifornii, kam z Chicaga odcestoval přes Kansas, Nové Mexiko, Arizonu a Colorado se skupinou českých osadníků nijak zvlášť neuchytil. Nejdříve pracoval na pile, ale stále usiloval o svou vlastní farmu. Nakonec se úspěšně živil jako prodavač klobouků, příležitostný portrétista a malíř dramatických výjevů. Do Prahy se definitivně vrátil v roce 1885.\n\nOd roku 1886 pobýval v Sedlčanech ve středním Povltaví. Zde si zařídil koloniál situovaný mezi sedlčanským děkanstvím a domem městského lékaře Viléma Chodovského. O domácnost se mu starala jeho rodná sestra Žofie. Protože zvládal svůj obchod zdatně, začal se zabývat včelařením. Pořídil si sedmdesát pět včelstev a začal prodávat medovinu a speciální vína. Na požádání rouboval stromy, zakládal zahrady a v sedlčanské zimní hospodářské škole vyučoval štěpařství a chov včel. S manželskou doktora Chodovského se pokusil rovněž o velkovýrobu perníku, což ovšem byla aktivita, která ztroskotala. Byl v Praze pozván Vojtou Náprstkem do Amerického klubu dam, kde se scházeli dr. Emil Holub, Enrique Stanko Vráz, Josef Kořenský a Alberto Vojtěch Frič, aby vyprávěl o svých cestách po Evropě i za mořem.\n\nDíky Vojtovi Náprskovi se seznámil s jeho schovankou Františkou Vlachovou. Narodila se 6. října 1861 v Nové Huti pod Nižborem a přišla o svůj tamní původní domov, oba rodiče, babičku a malou sestru při velké povodni, která poničila kraj kolem Berounky v roce 1872. Sirotka Františky se ujal Vojta Náprstek, který se o této tragédii dozvěděl, a staral se o ní až do její dospělosti. Nejprve ji dal na vychování k od 18. června 1872 k Marii Malé a k Náprstkovým přišla až 15. září 1875. Františka vystudovala a stala se učitelkou. Kromě jiného byla také členkou \"Klubu amerických dam\", což byl spolek emancipovaných českých žen a dívek toužících po sebevzdělání a společenském úspěchu. Tyto ženy se mohly účastnit přednášek pánské části Náprstkovy society. Zde se s ní seznámil také Strimpl, který se s ní 15. srpna 1895 v Sedlčanech v kostele sv. Martina oženil. Protože se jednalo o katolický kostel, z hlediska konfese, vyřešil Strimpl oficiálně svou náboženskou víru konverzí ke katolické víře. Manželé Strimplovi začali žít v Sedlčanech čímž se ulehčilo jeho sestře Žofii, která se doposud pět let starala o jeho domácnost. Podle dochovaných svědectví, jednalo se o šťastný manželský pár. V březnu 1895 si Strimpl pronajal od Svatovítské kapituly statek Chlistov u Netvořic. Zprvu se jeho ženě Františce nechtělo ze zajištěného kupeckého sedlčanského místa odejít, protože se jim narodila dcera Věra. Na Chlistově se jim pak narodily ještě tři dcery: Vojtěška, Marie a Helena. Na statek dovedl park zemědělských strojů, které poznal za svého pobytu v USA. Díky uvedením do praxe těchto nových technologií začal statek prosperovat.\n\nKromě pěstování obvyklých místních plodin si uvědomoval potenciál velkoplodých jahod, které znal z USA. Spojil se velkopěstitelem jahod Clarencem R. Ferrym o němž se dočetl, že je špičkou v tomto oboru. V Čechách byly sice známé lesní jahody, ale dovezenou odrůdu vyšlechtil na celkem 17 druhů velkoplodých jahod. Záhy začal dodávat jahody na pražský trh, kde byl tento nový druh zboží velmi žádaný. Odbyt běžné produkce chlistovského statku byl zajištěn a o transport jahod pro pražské zákazníky se staraly desítky sezónních námezdních sil. Do padesát kilometrů vzdálené Prahy dodával pouze nejlepší zboží, ostatní se zavařovalo do lahví a ze zbylých jahod se lisovala limonáda, která sloužila pro výrobu jahodové zmrzliny, další žádané novinky. Do deseti let se z původně nuzného statku stala prosperující farma. Strimpla si navíc oblíbil František Ferdinand d’Este, který sídlil na relativně nedalekém Konopišti a se Strimplem konverzoval v angličtině. Několikrát pak s arcivévodkyní Žofií navštívil také Strimplův statek. Od velkovévody Ferdinanda dostal nabídku, aby se stal generálním ředitelem jeho velkostatků. Nicméně k tomu nedošlo z důvodu sarajevského atentátu v roce 1914. Následná první světová válka ukončila prosperující podnik, protože zemědělští dělníci byli odvedeni do armády, tažná zvířata byla zrekvírována pro válečné potřeby a za stávajících podmínek nebylo možné statek udržet v provozu. \n\nStrimplovi opustili statek v roce 1917 a odstěhovali se do Drahonic na lounsku. Důvodem bylo také to, že na lounsku se mluvilo německy. Paradoxní bylo, že Strimpl, který s konopišťským arcivévodou odmítal hovořit německy, se odstěhoval zrovna sem. Sice si v Drahonicích pronajal nový statek, nicméně jahodám se zde příliš nedařilo. Svůj původní úspěch už nezopakoval a posledním jeho podnikem bylo založení místní české školy po převratu v roce 1918. Po krátkém nachlazení zemřel v Drahonicích 15. března 1920.\nJeho pohřeb se však stal významnou událostí. Jako první tamní Čech byl pochován na hřbitově ve Vidhosticích a od 27. srpna 1937 jej jako Jahodového krále připomíná pamětní deska umístěná na zdejším obytném domě. Jsou na ní vytesána slova:\n"}
{"id": "1563027", "url": "https://cs.wikipedia.org/wiki?curid=1563027", "title": "František Šimůnek (aviatik)", "text": "František Šimůnek (aviatik)\n\nFrantišek Šimůnek (19. května 1878, Kozmice – 1966) byl jeden z průkopníků českého letectví ještě v době před první světovou válkou. \n\nFrantišek Šimůnek se narodil 19. května 1878 v Kozmicích. V roce 1903 vlastnil a provozoval v Praze–Nuslích (jako tehdy jediný) zámečnickou dílnu (zde si realizoval svoji zálibu v motorech) a zároveň byl i majitelem několika kusů motorek a automobilů různých značek. Zpráva ze dne 25. července 1909 o 37 minut trvajícím přeletu Louise Blériota přes kanál La Manche v průměrné výšce 100 metrů v motorovém letounu Blériot XI poháněném benzínem Shell Spirit silně inspirovala Františka Šimůnka z Nuslí. Příležitost k pečlivé prohlídce Bléritova letadla se Šimůnkovi naskytla záhy a to v listopadu 1909, kdy se v Praze konala výstava a představení Blériotova létajícího stroje. Několik měsíců poté, na automobilové výstavě v Praze v březnu 1910, předvedl Šimůnek pražské technické veřejnosti aeroplán vlastní konstrukce. Nejprve pokusně létal (první pokusy o let byly vlastně jen jakési dlouhé plavné skoky) na poli vedle tzv. nuselské rasovny, později získal souhlas majitele polností, přesunul se na pláň u pankráckého hřbitova, kde si postavil i tolik potřebný hangár. Snaha používat ke konstrukci letadla jen české komponenty jej přivedla k osazení letadla motorem české výroby značky „Trojan a Nagel“, ale motor nebyl z hlediska slabého výkonu k tomuto účelu vhodný. Dne 19. července 1912 (na borském vojenském cvičišti) složil František Šimůnek praktickou zkoušku v pilotáži letadla systému „Bleriot“ o výkonu 30/36 koňských sil a získal tak pilotní osvědčení. \n\nNa leteckém dni (konaném na pankrácké pláni a uspořádaném Františkem Šimůnkem) dne 1. září 1912 představil konstruktér svoje letadlo s nově osazeným motorem italské výroby značky „Anzani“.\n\nVe svých 34 letech si tak František Šimůnek splnil svůj osobní životní sen: složil pilotní zkoušku a zkonstruoval vlastní letuschopný aeroplán. Vedle silnice Týnec nad Sázavou – Podělusy zakoupil František Šimůnek v roce 1932 dvojici pozemků (jeden od manželů Vrňákových, druhý pak jen úzký pruh z pole mlynáře Kulíka, který sloužil vlastně jenom jako cesta z pozemku u silnice k řece). V té době mu bylo 54 let, byl dosti zámožným živnostníkem, který kromě zámečnické dílny provozoval i taxislužbu a v Praze na Pankráci vlastnil menší obytný dům. V krátké době na zakoupených pozemcích postavil malý domek číslo popisné 23 a později k domku přistavil i malou dílnu. Ve 30. letech 20. století patřil František Šimůnek mezi nadšené členy nuselského Sokola, byl velký národovec a přivedl do Podělus i některé své další kamarády: \n\nPřed druhou světovou válkou se František Šimůnek rozhodl v Praze vše pronajmout, odstěhovat se do Podělus a žít s manželkou v poklidu ve svém domku čp. 23 na břehu řeky Sázavy. Zde v Podělusech prožil značnou část svého života. Místní lidé vzpomínají na jeho řemeslnou šikovnost všeuměla, protože v malé dílně u svého domku neustále něco opravoval a zlepšoval. Po roce 1948 mu (jako bývalému živnostníkovi) komunistické úřady odmítly přiznat a vyměřit starobní důchod. Úsilí jeho energické manželky a zřeknutí se veškerého majetku v Praze i v Podělusích nakonec vedlo k tomu, že mu režim starobní důchod nakonec přiznal. František Šimůnek zemřel v roce 1966 ve věku 85 let.\n\n\n"}
{"id": "1563028", "url": "https://cs.wikipedia.org/wiki?curid=1563028", "title": "Kašna se sochou Neptuna (Dvorce)", "text": "Kašna se sochou Neptuna (Dvorce)\n\nKašna se sochou Neptuna se nachází v katastrálním území Dvorce u Bruntálu, v okrese Bruntál, na náměstí obce. Je chráněna jako kulturní památka od roku 1958 a je zapsaná v Ústředním seznamu kulturních památek ČR.\n\nPískovcová kašna se sochou Neptuna byla postavena kolem roku 1815. V šedesátých letech 20. století byla znehodnocena betonovým potěrem. Další restaurátorské práce byly provedeny v roce 1988. V roce 2016 byla provedena rekonstrukce a restaurátorské práce. Původní kašna byla nahrazena věrnou kopií z pískovce, a doplněna novým technologickým zařízením.\n\nKašnu tvoří pískovcová oktogonální nádrž, která je ukončená přesahující profilovanou deskou na stěnách. Na obrubě jsou drobné chrliče v podobě osmi žab, původně byly jen čtyři a větší.\n\nUprostřed nádrže je hranolový podstavec, zakončený římsou. Na podstavci na skalce stojí socha Neptuna v nadživotní velikosti. U jeho levé nohy je umístěna nádržka ve tvaru mušle, a delfín s otevřenou tlamou a zdviženým ocasem. Plastika delfína je detailně propracovaná. Neptun je ztvárněn jako prostovlasá vousatá postava muže, s řaseným pruhem látky, který je spuštěn z ramene a pokračuje kolem boků. Postava je mírně esovitě prohnutá a v rukou drží kovový trojzubec.\n\n"}
{"id": "1563032", "url": "https://cs.wikipedia.org/wiki?curid=1563032", "title": "Libor Lesák", "text": "Libor Lesák\n\nLibor Lesák (* 30. července 1965 Praha) je český regionální politik a lesník. Od roku 2002 zasedá v zastupitelstvu města Kralupy nad Vltavou a v roce 2009 se stal kralupským místostarostou. Od roku 2008 je také krajským zastupitelem za Středočeský kraj. \n\nVystudoval Střední lesnickou školu v Písku a od roku 1984 pracoval u Státních lesů jako lesník a vedoucí polesí. \n\nLibor Lesák žije v Kralupech nad Vltavou, je ženatý a vychoval tři již dospělé děti. K jeho hlavním koníčkům patří příroda, poznávací cestování, víno a myslivost. \n\nV zastupitelstvu města Kralupy nad Vltavou zasedá od roku 2002 a roku 2009 se stal místostarostou města. Z pozice místostarosty města se zaměřuje zejména na investiční akce a finanční záležitosti města. \n\nRoku 2008 stal krajským zastupitelem, kde působil nejdříve ve Výboru pro zemědělství a ekologii a nyní je předsedou Komise pro rozvoj podnikání. V krajském zastupitelstvu působí i jako člen Komise pro majetek. \n"}
{"id": "1563038", "url": "https://cs.wikipedia.org/wiki?curid=1563038", "title": "Čečenská vlajka", "text": "Čečenská vlajka\n\nVlajka Čečenska, jedné z autonomních republik Ruské federace, je tvořena listem o poměru stran 2:3 se třemi vodorovnými pruhy: zeleným, bílým a červeným, o poměru šířek 13:2:7. U žerdi je svislý, bílý pruh s čečenským lidovým ornamentem, jehož obrysy jsou vyšity zlatou nití.\n\nV době rozpadu SSSR byla v listopadu 1990 vyhlášena nezávislost Čečensko-ingušské ASSR pod názvem Čečenská republika Ičkerie. 23. listopadu 1990 byla (Celonárodním sjezdem čečenského lidu) schválena vlajka nové republiky: tmavě zelený list s (při dolním okraji) dvěma červenými proužky a bílým mezi nimi. Vlajka byla neoficiální, Moskvou tolerovaná.\n\n8. června 1991 byla jednostranně vyhlášena Čečenská republika (od 16. ledna 1994 Čečensko-Ičkerie, od 24. března 1998 Čečenská republika Ičkerie), 27. října 1991 se stal po volbách prezidentem Džochar Dudajev. 2. listopadu 1991 byla sjezdem schválena nová vlajka, tvořená zeleným listem se (při dolním okraji) čtyřmi vodorovnými proužky – bílým, červeným, bílým a zeleným. Zelená barva vlajky symbolizovala islám a život lidu, bílá světlý začátek, štěstí a budoucnost a červená boje a prapory imáma Šamila v Kavkazské válce (1817–1864) a staré, tradiční čečenské prapory.\n\nStátní vlajka byla doplněna modro-žlutou kresbou sedícího vlka v kruhovém poli na rozvilinách (rostlinný ornamentální motiv akantových listů a úponků) s devíti bílými, pěticípými hvězdami (v zahraničí, stejně jako na obrázku, byla kresba zobrazována v černobílém provedení).\n\nNásledoval vpád ruských ozbrojených sil na území Čečenska a První čečenská válka (1994–1996) a Druhá čečenská válka (1999–2009). Exilové Zákonodárné shromáždění (od roku 1996 v Moskvě) schválilo 17. listopadu 1999 vlajku totožnou s neoficiální vlajkou z roku 1990.\n\nKoncem roku 2000 bylo Čečensko prezentováno (před budovou ruské Rady federace) vlajkou, tvořenou zeleným listem s vodorovným, širokým (třetina šířky vlajky), bílým pruhem uprostřed, lemovaným červenými proužky. (není obrázek) Tato vlajka však zřejmě neměla úřední charakter.\n\n9. prosince 2003 začala Státní rada (provizorní nejvyšší orgán republiky) posuzovat v pracovní skupině návrhy státních symbolů. Po složitých jednání komise, rozhodla 25. února 2004 Státní rada o nové podobě vlajce a znaku. Prezidentu Kadyrovovi byl předložen návrh vlajky tvořený dvěma vodorovnými, stejně širokými pruhy, zeleným a červeným, oddělených bílým proužkem. Ve svislém, bílém, žerďovém pruhu byl zlatý národní ornament. 9. května 2004 byl prezident Kadyrov, při bombovém útoku v Grozném, zabit. Zákon o státních symbolech schválila Státní rada 25. května 2004, 27. května nabyl účinnosti uveřejněním v deníku Izvestija. Vlajka byla (měla být) poprvé vztyčena (společně s vlajkami ostatních subjektů Ruské federace) 12. června 2004. (není obrázek)\n\nDekret úřadujícího prezidenta Sergeje Abramova č. 125 z 22. června 2004 modifikoval (měsíc starou) čečenskou vlajku. Dekret \"„O státní vlajce a znaku Čečenské republiky“\" změnil poměr šířek pruhů a ornament při žerdi a byl schválen (a tím i nabyl účinnosti) Státní radou (usnesením č. 027-GS) 1. července 2004. První exempláře vlajky byly slavnostně předány nejvyšším představitelům republiky 18. srpna 2004.\n\n"}
{"id": "1563039", "url": "https://cs.wikipedia.org/wiki?curid=1563039", "title": "Hermann Wendland", "text": "Hermann Wendland\n\nHermann Wendland (11. října 1825 Herrenhausen, Hannover, Německo – 12. ledna 1903 Hannover, Dolní Sasko) byl německý botanik, zahradník, ředitel hannoverské botanické zahrady a autor odborných publikací. Byl synem německého botanika a královského inspektora dvorních zahrad Heinricha Ludolpha Wendlanda (1791–1869) a vnukem botanika a zahradníka Johanna Christopha Wendlanda (1755–1828).\n\nStal se uznávaným znalcem v oblasti botaniky Střední Ameriky a autoritou, zejména pokud jde o čeleď palem, o níž sepsal a vydal zásadní monografii, která se stala základem moderní klasifikace této čeledě. Řada rodových jmen, jejichž je autorem, se používá dodnes.\n\nJe po něm pojmenován rod jihoamerických palem \"Wendlandiella\".\n\nStandardní botanická zkratka Hermanna Wendlanda v autoritních údajích u vědeckých jmen botanických taxonů je H.Wendl. \n\n"}
{"id": "1563040", "url": "https://cs.wikipedia.org/wiki?curid=1563040", "title": "Řád Jamajky", "text": "Řád Jamajky\n\nŘád Jamajky (: Order of Jamaica) je páté nejvyšší vyznamenání Jamajky. Založen byl roku 1969 a je udílen v jediné třídě občanům Jamajky i cizím státním příslušníkům.\n\nŘád byl založen jamajským parlamentem 18. července 1969 \"Zákonem o národních řádech a oceněních\". Od stejné doby nejsou na Jamajce udíleny původní britské řády.\n\nŘád je udílen v jediné třídě za vynikající úspěchy ve službě Jamajce. Občané Jamajky se stávají řádnými členy, cizinci pak členy čestnými.\n\nŘád nemá velmistra, ale generální guvernér Jamajky má funkci ekvivalentní k hodnosti kancléře řádu. Řád udílí na doporučení předsedy vlády. Obřad přijímání nových členů do řádu se koná v King's House, rezidenci generálního guvernéra ležící v hlavním městě Jamajky Knigstonu.\n\nČlenové a čestní členové řádu jsou oprávněni nosit řádové insignie a mohou být oslovováni jako \"The Honourable\". Navíc mohou za svým jménem používat postnominální OJ, v případě čestných členů OJ (Hon.). Heslem řádu je \"For a covenant of the people\".\n\nŘádový odznak má tvar bíle smaltovaného kříže. Na koncích ramen jsou vyobrazeny plody a listy poddužáku lahodného, který je jamajským národním symbolem. Uprostřed kříže je zlatý kulatý medailon s vyobrazením státního znaku Jamajky. Kolem medailonu je zeleně smaltovaný kruh se zlatým nápisem FOR A COVENANT OF THE PEOPLE. Odznak je vyroben ze zlata.\n\nStuha na které je odznak nošen kolem krku je vyrobena z hedvábí tmavě zelené barvy. K řádu náleží také velká stuha nošená spadající z pravého ramene na protilehlý bok. Tato stuha je zelená se třemi úzkými pruhy v barvě žluté, černé a žluté uprostřed. Svým barevným provedením tak odpovídá barvám státní vlajky.\n"}
{"id": "1563047", "url": "https://cs.wikipedia.org/wiki?curid=1563047", "title": "Nemocnice Chuo-šen-šan", "text": "Nemocnice Chuo-šen-šan\n\nNemocnice Chuo-šen-šan () je nouzová polní nemocnice vystavěná v městském obvodě Cchaj-tien města Wu-chan v Čínské lidové republice. Vznikla kvůli silnému vytížení nemocnic v okolí Wu-chanu kvůli probíhající epidemii koronaviru 2019-nCoV. Postavena byla během deseti dní od 23. ledna do 2. února 2020 a od 3. února 2020 je v provozu. V nemocnici se nachází přes 1 000 lůžek a zaměstnáno zde je přibližně 1 400 vojenských lékařů z Čínské lidově osvobozenecké armády.\n"}
{"id": "1563052", "url": "https://cs.wikipedia.org/wiki?curid=1563052", "title": "Krucifix (Arnoltice)", "text": "Krucifix (Arnoltice)\n\nKrucifix v Arnolticích, části Bulovky, obci na severu České republiky, ve Frýdlantském výběžku Libereckého kraje, je drobná kulturní památka.\n\nKřížek je zbudován v západních partiích Arnoltic při místní komunikaci, která západním směrem odbočuje ze silnice I/13, jež zde spojuje Frýdlant ležící odtud jižně s Habarticemi na česko-polské státní hranici nacházejícími severně od Arnoltic. Jižně od křížku je veden vodní náhon z Bulovského potoka přivádějící vodu do mlýna, jenž se nachází v domě číslo popisné 27.\n\nPodle literárních zdrojů nechal křížek roku 1772 vystavět Kajetán Sommer. Ve druhé polovině 20. století, konkrétně 6. dubna 1966, byl objekt prohlášen za kulturní památku České republiky.\n\nDo země je zapuštěn nízký podkladový díl. Na něj je osazen sokl ve tvaru kvádru, na nějž následně navazuje dřík v podobě kanelovaného sloupu. Při jeho severní straně je patrný medailon, jehož obsah již kdosi zcizil. Na vrcholu sloupu v místech těsně pod římsou se nachází pás tvořený akantovými listy a vejcovcem. Rohové části spodní strany plochého nástavce pro kříž jsou zaplněny ornamenty s floristickou tématikou. Na vlastní římse se nacházejí čtyři akroterie mající například reliéf měsíce a slunce, dále rozety a čtyři výstupky nesoucí plastiku Božího oka doplněný rostlinným dekorem.\n\nNa vrcholu dříku je osazen kovový kříž nesoucí korpus ukřižovaného těla Ježíše Krista. Navíc obsahuje dva štítky s nápisy. Z horního se dochoval pouze text „INRI“.\n\nV okolí křížku lze pozorovat několik sloupků z kamene, jež představují pozůstatky ohrazení, které krucifix kdysi vymezovalo vůči okolí.\n"}
{"id": "1563153", "url": "https://cs.wikipedia.org/wiki?curid=1563153", "title": "Emma Justine Farnsworth", "text": "Emma Justine Farnsworth\n\nEmma Justine Farnsworth (16. října 1860 – 23. ledna 1952) byla americká fotografka z Albany v New Yorku známá svými malebnými fotogravurami a scénami ilustrujícími dětskou literaturu.\n\nFarnsworth se narodila v New Yorku a byla dcerou generála občanské války Jonathana Gosmana Farnswortha a Sary Visscher Gourlay. \n\nFarnsworth studovala výtvarné umění. Poté, co v roce 1890 získala jako dárek svůj první fotoaparát, se začala během několika měsíců vážně věnovat fotografii. Jako členka spolku The Camera Club v New Yorku, byly její fotografie v roce 1892 publikovány v knize \"In Arcadia\", což byla kniha figurálních studií doprovázená klasickým veršem, publikovaná jiným členem spolku, Georgem M. Allenem. Její fotografie byly vystaveny na světové kolumbijské výstavě (1893). Před koncem této dekády získala téměř 30 medailí na různých výstavách na světě a její práce se objevovaly často ve známých časopisech \"Camera Notes\", v časopise Camera Club v New Yorku, vydávaných především Alfredem Stieglitzem. Její fotografie byly také vystaveny na Světové výstavě v Paříži v roce 1900. Specializovala se na žánrové a figurální studie, zejména na děti a zvířata. Farnsworth vystavovala v mezinárodním měřítku a její fotografie byly součástí výstavy \"American Women Photographers\", kterou organizovala Frances Benjamin Johnstonová, jako součást Světové výstavy v Paříži roku 1900.\nEmma Justine Farnsworth zemřela v Albany v New Yorku 23. ledna 1952 ve svých 91 letech.\n"}
{"id": "1563154", "url": "https://cs.wikipedia.org/wiki?curid=1563154", "title": "Spirála (manga)", "text": "Spirála (manga)\n\nSpirála () je japonská hororová seinen manga o třech svazcích, jejímž autorem je Džundži Itó. Manga původně vycházela v časopisu \"Big Comic Spirits\" nakladatelství Šógakukan v letech 1998 až 1999. V Česku mangu vydalo nakladatelství Zoner Press v letech 2010 až 2011. V roce 2000 byla vytvořena stejnojmenná adaptace v podobě hraného filmu. V roce 2020 je připraveno zpracování v podobě animovaného seriálu z produkce studia Production I.G. Seriál má být vyveden pouze v černobílých barvách a mít čtyři díly.\n"}
{"id": "1563155", "url": "https://cs.wikipedia.org/wiki?curid=1563155", "title": "Luton Major", "text": "Luton Major\n\nLuton L.A.5 Major byl britský dvoumístný kabinový hornoplošný jednoplošník z konce 30. let. Po druhé světové válce byla podle původních plánů výroba obnovena. Obnovený letoun byl přejmenován na Luton L.A.5A Major.\n\nV letech 1935–1939 navrhli konstruktéři společnosti Luton Aircraft Ltd. z Velké Británie nejméně 5 typů letadel. Vytvoření „Civilní letecké stráže“ (Civil Air Guard) evokovalo v Anglii velmi velkou aktivitu leteckých výrobců, aby se specializovali na výrobu lehkých letadel. Důležitost této nové prodejní příležitosti přiměla britské výrobce (např. letoun Chrislea Airguard) ke studiu mnoha prototypů, některých ortodoxních, jiných více či méně odvážných modelů. I společnost Luton Aircraft se k této příležitosti připojila s letounem Luton Major. Luton Major byl navržen v roce 1937 tak, aby splňoval požadavky jak Civilní letecké stráže, tak soukromých majitelů, aeroklubů a civilních pilotů. Luton Major byl jediným britským letadlem navrženým před druhou světovou válkou se dvěma místy k sezení vedle sebe pro amatérskou stavbu v domácích podmínkách.\nLetoun navrhl Cecil Hugh Latimer-Needham a byl postaven v roce 1938 společností Luton Aircraft Limited v dílnách Phoenix Works, v městečku Gerrards Cross v hrabství Buckinghamshire. Prototyp pojmenovaný jako L.A.5 Major poprvé vzlétl 12. března 1939 na letišti v Denhamu (Denham Aerodrome, první letiště v hrabství Buckinghamshire s licencí, necelých 10 km od Gerrads Cross východním směrem). Na letišti v Denhamu byla mj. školící základna Civilní letecké stráže. Již předtím byl 3. ledna 1939 vložen do britského leteckého rejstříku s imatrikulací G-AFMU. Zalétal jej pilot, velitel eskadry (Squadron-Leader) El Mole, který letoun ohodnotil tak, že stroj létá pozoruhodně dobře a je za letu velmi stabilní. I při malých rychlostech 65–72 km/h letěl stroj stabilně a \"jednoduše seděl přímo na obloze\".\n\nZřejmě byl v roce 1938 vyroben (alespoň se u něj uvádí rok výroby 1938) i druhý letoun, který byl prodán do Švýcarska, kde létal s imatrikulací HB-YAH. V létě 1939 byla stanovena cena na ex-works 525 liber šterlinků (94 500 FRF) a továrna měla objednávku na 5 strojů. Trupy byly postaveny a začala montáž křídel. \n\nKdyž byla 3. září 1939 vyhlášena válka Německu, továrna Luton Aircraft ukončila výrobu letadel a přešla na výrobu válečných zásob. Během roku 1943 dílny, kde byl letoun G-AFMU uskladněn, vyhořely. Při obrábění odlitků z hořčíku začalo hořet a vzniklý požár si vyžádal i několik obětí na životech. Při požáru byl zničen i vyrobený prototyp Luton Major. Z letadla nic nezůstalo. Z vyhořelé kanceláře však byly alespoň zachráněny ne zcela spálené, technické výkresy. Latimer-Needham tyto křehké dokumenty uchoval. Letecký výrobce Luton Aircraft krátce poté zbankrotoval. \n\nPo druhé světové válce C. H. Latimer-Needham a Arthur W. J. G. Ord-Hume založili v roce 1958 novou společnost Phoenix Aircraft, zakoupili a převzali práva na letoun Luton Major. Latimer-Needham překreslil zachráněné výkresy a upravil design tak, aby byl ještě vhodnější jako stavebnice pro domácí, letecké kutily. Společnost Phoenix Aircraft Ltd. zanikla 12. ledna 1972. Letoun označený jako L.A.5A Major byl potom nabízen i společností Falconar Avia z Edmontonu v kanadské provincii Alberta pod jménem Cubmajor. Jednalo se o prodej plánů na stavbu \"doma\". Ve verzi s otevřeným kokpitem se prodávaly plány jako Falconar Majorette (Mažoretka). \n\nPůvodní L.A.5 Major byl dvoumístný lehký letoun poháněný invertním vzduchem chlazeným čtyřválcovým řadovým motorem Walter Mikron 4-II o vzletovém výkonu 45,6 kW/62 k. Konstrukce Majora vycházela z dřívějšího jednomístného Luton Minoru. Letoun měl celodřevěnou konstrukci, trup byl tvořen pěti ocelovými trubkovými příčnými nosníky (tři dole, dva nahoře) s trubkovým vyztužením a byl potažen překližkou. Křídlo bylo podepřeno šikmými vzpěrami od trupu. Podvozek byl podobný jako u letounu Piper Cub. Byl odpružen pomocí gumových bloků umístěných v úhledných kapotážích na napínacích vzpěrách. Dveře kabiny se skládaly ze dvou polovin, z nichž jedna se sklopila dolů a druhá nahoru. Zajistila se západkou na spodní straně křídla. Tento dvoumístný, turistický a cvičný stroj s tandemovým uspořádáním kabiny měl instalováno zdvojené řízení.\n\nVelkou výhodou Majora byla jeho sklápěcí křídla. Skládání bylo prováděno pouhým uvolněním dvou kolíků z kování předního nosníku. Křídla se pak sklopila směrem vzad, až se jejich zadní hrany setkaly podél středové linie trupu. Aby se mohla relativně velká křídla sklopit, křídlo se otáčelo v kloubu u odtokové hrany křídla. Kapacita palivové nádrže byla 50 l (11 galonů).\n\nPoválečné verze L.A.5A používaly různé typy plochých motorů (boxer) o výkonu až 85 kW/115 k. Nejčastěji to byly Lycoming v rozmezí výkonů 55–65 koní nebo Continental s rozmezím výkonu 65–85 koní.\n\nPrvní vyrobený letoun Luton L.A.5 létal před druhou světovou válkou u výrobce Luton Aircraft Ltd./Gerrards Cross. Byl zničen požárem v roce 1943. Poválečné letouny Luton L.A.5A, kterých bylo vyrobenou 19, byly ve vlastnictví soukromých pilotů, kteří je podle koupených plánů povětšinou sami postavili. Ve Velké Británii to byly letouny Luton L.A.5A Major (G-AOVX a 13 dalších), ve Švýcarsku HB-YAH, v Irsku EI-CGF, v Austrálii VH-EVI a v Kanadě CF-GWG, C-FOOV a C-FJJI.\n\nLetoun Luton L.A 5A Major s imatrikulací G-AVXG havaroval 20. února 1976 při vzletu ze soukromého letiště Trafford Farm, Beneden, Cranbrook v hrabství Kent. S letounem G-AVXG se pokoušel neúspěšně vzlétnout (zavadil křídlem o stromy) pilot, který si toto letadlo sám postavil. Při nehodě zahynuli oba členové posádky. Letoun byl při nehodě zničen, imatrikulace G-AVXG byla zrušena 15. července 1976.\n\n\n\n\nData pro Luton L.A.5 Major dle\n\n\n\n\n\n"}
{"id": "1563171", "url": "https://cs.wikipedia.org/wiki?curid=1563171", "title": "Paul Haarhuis", "text": "Paul Haarhuis\n\nPaul Vincent Nicholas Haarhuis (* 19. února 1966 Eindhoven) je bývalý nizozemský tenista.\n\nVystudoval ekonomii na Florida State University a profesionální kariéru zahájil v roce 1988. V letech 1994 až 1999 byl po 71 týdnů světovou jedničkou ve čtyřhře, ve dvouhře byl nejlépe na osmnáctém místě žebříčku v roce 1995. Vyhrál 54 turnajů ATP Tour ve čtyřhře a jeden ve dvouhře (Jakarta 1995). Je šestinásobným grandslamovým vítězem a sedminásobným finalistou ve čtyřhře, jednou hrál finále ve smíšené čtyřhře (French Open 1991 s Caroline Visovou) a ve dvouhře bylo jeho největším úspěchem čtvrtfinále US Open 1991. Za daviscupový tým Nizozemska nastoupil ve 27 utkáních s bilancí 15 výher a 8 porážek ve dvouhře a 16 výher a deset porážek ve čtyřhře, v roce 2001 pomohl týmu k historickému postupu do semifinále Světové skupiny. Na Letních olympijských hrách 1996 obsadil s Jacco Eltinghem čtvrté místo ve čtyřhře.\n\nKariéru ukončil v roce 2003, nastupuje ve veteránských turnajích a působil jako nehrající kapitán nizozemského fedcupového i daviscupového družstva.\n\nS manželkou Anyou mají dva syny a dceru.\n\n"}
{"id": "1563176", "url": "https://cs.wikipedia.org/wiki?curid=1563176", "title": "Památník nalezení ukradené monstrance", "text": "Památník nalezení ukradené monstrance\n\nPamátník nalezení ukradené monstrance je umístěn v Železničářské ulici na sídlišti Slovanka v České Lípě. Barokní obelisk je zapsán v Ústředním seznamu kulturních památek České republiky pod číslem 54564/5-2782. \n\nObelisk byl postaven na severozápadním okraji České Lípy jako připomínka neblahé události, k níž došlo v noci z 5. na 6. června 1755. Oné noci byla z farního kostela sv. Petra a Pavla v centru města ukradena monstrance i s Nejsvětější svátostí. O dva týdny později, v odpoledních hodinách 19. června 1755, byla však monstrance nalezena a za vyzvánění všech českolipských zvonů byla slavnostně vrácena na původní místo. Pilíř s vyobrazením andílků, nesoucích monstranci, byl vztyčen o rok později, 12. května 1756. Kostel svatého Petra a Pavla, který byl v průběhu staletí několikrát poškozen ohněm, zanikl po velkém požáru České Lípy v roce 1820.\nBěhem přípravy výstavby nového sídliště v českolipské čtvrti Slovanka byl památník v roce 1973 přemístěn do areálu Okresního vlastivědného muzea v České Lípě. Zde byl deponován až do roku 2009. Poté byl po zrestaurování vztyčen na Slovance nedaleko místa, kde původně stával.\n\nPilíř je trojboký, umístěný na trojbokém podstavci. Na vrcholu je zakončen koulí. Na čelní straně sloupu, obrácené směrem k městu, je reliéf, znázorňující dva andílky (putti), nesoucí monstranci. Na zbylých stranách pilíře jsou nápisy, popisující historickou událost svatokrádeže z roku 1755. Obelisk je celkově charakterizován jako hodnotné barokní sochařské dílo.\n\nObelisk stojí v malém parčíku v Železničářské ulici u zastávky MHD \"Česká Lípa, Železničářská\" poblíž areálu českolipské Euroškoly. Od autobusové zastávky \"Česká Lípa, Střelnice\" je vzdálen zhruba 250 metrů, ještě o 200 metrů dále se nachází železniční zastávka \"Česká Lípa střelnice\", která je obsluhována osobními vlaky a rychlíky na trati z Bakova nad Jizerou (respektive z Kolína a Mladé Boleslavi) na Jedlovou a do Rumburka. U odbočky z Českokamenické do Železničářské ulice se nachází památná Lípa svobody, vysazená na místě zaniklého staršího stromu členy Junáka v roce 1945.\n\n"}
{"id": "1563179", "url": "https://cs.wikipedia.org/wiki?curid=1563179", "title": "Exponenciální vyrovnávání", "text": "Exponenciální vyrovnávání\n\nExponenciální vyrovnávání (někdy též exponenciální vyhlazování) je jednoduchá metoda pro vyhlazování a krátkodobou predikci časových řad. Název pochází z toho, že význam (váha) datového bodu pro hodnotu predikce exponenciálně klesá s časovou vzdáleností od predikce (stářím daného datového bodu). Exponenciální vyrovnávání z pohledu teorie zpracování signálu působí jako filtr typu dolní propust a odstraní z dat vysokofrekvenční šum. \n\nPředpokládejme, že časová řada formula_1 má začátek v čase formula_2 a výstup algoritmu exponenciálního vyrovnávání se píše formula_3. Pak nejjednodušší podoba exponenciálního vyhlazování je dána vzorci: \n\nformula_4\n\nkde formula_5 je \"vyrovnávací konstanta\", formula_6. Vyrovnávací konstantu je potřeba nastavit podle chování dané časové řady, například tak, že se vyzkouší několik hodnot a podle součtu čtverců chyb se zvolí nejlepší konstanta. V uvedené jednoduché podobě se metoda hodí pro zpracování řad, které nevykazují výrazný trend a jen nepravidelně kolísají, například při řízení skladových zásob.\n\nPro zahrnutí trendu a sezónnosti byly vypracovány složitější varianty této metody, zejména takzvané dvojité exponenciální vyrovnávání, jež zahrnuje vliv lineárního trendu, a trojité (Holtovo-Winterovo) exponenciální vyrovnávání.\n\nSoftwarově je exponenciální vyrovnávání pokryto například v MS Excelu a LibreOffice funkcí FORECAST.ETS, v programovacím jazyce R funkcí ets v balíčku forecast a v mnoha jiných statistických softwarových nástrojích.\n"}
{"id": "1563191", "url": "https://cs.wikipedia.org/wiki?curid=1563191", "title": "NGC 7819", "text": "NGC 7819\n\nNGC 7819 je galaxie v souhvězdí Pegas. Její zdánlivá jasnost je 13,5 a úhlová velikost 1,5′ × 1,2′. Je vzdálená 230 milionů světelných let, průměr má 100 000 světelných let. Galaxie je členem skupiny galaxií LGG 1, zvané též skupina NGC 7831. Galaxii objevil 26. října 1872 Ralph Copeland.\n\n"}
{"id": "1563216", "url": "https://cs.wikipedia.org/wiki?curid=1563216", "title": "Ernst Gottlieb von Steudel", "text": "Ernst Gottlieb von Steudel\n\nErnst Gottlieb von Steudel (30. května 1783, Esslingen am Neckar, Bádensko-Württembersko, Německo – 12. května 1856 tamtéž) byl německý lékař a botanik a uznávaná autorita v oblasti lipnicovitých trav.\n\nV letech 1801–1805 vystudoval lékařství a přírodní vědy na Univerzitě v Tübingenu, kde v roce 1805 získal akademický titul doktor medicíny. Krátce nato si v rodném městě otevřel lékařskou praxi. Společně s pastorem Christianem Ferdinandem Hochstetterem (1787–1860) zde organizoval učenou společnost nazvanou \"Unio Itineraria\". Roku 1826 se stal vrchním lékařským radou Württemberského království.\n\nRody \"Steudelago\" (), dnes dlouhokvětka (\"Exostema\" ), a \"Steudelella\" (), dnes \"Sphaerocaryum\" () obdržely svoje původní latinské názvy právě na jeho počest.\n\nStandardní botanická zkratka Ernsta Gottlieba von Steudela v autoritních údajích u vědeckých jmen botanických taxonů je Steud. \n\n"}
{"id": "1563217", "url": "https://cs.wikipedia.org/wiki?curid=1563217", "title": "Avispa Fukuoka", "text": "Avispa Fukuoka\n\nAvispa Fukuoka ( アビスパ福岡) je japonský fotbalový klub z města Fukuoka hrající v J2 League. Klub byl založen v roce 1982 pod názvem Chuo Bohan SC a hrál v provincii Fudžieda, Prefektura Šizuoka. V roce 1995 se přestěhoval do Fukuoky a přijal jméno Fukuoka Blux. V roce 1996 se připojili do J.League, profesionální japonské fotbalové ligy, klub se přejmenoval na Avispa Fukuoka. Svá domácí utkání hraje na Level5 Stadium.\n\n\n"}
{"id": "1563218", "url": "https://cs.wikipedia.org/wiki?curid=1563218", "title": "Hokkaidó Consadole Sapporo", "text": "Hokkaidó Consadole Sapporo\n\nHokkaidó Consadole Sapporo ( 北海道コンサドーレ札幌) je japonský fotbalový klub z města Sapporo hrající v J1 League. Klub byl založen v roce 1935 pod názvem Toshiba Horikawa SC a hrál v provincii Kawasaki. V roce 1996 se přestěhoval do Sappora a přijal jméno Consadole Sapporo. V roce 1998 se připojili do J.League, profesionální japonské fotbalové ligy. Svá domácí utkání hraje na Sapporo Dome.\n\n\n"}
{"id": "1563220", "url": "https://cs.wikipedia.org/wiki?curid=1563220", "title": "Vratislav Hlásek", "text": "Vratislav Hlásek\n\nVratislav Hlásek (* 20. září 1967, Praha) je český kouč a autor metody Osobní (re)Design, která využívá technik koučovacích rozhovorů, mentoringu a práce s tělem. Více jak 30 let pracoval s dětmi a mladými lidmi bez funkčního rodinného zázemí. Spolu se svou ženou Alžbětou Hláskovou se stali průkopníky pěstounské péče na přechodnou dobu v České republice, v letech 2009 - 2018 postupně poskytli tuto péči 18 novorozencům.\n\nJeho profesní cesta ho dovedla ke zkoumání nejnovějších neurobiologických poznatků a moderních sebeuvědomovacích technik, které implementuje do svých metod. Jeho cílem je pomoci klientům objevit různá omezení v jejich způsobu přemýšlení o sobě, partnerství i ostatních věcech a dějích, aby si znovu nadesignovali svůj život a žili ho svobodně a podle svých představ.\n\nMezi klienty Vratislava Hláska patřil například podnikatel David Semerád, spoluzakladatel společnosti STRV, autor bestselleru Konec prokrastinace Petr Ludwig nebo herec a moderátor Johan Mádr.\n\nPěstounství\n\nVratislav Hlásek se svou manželkou Alžbětou Hláskovou se stali v roce 2009 prvními pěstouny na přechodnou dobu. Jako první v Česku vzali do pěstounské péče na přechodnou dobu čerstvě narozené miminko, čímž zabránili jeho umístění v kojeneckém ústavu, jelikož jsou přesvědčeni, že právě kojenecké ústavy hluboce a dlouhodobě poškozují schopnost dítěte vytvářet si bezpečné vztahy. Stali se průkopníky trendu, který brzy zakotvil i v legislativě. Manželé Hláskovi postupně poskytli dočasný domov osmnácti novorozencům. V roce 2018 svou pěstounskou misi ukončili.\n\nKoučování\n\nVratislav Hlásek je považován za českého kouče, lektora, odborníka na výchovu, partnerské vztahy a leadership.\n\nV současné době koučuje vrcholový management firem a podnikatele, poskytuje individuální konzultace osobnosního rozvoje a je autorem i lektorem kurzů zaměřených na komunikaci, leadership, partnerství a výchovu.\n\nV letech 2010 - 2011 také působil jako viceprezident pro profesní rozvoj Mezinárodní federace koučů ICF ČR.\n\nPublikační činnost a autorská tvorba\n\nJednou z mnoha oblastí, ve které Vratislav Hlásek působí, je publikační činnost a autorská tvorba. Institut fyziologické socializace, který založil, vydal dvě publikace. První publikací je překlad knihy Budování citového pouta od Daniel A. Hughese. Druhou knihu, (Re)design rodiny pro 21. století, napsali se svou ženou.\n\n\n\n\n\n"}
{"id": "1563222", "url": "https://cs.wikipedia.org/wiki?curid=1563222", "title": "Vegalta Sendai", "text": "Vegalta Sendai\n\nVegalta Sendai ( ベガルタ仙台) je japonský fotbalový klub z města Sendai hrající v J1 League. Klub byl založen v roce 1988 pod názvem Tohoku Electric Power SC. V roce 1999 se připojili do J.League, profesionální japonské fotbalové ligy a klub se přejmenoval na Vegalta Sendai. Svá domácí utkání hraje na Yurtec Stadium Sendai.\n\n\n"}
{"id": "1563223", "url": "https://cs.wikipedia.org/wiki?curid=1563223", "title": "Montedio Jamagata", "text": "Montedio Jamagata\n\nMontedio Jamagata ( モンテディオ山形) je japonský fotbalový klub z města Jamagata hrající v J2 League. Klub byl založen v roce 1984 pod názvem NEC Jamagata SC. V roce 1999 se připojili do J.League, profesionální japonské fotbalové ligy. Svá domácí utkání hraje na ND Soft Stadium.\n\n\n"}
{"id": "1563225", "url": "https://cs.wikipedia.org/wiki?curid=1563225", "title": "Ómija Ardija", "text": "Ómija Ardija\n\nÓmija Ardija ( 大宮アルディージャ) je japonský fotbalový klub z města Saitama hrající v J2 League. Klub byl založen v roce 1969 pod názvem NTT Kanto SC. V roce 1999 se připojili do J.League, profesionální japonské fotbalové ligy. Svá domácí utkání hraje na NACK5 Stadium Omiya.\n\n\n"}
{"id": "1563227", "url": "https://cs.wikipedia.org/wiki?curid=1563227", "title": "Ventforet Kófu", "text": "Ventforet Kófu\n\nVentforet Kófu ( ヴァンフォーレ甲府) je japonský fotbalový klub z města Kófu hrající v J2 League. Klub byl založen v roce 1965 pod názvem Kófu SC. V roce 1999 se připojili do J.League, profesionální japonské fotbalové ligy. Svá domácí utkání hraje na Yamanashi Chuo Bank Stadium.\n\n\n"}
{"id": "1563229", "url": "https://cs.wikipedia.org/wiki?curid=1563229", "title": "Albirex Niigata", "text": "Albirex Niigata\n\nAlbirex Niigata ( アルビレックス新潟) je japonský fotbalový klub z města Niigata hrající v J2 League. Klub byl založen v roce 1955 pod názvem Niigata Eleven SC. V roce 1999 se připojili do J.League, profesionální japonské fotbalové ligy. Svá domácí utkání hraje na Denka Big Swan Stadium.\n\n\n"}
{"id": "1563230", "url": "https://cs.wikipedia.org/wiki?curid=1563230", "title": "Sagan Tosu", "text": "Sagan Tosu\n\nSagan Tosu ( サガン鳥栖) je japonský fotbalový klub z města Tosu hrající v J1 League. Klub byl založen v roce 1997. V roce 1999 se připojili do J.League, profesionální japonské fotbalové ligy. Svá domácí utkání hraje na Ekimae Real Estate Stadium.\n\n\n"}
{"id": "1563231", "url": "https://cs.wikipedia.org/wiki?curid=1563231", "title": "Mito HollyHock", "text": "Mito HollyHock\n\nMito HollyHock ( 水戸ホーリーホック) je japonský fotbalový klub z města Mito hrající v J2 League. Klub byl založen v roce 1990 pod názvem Prima Aseno FC. V roce 2000 se připojili do J.League, profesionální japonské fotbalové ligy. Svá domácí utkání hraje na K's denki Stadium Mito.\n\n\n"}
{"id": "1563232", "url": "https://cs.wikipedia.org/wiki?curid=1563232", "title": "Operace Ataman", "text": "Operace Ataman\n\nOperace Ataman byla okupace severní části italského Furlánska jednotkami Kozáků působících v rámci Wehrmachtu, která byla součástí obsazení Operační zóny jadranského pobřeží.\n\nKozáčtí dobrovolníci se v době operace Barbarossa přidávali k jednotkám Osy. Alfred Rosenberg proto 10. listopadu 1943 prohlásil, že Německo udělí kozákům autonomii buď na jejich historickém území, nebo při nepříznivém vývoji války dočasně i jinde v Evropě.\n\nV červenci 1944 rozhodl Odilo Globocnik o nasazení Kozáků proti Kraňské partyzánské republice. Do oblasti přišlo okolo 26 000 osob, z toho 11 000 vojáků, a do října 1944 bylo partyzánské hnutí zlikvidováno. Na dobytém území byl vyhlášen Kosakenland a část původního obyvatelstva byla vysídlena. Velitel Kozáků Petr Nikolajevič Krasnov se usadil v obci Versegnis a kozácká rada sídlila v Tolmezzu. Noví usedlíci zaváděli zvyky své vlasti a vesnicím dávali ruská jména.\n\nV květnu 1945 přešli Kozáci přes Průsmyk Monte Croce Carnico do Rakouska, kde se vzdali spojeneckým jednotkám. Většina z nich byla po válce vydána sovětským úřadům a deportována do gulagů.\n\n"}
{"id": "1563243", "url": "https://cs.wikipedia.org/wiki?curid=1563243", "title": "František Šimůnek", "text": "František Šimůnek\n\nJméno a příjmení František Šimůnek má více nositelů:\n\n"}
{"id": "1563246", "url": "https://cs.wikipedia.org/wiki?curid=1563246", "title": "Jokohama FC", "text": "Jokohama FC\n\nJokohama FC ( 横浜FC) je japonský fotbalový klub z města Jokohama hrající v J1 League. Klub byl založen v roce 1999. V roce 2001 se připojili do J.League, profesionální japonské fotbalové ligy. Svá domácí utkání hraje na NHK Spring Mitsuzawa Football Stadium.\n\n\n"}
{"id": "1563248", "url": "https://cs.wikipedia.org/wiki?curid=1563248", "title": "Zombor", "text": "Zombor\n\nZombor je obec v okrese Veľký Krtíš v Banskobystrickém kraji na Slovensku. Leží ve východní části Ipeľské kotliny přibližně 20 km jihovýchodně od okresního města a asi 2 km od hranice s Maďarskem. Žije zde  obyvatel.\n\nPrvní písemná zmínka o obci pochází z roku 1327. V obci se nachází jednolodní klasicistní evangelický kostel s představenou věží z let 1841-1845.\n\n"}
{"id": "1563249", "url": "https://cs.wikipedia.org/wiki?curid=1563249", "title": "Thespakusatsu Gunma", "text": "Thespakusatsu Gunma\n\nThespakusatsu Gunma ( ザスパクサツ群馬) je japonský fotbalový klub z města Kusatsu hrající v J2 League. Klub byl založen v roce 1995 pod názvem Liaison Kusatsu. V roce 2005 se připojili do J.League, profesionální japonské fotbalové ligy. Svá domácí utkání hraje na Shoda Shoyu Stadium Gunma.\n\n\n"}
{"id": "1563250", "url": "https://cs.wikipedia.org/wiki?curid=1563250", "title": "Tokušima Vortis", "text": "Tokušima Vortis\n\nTokušima Vortis ( 徳島ヴォルティス) je japonský fotbalový klub z města Tokušima hrající v J2 League. Klub byl založen v roce 1955 pod názvem Otsuka Pharmaceutical SC. V roce 2005 se připojili do J.League, profesionální japonské fotbalové ligy, klub se přejmenoval na Tokušima Vortis. Svá domácí utkání hraje na Pocarisweat Stadium.\n\n\n"}
{"id": "1563252", "url": "https://cs.wikipedia.org/wiki?curid=1563252", "title": "Ehime FC", "text": "Ehime FC\n\nEhime FC ( 愛媛FC) je japonský fotbalový klub z města Macujama hrající v J2 League. Klub byl založen v roce 1970 pod názvem Macujama FC. V roce 2006 se připojili do J.League, profesionální japonské fotbalové ligy. Svá domácí utkání hraje na Ningineer Stadium.\n\n\n"}
{"id": "1563254", "url": "https://cs.wikipedia.org/wiki?curid=1563254", "title": "FC Gifu", "text": "FC Gifu\n\nFC Gifu ( FC岐阜) je japonský fotbalový klub z města Gifu hrající v J3 League. Klub byl založen v roce 2001. V roce 2008 se připojili do J.League, profesionální japonské fotbalové ligy. Svá domácí utkání hraje na Gifu Nagaragawa Stadium.\n\n\n"}
{"id": "1563255", "url": "https://cs.wikipedia.org/wiki?curid=1563255", "title": "Roasso Kumamoto", "text": "Roasso Kumamoto\n\nRoasso Kumamoto ( ロアッソ熊本) je japonský fotbalový klub z města Kumamoto hrající v J3 League. Klub byl založen v roce 1969 pod názvem NTT Kumamoto SC. V roce 2008 se připojili do J.League, profesionální japonské fotbalové ligy, klub se přejmenoval na Roasso Kumamoto. Svá domácí utkání hraje na Egao Kenko Stadium.\n\n\n"}
{"id": "1563256", "url": "https://cs.wikipedia.org/wiki?curid=1563256", "title": "Točigi SC", "text": "Točigi SC\n\nTočigi SC ( 栃木SC) je japonský fotbalový klub z města Ucunomija hrající v J2 League. Klub byl založen v roce 1953 pod názvem Točigi Teachers SC. V roce 2009 se připojili do J.League, profesionální japonské fotbalové ligy. Svá domácí utkání hraje na Tochigi Green Stadium.\n\n\n"}
{"id": "1563258", "url": "https://cs.wikipedia.org/wiki?curid=1563258", "title": "Kataller Tojama", "text": "Kataller Tojama\n\nKataller Tojama ( カターレ富山) je japonský fotbalový klub z města Tojama hrající v J3 League. Klub byl založen v roce 2007. V roce 2009 se připojili do J.League, profesionální japonské fotbalové ligy. Svá domácí utkání hraje na Toyama Stadium.\n\n\n"}
{"id": "1563260", "url": "https://cs.wikipedia.org/wiki?curid=1563260", "title": "Fagiano Okajama", "text": "Fagiano Okajama\n\nFagiano Okajama ( ファジアーノ岡山) je japonský fotbalový klub z města Okajama hrající v J2 League. Klub byl založen v roce 1975 pod názvem River Free Kickers. V roce 2009 se připojili do J.League, profesionální japonské fotbalové ligy. Svá domácí utkání hraje na City Light Stadium.\n\n\n"}
{"id": "1563262", "url": "https://cs.wikipedia.org/wiki?curid=1563262", "title": "Giravanz Kitakjúšú", "text": "Giravanz Kitakjúšú\n\nGiravanz Kitakjúšú ( ギラヴァンツ北九州) je japonský fotbalový klub z města Kitakjúšú hrající v J2 League. Klub byl založen v roce 1947 pod názvem Mitsubishi Chemical Kurosaki SC. V roce 2009 se připojili do J.League, profesionální japonské fotbalové ligy, klub se přejmenoval na Giravanz Kitakjúšú. Svá domácí utkání hraje na Mikuni World Stadium Kitakyushu.\n\n"}
{"id": "1563265", "url": "https://cs.wikipedia.org/wiki?curid=1563265", "title": "Gainare Tottori", "text": "Gainare Tottori\n\nGainare Tottori ( ガイナーレ鳥取) je japonský fotbalový klub z města Tottori hrající v J3 League. Klub byl založen v roce 1983 pod názvem Tottori Teachers SC. V roce 2011 se připojili do J.League, profesionální japonské fotbalové ligy. Svá domácí utkání hraje na Tottori Bank Bird Stadium.\n\n\n"}
{"id": "1563266", "url": "https://cs.wikipedia.org/wiki?curid=1563266", "title": "FC Mačida Zelvia", "text": "FC Mačida Zelvia\n\nFC Mačida Zelvia ( FC町田ゼルビア) je japonský fotbalový klub z města Mačida hrající v J2 League. Klub byl založen v roce 1989. V roce 2012 se připojili do J.League, profesionální japonské fotbalové ligy. Svá domácí utkání hraje na Machida Stadium.\n\n\n"}
{"id": "1563269", "url": "https://cs.wikipedia.org/wiki?curid=1563269", "title": "Macumoto Jamaga FC", "text": "Macumoto Jamaga FC\n\nMacumoto Jamaga FC ( 松本山雅FC) je japonský fotbalový klub z města Macumoto hrající v J2 League. Klub byl založen v roce 1965 pod názvem Jamaga SC. V roce 2012 se připojili do J.League, profesionální japonské fotbalové ligy. Svá domácí utkání hraje na stadionu Sunpro Alwin.\n\n\n"}
{"id": "1563272", "url": "https://cs.wikipedia.org/wiki?curid=1563272", "title": "V-Varen Nagasaki", "text": "V-Varen Nagasaki\n\nV-Varen Nagasaki ( V・ファーレン長崎) je japonský fotbalový klub z města Nagasaki hrající v J2 League. Klub byl založen v roce 2005. V roce 2013 se připojili do J.League, profesionální japonské fotbalové ligy. Svá domácí utkání hraje na Transcosmos Stadium Nagasaki.\n\n"}
{"id": "1563274", "url": "https://cs.wikipedia.org/wiki?curid=1563274", "title": "Kamatamare Sanuki", "text": "Kamatamare Sanuki\n\nKamatamare Sanuki ( カマタマーレ讃岐) je japonský fotbalový klub z města Takamacu hrající v J3 League. Klub byl založen v roce 1956. V roce 2014 se připojili do J.League, profesionální japonské fotbalové ligy. Svá domácí utkání hraje na Pikara Stadium.\n\n"}
{"id": "1563275", "url": "https://cs.wikipedia.org/wiki?curid=1563275", "title": "Iwate Grulla Morioka", "text": "Iwate Grulla Morioka\n\nIwate Grulla Morioka ( いわてグルージャ盛岡) je japonský fotbalový klub z města Morioka hrající v J3 League. Klub byl založen v roce 2005. V roce 2014 se připojili do J.League, profesionální japonské fotbalové ligy. Svá domácí utkání hraje na Iwagin Stadium.\n\n"}
{"id": "1563278", "url": "https://cs.wikipedia.org/wiki?curid=1563278", "title": "Blaublitz Akita", "text": "Blaublitz Akita\n\nBlaublitz Akita ( ブラウブリッツ秋田) je japonský fotbalový klub z města Akita hrající v J3 League. Klub byl založen v roce 1965 pod názvem TDK SC. V roce 2014 se připojili do J.League, profesionální japonské fotbalové ligy. Svá domácí utkání hraje na Soyu Stadium.\n\n"}
{"id": "1563279", "url": "https://cs.wikipedia.org/wiki?curid=1563279", "title": "Fukušima United FC", "text": "Fukušima United FC\n\nFukušima United FC ( 福島ユナイテッドFC) je japonský fotbalový klub z města Fukušima hrající v J3 League. Klub byl založen v roce 2002. V roce 2014 se připojili do J.League, profesionální japonské fotbalové ligy. Svá domácí utkání hraje na Toho Stadium.\n\n"}
{"id": "1563281", "url": "https://cs.wikipedia.org/wiki?curid=1563281", "title": "YSCC Jokohama", "text": "YSCC Jokohama\n\nYSCC Jokohama ( YSCC横浜) je japonský fotbalový klub z města Jokohama hrající v J3 League. Klub byl založen v roce 1986. V roce 2014 se připojili do J.League, profesionální japonské fotbalové ligy. Svá domácí utkání hraje na NHK Spring Mitsuzawa Football Stadium.\n\n"}
{"id": "1563283", "url": "https://cs.wikipedia.org/wiki?curid=1563283", "title": "SC Sagamihara", "text": "SC Sagamihara\n\nSC Sagamihara ( SC相模原) je japonský fotbalový klub z města Sagamihara hrající v J3 League. Klub byl založen v roce 2008. V roce 2014 se připojili do J.League, profesionální japonské fotbalové ligy. Svá domácí utkání hraje na Sagamihara Gion Stadium.\n\n"}
{"id": "1563285", "url": "https://cs.wikipedia.org/wiki?curid=1563285", "title": "AC Nagano Parceiro", "text": "AC Nagano Parceiro\n\nAC Nagano Parceiro ( AC長野パルセイロ) je japonský fotbalový klub z města Nagano hrající v J3 League. Klub byl založen v roce 1990. V roce 2014 se připojili do J.League, profesionální japonské fotbalové ligy. Svá domácí utkání hraje na Nagano U Stadium.\n\n"}
{"id": "1563286", "url": "https://cs.wikipedia.org/wiki?curid=1563286", "title": "Zweigen Kanazawa", "text": "Zweigen Kanazawa\n\nZweigen Kanazawa ( ツエーゲン金沢) je japonský fotbalový klub z města Kanazawa hrající v J3 League. Klub byl založen v roce 1956 pod názvem Kanazawa SC. V roce 2014 se připojili do J.League, profesionální japonské fotbalové ligy. Svá domácí utkání hraje na Ishikawa Athletics Stadium.\n\n"}
{"id": "1563287", "url": "https://cs.wikipedia.org/wiki?curid=1563287", "title": "Fanny Rosenfeldová", "text": "Fanny Rosenfeldová\n\nFanny „Bobbie“ Rosenfeldová (28. prosince 1903 – 14. listopadu 1969) byla kanadská atletka, která na letních olympijských hrách 1928 v Amsterdamu získala zlatou medaili na 100 metrů štafetu a stříbrnou medaili na 100 metrů. V roce 1949 byla jmenována „kanadskou ženskou atletkou v polovině století“ a hvězda v basketbalu, hokeji, softballu a tenisu. Byla jmenována kanadskou atletkou první poloviny století (1900–1950). Také byla nazývána Bobbie pro její „ostříhaný“ účes. Cena Bobbie Rosenfeld Award je pojmenována na její počest. Byla také uvedena do sportovní síně slávy v Ontariu v roce 1996.\n\n"}
{"id": "1563290", "url": "https://cs.wikipedia.org/wiki?curid=1563290", "title": "Fudzieda MYFC", "text": "Fudzieda MYFC\n\nFudzieda MYFC ( 藤枝MYFC) je japonský fotbalový klub z města Fudzieda hrající v J3 League. Klub byl založen v roce 2009. V roce 2014 se připojili do J.League, profesionální japonské fotbalové ligy. Svá domácí utkání hraje na Fujieda Soccer Stadium.\n\n"}
{"id": "1563294", "url": "https://cs.wikipedia.org/wiki?curid=1563294", "title": "FC Rjúkjú", "text": "FC Rjúkjú\n\nFC Rjúkjú ( FC琉球) je japonský fotbalový klub z města Okinawa hrající v J2 League. Klub byl založen v roce 2003. V roce 2014 se připojili do J.League, profesionální japonské fotbalové ligy. Svá domácí utkání hraje na Tapic Kenso Hiyagon Stadium.\n\n"}
{"id": "1563296", "url": "https://cs.wikipedia.org/wiki?curid=1563296", "title": "Renofa Jamaguči FC", "text": "Renofa Jamaguči FC\n\nRenofa Jamaguči FC ( レノファ山口FC) je japonský fotbalový klub z města Jamaguči hrající v J2 League. Klub byl založen v roce 1949 pod názvem Jamaguči Teachers SC (od sezony 2006 jen Renofa Jamaguči FC). V roce 2015 se připojili do J.League, profesionální japonské fotbalové ligy. Svá domácí utkání hraje na Ishin Me-Life Stadium.\n\n"}
{"id": "1563298", "url": "https://cs.wikipedia.org/wiki?curid=1563298", "title": "Kagošima United FC", "text": "Kagošima United FC\n\nKagošima United FC ( 鹿児島ユナイテッドFC) je japonský fotbalový klub z města Kagošima hrající v J3 League. Klub byl založen v roce 2014. V roce 2016 se připojili do J.League, profesionální japonské fotbalové ligy. Svá domácí utkání hraje na Shiranami Stadium.\n\n"}
{"id": "1563302", "url": "https://cs.wikipedia.org/wiki?curid=1563302", "title": "Azul Claro Numazu", "text": "Azul Claro Numazu\n\nAzul Claro Numazu ( アスルクラロ沼津) je japonský fotbalový klub z města Numazu hrající v J3 League. Klub byl založen v roce 1977 pod názvem Numazu Arsenal SC (od sezony 2006 jen Azul Claro Numazu). V roce 2017 se připojili do J.League, profesionální japonské fotbalové ligy. Svá domácí utkání hraje na Ashitaka Park Stadium.\n\n"}
{"id": "1563304", "url": "https://cs.wikipedia.org/wiki?curid=1563304", "title": "NGC 7831", "text": "NGC 7831\n\nNGC 7831 je spirální galaxie v souhvězdí Andromedy. Její zdánlivá jasnost je 12,8 a úhlová velikost 1,7′ × 0,4′. Je vzdálená 235 milionů světelných let, průměr má 105 000 světelných let. Je členem skupiny galaxií LGG 1, jejíž je nejjasnější galaxií. Galaxii objevil 20. září 1885 Lewis Swift. Pozdější přesnější pozorování ze 7. září 1888 Guillaumea Bigourdana bylo duplicitně katalogizováno v doplňku katalogu NGC jako IC 1530 \n\n"}
{"id": "1563305", "url": "https://cs.wikipedia.org/wiki?curid=1563305", "title": "Vanraure Hačinohe", "text": "Vanraure Hačinohe\n\nVanraure Hačinohe ( ヴァンラーレ八戸) je japonský fotbalový klub z města Hačinohe hrající v J3 League. Klub byl založen v roce 2006. V roce 2019 se připojili do J.League, profesionální japonské fotbalové ligy. Svá domácí utkání hraje na Daihatsu Stadium.\n\n"}
{"id": "1563308", "url": "https://cs.wikipedia.org/wiki?curid=1563308", "title": "FC Imabari", "text": "FC Imabari\n\nFC Imabari ( FC今治) je japonský fotbalový klub z města Imabari hrající v J3 League. Klub byl založen v roce 1976. V roce 2020 se připojili do J.League, profesionální japonské fotbalové ligy. Svá domácí utkání hraje na Arigato Service Yume Stadium.\n\n"}
{"id": "1563309", "url": "https://cs.wikipedia.org/wiki?curid=1563309", "title": "NGC 7805", "text": "NGC 7805\n\nNGC 7805 je čočková galaxie v souhvězdí Pegas. Její zdánlivá jasnost je 13,2 a úhlová velikost 1,2′ × 0,9′. Je vzdálená 223 milionů světelných let, průměr má 75 000 světelných let. Galaxie tvoří gravitačné vázaný pár s blízko galaxií NGC 7806, který je označený v katalozích Arp 112, KPG 602A či Holm 826A. Je členem skupiny galaxií LGG 1, skupiny galaxií okolo galaxie NGC 7831. Galaxii objevil 9. října 1790 William Herschel.\n\n"}
{"id": "1563310", "url": "https://cs.wikipedia.org/wiki?curid=1563310", "title": "NGC 7806", "text": "NGC 7806\n\nNGC 7806 je spirální galaxie v souhvězdí Pegas. Její zdánlivá jasnost je 13,5 a úhlová velikost 1,1′ × 0,8′. Je vzdálená 221 milionů světelných let, průměr má 100 000 světelných let. Galaxie tvoří gravitačné vázaný pár s blízko galaxií NGC 7805, který je označený v katalozích Arp 112, KPG 602A či Holm 826A. Je členem skupiny galaxií LGG 1, skupiny galaxií okolo galaxie NGC 7831. Galaxii objevil 9. října 1790 William Herschel.\n\n"}
{"id": "1563311", "url": "https://cs.wikipedia.org/wiki?curid=1563311", "title": "Raëliánské hnutí", "text": "Raëliánské hnutí\n\nRaëliáni je náboženské hnutí, intenzivně propagované po celém světě svým zakladatelem, francouzským hudebníkem, novinářem a motoristou Raëlem (* 1946 jako Claude Votilhon) od roku 1974. V současnosti sdružuje odhadem 60 000 členů v 90 zemích, ale jen 18 tisíc se podařilo dohledat. Hnutí má hierarchickou organizaci se šesti stupni a symbolem hnutí je šesticípá Davidova hvězda, často kombinovaná se svastikou.\n\nVesmír není podle Raëliánů stvořený Bohem, nýbrž je vědeckou konstrukcí mimozemšťanů, pro něž Raël užívá jméno \"Elohim\", jedno z božích jmen v hebrejské bibli (Raëlova matka byla Židovka). Ti se na Zemi objevují už po staletí jako \"andělé\" a jejich poslové a proroci jako Buddha, Ježíš nebo Mohamed patřili mezi ně. Cílem Hnutí je rozšířit poselství od (mimozemských) \"Elohim\" a \"postavit Ambasádu\" někde na neutrálním území, kde by eventuálně \"Elohim\" mohli oficiálně přijít, pokud se na Zemi utvoří vhodné podmínky, tj pokud zavládne mír, a pokud pozemšťané samotní oficiálně pozvou své stvořitele \"Elohim.\" Pozvánkou je podle Raëla právě samo vybudování Ambasády. \n\nHnutí zastává domněle nekonformní názory, hlásá svobodu bádání, myšlení a sexuality za podmínky neubližování jiným. Hnutí organizuje na různých místech na světě letní \"Happiness academy\", na kterých se \"vyučuje meditace\" a kde se \"pořádají přednášky\". Semináře jsou podobné meditačním sezením či filosofickým diskusím.\n"}
{"id": "1563313", "url": "https://cs.wikipedia.org/wiki?curid=1563313", "title": "NGC 7796", "text": "NGC 7796\n\nNGC 7796 je eliptická galaxie v souhvězdí Fénixe. Její zdánlivá jasnost je 11,5 a úhlová velikost 2,2′ × 1,9′. Je vzdálená 147 milionů světelných let, průměr má 95 000 světelných let. Galaxii objevil 11. září 1836 John Herschel.\n\n"}
{"id": "1563315", "url": "https://cs.wikipedia.org/wiki?curid=1563315", "title": "NGC 7785", "text": "NGC 7785\n\nNGC 7785 je eliptická galaxie v souhvězdí Ryb. Její zdánlivá jasnost je 11,6 a úhlová velikost 2,5′ × 1,3′. Je vzdálená 176 milionů světelných let, průměr má 125 000 světelných let. Galaxii objevil 25. října 1785 William Herschel.\n\n"}
{"id": "1563318", "url": "https://cs.wikipedia.org/wiki?curid=1563318", "title": "Ethel Smithová", "text": "Ethel Smithová\n\nEthel May Smithová (5. července 1907 – 31. prosince 1979) byla kanadská atletka, která na letních olympijských hrách 1928 v Amsterdamu získala dvě medaile: bronzovou medaili v běhu na 100 m a zlatou medaili týmu ve štafetě 4 × 100 m.\n\n"}
{"id": "1563329", "url": "https://cs.wikipedia.org/wiki?curid=1563329", "title": "Hilda Strikeová", "text": "Hilda Strikeová\n\nHilda Strikeová (1. září 1910 – 9. března 1989) byla kanadská atletka, která na letních olympijských hrách 1932 v Los Angeles získala dvě medaile: stříbrnou medaili v běhu na 100 m a stříbrnou medaili týmu ve štafetě 4 × 100 m.\n"}
{"id": "1563339", "url": "https://cs.wikipedia.org/wiki?curid=1563339", "title": "Wilhelmina von Bremenová", "text": "Wilhelmina von Bremenová\n\nWilhelmina „Billie“ von Bremenová (13. srpna 1909 – 16. července 1976) byla americká atletka, která na letních olympijských hrách 1932 v Los Angeles získala bronzovou medaili na 100 metrů a zlatou medaili na štafetě 4 × 100 metrů. \n\n"}
{"id": "1563345", "url": "https://cs.wikipedia.org/wiki?curid=1563345", "title": "BK Ventspils", "text": "BK Ventspils\n\nBK Ventspils je basketbalový klub se sídlem v Ventspils v lotyšsku. Klub soutěží ve dvou ligách v Lotyšské basketbalové lize a lotyšsko-estonské basketbalové lize.\n\nKlub byl založen v roce 1994 a od té doby získal několik titulů. Největší krok pro klub byl rok 1997, kdy se klub přestěhoval do nového stadionu Ventspils Olympic Center. V té době se klub několikát zúčastnil, různých mezinárodních soutěží FIBA Kórac Cup a FIBA Saporta Cup. Mezitím se v roce 1998 a 1999 dostali do finále lotyšské basketbalové ligy, kde prohráli, ale v roce 2000 vyhráli a od té doby až do roku 2006 sedmkrát ligu vyhrály.\n\nV roce 2013 vyhrál BK Ventspils jako první lotyšský klub baltskou basketbalovou ligu. Titul v lotyšské basketbalové lize získali ještě třikrát a to v rocích 2009, 2014 a 2018. Klub se účastní nové ligy a to lotyšsko-estonské basketbalové ligy, kde hned v první sezóně vyhrál.\n"}
{"id": "1563350", "url": "https://cs.wikipedia.org/wiki?curid=1563350", "title": "Parodické náboženství", "text": "Parodické náboženství\n\nParodické náboženství je (předstírané) náboženství, které zpochybňuje duchovní přesvědčení druhých, často prostřednictvím humoru, satiry nebo burlesky (literárního výsměchů). Je často konstruované pro dosažení specifického účelu spojeného s jiným systémem víry a může být parodií i několika náboženství, sekt, guruů, kultů nebo nových náboženských hnutí současně. Anebo nemusí parodovat žádné konkrétní náboženství, ale samotný koncept náboženské víry jako takové. Některá parodická náboženství zdůrazňují zábavu; nová víra může sloužit jako podnět pro společenskou interakci mezi stejně smýšlejícími. Parodická víra však může chtít i podnítit debatu o definici náboženství v daném státě tím, že si tato víra nárokuje právní výhody (zejména daňové úlevy) náboženského hnutí. Parodická náboženství tak mohou fungovat jako forma protestu proti výhodám náboženských institucí. \n\nDalším z cílů parodických náboženství je zdůraznění nedostatků konkrétních argumentů pro náboženství podle logiky, že pokud lze daný argument použít také k podpoře jasné parodie, pak je původní argument jasně chybný. Nejznámějším příkladem takovéhoto náboženství je Církev Létajícího špagetového monstra, která v reakci na vyučování kreacionizmu na školách zažádala, aby se na školách učilo o stvoření světa velkou špagetovou příšerou.\n"}
{"id": "1563353", "url": "https://cs.wikipedia.org/wiki?curid=1563353", "title": "RIXO", "text": "RIXO\n\nRIXO.cz je společnost provozující bezplatnou online pojišťovací službu nové generace, tzv. insurtech. To znamená, že lidem zkontroluje kvalitu jejich pojistných smluv, uloží všechny pojistné smlouvy ze všech pojišťoven na jedno místo – do klientské aplikace. Také sjednává nové pojištění. Služba je pro zákazníky zdarma. RIXO vystupuje v roli pojišťovacího zprostředkovatele.\n\nSlužba využívá k hodnocení pojistných smluv tzv. RIXO index, který na škále od 1 do 10 porovnává několik stovek různých parametrů, jako jsou výluky, spoluúčasti či odlišné územní platnosti. U každé své smlouvy se tak zákazník dozví klady a zápory, které má smlouva v porovnání s jinými na trhu. Vlastníkem RIXO je mezinárodní holdingová společnost Home Credit B.V. K počátku roku 2020 má více než 10 000 klientů, kteří do služby přicházejí online.\n\nSlužba RIXO vznikla v České republice pod původním názvem DOK. První nápad online pojišťovací službu vytvořit přišel v roce 2015. V roce 2017 potom probíhal výzkum a od roku 2018 se začala stavět první podoba služby.\n\nV roce 2018 získal tehdejší DOK významnou investici od finanční skupiny Home Credit B.V. v hodnotě 100 mil. Kč. To přispělo k jejímu spuštění v témže roce. Od začátku působení služby až do současnosti je v jejím čele Aleš Žárský.\n\nNa přelomu roku 2019 a 2020 se služba přejmenovala z názvu DOK na současný název RIXO.\n\n"}
{"id": "1563354", "url": "https://cs.wikipedia.org/wiki?curid=1563354", "title": "Käthe Kraussová", "text": "Käthe Kraussová\n\nKatharina „Käthe“ Anna Kraussová (29. listopadu 1906 – 9. ledna 1970) byla německá atletka, která získala tři zlaté medaile na Světových hrách žen v roce 1934 v Londýně a bronzovou medaili na 100 metrů na Olympijských hrách 1936 v Berlíně, kde byla také v německé štafetě na 4 × 100 m. Na mistrovství Evropy v atletice ve Vídni v roce 1938 získala 2 stříbrné medaile a jednu zlatou medaili ve štafetě 4 × 100 m.\n\n"}
{"id": "1563362", "url": "https://cs.wikipedia.org/wiki?curid=1563362", "title": "Pískorypka chrastavcová", "text": "Pískorypka chrastavcová\n\nPískorypka chrastavcová (\"Andrena hattorfiana\") je druh vzácné samotářské včely z čeledi pískorypkovití (\"Andrenidae\").\n\nSamice dorůstají délky 13-16 mm. Hrbolek svrchního pysku mají hluboce vykrojený, tělo hnědé, lesklé a hlavu i hruď bělavě ochlupenou. První dva články zadečku jsou částečně červené s černou tečkou na straně. Samec je menší a celý tmavý, s bílým čelním štítkem.\n\nXerotermofilní (tzn. teplomilný a suchomilný) druh preferující tradičně obhospodařované louky s výskytem živné rostliny, chrastavce rolního (\"Knautia arvensis\"), na které se živí dospělci i larvy, případně se mohou živit i na jiné rostlině z čeledi \"Dipsacacae\". Dospělci létají v jedné generaci od června do srpna a žijí samotářsky. Samice mohou hnízdit jak v hlinitém, tak v písčitém substrátu.\n\nPískorypka chrastavcová se vyskytuje po celé Evropě až po Ural, Kavkaz a Turecko. Kvůli výraznému úbytku v západní Evropě je druh řazen v Červeném seznamu IUCN do kategorie téměř ohrožený.\n\nDříve se tento druh vyskytoval po celé České republice. Přesto, že chrastavec je stále běžnou rostlinou a vhodné biotopy jsou velmi rozšířené, nebyl tento druh na většině lokalit znovu objeven. Toto nastalo v důsledku plošného sekání luk v určitý termín (během několika dnů) a nebo zarůstáním lokalit drnem a stromy při zalesňování, na což je druh velmi citlivý. Naopak mu svědčí tradiční obhospodařování jako mozaikovitá seč a extenzivní pastva.\n\nČervený seznam České republiky z roku 2017 řadí tento druh mezi ohrožené druhy, kterým hrozí v blízké budoucnosti vyhynutí.\n"}
{"id": "1563367", "url": "https://cs.wikipedia.org/wiki?curid=1563367", "title": "Basawan", "text": "Basawan\n\nBasawan (asi 1556–1600) byl hinduistický malíř miniatur, který vytvářel bohatě ilustrované rukopisy z doby vlády mughalské dynastie. Je považován za tvůrce nového indického umění. V jeho díle jsou spojeny vlivy indické, perské a evropské malby. Je charakteristické působivým zobrazením dramatických příběhů s barevnými kontrasty, živými detaily a smyslem pro perspektivu. \n\nO jeho životě se ví velmi málo. Podle jména se usuzuje, že pocházel z etnické skupiny Ahirů z nynějšího území Uttarpradéš. Stal se malířem u dvora císaře Akbara Velikého v Dillí, kde se soustředila řada umělců především ze severní Indie. Pokračoval v práci po svém učiteli, známém malíři miniatur Abd al-Samadovi. Basawanovi je připisováno více než 100 obrázků, většinou ilustrací v rukopisech. Výzdoba rukopisů byla většinou kolektivní prací pod vedením mistra, který určoval hlavní zaměření a kompozici. Ostatní specialisté měli na starosti barevnost, kresbu obličejů a podobně. Basawan byl především kreslíř, na kolorování spolupracoval s dalšími umělci. Patřil však mezi přední umělce. Spolupracoval na všech velkých projektech Akbarovy umělecké dílny v letech 1560–1600. Mezi pracemi, které jsou s určitostí připisovány Basawanovi, jsou ilustrace ke knize \"Razmnama\" (asi 1582–1586), pro kterou vytvořil 33 obrázků, \"Timurnama\" (asi 1584) s jeho třinácti miniaturami a \"Akbarnama\". Klíčový byl jeho podíl zejména na největším projektu \"Hamzanama\" – historie Amira Hamzy, strýce proroka Mohameda. Kniha vyšla ve čtrnácti svazcích a v každém bylo 100 miniatur, většina z nich se však časem ztratila. \n\nBasawan byl jedním z prvních indických umělců, kteří se zajímali o evropské vlivy v malbě, které na Akbarův dvůr přinesli křesťanští misionáři po roce 1580. Západní vliv malby se projevuje hlavně ve využívání světla a stínu, i když celkové vyznění díla je veskrze indické. Je pro něho typické prostorové uspořádání, hloubka a pozadí, barevnost s ztvárnění pohybu jednotlivých postav či zvířat. Perský vliv je zřejmý na obrázku \"Ďábel, zloděj a pobožný člověk\" z rukopisu \"Anvar-i Suchaili\" (1570–1571), což je podobenství o oddaném laikovi, kterého nejprve podvedl zloděj a potom ďábel. V pozdějším období, po roce 1590 Basawan pracoval na výzdobě knihy \"Akbarnama\", která je kronikou vlády císaře Akbara a obsahuje celkem 116 miniatur od mnoha umělců. Z množství jeho ilustrací vyniká miniatura s názvem \"Akbarova dobrodružství se slonem Hawa´i\". Scéna, v níž císař Akbar na slonu pronásleduje dalšího slona, se odehrává na mostě k pevnosti, který se pod vahou zvířete prolomil. Umělec na ní vyjádřil rozličné lidské postavy, které jsou svědky vzrušující podívané. Podobné téma je na další miniatuře z této knihy: Akbar sleduje bitvu asketů u Thanesaru, v níž se umělci podařilo zobrazit nejen samotný zuřivý boj, ale prostřednictvím mimiky a výrazu také pocity účastníků bitvy. Je to důkaz, že Basawan uměl zobrazit i bojové scény, přestože nepatřily k jeho oblíbeným tématům. \n\nEvropský vliv je patrný např. na miniatuře s názvem \"Muslimský poutník dostává poučení od bráhmana\" z rukopisu Hamza (Quintet) (1596–1597) podle básníka Amíra Dihlávího. Scéna se dvěma postavami je spojena hlubokou perspektivou s pozadím, které tvoří krajina s mostem, stromy a stavbami. \n\nZcela samostatné dílo mohl umělec vytvořit jen nezávisle na knize. Jedním z takových Basawanových obrázků je \"Let ptáka Simurga\" (kolem roku 1590), ve kterém spojil krásu přírody s fantastickým příběhem na téma Nizámího básně. Pomocí nelineárních perspektivních technik vyjádřil hloubku prostoru.\n\n"}
{"id": "1563375", "url": "https://cs.wikipedia.org/wiki?curid=1563375", "title": "Expedice 61", "text": "Expedice 61\n\nExpedice 61 byla jednašedesátou expedicí na Mezinárodní vesmírné stanici (ISS). Byla šestičlenná, čtyři členové přešli z Expedice 60, zbývající dvojice na ISS přiletěla v Sojuzu MS-15. Začala 3. října 2019, skončila s odletem Sojuzu MS-13 6. února následujícího roku.\n\nSojuz MS-13 a Sojuz MS-15 expedici sloužily jako záchranné lodě. \n\n"}
{"id": "1563378", "url": "https://cs.wikipedia.org/wiki?curid=1563378", "title": "Paul Kammerer", "text": "Paul Kammerer\n\nPaul Kammerer (17. srpna 1880 Vídeň – 23. září 1926 Puchberg am Schneeberg) byl rakouský biolog a zoolog. \n\nProslavil se experimenty s ropuškou starostlivou, se kterými chtěl prokázat dědičnost získaných vlastností. Pod tíhou podezření, že falšoval své experimentální výsledky, si vzal život. V dopise na rozloučenou falšování popřel.\n\nPaul Kammerer byl syn majitele továrny Carla Kammerera ve Vídni.Jeho manželka Sofie byla klavíristka z Maďarska. Měl tři bratry. Brzy předvedl neobvyklou dovednost v zacházení se zvířaty, dům svých rodičů proměnil v terárium. Po škole studoval zoologii od roku 1899 na Vídeňské univerzitě. Kromě toho na Konzervatoři Gesellschaft der Musikfreunde ve Vídni od roku 1900 do roku 1901 absolvoval lekce v kontrapunktu od renomovaného hudebního učitele Roberta Fuchse, jehož učení také absolvoval Gustav Mahler a Alexander Zemlinsky. Od biologů, jako je August Weismann, Fritz Lenz a Ludwig Plate, jakož i podle vlastních informací také od kolegů, byl vystaven jako údajný \"polo Žid\" antisemitským útokům. \n\nV roce 1902 se Kammerer stal adjunktem Hanse Leo Przibrama v Biologickém výzkumném ústavu (bývalý „ Vivárium “) ve vídeňském Pratru, kde byl pověřen instalací terárií a akvárií. Pracoval zde se zoologem Hansem Leo Przibramem. Díky tehdy nejmodernějším zařízením začal chovat obojživelníky. Brzy se to stalo jeho osudem chov a šlechtění zvířat. Byl schopen provést své první nezávislé experimenty týkající se dědičnosti získaných vlastností ( lamarckismus). Przibram později prohlásil: \nBrzy bylo Kammererovi řečeno, že má výjimečné experimentální dovednosti s ropuškou starostlivou. I když byly podrobně popsány, nikdo později je neopakoval. Do roku 1908 napsal Kammerer ve Viváriu v Pratru 130 článků, příspěvků a výzkumných zpráv. \n\nV roce 1904 získal Kammerer doktorát na Vídeňské univerzitě. V roce 1906 se oženil s baronkou Felicitou Maria Theodorou von Wiedersperg, která mu porodila v roce 1907 dceru, která byla pokřtěna Lacerta (= ještěrka).\nDostal práci jako učitel biologie na lyceu ve Vídni-Döbling (1906-1912). Nakonec byl jmenován v roce 1990 profesorem na univerzitě ve Vídni. \n\nDíky své práci ve „Viváriu“ se Kammerer brzy stal známým biologem. Věnoval se řadě experimentů, jejichž cílem bylo prokázat dědičnost získaných vlastností a označil je za „důkaz dědičnosti získaných vlastností prostřednictvím plánovaného chovu“. Mnoho z jeho experimentů bylo založeno na uměle změněných podmínkách stanovišť obojživelníků. \n\nV první sérii pokusů použil dva druhy mloků, Mloka černého alpského a Mloka skvrnitého a choval každého pro něj v nepřátelském stanovišti. Výsledkem bylo, že se mu podařilo vyvinout vlastnosti alpského mloka na mloku skvrnitém a naopak. Když se mu podařilo prokázat stejné zvraty u jejich potomků, byl jeho vědecký pocit dokonalý. \n\nZjevně dokázal, že živé bytosti, které během svého života získaly nové biologické vlastnosti, aby lépe zvládly své životní podmínky, je mohly předat i budoucím generacím. Podle Kammererova objevu nebyla Darwinova teorie a náhodnost evoluce správná. Správnou dle něj je hypotéza jeho předchůdce Lamarcka, který ve svých zákonech dědičnosti uvedl, že se druh bude vyvíjet podle principu systematické a logické transformace. \n\nTento závěr měl velký ideologický význam. Politickou snahou by bylo umožnilo vychovávat šťastné budoucí generace. Ovšem rasističtí ideologové tvrdili, že rodičovství je osud. Paul Kammerer čelil slovy: \"„Nejsme otroky minulosti, ale mistři budoucnosti.\"\" \n\nKammerer také předal tuto myšlenku lidem - v přednášce řekl: \"„Dobrou výchovou dětí jim dáváme více než jen krátký zisk v jejich vlastním životě; výpis z toho jde tam, kde je člověk skutečně nesmrtelný - úžasná podstata, z níž se vnoučata a vnoučata vynořují v nepřetržitém sledu.\"\" \n\nJeho kritika eugeniky se mu vysmívala v tehdy ideologicky vysoce nabitém diskurzu biologické vědy. Kammerer se dostal mezi fronty tvrdého sporu mezi odborníky. \n\nV příštím experimentu, který by měl trvat déle než jedenáct let, choval střídavě černého a žlutě tečkovaného mloka střídavě na žluté a černé půdě, přičemž každé barvení jejich skvrn podle substrátu se zvětšovalo nebo zmenšovalo. Tento vývoj opět pokračoval u potomků. \n\nKammerer také zjistil, že \"Proteus\", slepé jeskynní \"embryo\" žijící v jeskyních s pouze zakrytýma očima skrytými hluboko pod kůží, vytvořilo pigmentované skvrny za normálních denních podmínek, ale bez vidění, ale pod červeným světlem mělo velké oči a dokonalý zrak který se může vyvíjet. \n\nKammerer patřil do nejlepší vídeňské společnosti, byl přítelem mnoha umělců a udržoval ze svého institutu mezinárodní i interdisciplinární síť, mezi které patřil dirigent Bruno Walter, sociolog Rudolf Goldscheid, skladatelé Alban Berg a Franz Schreker, filozof Ludwig Erik Tesar a také Albert Einstein. Věděl o aférách s tanečnicí Grete Wiesenthal, malířkou Annou Waltovou (která ho také vylíčila v roce 1924) a s Almou Mahlerovou. Byl také zapojen do svobodného zednářství.\nKammerer hrál výborně na klavír, psal hudební recenze a dokonce skládal písně, které vyšly v proslulém vydavatelství Simrock. Byl velkým obdivovatelem hudby Gustava Mahlera, jehož smrtí byl v roce 1911 otřesen natolik, že 31. srpna napsal vdově Almě Mahlerové:\nKammerer napsal o Almě Mahlerové:\nV listopadu 1911 navrhl, aby se jeho asistentkou stala Alma Mahler, a na nějakou dobu pro něj pracovala v biologické laboratoři ve Vídni v Pratru . <br>\nAlma Mahler později uvedla, že v Kammererově experimentech v laboratoři v Prátru mohly být nějaké nepravidelnosti: \"„Přál si, aby výsledky jeho výzkumu byly tak horlivé, že by se mohl nevědomě odchýlit od pravdy.\"\" \n\nKammerer vystavil ropušku starostlivou, které se obvykle spárují na břehu, vysokým teplotám, aby je nalákaly do chladné vody. Aby nedošlo k uklouznutí samice ropušky ve vodě, samci si na vnitřních stranách prstů brzy vyvinuli lepkavé mozoly - což je rys, který tato žabí žláza normálně nevykazuje. Tyto temné mozolky se prý zdědily poté údajně u\npotomků. Říká se, že se mu podařilo vyšlechtit šest generací ropušky starostlivé s touto vlastností, než linie vymřela. Z nadšení pro tento objev Kammerer políbil ropušku a získal tak přezdívku „Polibek ropuchy“. \n\nV roce 1923 absolvoval Kammerer přednášky po celém světě, jeho výzkum byl oslavován jako největší biologický objev současnosti, byl nejslavnějším biologem na světě. Prohlídky přednášek USA se proměnily v triumfální vlaky, \"New York Times\" ho označil za „příštího Darwina“. <br>\nNa obrázku je poslední exemplář páté generace s černým pářícím mozolem - svatebním polštářkem.\nKromě svého veřejného vystoupení a související publicity napsal Kammerer své hlavní dílo, které se poprvé objevilo v angličtině v roce 1924 \"(Inheritance of Acquired Characteristics).\" Německé původní \"nové dědictví nebo dědictví nabytých nemovitostí.\" V roce 1925 následoval \"dědičný stres nebo dědičné propuštění\" . \n\nV roce 1926 byl jmenován do Sovětské akademie věd v Moskvě, kde měl zřídit institut pro experimentální biologii. Jeho objev ho učinil světově proslulým, ale také vyvolal pochybnosti v profesionálním světě a znovu vyvolal konflikt mezi teoriemi Lamarcka a Charlese Darwina.<br>\nJeden z jeho protivníků, americký zoolog Gladwyn Kingsley Noble, kurátor plazů v Americkém přírodovědném muzeu, nakonec odcestoval do Vídně, aby spolupracoval s Hansem Leo Przibramem (1874–1944) rakouským biologem a zoologem na poslední přeživším exempláři ropušky starostlivé, kterou Kammerer použil jako důkaz.<br>\n\n7. Srpna 1926 byl publikován v britském vědeckém časopise \"Nature\" zničující článek, že svatební polštářky Ropušky starostlivé jsou padělané. Ukázalo se, že rohovky jsou ve skutečnosti černý inkoust vstříknutý pod kůži, buď Kammererem nebo jedním z jeho spolupracovníků. To byla vědecká bomba a znamenalo to Kammererův vědecký konec. Falešná zpráva se však ukázala být tak primitivní a zřejmá, že vyvstávala otázka, jak by mohla uniknout mikroskopickému zkoumání desítek vědců v předchozích letech. <br>\nNeexistuje odpověď na otázku, zda to byl opravdu jeho padělek, nebo zda se stal obětí spiknutí nepřátel. Například chilský biolog Alexander Vargas se domnívá, že Kammererova zjištění lze vysvětlit epigeneticky, tj. vyřazením určitých genů z životního prostředí, a zasazuje se o další objasnění nových experimentů na ropušce starostlivé. Vargas a kol. v roce 2016 rovněž tvrdí, že zjištění v oblasti epigenetiky podporují tezi, že Kammerer se svými experimenty nepodváděl a že jeho zjištění jsou v souladu s epigenetickými nálezy. \nVargas je přesvědčen, že ropuškám zplozeným při páření ve vodě, mohly v další generaci narůst mozoly, díky tzv. epigenetickým změnám DNA. Při nich dochází pod vlivem stresu ke změně aktivity genů. „Spící“ gen pro tvorbu mozolů se mohl v DNA ropušek „probudit“ při stresujícím vývoji mláďat ve vodním prostředí.\nVe prospěch tohoto názoru svědčí způsob, jakým ropušky nově získané mozoly dědily v dalších generacích. Ten se nápadně podobá dědičnosti epigenetických změn. \"„Nejlepší by bylo, kdyby někdo zopakoval celé Kammererovy pokusy,“\" komentoval Vargasovy spekulace biolog Azim Surani. „Ani bych se nedivil, kdyby došel ke stejným výsledkům jako Kammerer.“\n\n22. V září 1926 napsal Kammerer akademii v Moskvě dopis, ve kterém rezignoval na svou funkci a současně tvrdil, že nemá nic společného s padělky ropušky starostlivé ani s mlokem, na kterém byly také nalezeny stopy inkoustu. Dopis uzavřel takto: \n\nPoté Kammerer odcestoval do Puchberg am Schneeberg, rekreační oblasti poblíž Vídně kde strávil noc v hotelu \"Zur Rose.\" Následujícího rána se vydal do Himbergu, kde vytáhl zbraň, kterou přinesl v Theresienfelsenu. Přiložils si ji na levou stranu hlavy a zastřelil se. \n\nHans Leo Przibram byl vždy přesvědčen o pravosti Kammererových pozorování a opakovaně to vyjadřoval v soukromých rozhovorech. Věřil, že ví, kdo se dopustil padělání, aby kompromitoval Kammerera, ale nemohl s tím přijít na veřejnost kvůli nedostatku dostatečných důkazů. Napsal v nekrologu: \nPro časopis Nature Hans Leo Przibram zveřejnil dopis na rozloučenou :\nKammererovu teorii i výsledky jeho experimentů museli zastánci rasové hygieny nutně chápat jako ohrožení vlastní vědecké integrity, ale i vlastního světonázoru. Proto, jak naznačuje Arthur KoestlerArthur Koestler ve své knize Case of the Midwife Toad (Případ ropušky starostlivé, 1971), je skutečně možné, že v případě domnělého Kammererova podvodu ve skutečnosti šlo o komplot ze strany některého z jeho „jinak politicky smýšlejících kolegů“.\nVedle biologie bylo další vášní Krammera shromažďovat a třídit náhody. Od svých dvaceti let (1900) začal psát \"deník\" náhod. Kammerer byl znám, například, že si dělal poznámky ve veřejných parcích o tom, jaký počet lidí prochází, kolik jich nese deštník atd. Zaznamenával i náhody od známých a z tisku. Při tomto sledování dospěl k názoru, že musí existovat něco i jiného než kauzalita. Toto vše zveřejnil ve své knize Zákon série. \n\nV roce 1919 vydal Kammerer knihu \"Das Gesetz der Serie (Zákon série) \" \"Bine Lehre von den Wiederholungen im Lebens- und im Weltgeschehen (Poučení z opakování v životních a světových událostech)\" jejichž název se stal příslovečný. V něm rozvinul princip seriality nezávislý na kauzalitě na základě mnoha let pozorování nevysvětlitelných náhod, které vycházely z osobní zkušenosti (hodně z toho s čísly), z příběhů přátel nebo z novin. Kammerer přednesl své poznámky sbírkou takových případových studií, například: „Am 17.   Května 1917 jsme byli pozváni na Schrekers. Cestou si koupím svou ženu v cukrárně před stanicí Hütteldorf-Hacking čokoládové sladkosti. - Schreker nás hraje ze své nové opery \"Drawn\", jejíž ženské vedení se jmenuje CARLOTTA. Pojď domů, vyprázdním tašku sladkostí; jeden z nich nese (...) nápis CARLOTTA. \" \n\nPopsal tyto samostatně se vyskytující, ale odpovídající čísla, jména a situace, jako cyklické procesy různého řádu a síly a navrhl svou vlastní terminologii pro klasifikaci série . Tvrdil, že série byla legitimním opakováním stejných nebo podobných událostí, které nemohly být spojeny stejnou příčinou („smysluplných náhod“, později řekl jeho životopisec Arthur Koestler ). Kammerer chtěl dokázat, že v tzv. „Náhodách“ se projevuje univerzální zákon přírody, který funguje nezávisle na známých fyzikálních kauzálních principech. Napsal: \n\nKammerer svou knihou ospravedlnil teorii seriality, která je důležitá pro historii parapsychologie: jeho princip je jedním z nejdůležitějších předchůdců pojmu synchronicity zavedeným C.G. Jungem a W.Paulim, kteří se dříve objevili v Camille Flammarion. Jung odkazuje ve své knize \"Synchronicita, Akusita a Okultismus\" na vydání Kammerera. Albert Einstein se také pozitivně vyjádřil („Originální a vůbec až absurdní“) a Sigmund Freud ve své eseji \"The Creepy\" on Kammerer: „Vtipný přírodovědec (Paul Kammerer) se nedávno pokusil takové události podřídit určitým zákonům, čímž by se měl zrušit dojem záhadnosti. Neodvažuji se rozhodnout, zda uspěl. \"<br>\nNa závěr Kammerer uvádí:\n\nV roce 1930 byla po něm pojmenována v Döblingu (19. okres) ulice \"Kammerergasse\". \n\n\n\n\n\n\n"}
{"id": "1563379", "url": "https://cs.wikipedia.org/wiki?curid=1563379", "title": "Juliet Cuthbertová", "text": "Juliet Cuthbertová\n\nJuliet Cuthbertová (* 9. dubna 1964 Saint Thomas, Jamajka) je jamajská atletka, která soutěžila hlavně ve sprintech (100 a 200 metrů).\nCuthbertová navštěvovala Morant Bay High School a později Olney High School ve Philadelphii a University of Texas v Austinu v Texasu.\nJe také poslankyní parlamentní strany Jamajky za volební obvod St. Andrew West Rural, která porazila Národní strany lidu na všeobecných volbách Jamajky konaných 25. února 2016.\n\n"}
{"id": "1563380", "url": "https://cs.wikipedia.org/wiki?curid=1563380", "title": "Adolf Růžička", "text": "Adolf Růžička\n\nAdolf Růžička (19. června 1851 Stráž nad Nežárkou – 26. června 1941 Rožmitál pod Třemšínem) byl český praktický lékař, fotoamatér, člen samosprávy města a předseda Literárního kruhu v Rožmitále pod Třemšínem.\n\nAdolf Růžička se narodil 19. června 1851 ve Stráži nad Nežárkou v okrese Jindřichův Hradec. Byl ženatý, jeho choť pocházela také ze Stráže nad Nežárkou. Není jasné kdy a jak přišel do Rožmitálu pod Třemšínem. Začal zde pracovat jako panský lékař na arcibiskupském statku, později působil jako železniční lékař a poté jako státní obvodní lékař. Nemocné léčil bez rozdílu na jejich společenské postavení a bedlivě sledoval lékařský pokrok i pokrok jiných vědních oborů. Záhy se zapojil do veřejného života. Působil v samosprávě města, jehož byl i po jedno volební období starostou (1906–1908) a byl též předsedou místní školní rady. Založil spolu s Františkem Stupkou ze Starého Rožmitálu spolek Literární kruh, jenž si vzal za cíl seznamovat své členy s dobrou českou literaturou jak časopiseckou, tak knižní. Spolek odebíral zejména beletristické časopisy jako byla Zlatá Praha, Světozor, Osvěta, ale i naučné – Vesmír, Říše vědy. Literární kruh pořádal přednášky i koncerty. V rámci spolku působil i pěvecký kroužek a „tamburášský“ sbor, pro který spolek opatřil nástroje a řadu hudebnin. Byly pořádány i výlety, ale veškerá činnost spolku ustala vypuknutím první světové války a po ní už nebyla obnovena. Dalším Růžičkovým přínosem bylo zasazení pamětní desky na budovu tehdejší obecné školy v roce 1888 ke stému výročí příchodu Jakuba Jana Ryby do Rožmitálu a úprava Rybova hrobu s postavením pomníku na hřbitově ve Starém Rožmitále. Růžička byl ve styku i s významnými osobnostmi, byl např. přítelem Františka Augustina Slavíka manžela vnučky Jakuba Jana Ryby Gabriely Rybové. Slavík právě na popud Adolfa Růžičky vydal roku 1888 cenný spis o životě a působení Jakuba Jana Ryby a v roce 1890 také spis Rožmitál a jeho okolí, ke kterému Růžička přidal některé příspěvky. Sám měl rozsáhlou knihovnu z níž je řada knih zachována v městském muzeu. Jako penzista bydlel Adolf Růžička v domě č.p. 2, bývalé panské kovárně, kde je dnes Zámecká hospoda. Aktivně se zajímal o veřejný život, i přesto že byl v posledních letech života odkázán na vozík a péči pečovatelky. Zemřel 26. června 1941 a byl pochován v rodinné hrobce na městském hřbitově.\n\nDne 16. srpna 1881 se ve Stráži nad Nežárkou oženil s Albertinou, rozenou Rybičkovou. Ovdověl v roce 1932.\n\nAdolf Růžička byl prvním fotoamatérem v Rožmitále pod Třemšínem. Početné fotografie datované od začátku 90. let 19. století jsou jeho nejvýznamnějším přínosem. Byly pořízené deskovým přístrojem formátu 13x18 cm, později přístrojem značky Steinheil z Mnichova formátu 9x12 cm, ve kterém se dalo použít 12 desek ze zvláštního zásobníku (měl rozměry 23,5x14,5x 12,5 a vážil 2,25 kg).Tento přístroj se zachoval v Podbrdském muzeu. Fotografoval i při svých početných cestách za nemocnými, za kterými jezdil malým lehkým kočárem s kočím. Snímky sám vyvolával a kopíroval. Každou desku evidoval do sáčku s údajem o expozici, cloně, počasí i o vývojce. Zpracoval vše velmi solidně, proto i dnes můžeme pořídit velice kvalitní zvětšeniny, na kterých zachytil obraz města tehdejší doby. Například vyfotografoval přestavbu kostela na náměstí, původní vzhled Panského domu, následky velké povodně v roce 1895, požáry ve městě, automobilové nehody i stavbu železniční trati do Březnice a příjezd prvního vlaku.\n\nZásluhu na záchraně fotografických desek měl Václav Kotrbatý (1892–1967), tvůrce cenné heraldické sbírky v Podbrdském muzeu.\n\n"}
{"id": "1563385", "url": "https://cs.wikipedia.org/wiki?curid=1563385", "title": "Markytánky Velké armády", "text": "Markytánky Velké armády\n\nMarkytánky Velké armády (ve francouzském originále nebo ) je příležitostná opereta o jednom dějství a dvou obrazech francouzského skladatele Jacquese Offenbacha na libreto Adolpha Jaima mladšího a Philippa-Augusta Pittauda de Forges. Premiéra se konala 6. července 1859 v pařížském divadle Théâtre des Bouffes-Parisiens, přesněji v jeho letním působišti salle Lacaze.\n\nDne 3. května 1859 vstoupila Francie na straně Sardinského království do rakousko-sardinské války. Francouzsko-sardinská vojska uštědřila rakouské armádě drtivé porážky v bitvě u Magenty (4. června) a bitvě u Solferina (24. června). Řada divadel reflektovala válečné události rychle sestavenými a nasazenými písněmi, recitacemi či scénkami, Jacques Offenbach jako ředitel divadla Bouffes-Parisiens však šel ještě dál a s libretisty Jaimem mladším a Pittaudem de Forges (s oběma již spolupracoval dříve, ale samostatně) rychle připravili samostatnou operetu pod názvem \"Markytánky Velké armády\".\n\nJejí děj se odehrává na pozadí vítězného pochodu francouzského vojska Lombardií do boje proti Rakousku. Název odkazoval na „Velkou armádu“, tj. francouzskou armádu pod velením Napoleona Bonaparta, ale do současnosti příběh umísťovaly uniformy zuávů, původně severoafrických oddílů vzniklých v roce 1830, které se vyznamenaly v Krymské válce a od roku 1855 tvořily součást císařské gardy Napoleona III. \"Markytánky\" byly v tisku ohlašovány jako „výpravná opereta“ („opérette à grand spectacle“), avšak avízovaná velká podívaná musela respektovat malé rozměry tehdejšího letního působiště Bouffes-Parisiens, salle Lacaze na Avenue des Champs-Élysées. Výpravu označil recenzent týdeníku \"Le Ménéstrel\" Alexis Dureau za „poměrně honosnou co do personálu a kostýmů“. Na stísněné jeviště salle Lacaze se tak vešlo třicet lidí, z čehož dvanáct děvčat ve vojenských uniformách, včetně dekorací.\nNámět operety měl vyvolávat vlastenecké nadšení a vyjadřovat podporu francouzským vojákům, současně však využít osvědčené divadelní podívané na dovádivá děvčata a exotické uniformy zuávů. Vedle toho měla nová opereta ještě jeden praktický účel: předvést divákům novou posilu souboru Bouffes-Parisiens slečnu Lucille Tostée. (Ta se objevila již dříve v roli Eurydiky v reprízách \"Orfea v podsvětí\", Scipionne v Markytánkách však byla první role, kterou premiérovala – i když na poslední chvíli, neboť původně byla zamýšlena pro Lisu Tautinovou.) Úspěch u diváků se také podle očekávání dostavil a sál byl vždy naplněn; líbil se zejména výkon komika Désirého v roli zuávského seržanta Tirelalangua a i Tostéeová svou vervou zaujala publikum. Také kritika byla dílu k blahosklonná (stejně jako k slečně Tostéeové, již Alexis Dureau nazval „jedna z lokálních Malibranových“) a nekladla na ryze příležitostný kus stejné nároky jako na standardní hudebně-dramatické dílo.\n\nRecenzent \"Revue et gazette musicale de Paris\" radil zkrátit první polovinu; od příchodu vojáků však prý jevištní akce plynule proudila až do konce. Offenbachovi přiznal „krajní plodnost“ a „překvapivou snadnost, s níž reagoval na požadavky tohoto aktuálního hudebního počinu“, ale melodie byly podle něj přece jen trochu „krátkodeché“ – s výjimkou finální hymny, které dával přednost i před hymnou na Bakcha z \"Orfea v podsvětí\". Jednotlivá hudební čísla vychvaloval v revui \"La France musicale\" i Aldino Aldini, avšak poznamenal, že vážnost a propracovanost předehry a závěrečné hymny neorganicky kontrastovala s žertovným hudebně-dramatickým obsahem operety.\nJiž 11. července 1859 však Napoleon III. podepsal s Františekem Josefem I. příměří ve Villafrance a usiloval o co nejrychlejší urovnání s Rakouskem, což zahrnovalo potlačení protirakouských manifestací na veřejnosti. Dne 17. července byl proto vydán zákaz všech „příležitostných her na vojenská témata“ ve francouzských divadlech, což zahrnulo i \"Markytánky Velké armády\". Ty musely být v programu nahrazeny Delibesovými \"Les Deux Vieilles Gardes\" a Dufresnovým \"Maître Bâton\", ale zejména reprízou \"Růže ze Saint-Flouru\", jejíž hlavní rolí zděděnou po Hortense Schneiderové byla Lucile Tostée odškodněna za stažení \"Markytánek\". I tak to pro Bouffes-Parisiens znamenalo náhlý pokles příjmů. Revue \"La France musicale\" protestovala v intencích vedení divadla, když psala: „Domníváme se však, že tato opereta [=Markytánky] bude opět uvedena, neboť neobsahuje nic, co by urážel dobrý vkus a mravy, ani nic, co by se mohlo jevit urážlivým vůči národu, s nímž jsme byli v nepřátelství.“\n\nDivadlu bylo následně skutečně povoleno tuto operetu znovu hrát, avšak cenzura si vymínila změnu názvu na \"Markytánky zuávů\" a „několik lehkých zásahů nůžkami“. \"Markytánky\" se tak znovu hrály 28. července 1859 a pak s úspěchem až do konce letní sezóny v salle Lacaze. Jejich časový obsah se však vyčerpal, a když se Bouffes-Parisiens v polovině září vrátily do svého působiště v pasáži Choiseul, již na programu nebyly a nikdy se nevrátily.\n\nPartitura \"Markytánek\" – jejíž obsah lze rekonstruovat jen podle zmínek v dobovém tisku – byla poměrně jednoduchá. Podle \"Revue et gazette musicale\", obsahovala pouze písně a sbory, žádná dueta či terceta, naopak Aldini zmiňuje duet a propracovanější ansámbly. Sestávala z předehry; Pataudovy písně \"Je sais bien que dans le village\" přecházející v milostný duet se Scipionne; valčíkových kupletů žaček o zeměpise; kupletu Scipionne a jejích družek o čtyřstěnu; vojenského pochodu, písně o útoku a sboru zuávů na téma známé písně \"As-tu vu la casquette du père Bugeaud?\"; písně Patauda jako nového gardového myslivce („chanson du beau p'tit cha“) s ansámblem zuávů; písně seržanta; a nakonec kupletu Belasperga následovaného vojenskou hymnou. Patetické finále operety, kdy za zvuků dělových salv a pod francouzskými vlajkami všichni zpívali účinkující závěrečnou hymnu v pokleku, i vlastenecky naladěné obecenstvo poněkud zaskočilo.\n\nZ hudby \"Markytánek Velké armády\" bylo vydáno jediné číslo - \"Le Chanson du p'tit cha\"' – a nedochovalo se ani libreto. Je známo, že Offenbach znovu použil část hudby pro svou revui \"Le Carnaval des revues\" v únoru následujícího roku. 8. června 1860 pak císař Napoleon III. odměnil všechny tři tvůrce této propagandistické operety, tj. Offenbacha, Jaima a Pittauda de Forges, stříbrnou medailí.\n\nPodle španělského teatrologa Jacoba Kaufmanna se tato opereta hrála pod názvem \"Os Zuavos\" 28. prosince 1869 v lisabonském divadle Theatro do Principe Real.\n\nPodobné téma zpracoval Jacques Offenbach ve větší šíři a s většími ambicemi o dvacet let později ve své operetě \"Dcera plukovního tambora\" (premiéra 13. prosince 1879), což byl jeho poslední scénický triumf a zároveň poslední jevištní dílo, jehož premiéry se dožil.\n\nProbíhá válka mezi Francií a Rakouskem, ale v jisté venkovské škole v Lombardii vyučuje i nadále upjatý učitel Gorju pravopis, zeměpis a dějepis. Do školy přichází houf rozjívených děvčat s košíky v rukou, smějí se, žertují a dělají při vyučování nejrůznější neplechy. Mezi nimi se nachází i Scipionne, jejíž matka bývala markytánkou francouzské Velké armády za prvního císařství, a ta se těší na vítězství Francouzů. Pod jejím vedením se hodina zeměpisu zvrhne ve výčet míst spojených s vítězstvími napoleonských armád. O Scipionninu přízeň se uchází trochu nanicovatý Pataud, Gorjuův synovec, ale dívka mu hodlá věnovat svou pozornost jen tehdy, pokud se dá zapsat do francouzské armády; přísahala totiž matce, že si vezme jen vojáka.\n\nZdálky zazní rány z děl. Gorju se na základě mylné informace od Patauda domnívá, že se blíží vojsko rakouské, a proto z oportunismu vymění svou červeno-modro-bílou vestu za černo-žlutou (vybavil se pro všechny případy oběma barvami). Jenže je to předvoj vojska zuávů, který vstoupí za jásotu děvčat a pochodu \"As-tu vu la casquette du père Bugeaud\". Učebna se promění na dočasné vojenské ležení. Seržant Ramponneau a jeho muži, mezi nimi Tirelalangue, Filaretordre a Belasperge, jsou postavy sice excentrické, ale srdnaté a prodchnuté vlastenectvím. Pataud je po uspokojivém výslechu přijat do francouzské pěchoty a získá tím Scipionne. Ostatně ona i ostatní žačky se přihlásí za markytánky. Gorju je přichycen při projevu prorakouské loajality a zachrání se jen tím, že dá svému synovci a své žačce svolení k sňatku. Poté se vojsko za zvuků hymny vydává do jistě vítězného dalšího boje.\n\n"}
{"id": "1563388", "url": "https://cs.wikipedia.org/wiki?curid=1563388", "title": "Expedice 62", "text": "Expedice 62\n\nExpedice 62 je dvaašedesátou expedicí na Mezinárodní vesmírné stanici (ISS). Bude šestičlenná, tři členové přešli z Expedice 61, zbývající trojice na ISS přiletí v Sojuzu MS-16 9. dubna. Začala 6. února 2020, skončí s odletem Sojuzu MS-15 17. dubna téhož roku.\n\nSojuz MS-15 a Sojuz MS-16 expedici budou sloužit jako záchranné lodě. \n\n"}
{"id": "1563392", "url": "https://cs.wikipedia.org/wiki?curid=1563392", "title": "Štulcovy sady", "text": "Štulcovy sady\n\nŠtulcovy sady jsou nevelký parčík v Praze 2 v severozápadním cípu Vyšehradu. Jsou pojmenovány po svém zakladateli Václavu Štulcovi (1814–1887), proboštu vyšehradské kapituly. Sady jsou součástí Národní kulturní památky Vyšehrad.\n\nSady nazývané původně \"Svatováclavské sady\" jsou nejstarším parkem na Vyšehradě. Na jihu je ohraničuje Štulcova ulice, na západě hradební zeď, v severozápadním rohu je vstup na Letní scénu a severovýchodní stranu tvoří původní pevnostní bastion č. 38 s výhledem na Prahu.\n\nVáclav Štulc nechal park založit v letech 1873–74 v rámci výstavby Nového proboštství, ke kterému původně patřil. Byl tehdy neveřejný a oplocený, vstup byl z jihu od budovy proboštství dochovanou novogotickou brankou se znakem vyšehradské kapituly. Ve středu sadů je pomník sv. Václava od Jana Jiřího Bendla z roku 1678, který stál až do roku 1879 na tehdejším Koňském trhu. Při úpravách náměstí byl umístěn do obecního skladiště, ale na podnět Václava Štulce byl přenesený na Vyšehrad – původně tu byl originál, od roku 1965 kopie na původním podstavci.\n\nOd roku 1910 je v parku také pseudogotický pomník s bronzovou bustou Václava Štulce od Štěpána Zálešáka, který nechal zhotovit tehdejší probošt Mikuláš Karlach.\n\nPark byl několikrát upravován, výrazně v roce 1954 podle návrhu architekta Jiřího Novotného, kdy byl také zpřístupněn veřejnosti a nazván po svém zakladateli. Při revitalizaci v roce 2002 byla upravena vyhlídková cesta na hradbách i povrchy ostatních cest, byl obnoven habrový plot a trvalkové záhony. \n\nŠtulcovy sady nejsou ve správě městské části Praha 2, ale od roku 1993 o ně pečuje příspěvková organizace hlavního města Prahy – Národní kulturní památka Vyšehrad (NKPV). \n\n\n"}
{"id": "1563393", "url": "https://cs.wikipedia.org/wiki?curid=1563393", "title": "Jakovlje", "text": "Jakovlje\n\nJakovlje je vesnice a správní středisko stejnojmenné opčiny v Chorvatsku v Záhřebské župě. Nachází se asi 15 km severovýchodně od Zaprešiće a asi 30 km severozápadně od centra Záhřebu. V roce 2011 žilo v Jakovlje 2 572 obyvatel, v celé opčině pak 3 930 obyvatel.\n\nSoučástí opčiny jsou celkem 3 trvale obydlené vesnice.\n\nBlízko opčiny prochází dálnice A2, na níž se nachází stejnojmenná odpočívka Jakovlje.\n"}
{"id": "1563395", "url": "https://cs.wikipedia.org/wiki?curid=1563395", "title": "Hotel Central (Nová Paka)", "text": "Hotel Central (Nová Paka)\n\nHotel Central je jednou z dominant Masarykova náměstí a Nové Paky, která se nachází v Královéhradeckém kraji. Tato novorenesanční třípatrová stavba s výraznými secesními prvky byla postavena v roce 1906, od roku 2016 je kulturní památkou. V současnosti slouží pro konání kulturních akcí, jako kavárna a obchod, přičemž ubytovací funkci nemá.\n\nNa místě hotelu Central dříve stál Hostinec u Zlatého hroznu, později z něj byl hotel. Ten byl v roce 1905 zbořen a na jeho místě byl v roce 1906 postaven hotel Central. Od začátku se stal středem kulturního i politického dění ve městě.\n\nV druhé polovině 70. let a první polovině 80. let 20. století proběhla rekonstrukce, která byla dokončena v roce 1982.\n\nPo Sametové revoluci byla budova privatizována. Vystřídala několik majitelů, začala chátrat a provoz tanečních kurzů uvnitř byl ukončen v roce 2002. Později budova sloužila pro prodej levného textilu. \n\nKolem roku 2013 několik lidí z místního sboru Jednoty bratrské začalo uvažovat o obnovení funkcí hotelů. V roce 2014 hotel odkoupili od Vojtěcha Kubálka z Kladna. Po roce od odkoupení se zde začaly pořádat první koncerty. Došlo k výměně vodoinstalace, elektroinstalace či topení. V roce 2016 zde byla otevřena kavárna, začaly se zde konat taneční kurzy, plesy, módní přehlídky či další kulturní události. Město Nová Paka několikrát přispělo na rekonstrukce, například na výmalbu zdejšího velkého sálu nebo rekonstrukci oken. Velká část rekonstrukčních prací proběhla díky výpomoci dobrovolníků\n\nOd roku 2016 je Hotel Centrál vyhlášen kulturní památkou ČR. Později Ministerstvo kultury finančně podpořilo rekonstrukci podloubí hotelu. V budoucnu se plánuje také rekonstrukce ubytovacích jednotek, aby mohl objekt sloužit jako hotel.\n\nStavba má obdélníkový půdorys, nachází se v jižní uliční frontě na náměstí TGM. V uliční úrovni je budova zvýšená a po obou stranách navazuje na podloubí, které je vyneseno šesti kvádrovými sloupy. Nad prvním podlažím se nachází profilovaná římsa. Průčelí je děleno šesti vertikálními pilastry, má pestrou secesní výzdobu v podobně štuků, maskaronů, štítků a čabrak. Uprostřed fasády nad podloubím se nachází balkón s kovovým zábradlím. Sdružená nebo jinak členěná okna mají zdobené parapety, nadokenní římsy a šambrány. Zadní fasáda objektu nemá výzdobu žádnou.\n\n\n"}
{"id": "1563399", "url": "https://cs.wikipedia.org/wiki?curid=1563399", "title": "Želovce", "text": "Želovce\n\nŽelovce jsou obec v okrese Veľký Krtíš v Banskobystrickém kraji na Slovensku. Leží ve východní části Ipeľské kotliny v údolí Krtíše přibližně 8 km jižně od okresního města. Žije zde  obyvatel.\n\nPrvní písemná zmínka o obci pochází z roku 1327. V obci se nachází jednolodní klasicistní římskokatolický kostel s představěnou věží z roku 1771, barokně-klasicistní kaštel z roku 1772 a evangelická zvonice z roku 1929.\n\n"}
{"id": "1563401", "url": "https://cs.wikipedia.org/wiki?curid=1563401", "title": "Matthew Stevens", "text": "Matthew Stevens\n\nMatthew Stevens (* 11. září 1977) je velšský profesionální kulečníkový hráč. Stevens vyhrál dvě z nejprestižnějších událostí ve hře, Benson a Hedges Masters v roce 2000 a britský šampionát v roce 2003. Rovněž se dvakrát umístil na 2. místě v mistrovství světa v kulečníku, v letech 2000 a 2005. Mnoho odborníků ho považuje za jednoho z největších hráčů, který nikdy nevyhrál mistrovství světa. \n\nStevens se stal profesionálním hráčem kulečníku v roce 1994; v jeho druhé sezóně vyhrál Benson & Hedges Championship, aby se kvalifikoval na Masters, kde porazil Terryho Griffithse 5–3, ale prohrál 5–6 s Alanem McManusem. Následující sezónu také ukázal potenciál tím, že porazil Stephena Hendryho 5–1 Grand Prix. V roce 1998 dosáhl svého prvního finálového hodnocení na britském šampionátu a prohrál 6–10 s Johnem Higginsem.\n\nV sezóně 1999/2000 se Stevens dostal do všech tří finále událostí Triple Crown. Ve finále britského šampionátu 1999 prohrál s Markem Williamsem 8-10. Vyhrál titul Masters 2000 a ve finále zvítězil nad Kenem Dohertym 10–8. Na mistrovství světa v roce 2000 dosáhl prvního ze svých dvou finále světového šampionátu.\n\nStevens odstoupil z úvodního turnaje sezóny Wuxi Classic kvůli problémům se zády a nedokázal se prosadit. \n\nNa britském šampionátu porazil Jamese Cahilla 6–1, Michaela Whitea 6–4 a Joe Perryho 6–2, ale jeho naděje skončily ztrátou 2–6 s Ronniem O'Sullivanem.\n\nStevens se narodil ve Carmarthenu ve Walesu. Navštěvoval velšsky mluvící školu, Bro Myrddin Welsh Comprehensive School, a hovoří plynně velšsky. \n\nJeho otec Morrell, který byl také jeho manažerem, v roce 2001 neočekávaně zemřel, po této události měl Stevens několik nešťastných sezón. Stevens je také pokerovým hráčem Texas hold'em a v roce 2004 vyhrál nejlépe dotovaný pokerový turnaj ve Velké Británii ve věku pouhých 27 let. Stevens předtím hrál poker pouze 18 měsíců.\n\nV roce 2015 Stevens vyhlásil bankrot a v přibližně stejnou dobu se i rozvedl. On a jeho bývalá manželka Claire Hollowayová mají dva syny jménem Freddie a Ollie, kteří se narodili v letech 2004 a 2008.\n"}
{"id": "1563402", "url": "https://cs.wikipedia.org/wiki?curid=1563402", "title": "Žirje", "text": "Žirje\n\nŽirje () je ostrov v Jaderském moři. Je součástí Chorvatska, leží v Šibenicko-kninské župě a je součástí Šibenického souostroví. V roce 2011 žilo na celém ostrově 103 obyvatel, všichni ve stejnojmenné vesnici na severu ostrova. Dopravu na ostrově zajišťuje silnice D128.\n\nVětšími sousedními ostrovy jsou Kakan a Kurba Vela, nejbližší obydlený ostrov je Kaprije. Dále se kolem Žirje nacházejí ostrůvky Raparašnjak, Mikavica, Gušteranski, Mažirina, Bakul, Škrovada, Kosmerka, Balkun, Sedlo, Nozdra a Bačvica.\n"}
{"id": "1563412", "url": "https://cs.wikipedia.org/wiki?curid=1563412", "title": "Veřejný ochránce práv (Slovensko)", "text": "Veřejný ochránce práv (Slovensko)\n\nVeřejný ochránce práv (slovensky Verejný ochranca práv, zkratka VOP) je ombudsman působící na Slovensku. Podle vlastní definice „je možné institut veřejného ochránce práv v právním řádu Slovenské republiky charakterizovat jako kontrolní orgán sui generis ve vztahu k orgánům veřejné správy. Působnost veřejného ochránce práv je konstituovaná na ochranu subjektivních práv – základních práv a svobod a ne ochranu zákonnosti jako takové.“ VOP nemůže měnit rozhodnutí orgánů, ale může je upozornit na nesprávnost konání, nebo nečinnost.\n\nJe volen Národní radou SR z kandidátů, navržených nejméně 15 poslanci. V den volby musí dosáhnout minimálního věku 35 let. Funkční období je pět let; začína plynout dnem složení slibu. Stejnou osobu lze zvolit za veřejného ochránce práv nejvýše na dvě po sobě následující funkční období. Úřadující ombudsmankou je od 29. března 2017 Mária Patakyová. \n\nČinnost ombudsmana zabezpečuje Kancelář veřejného ochránce práv sídlící v Bratislavě. \n\nPůsobnost veřejného ochránce práv se vztahuje na:\n\nNevztahuje se na:\n\nZákladem pro vznik úřadu bylo přijetí ústavního zákona č. 90/2001 Z. z. 23. února 2001, který do osmé hlavy Ústavy zavedl pojem veřejný ochránce práv. Na základě této ústavní úpravy byl přijat zákon č. 564/2001 Z. z., který funkci blíže upravoval. Prvním ombudsmanem byl Národní radou SR zvolen Pavel Kandráč, který složil slib 27. března 2002. Do druhého volebního období byl zvolen 30. ledna 2007. Od 28. března 2012 byla ombudsmankou Jana Dubovcová. 29. března 2017 ji nahradila Mária Patakyová.\n\nSlouží k odbornému, organizačnímu a technickému zabezpečení činnosti ombudsmana. Je právnickou osobou se sídlem v Bratislavě. V čele kanceláře stojí vedoucí, jmenovaný ombudsmanem. Podle platného organizačního řádu má kancelář 56 zaměstnanců.\n\nV roce 2014 byl rozpočet kanceláře 1 165 043 eur, z toho 70% rozpočtu bylo určeno na pronájem budovy. V lednu 2014 předseda parlamentu Pavol Paška navrhl, aby se úřad přestěhoval z Bratislavy do Košic. Podle Pašky by ombudsmanka měla „sídlit blíže k problematickým oblastem“. Jana Dubovcová návrh na přesun považovala za „trest a výstrahu veřejnému ochránci práv za aktivity, které vykonává“ a upozornila i na velké náklady stěhování.\n\n"}
{"id": "1563424", "url": "https://cs.wikipedia.org/wiki?curid=1563424", "title": "Riva San Vitale", "text": "Riva San Vitale\n\nRiva San Vitale je obec ve švýcarském kantonu Ticino. Žije zde obyvatel. Leží na břehu Luganského jezera.\n\n"}
{"id": "1563429", "url": "https://cs.wikipedia.org/wiki?curid=1563429", "title": "Lotyšsko-estonská basketbalová liga", "text": "Lotyšsko-estonská basketbalová liga\n\nLotyšsko-estonská basketbalová liga je nejvyšší basketbalová liga v Lotyšsku a Estonsku. Liga byla založena v roce 2018 a účastní se jí 15 týmů.\n"}
