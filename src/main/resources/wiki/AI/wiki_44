{"id": "1517939", "url": "https://cs.wikipedia.org/wiki?curid=1517939", "title": "US Open 2019 – mužská dvouhra", "text": "US Open 2019 – mužská dvouhra\n\nMužská dvouhra US Open 2019 probíhala na přelomu srpna a září 2019. Do singlové soutěže newyorského tenisového grandslamu, hraného na tvrdém povrchu v Národním tenisovém centru Billie Jean Kingové, nastoupilo sto dvacet osm hráčů. Z tříkolového kvalifikačního turnaje se probojovalo osmnáct tenistů včetně šťastných poražených Paola Lorenziho a Kamila Majchrzaka. Rozlosování proběhlo ve čtvrtek 22. srpna 2019. \n\nObhájcem titulu byl první hráč světa Novak Djoković ze Srbska, který po ztrátě dvou sad v úvodu třetí skrečoval osmifinále Švýcaru Stanu Wawrinkovi pro zranění ramene. Djoković tak poprvé od roku 2006 nepostoupil na US Open do semifinále, vyjma absence v ročníku 2017. \nMatteo Berrettini se probojoval do čtvrtfinále jako první Ital od Corrada Barazzuttiho v roce 1977.\n\nPoprvé v otevřené éře tenisu postoupili do čtvrtfinále grandslamu čtyři hráči ve věku 33 let či starší (Federer, Nadal, Wawrinka a Monfils) a premiérově od US Open 2012 se v semifinále majoru neobjevili alespoň dva bývalí grandslamoví šampioni. \n\nBulhar Grigor Dimitrov, figurující na 78. místě žebříčku, se stal nejníže postaveným semifinalistou grandslamu od Rainera Schüttlera, jemuž ve Wimbledonu 2008 patřila 92. příčka, respektive v rámci Flushing Meadows prvním od 174. hráče klasifikace Jimmyho Connorse na US Open 1991.\n\nČtvrtou trofej na US Open vybojoval Španěl Rafael Nadal, který ve finále zdolal ruskou světovou pětku Daniila Medveděva po pětisetovém průběhu 7–5, 6–3, 5–7, 4–6 a 6–4. V rozhodující sadě Nadal dvakrát prolomil servis soupeře a za stavu 5–2 šel podávat na vítězství. O podání však přišel a po nevyužití dvou mečbolů Medveděv snížil na rozdíl jediné hry. Rus si opět na Španělově servisu vypracoval brejkovou příležitost, kterou ovšem nevyužil. Nadal v ní následně proměnil třetí mečbol. Ziskem devatenáctého kariérního grandslamu zaostával za vedoucím Federerem o jedinou trofej. Proti ruským tenistům prodloužil sérii neporazitelnosti na dvacet zápasů. Utkání délkou 4.49 minut zaostalo pouze o pět minut za rekordním časem finále US Open. Do žebříčku ATP si Španěl připsal 2 000 bodů a obdržel odměnu 3,85 milionu dolarů. Medveděv odehrál na letní US Open Series čtvrté finále v řadě a bodový zisk jej posunul o jednu příčku výše na 4. místo.\n\nV sezónách 2017–2019 vyhráli všechny grandslamy tři členové tzv. Velké čtyřky, Rafael Nadal (5), Novak Djoković (4) a Roger Federer (3). Poprvé se tak stalo již v letech 2006–2008, kdy také ovládli majory ve třech navazujících sezónách. Z předchozích 66 grandslamů tak triumfovali na 55 z nich, respektive zvítězili na 51 majorech z 59 předchozích, kdy Rafael Nadal vyhrál svůj první grandslam na French Open 2005.\n"}
{"id": "1517943", "url": "https://cs.wikipedia.org/wiki?curid=1517943", "title": "Diane Wakoski", "text": "Diane Wakoski\n\nDiane Wakoski (* 3. srpna 1937 Whittier) je americká básnířka. Studovala na Kalifornské univerzitě v Berkeley, kterou zdárně dokončila v roce 1960 s titulem BA. Na univerzitě se seznámila se skladatelem La Monte Youngem, s nímž měla i dítě, které bylo dáno k adopci. Dvojice se spolu usadila v New Yorku, ale brzy poté se rozešla. Za svůj život vydala přibližně tři desítky knih. Za svou tvorbu získala například Cenu Williama Carlose Williamse.\n"}
{"id": "1517944", "url": "https://cs.wikipedia.org/wiki?curid=1517944", "title": "August Aušpurský", "text": "August Aušpurský\n\nAugust Aušpurský (německy \"August Augspurger\", 3. března 1620, Praha - 14. listopadu 1675, Weißenfels) byl německý lyrik, překladatel a epigramik období baroka.\n\n"}
{"id": "1517947", "url": "https://cs.wikipedia.org/wiki?curid=1517947", "title": "What If…? (seriál)", "text": "What If…? (seriál)\n\nWhat If…? je připravovaný americký animovaný televizní seriál, vytvořený na motivy stejnojmenného komiksu vydavatelství Marvel Comics. Jeho autorem je Ashley Bradley, zveřejňován má být na streamovací službě Disney+ od poloviny roku 2021. Antologický seriál, který bude jako první animovaný pořad součástí franšízy Marvel Cinematic Universe (MCU), má odkazovat na všech 23 filmů z Infinity Sagy. Bude zobrazovat významné okamžiky z filmů MCU, kdyby se odehrály jinak. První i druhá řada mají čítat po deseti dílech.\n\nSeriál má být vyprávěn postavou Watchera, kterého ztvární Jeffrey Wright, a v jednotlivých dílech mají hostovat herci z filmů MCU.\n\nV červenci 2019 uvedla Hayley Atwellová, že již bylo zahájeno natáčení hlasového obsazení.\n\nSeriál se zabývá důležitými momenty filmů Marvel Cinematic Universe a věnuje se jejich alternativnímu průběhu.\n\n\n"}
{"id": "1517949", "url": "https://cs.wikipedia.org/wiki?curid=1517949", "title": "Passage Meslay", "text": "Passage Meslay\n\nPassage Meslay je ulice v Paříži. Nachází se ve 3. obvodu. Její název odkazuje stejně jako přilehlá \"Rue Meslay\" na jméno jednoho z dávných obyvatel (Rouillé de Meslay).\n\nUlice vede od domu č. 32 na \"Rue Meslay\" a končí u domu č. 25 na \"Boulevard Saint-Martin\". Uprostřed průchodu se nachází nádvoří.\n\nVeřejný průchod vznikl v roce 1887, kdy město Paříž získalo budovu, ve které je umístěn. Město sice budovu dále prodalo v roce 1900, ale průchod i nadále zůstal jako veřejná komunikace a mohli jej využívat chodci. Nicméně nyní jsou oba vstupy chráněny mříží a pro veřejnost jsou uzavřené.\n\n"}
{"id": "1517959", "url": "https://cs.wikipedia.org/wiki?curid=1517959", "title": "Reef Break", "text": "Reef Break\n\nReef Break je francouzsko-americký dramatický kriminální televizní seriál. Studio ABC Studios International produkovalo seriál pro francouzskou televizní stanici M6 a americkou ABC. První řada seriálu měla premiéru dne 20. června 2019 na stanici ABC v USA.\n\nDne 13. prosince 2019 byl seriál stanicí ABC po jedné odvysílané řadě zrušen.\n\n\nSeriál z produkce ABC Studios International byl oznámen 2. května 2018. Produkovala jej pro francouzskou televizní stanici M6. Dne 23. srpna 2018 bylo ohlášeno, že seriál bude mít premiéru na americké stanici ABC v létě roku 2019. První řadu tvoří 13 dílů. Dne 10. dubna 2019 byla americká premiéra naplánována na 20. červen 2019. Dne 13. prosince 2019 byl seriál stanicí ABC po jedné odvysílané řadě zrušen.\n\n\"Reef Break\" se natáčel v australském Gold Coastu v Queenslandu.\n\n"}
{"id": "1517964", "url": "https://cs.wikipedia.org/wiki?curid=1517964", "title": "Andonville", "text": "Andonville\n\nAndonville je francouzská obec v departementu Loiret v regionu Centre-Val de Loire. Žije zde obyvatel.\n\nObec leží na severu departementu Loiret u trojmezí departementů Loiret – Eure-et-Loir – Essonne, tedy i u hranic regionu Centre-Val de Loire s regionem Île-de-France.\n\n"}
{"id": "1517965", "url": "https://cs.wikipedia.org/wiki?curid=1517965", "title": "Ondřej Kobza", "text": "Ondřej Kobza\n\nOndřej Kobza (* 5. ledna 1979, Ústí nad Orlicí) je český tvůrce městských projektů pro veřejnost, kavárník a herec. K jeho nejznámějším projektům patří \"Piána na ulici\", \"Šachy na ulici\" nebo kavárna \"Café V lese\" v pražských Vršovicích.\n\nStudoval Obchodní akademii v České Třebové. Už v 17 letech provozoval pronajatou klubovnu, kde hrála hudba a recitovala se poezie. Organizoval také poutě na různá opuštěná místa. Poté začal studovat politologii a teologii, studia ale nedokončil.\n\nV roce 2010 si půjčil půl milionu korun a otevřel vršovickou kavárnu \"Café V lese\". O tři roky později začal po Praze rozmísťovat piana v rámci projektu \"Piána na ulici\". Poté se stal spolumajitelem baru kombinovaného se servisem kol \"Bajkazyl\" na pražské náplavce. Následovaly \"Poesiomaty\", neboli jukeboxy na básně. \n\nMá v dlouhodobém pronájmu hrad Pirkštejn v Ratajích nad Sázavou.\n\n"}
{"id": "1517969", "url": "https://cs.wikipedia.org/wiki?curid=1517969", "title": "Union sportive de Ben Guerdane", "text": "Union sportive de Ben Guerdane\n\nUnion sportive de Ben Guerdane (zkráceně US Ben Guerdane, arabsky الاتحاد الرياضي ببن ڨردان) je tuniský sportovní klub z hlavního města Ben Guerdane, který byl založen v roce 1936. \n\nFotbalový oddíl se účastní tuniské nejvyšší ligy Championnat de Tunisie. Své domácí zápasy hraje na stadionu Stade du 7-Mars s kapacitou 10 000 míst.\n\n\n\n"}
{"id": "1517972", "url": "https://cs.wikipedia.org/wiki?curid=1517972", "title": "Cenzura v Československu v době komunistického režimu", "text": "Cenzura v Československu v době komunistického režimu\n\nCenzura tisku značí určitou kontrolu od vládnoucí moci nad tím, co bude veřejně publikováno, proto totalitaristické režimy, jako například vláda Komunistické strany Československa v téže zemi, sáhli k cenzuře informací, aby měli plnou kontrolu nad tím, co je lidu předkládáno. Cenzura může být různá v mnoha podobách a směrech, prostřednictvím kterých se reguluje tok informací k občanům: obsahová cenzura (interní předběžná cenzura, autocenzura, následná externí cenzura), ekonomická a fiskální, profesní, distribuční, a nakonec i následná justiční kontrola.\n\nV totalitních režimech dohlížely na kontrolu obsahu i speciálně vytvořené cenzurní úřady. K podpoře cenzury obsahu mediálních produktů sloužily i ideologicky směřované novinářské svazy, které svým působením pomáhali plnit zákony totalitaristických režimů, mimo jiné v prostředí Československa „\"napomáhat budovatelskému úsilí československého lidu a jeho boji za mír a spolupracovat na jeho výchově k socialismu.\"” Novinářem ve zmiňovaném období mohla být jen osoba, která byla oddaná a ideologicky souznící s režimem: „\"Novinář s nevyhovujícím (buržoazním) třídním původem měl v komunistických zemích mnohem menší šanci uplatnit se ve své profesi.\"”\n\nDůležitý význam měly stranickopolitické noviny v totalitních zemích, jako byly například země tzv. Východního bloku, mezi které patřilo i tehdejší Československo. „\"Vládnoucí režimy tu zlikvidovaly politickou konkurenci a nepřipustily existenci bulvárního tisku. Čtenářům nezbývalo než si vybrat na deformovaném trhu z nadekretovaného výběru.\"” Večeřa se též zmiňuje, že jakýkoli totalitaristický režim dokázal novinového média zručně zneužít ke svým cílům, které nebyly v souladu se základními zásadami lidskosti, jako je například svoboda projevu.\n\nKomunisté však sami slovo cenzura nepoužívali, praxe však byla zcela odlišná. Využívání cenzurních praktik bylo pro režim klíčové, aby mohli vést vlastní propagandu s cílem přesvědčit obyvatelstvo o správnosti budování socialismu a slepém následování a poslouchání vládnoucí strany. „\"Propaganda je formou komunikace, která se snaží docílit takové reakce, která podporuje požadovaný záměr tvůrce propagandy. Oproti tomu přesvědčování je interakcí mezi tvůrcem záměrů a přesvědčovanou osobou, kde jde o naplnění potřeb obou stran.\"”\n\nMédia po únorovém převzetí moci komunistickou stranou již neodpovídají za svoji činnost široké veřejnosti, ale vládnoucí straně KSČ. Komunisté využívali média k prosazení vlastních zájmů a nastolení vlastních témat. Stranická příslušnost byla u zaměstnaných novinářů povinná. „Posláním médií bylo vyvolávat masový souhlas veřejnosti s politikou KSČ. S cílem udržovat mocenský monopol KSČ, založený po prvních letech aktivní podpory již jen na poslušné rezignaci neinformovaných občanů, pracovala média nepřetržitě po celou dobu trvání komunistické moci – s výjimkou let 1968–1969.”\n\nNa podzim roku 1948 byla zřízena Kulturní rada a jejím úkolem bylo „projednávat všechny zásadní otázky v oboru ideologie a kultury ...“ Zmíněná rada se cenzurou zabývala v obecné rovině a běžné každodenní zásahy do zajišťovalo kulturně propagační oddělení ÚV KSČ a patřičná oddělení v jednotlivých krajích. Cenzura probíhala zpočátku přes drobné zásahy do textů v místním tisku, šlo například o úpravy vět, nebo vypouštění částí textu, postupně se vynechávaly i celé texty.\n\nPo únorovém převratu bylo zrušeno několik periodik (například Dnešek či Listy) a ty, které byly zachovány, byly limitovány přídělem papíru, zestátněním vydavatelství či změnou personálního obsazení. „V prvních letech po převzetí moci byla běžná denní kontrola úkolem rozhlasového a tiskového odboru ÚV KSČ a tiskových referentů v krajském komunistickém aparátu, kteří hodnotili, jak redakce spolupracují, a případně měnili jejich vedení – jež bylo stranicky odpovědné za dodržování linie a směrnic KSČ.” Za otisknutý obsah nesl zodpovědnost šéfredaktor daného média, který se podle výše zmíněných informací musel řídit pokyny tiskových referentů z krajských aparátů a tiskovým odborem ÚV KSČ, též musel být stranicky příslušný.\n\n„Dohled nad médií mělo kulturně propagační oddělení ÚV KSČ, jehož součástí byl tiskové a vydavatelský odbor. Obdobná stranická oddělení působila v krajích a okresech. Aparát KSČ rozhodoval o existenci každého periodika, obsahu i personálním obsazení vedení redakce. Šéfredaktoři konzultovali s tiskovým a vydavatelským odborem buď na úrovni ÚV KSČ, nebo krajů a okresů, které informace mohou publikovat.” Spolu s příslušným odborem ÚV KSČ probíhala kontrola médií i ze strany svazových orgánů, jako byl například v roce 1947 ustanovený Ústřední svaz československých novinářů. Situace se zhoršila od roku 1950 začalo platit nové nařízení od KSČ, že v každé redakci bude přítomen tzv. dohlížecí redaktor či redaktoři, kteří jsou politicky uvědomělí a jsou schopni kontrolovat každé připravované vydání novin.\n\nV roce 1950 vyšel v platnost nový zákon s názvem Zákon o vydávání časopisů a o Svazu československých novinářů, ve kterém je nepřímo zmíněna. Zákon nese označení 184/1950 Sb., a píše se v něm:\n\n„\"§ 1 (1) Posláním tisku je napomáhat budovatelskému úsilí československého lidu a jeho boji za mír a spolupracovat na jeho výchově k socialismu.\"\n\n\"(2) Vydávání tisku, tj. novin, časopisů a jiných periodických publikací (dále jen „časopisy\") nemůže být předmětem soukromého podnikání.\"\n\n\"§ 2 Vydávání a rozšiřování časopisů řídí ministerstvo informací a osvěty; jde-li o časopisy odborné, v dohodě se zúčastněnými ústředními úřady.\"\n\n\"§ 7 Odpovědnost za obsah časopisu, kterou má dosud odpovědný zástupce listu, přechází v den, který stanoví ministerstvo informací a osvěty vyhláškou v Úředním listu na šéfredaktora, nebo osobu pověřenou vedením redakce. V této vyhlášce stanoví ministerstvo informací a osvěty též podmínky, které osoba pověřená vedením redakce musí splňovati\".”\n\nZe zmíněného zákona z roku 1950 je jasně patrné, že tisk musí souznět s tehdejší politikou a politickým směřováním státu, nelze psát kriticky k danému vývoji a musí tak plně napomáhat ve „výchově k socialismu”, což je značně zcela omezující při snaze o objektivní a svobodný tisk. Šlo tedy o jakousi autocenzuru ze strany šéfredaktora. Navíc bylo zakázáno soukromé podnikání, tedy veškeré informace proudily jen skrze stát a přes jeho kontrolní mechanismy, jako byly specifické odbory ÚV KSČ, tehdejší cenzurní ústav HSTD či KNV (obdobně v různých časových obdobích i ONV či MNV), které měly kontrolu nad samotnými státem vydávanými periodiky.\n\nKrajskému tiskovému tajemníkovi až do vzniku cenzurního úřadu podléhali šéfredaktoři krajských a okresních periodik za „ideologický a politický obsah tiskovin a v případě pochyb se vyžadovala povinnost konzultovat s referenty tiskového odboru.”\n\nV zákoně je v druhém bodě zmiňováno Ministerstvo informací a osvěty, to však v lednu 1953 zaniká a přechází pod Ministerstvo školství a osvěty. V návaznosti na centralizaci cenzurních prvků vzniká, níže podrobněji popsaná, Hlavní správa tiskového dohledu (HSTD). V září téhož roku je zřízeno ministerstvo kultury - Odbor tisku a s tím spojené pravomoci tak přechází pod jeho správu.\n\n„V atmosféře počátku padesátých let si ale UV KSČ uvědomoval, že je nutné zavést systém, který zajistí, aby se v médiích opravdu na objevily nějaké nežádoucí informace.” Změna tehdejší podoby kontroly na mediálními obsahy přišla v období chvíli před měnovou reformou, konkrétně 22. dubna 1953, kdy byla usnesením vlády zřízena Hlavní správa tiskového dohledu (HSTD), která měla na starost předběžnou cenzuru. „K publikování či vysílání mohly být uvolněny jen ty mediální obsahy, které pracovník HSTD prověřil (obtahy tisku, textu a scénáře připravené pro vysílání) a opatřil cenzurním číslem. Publikování či vysílání jakéhokoliv obsahu bez souhlasu HSTD bylo trestné.”\n\nAž do roku 1953 byl vliv na média dělen mezi dva hlavní orgány, konkrétně mezi Ministerstvo informací a osvěty a s Kulturním a propagačním oddělením ÚV KSČ, noviny konkrétně pod odborem tiskovým. (Končelík a kol., Dějiny českých médií 20. století, str. 138, 2010) Cenzura tisku procházela v roce 1953 proměnou, z tehdejší podoby, kdy na kontrolu tisku dohlíželo současně jak Ministerstvo informací a osvěty tak patřičný odbor Ústředního výboru Komunistické strany Československa. Vznikl usnesením vlády ČSR v dubnu jeden cenzurní úřad s názvem Hlavní správa tiskového dohledu (HSTD). HSTD nejdříve působila samostatně při vládě KSČ, avšak v druhé polovině téhož roku byla začleněna pod Ministerstvo vnitra. Přesný důvod začlenění pod Ministerstvo vnitra není v archiváliích uveden, předpokládá se však, že smyslem mohla být přílišná administrativní náročnost pro HSTD při práci v krajích. Jelikož Ministerstvo vnitra mělo ke své působnosti správy v krajích mohla již začleněná HSTD využít tyto pobočky k tiskovému dohledu. Tehdy již Ministerstvo informací a osvěty neexistovalo, proto se logickým krokem jeví ministerstvo vnitra.\n\nDle dostupných archivních dokumentů o Ministerstvu informací se pomocí inventáře s informacemi mezi roky 1945 – 1953 dozvíme, že tiskový odbor ministerstva má dochované záznamy pouze do roku 1951, další záznamy zde nejsou vedeny a dohled nad tiskem byl pravděpodobně zcela předán pod ÚV KSČ, pod tiskový odbor.\nCenzura byla oficiálně zrušena novelou tiskového zákona v roce 1968 (během pražského jara), po sovětské invazi do Československa ovšem neoficiálně pokračovala až do roku 1989. Cenzuru tehdy vykonávala státní organizace nazývaná Úřad pro tiskový dozor.\n\n"}
{"id": "1517973", "url": "https://cs.wikipedia.org/wiki?curid=1517973", "title": "El Paraíso", "text": "El Paraíso\n\nEl Paraíso nebo také Chuquitanta je archeologická lokalita v Peru. Nachází se v údolí řeky Chillón severně od Limy a má rozlohu okolo 58 hektarů. Místo objevil v padesátých letech dvacátého století Louis Stumer, archeologický výzkum vedl Fréderic Engel a po něm Jeffrey Quilter. Nachází se zde deset monumentálních staveb z archaického andského období, které dokládají existenci jedné z nejstarších předkolumbovských civilizací na americkém kontinentu. Patří k nim i chrám spojený s kultem ohně, jehož stáří se odhaduje až na pět tisíc let. Obyvatelé se věnovali pěstování dýní, fazolí, chilli papriček a jicamy, lovu ryb a mořských ptáků, tkaní látek z bavlny a zpracování kamene. Jejich kultura ještě neznala keramiku. Lokalitu mohlo obývat 1500 až 3000 osob. Nebyly nalezeny pozůstatky honosných pohřbů, které by svědčily o existenci privilegované vrstvy. Doba trvání civilizace se odhaduje na tři až čtyři století.\n\nV červnu 2013 byla těžkou technikou rozbořena jedna z pyramid v lokalitě El Paraíso, vysoká šest metrů a zaujímající plochu zhruba 2000 m². Vyšetřování odhalilo souvislost s developerskými společnostmi Alisol a Provelanz, které mají zájem o lukrativní pozemky v blízkosti hlavního města a archeologové jim překážejí. Oblast poté obsadila policie, aby zabránila dalšímu ničení. \n\n"}
{"id": "1517976", "url": "https://cs.wikipedia.org/wiki?curid=1517976", "title": "Kostel svatého Klimenta (Litomyšl)", "text": "Kostel svatého Klimenta (Litomyšl)\n\nKostel svatého Klimenta je zaniklá stavba, jenž se měla nacházet na dnešním Zámeckém návrší, někde mezi piaristickým kostelem a muzeem. Kostel sloužil do 15. století jako farní pro místní laiky a přilehlé osídlení, dnešní Litomyšl.\n\nPodle legendy měl kostel sv. Klimenta založit Metoděj během své cesty do Čech poblíž hradiště Litomyšl na Trstenické stezce. Tento údaj je však v rozporu, buď se zde nacházel Metoděj společně s bratrem Cyrilem před rokem 869, a nebo zde byl po tomto roce pouze Metoděj, avšak bez ostatků svatého Klimenta. Podle Zdeňka Nejedlého není pochyb, že tudy vedla cesta věrozvěstů a založení kostela považuje za pravděpodobné. František Lašek navrhuje, že rotundu sv. Klimenta (zřejmě předpokládá, že šlo podle dobové praxe o rotundu) mohl založit některý kněz vyslaný Metodějem, kupříkladu Pavel Kaich. Hradiště Litomyšl zmíněné Kosmasem k roku 983 je spojováno s hradištěm Hrutov u Benátek, přičemž název osídlení se měl později přenést na mladší osadu pod návrším. Alžběta Birnbaumová nemá pochyb, že součástí hradiště byl kostel sv. Klimenta, a že tato legenda má tradici již v raném středověku, kterou posléze rozšířil biskup Jan ze Středy. Zmínky o kostele jsou v různých listinách, samotnou legendu zachycuje nejstarší direktář litomyšlský či německá listina z roku 1416 s matoucími přídavky. Podle direktáře se 23. listopadu v litomyšlských kostelích zpívala mše. Birnbaumová odpírá názor Nejedlého, že kostel sv. Klimenta pochází až z doby Jana ze Středy (biskupem litomyšlským v letech 1353–1364), jelikož zprávy o kostele a legenda jsou starší. Nevylučuje, že mohlo dojít k přenesení patrocinia z hradiště do nové osady pod návrším. Legenda o založení kostela je zachycena také ve \"Fragmenta Monseana\", která praví, že je to \"první kostel v české zemi, posvěcený od sv. Cyrila a Metoděje\", jde však o falzum Antonína Bočka z 19. století. Jako upomínka Metodějovy návštěvy Litomyšle byla roku 1878 postavena v rohu zámeckého parku kaple se sochou sv. Metoděje od sochaře Františka Metyše.\n\nSouvislost kostela s velkomoravskou misií uváděli i následující autoři, až Petr Charvát klade kostel do kontextu premonstrátského kláštera, jenž se měl nacházet na dnešním Zámeckém návrší. Charvát vycházel z deníků stavby piaristického kostela v letech 1714–1719, během jehož stavby bylo narušeno pohřebiště, které podle popisu nálezů mohlo být mladohradištní. Z toho usoudil, že kostel postavili piaristé jako farní svatyni laiků, jelikož premonstrátská bazilika Panny Marie neměla právo křtu a pohřbu. Karel Severin podpořil tuto hypotézu pomocí analogických situací u jiných klášterů a vylučuje, že by byl kostel z 10. století, kdy osídlení dnešní Litomyšle mimo knížecí hradiště v Benátkách ještě neexistovalo. Předpokládá, že kostel byl prvně dřevěný a až posléze vystaven v kameni, ne však dříve než byla dokončena bazilika či celý klášter. Kamenná stavba tak mohla vzniknout nejdříve v první polovině 13. století. Podle nepřímých dokladů existuje hypotéza, že klášter, který se nacházel na dnešním zámeckém návrší, byl z počátku osídlen benediktíny. Jejich klášter nacházející se v neosídlené pustině, na okraji pomezního hvozdu a poblíž osídlení u knížecího hradiště a významné komunikace, mohl založit kníže Břetislav II. kolem poloviny 11. století nebo pravděpodobně roku 1098. Klášterní budovy včetně kostela sv. Klimenta byly benediktíny postaveny ze dřeva a do 40. let 12. století měli benediktíni postavenu většinu baziliky v kameni. Po jejich vypuzení stavbu baziliky dokončila premonstrátská kanonie uvedená do kláštera v druhé polovině 12. století a která rovněž vybudovala zděné stavby kláštera. Pravděpodobně po dokončení klášterního komplexu přebudovala premonstrátská huť kostel sv. Klimenta, tehdy již farní kostel pro osadu laiků a nové sídliště v údolí.\n\nKostel obklopený hřbitovem se podle listiny ze srpna 1398 nacházel na prostranství u cesty vedoucí ohrazeným komplexem skrze bránu (tzv. scholastikovu) do města. Tato lokalita je nyní v prostranství před muzeem a částečně pod kostelem s přilehlou kolejí. Listina rovněž využívá sloup kostela v boční kapli či sakristii jako orientační bod, od kterého je třeba vyměřit kapitulní majetek. Mělo by jít o pomyslnou linii jihovýchodním směrem k augustiniánskému klášteru, kde se nacházel hradní příkop. Umístění kostela potvrzují četné nálezy hrobů ze 17. a 18. století a z posledních archeologických průzkumů. Cesta vedoucí kolem kostela probíhala podobně jako dnešní Jiráskova ulice, na druhé straně cesty stály budovy školy (původně lázně) a kostel stál u vnější hradby komplexu, což naznačuje listina z 16. října 1347, jelikož budovy kapituly nejspíše obepínala čtverhranná vnitřní hradba.\n\nKostel byl nejspíše poničen husitskými válkami či během těchto válek opuštěn, kvůli čemuž se roku 1428 farnost z kostela přenesla ke kostelu Povýšení svatého Kříže. Roku 1441 je zmíněn farář Jan od sv. Klimenta a zcela poslední zmínka o kostele je roku 1448, následně kostel asi zanikl. Zbytky kostela měly být rozebrány na stavbu Nového města (Horní město).\n"}
{"id": "1517977", "url": "https://cs.wikipedia.org/wiki?curid=1517977", "title": "Akcent (hudební skupina)", "text": "Akcent (hudební skupina)\n\nAkcent je rumunská dance-popová hudební skupina, zpívající v rumunštině, angličtině a španělštině. \n\nHudební skupina byla založena v roce 1999 a jejím zakladatelem je Adrian Claudiu Sînă a vokalistka Ramona Barta. V té době pracoval Adrian jako DJ v rádiu. Jejich společné debutové album \"Sentzatzia\", vydané v roce 2000 pouze na kazetách, bylo electro-popové. Píseň \"Ultima Vara\" (Poslední léto) z tohoto alba se následně v Rumunsku stala hitem léta. Poté Ramona ze skupiny odešla a nahradili ji 3 mladí muži – Sorin Brotnei, Mihai Gruia a Maurius Nedelcu. Skupina tedy byla čistě jen mužská. Druhé album \"În culori\"was vyšlo v Rumunsko v lednu roku 2002 a umístilo na vrchních příčkách žebříčku během tří týdnů. \n\nV roce 2003 vydali třetí album \"100 BPM\", kde se nejlépe v žebříčcích umístily písně \"Buchet de trandafiri\" (Kytice růží) a \"Suflet pereche\" (Spřízněná duše). V roce 2004 poté vydali album \"Poveste de viață\" (Životní příběh), kde radikálně změnili hudební styl. \n\nNásledně po úspěchu skupiny O-zone se dostali do povědomí svým evropským hitem \"Kylie\" (21. místo ve Francii, krátce i hit v Severní Americe), která byla anglickou verzí jejich hitu \"Dragoste de inchiriat\". Následně v roce 2006 vydali svoje první album v angličtině, \"French Kiss With Kylie\", kde spolupracovali i s Gigi d'Agostino. S písní \"Jokero\" reprezentovali Rumunsko na ESC 2006, kde však neumístili. Po vydání jejich nejúspěšnějšího alba \"Primul Capitol\" se vydali na mezinárodní turné. \n\n2007: \"King of Disco\" \n\n2008: Marius Nedelcu opustil skupinu a začal svou sólovou kariéru. Zastoupil jej Corneliu Ulici, ale po půl roce skupinu opustil také. V tomto roce vydali jen jeden single, \"Umbrela ta.\" \n\n2009: \"Fără lacrimi\" (Bez slz) – nové album. Mezinárodní verze alba byla pojmenována \"True Believers.\" Edward Maya, tehdejší producent skupiny poté vydal jejich singly \"Stay With Me\" a \"That's My Name\", které se staly hity po celé Evropě. \n\n2010: Skupina ukončila spolupráci s Edwardem Mayou, protože jej nařkli za odcizení melodie písně \"That's My Name\" pro jeho vlastní hit \"Stereo Love.\" Adrian Sână začal skládat nové písně sám a plánoval začít vlastní sólo kariéru pod svým jménem. Nové hity \"Love Stoned\" a \"My Passion\" poté zažily mnoho úspěchu a to hlavně v arabských zemích, Pákistánu a Indii. \n\nV září 2013 se skupina rozpadla a Adrian se tak stal jejím jediným členem. Podle slov Adriana se cítil byl zbývajícími členy zrazen. Podle Mihaie a Sorina byl však problém jinde. Nebyly to finance, jak se spousta fanoušků domnívala, ale Adrianovo chování, které se údajně změnilo. Rozdělení proběhlo klidně, ale Adrian nesměl používat jméno Akcent, jelikož bylo ve vlastnictví všech členů skupiny. Adrian vydal své další dva hity \"Lacrimi Drug\" a \"Boracay\" pod jménem Akcent, až když Mihai a Sorin založili svou skupinu se jménem TWO:\n\n"}
{"id": "1517980", "url": "https://cs.wikipedia.org/wiki?curid=1517980", "title": "Läyliäinen", "text": "Läyliäinen\n\nLäyliäinen je vesnice v provincii Kanta-Häme ve Finsku. Administrativně spadá pod obec a město Loppi. Má přibližně 800 obyvatel. Vzdálenost od kostelní vesnice z Loppi je 12 km a do nejbližších měst Hyvinkää a Karkkila asi 20 km.\n\nObec začala vzkvétat, když byla v roce 1912 postavena železnice mezi Hyvinkää a Karkkila a železniční stanice v Läyliäinen. Vesnice zažila svůj zlatý věk v padesátých letech 20. století, kdy měla přes 1500 obyvatel, dvě banky, řadu obchodů, kino a další. V šedesátých letech byla trať zrušena, železniční stanice uzavřena a byla dokončena nová dálnice mezi Helsinky a Hämeenlinna, takže počet obyvatel začal klesat a služby z Läyliäinen mizely. \n"}
{"id": "1517982", "url": "https://cs.wikipedia.org/wiki?curid=1517982", "title": "Boisseaux", "text": "Boisseaux\n\nBoisseaux je francouzská obec v departementu Loiret v regionu Centre-Val de Loire. Žije zde obyvatel.\n\nObec leží na severu departementu Loiret u hranic s departementem Eure-et-Loir.\n\n"}
{"id": "1517987", "url": "https://cs.wikipedia.org/wiki?curid=1517987", "title": "Dějiny Litomyšle", "text": "Dějiny Litomyšle\n\nMěsto Litomyšl ve východních Čechách (Pardubický kraj) má více než tisíciletou historii.\n\nPrvní zmínka o Litomyšli se vztahuje k roku 981 v Kosmově kronice české. Město je připomínáno pod názvem \"Lutomisl\". Tehdy měl stát na litomyšlském návrší strážní hrad střežící panství Slavníkovců a nedaleko procházející obchodní cestu evropského významu – tzv. Trstěnickou stezku (jeho lokalizace není jasná, možná šlo o nedaleké hradiště Benátky). Po vyvraždění Slavníkovců roku 995 přešlo území do rukou Přemyslovců. \n\nMístní hrad (který byl později přebudován na zámek) byl vystavěn na přelomu 11. a 12. století. V jeho blízkosti, kde se rozvinulo tzv. Horní město, byl také založen kostel, který byl zasvěcen Panně Marii. \n\nOlomoucký biskup Jindřich Zdík pozval do Litomyšle v polovině 12. století řád premonstrátů a založil roku 1145 premonstrátský klášter Olivetská hora (lat. Mons oliveti). Premonstráti dosáhli vysoké úrovně hospodářské a kulturní, a tak byla Litomyšl povýšena roku 1259 na město. Znak města (stříbrná lilie na červeném poli) byla převzata právě ze znaku premonstrátů (zlatá lilie na modrém poli). V roce 1263 byla práva potvrzena Přemyslem Otakarem II. Výsady místního kláštera potvrdil v roce 1305 rovněž i papež Kliment V. \n\nDíky úspěšné premonstrátské kolonizaci a umístění Litomyšle mezi Prahou a Olomoucí založil Karel IV. v roce 1344 biskupství litomyšlské. V postavení litomyšlských biskupů působili např. Jan ze Středy, Albrecht ze Šternberka a Jan Železný. Místní kostel sv. Kříže v premonstrátském klášteře byl povýšen na katedrální. V roce 1356 nechal Jan ze Středy povolat řád augustiniánů, kteří ve městě postavili již druhý klášter, klášter augustiniánů poustevníků. Jen o rok později se pořádaly ve městě cechy. Samotné město se rozvíjelo okolo obchodní stezky vedené v ose řeky Loučné. Postupně vzniklo náměstí s radnicí (dokončena v roce 1418). Než byla radnice dobudována, scházeli se představitelé tehdejšího středověkého města v různých soukromých prostorech, např. v domě Jana Ševce. \n\nV roce 1388 vydal biskup Jan II. privilegium Litomyšli řídit se magdeburským právem.\n\nV roce 1400 kázal v Litomyšli Jan z Milheimu, zakladatel Betlémské kaple. Roku 1403 vystoupil v Litomyšli Jan Hus.\n\nHusité město napadli ve dvou vlnách v letech 1421, kdy ji dobylo regulérní vojsko, a 1425, kdy ji obsadil tzv. sirotčí svaz. Město útočníci poškodili také kvůli vystupování Jana Železného na Kostnickém koncilu proti Janu Husovi. Ten od roku 1412 útočil ostře proti Husovi, a proto husité Litomyšl vnímali jako jeho symbol. Ze dvou husitských obléhání způsobilo městu škody především to druhé, litomyšlský hrad byl několikatisícovým vojskem obléhán 14 dní. Následně husité vtrhli do města, vyplenili sídlo biskupa a vyvraždili značnou část místního obyvatelstva.\n\nV roce 1460 poškodil Litomyšl rozsáhlý požár, první z mnoha, které měnily ráz středověkého města.\n\nKrál Zikmund svěřil panství Kostkům z Postupic. Kostkové na svém panství podporovali jednotu bratrskou a i přistěhovalectví. Za jejich vlády vzniklo v Litomyšli Horní město (založeno roku 1491) s vlastním ohrazením. Místní náměstí bylo přestavěno a vznikla podloubí po obou jeho stranách. Horní město existovalo až do roku 1661. Kostkům z Postupic však bylo panství za účast ve stavovském odboji roku 1547 zabaveno. Původní, Dolní město, bylo také ohrazeno a zbudovány dvě brány (česká a německá) s jednou malou brankou. Hradní návrší spojovala s městem tzv. fortna.\n\nLitomyšl tehdy byla protestantským městem a působila zde Jednota bratrská. V roce 1503 zde Pavel Meziříčský založil první tiskárnu, pátou na území dnešní České republiky. Tiskárna produkovala především náboženské texty (vč. Husových), byla umístěna v klášteře na hoře Olivetské. Některé z knih z této doby se dochovaly až do současnosti. Jednota bratrská působila v Litomyšli mezi lety 1475 až 1548. Její konec ve městě učinil jak požár, který zničil značnou část budov Bratří, tak i vyhnání o dva roky později.\n\nLitomyšl v roce 1560 poničil další požár a o rok později i povodeň. \n\nDalšími majiteli se stali od roku 1567 Pernštejnové. Vratislav II. z Pernštejna působil jako nejvyšší kancléř Království českého a v roce 1555 se stal nositelem Řádu zlatého rouna. Nechal postavit litomyšlský zámek, jehož staviteli byli Giovanni Battista Aostalli a Ulrico Aostalli. Zámek vznikl po požáru, který město i původní hrad znovu zpustošil. Dokončen byl v roce 1573, po pouhých pěti letech výstavby. Kromě zámku byly i některé další stavby přestavěny v renesančním duchu, např. Dům U Rytířů, který se nachází na Smetanově náměstí. \n\nV roce 1567 získal do zástavy místní panství Vratislav z Pernštejna, který se rozhodl v Litomyšli upevnit katolickou víru. Na vysvěcení místní zámecké kaple nechal pozvat arcibiskupa z Prahy. Místní tiskárna v závěru 16. století musela tisknout řadu hanopisů proti protestantům, mezi nimi i např. \"Odpověď slušnou a důvodnou na velmi hanlivou a rouhavou obranu kancionálu Bratrského\". I přesto pokračoval odboj proti rekatolizaci.\n\nBěhem třicetileté války město trpělo. Během potyček mezi tehdejší císařskou armádou a místním obyvatelstvem došlo k několika požárům, které zničily město. V roce 1639 přitáhla k Litomyšli švédská armáda, která ji obsadila bez boje. V roce 1643 vtrhli Švédové pod vedením generála Lennarta Torstensona do města podruhé, jejich osmnáctitisícová armáda plenila město a nutila místní platit výpalné. Během války navíc zanikly poslední zbytky protestantské tradice v Litomyšli, po roce 1626 již jiné vyznání než katolické nebylo povoleno.\n\nRoku 1649 prodal Václav Eusebius Popel z Lobkovic (který jej dostal po smrti Frebonie Eusebie z Pernštejna) panství Trauttmansdorffům. Prostřednictvím sňatku se dostalo do vlastnictví Valdštejn-Vartenberkům a posledními majiteli byli po roce 1855 Thurn-Taxisové. V roce 1640 byli do Litomyšle povolání Piaristé a vznikla zde piaristická kolej. Tu doplnil i barokní kostel Nalezení sv. Kříže, který vznikl v první polovině století osmnáctého. Piaristé zde později zbudovali také gymnázium. Nepůsobili při pokračující rekatolizaci tak úporně jako jezuité (jejichž povolání do Litomyšle bylo také zvažováno), věnovali se především katolické výchově mládeže nenásilnými prostředky.\n\nV roce 1669 byl přestavěn místní zámek; přibyla mu nová věž. V té době bylo obyvatelstvo města již plně konvertováno na katolickou víru; představitelé Litomyšle dávali okázale najevo různými veřejnými událostmi svoji loajalitu Římskokatolické církvi. Velkolepě byla například pojímána pouť svaté Anny, na náměstí byl postaven nejprve dřevěný a poté i kamenný mariánský sloup. Na počátku 18. století uspořádalo město slavnosti v souvislosti s blahoslavením a později svatořečením Jana Nepomuckého, které se účastnilo až několik desítek tisíc lidí.\n\nV polovině století se Litomyšl stala vlastnictvím rodu Valdštejnů. Jiří Kristián Valdštejn byl v době získání města sice nezletilý, po několika letech ale byl prohlášen plnoletým a od roku 1765 se ujal vlády přímo. \n\nV průběhu století osmnáctého bylo město těžce poškozeno řadou požárů (1735, 1769 a 1775), povodní i hladomory. Propukaly proto selské bouře a různá povstání. Po požárech bylo město rozsáhle přebudováno, původně renesanční měšťanské domy v centru Litomyšle získaly barokní, rokokové a na počátku století devatenáctého i empírové fasády. O vznik některých staveb své doby v Litomyšli se zasloužil místní stavitel Jiří Béba.\n\nPoslední rozsáhlý požár poničil město v roce 1814. Po něm byla Litomyšl opětovně obnovena; byly strženy hradby, česká i německá brána, vydlážděno náměstí i jednotlivé ulice. Roku 1830 přibyla nová kašna a v téže době byl také přemístěn místní hřbitov. V Litomyšli také začal působit střelecký spolek, který pro svou činnost získal letohrádek Karlov, který se nacházel v místě dnešního Smetanova domu. V roce 1855 získal místní panství rod Thurn-Taxisů.\n\nKlíčový byl také rozvoj školství, o který se zasloužili tři významní profesoři na místním gymnáziu; Florus Stašek, German President a Bonifác Buzek. Druhý uvedený pocházel ze známé rodiny Presidentů, která ovlivňovala chod města, vymřela však v roce 1830 po smrti posledního svého člena, Aloise Presidenta.\n\nVýznamným dnem pro Litomyšl dodnes zůstává 2. březen roku 1824. Tehdy se v rodině sládka zámeckého pivovaru Františka Smetany a jeho ženy Barbory jako jejich 11. dítě a zároveň první syn narodil dnes světově známý skladatel Bedřich Smetana. Jeho odkaz od roku 1949 udržuje Mezinárodní operní festival Smetanova Litomyšl.\n\nV 19. století město ztrácelo na významu, zejména z důvodu vedení významných železničních tratí mimo město. Místní představitelé nebyli železnici nakloněni a proto prosazovali, aby trať z Prahy do Olomouce nebyla vedena přes Litomyšl. Město tak získalo až lokálku z Chocně v roce 1882 a díky tomu zmeškalo průmyslový rozvoj, který ovlivnil řadu jiných nedalekých měst. Ke konci 19. století však některé menší továrny v Litomyšli přeci jen vznikaly, dařilo se např. obuvnictví. Roku 1858 získala Litomyšl novou budovu pošty poté, kdy původní v roce 1848 vyhořela. Sídlily v ní především orgány tehdejší rakouské státní správy, místní ji přesto stále říkali pošta. V roce 1863 získalo město první spořitelnu a v roce 1868 i městskou záložnu. Pro potřebu průmyslu byly zřízeny i nové školy, např. Zimní hospodářská škola a Řemeslnická škola. \n\nMěstský život se v průběhu 19. století podstatným způsobem proměnil, především ke konci století. Budovány byly četné školy. Známým se stalo litomyšlské piaristické gymnázium, začaly vznikat sportovní organizace a ochotnické divadlo, které působilo v letohrádku Karlov. Ve městě v té době pobývala řada významných osobností, např. Alois Jirásek, Teréza Nováková nebo Božena Němcová. Němcová pobývala v budově v místě dnešního hotelu Zlatá Hvězda poměrně dlouhou dobu, do Litomyšle se později vrátila a nakonec ve zde i zemřela. \n\nNa počátku 20. století vznikly v Litomyšli některé moderní stavby, mezi které byl např. Smetanův dům nebo Vyšší dívčí škola. Byla vybudována i elektrárna a ve městě se rozsvítilo i elektrické osvětlení. Hlavním vývozním artiklem se staly boty, které se vyvážely po celém Rakousko-Uhersku ale i do řady dalších zemí. Na výrobě bot pracovalo asi 1100 dělníků. Kromě obuvnictví zde byla vybudována i tkalcovna a cihelna. Pro veřejný život potřebná Sokolovna měla být realizována v roce 1914 ale plán přerušila válka, budova měla vypracovanou i podrobnou dokumentaci. Nakonec byla vybudována až v 20. letech 20. století. Postavena však byla i městská knihovna, která slouží dodnes. \n\nPo první světové válce začal rozvoj města mimo původní hradby i předměstí, např. i západně za řekou Loučnou, kde vznikly nové čtvrti v okolí např. Husovy nebo Fügnerovy ulice. V roce 1927 bylo zřízeno místní městské muzeum a galerie. Pro muzeum nebyl problém zajistit dostatečné sbírky; z dějin města se toho dochovalo i přes početné požáry poměrně mnoho, navíc po své smrti v roce 1933 daroval místnímu muzeu soukromé sbírky dobrovolný muzejník Quido Šimek.\n\nDne 9. července 1929 město oficiálně navštívil prezident republiky T.G. Masaryk, a to při příležitosti krajinské výstavy. Navštívil radnici, zámek a tehdejší průmyslové firmy. Politicky byla v meziválečné Litomyšli aktivní také komunistická strana, která zde vydávala tiskopis Rudý partyzán, kritizující politiku první republiky. Do Komunistické strany rovněž vstoupil i místní rodák Zdeněk Nejedlý.\n\nV březnu 1939 bylo Československo po Mnichovské dohodě okupováno nacistickým Německem, od března do dubna téhož roku pobývalo proto v Litomyšli 800 vojáků Wehrmachtu, umístěni byli především v budovách škol. Následně byla uplatňována protižidovská opatření, ve městě byl (stejně jako ve zbytku protektorátu Čechy a Morava zaveden přídělový systém a zatemnění pro případ leteckého bombardování spojeneckými vojsky. Politické aktivity ve městě převzalo Národní souručenství, kde byla účast pro obyvatelstvo povinná. Kulturní život však pokračoval překvapivě i nadále, neboť litomyšlský Smetanův dům měl i během německé okupace bohatý kulturní program. \n\nV únoru 1945 byly přes město vedeny transporty sovětských zajatců na západ, směrem od blížící se východní fronty. Po nějaké době po nich se objevili i němečtí uprchlíci z oblasti dnešní polské části Slezska. Na začátku května místní německá posádka v překotném shonu opustila město, v poledne dne 9. května obsadila Litomyšl Rudá armáda, která sem nejprve vyslala průzkumnou skupinu obrněných vozidel. Oficiální oslava osvobození města se uskutečnila následujícího dne, kdy již nebylo pochyb o tom, že odešli všichni němečtí vojáci. Vojáci Rudé armády získali pro svoji potřebu Smetanův dům a několik školních budov. Velmi rychle byly zahájeny procesy s kolaboranty, kromě věznice místního okresního soudu byli kolaboranti, mnohdy mučení, umisťovaní i do internačních táborů, které vznikly v okolí města. Zřizovány byly rovněž i Lidové soudy. V závěru června bylo odsunuto i nepočetné německé obyvatelstvo, a to na základě tehdy dostupných seznamů.\n\nPo skončení války a uklidnění situace vyčíslilo město Litomyšl válečné škody na sumu blížící se třem milionům tehdejších československých korun, od vlády však získalo pouze zálohu ve výši sedmi set tisíc. Město žádalo zřízení nové školy, další prostředky na svojí obnovu a hlavně zabavení majetku rodu Thurn-Taxisů. Rovněž požadovalo zařazení do dvouletého plánu.\n\nV průběhu roku 1948 byly znárodněny místní továrny, některé další byly dány pod nucenou správu státu a jiné menší soukromé podniky neměly svojí existenci jistou. Významným zaměstnavatelem se stala společnost Vertex, pro kterou byla v roce 1950 vybudována nová továrna, později ve městě sídlil i podnik Průmstav. Místní pivovar také získal novou varnu. Pro potřeby firmy Vertex se také vybudovalo nové sídliště s bytovými domy. V letech 1946 až 1957 byla vystavěna i nová litomyšlská nemocnice.\n\nOd roku 1949 se pravidelně koná Smetanova Litomyšl, významná kulturní akce. \n\nV 50. letech 20. století se v Litomyšli odehrály dva politické procesy. Tehdejší soud pro zvýšení důležitosti obou přelíčení využil hlavní sál Smetanova domu. Jednalo se o proces s tzv. skupinou \"Budislavských Jánošíků\" a s Františkem Ambrožem Stříteským, rektorem piaristické koleje. Na Smetanově náměstí, které bylo přejmenováno po Klementu Gottwaldovi byly v této době pořádány různé průvody, např. proti korejské válce, ale i na podporu komunistické strany apod. \n\nV 70. a 80. letech se město rozrostlo o sídliště na jižním okraji města i v blízkosti dnešního Komenského náměstí. Kvůli němu byla stržena i místní synagoga. Město bylo rozděleno průtahem silnice I/35. V roce 1950 bylo historické jádro města vyhlášeno městskou památkovou rezervací, v 70. letech 20. století byl obnoven místní zámek, včetně odkrytí původní sgrafitové výzdoby. Vznikly i nové rodinné domy v okolí původního města a dokončeno bylo i sídliště pro zaměstnance podniku Vertex.\n\nV roce 1984 poničila město povodeň, náměstí bylo zaneseno bahnem a do značné části Litomyšle byla naplavena kukuřice z okolních polí.\nRoku 1994 se v Litomyšli uskutečnilo setkání sedmi prezidentů zemí Střední Evropy, které inicioval Václav Havel. O dva roky později navštívil Litomyšl i tehdejší španělský král Juan Carlos I. Roku 1999 byl místní zámek se zahradami a okolním areálem zapsán na seznam kulturního dědictví UNESCO. Zámecké návrší bylo renovováno v první i druhé dekádě století jednadvacátého. \n\nNa přelomu století se město stalo známým podporou výstavby moderní architektury (zejména obytný komplex Za nemocnicí, rekonstrukce zámeckého pivovaru, atd.)\n"}
{"id": "1517988", "url": "https://cs.wikipedia.org/wiki?curid=1517988", "title": "Požár Litomyšle", "text": "Požár Litomyšle\n\nMěsto Litomyšl bylo během svých dějin poničeno řadou požárů.\n\n"}
{"id": "1517989", "url": "https://cs.wikipedia.org/wiki?curid=1517989", "title": "Mistrovství světa v judu 2019", "text": "Mistrovství světa v judu 2019\n\nMistrovství světa ve váhových kategoriích v judu proběhlo ve víceúčelové hale Nippon Budókan v Tokiu, Japonsko ve dnech 25. srpna až 1. září 2019. Po skončení turnaje soutěže pokračovaly v mistrovství světa týmů.\n\n\n\n\"podrobně zde\"\n\n\n\n"}
{"id": "1517991", "url": "https://cs.wikipedia.org/wiki?curid=1517991", "title": "Proces s velezrádci a špiony z Jilemnicka", "text": "Proces s velezrádci a špiony z Jilemnicka\n\nProces s velezrádci a špiony z Jilemnicka (Pavel Kašťák a spol.) proběhl ve dnech 15. a 16. října 1952 ve velkém sále podniku Technolen v Jilemnici v rámci výjezdního zasedání Státního soudu Praha jako součást řady vykonstruovaných politických procesů proti odpůrcům komunistického režimu. Státní prokuratura jej vedla jako trestní řízení proti Pavlu Kašťákovi a spol.Obžalováno a následně odsouzeno bylo celkem 11 lidí, převážně představitelů podkrkonošské podnikatelské elity. Žaloba je vinila, že se \"...spojili s agentem západních imperialistů Josefem Zemanem proti lidově demokratické republice\". Obviněni a odsouzeni byli například Augustin Kubát, hoteliér z Benecka, Bohumil Rychtr, písmák a restauratér z Benecka či správce nemocnice Josef Ševčík z Vysokého nad Jizerou. Část odsouzených byla významnými představiteli Československé strany národně socialistické, která ve volbách do ústavodárného Národního shromáždění roku 1946 získala v podkrkonošském regionu (zejména v tehdejších správních okresech 64 Jilemnice a 68 Semily volebního kraje Liberec) významný podíl hlasů . Josef Ševčík byl předsedou okresního výboru strany, Bohumil Rychtr vykonával úřad beneckého starosty. \n\nVyšetřování bylo vedeno Krajskou správou SNB a útvary MV v Severočeském kraji. Obžalovaní byli zatýkáni již od února roku 1952. Ve vyšetřovací vazbě na služebně StB v Liberci na ně byl činěn silný psychický i fyzický nátlak - své výpovědi před senátem Státního soudu se museli naučit slovo od slova zpaměti. Všech 11 obžalovaných bylo odsouzeno pro trestný čin velezrady dle §78 odst. 2) písm. a), a odst. 1), písm. c) trestního zákona z roku 1950 k trestům odnětí svobody od 10 do 20 roků, propadnutí celého jmění, ztrátě čestných práv občanských a propadnutí věcí. Rozsudek je veden pod značkou 3 Ts I 70/52 . Trest odnětí svobody vykonávali odsouzení v nápravných zařízeních ve Valdicích, Leopoldově a Iľavě, případně v táborech nucených prací.\n\nProces byl vyšetřovateli i prokuraturou připravován komplexně, v soudním spisu je založena korespondence s redakcemi celostátního i regionálního tisku o podmínkách přípravy reportáže ze soudního jednání. Na obžalované probíhalo rozsáhlé dotazování v místě bydliště i pracoviště, podrobně byly zjišťovány jejich majetkové poměry, včetně rozsahu movitého majetku. \n\nProcesu byla poskytována rozsáhlá publicita, podrobnou reportáž z něj přinesl například týdeník ONV v Jilemnici Nová horská ves. Redakce měsíčníku Náš kraj, vycházejícího v Liberci, zveřejnění reportáže odmítla.\n\nVětšina z odsouzených byla propuštěna v rámci presidentské amnestie z 9. května 1960 (Rozhodnutí presidenta republiky a vlády 54/1960 Sb.<ref name=\"Sb54/1960\"></ref>) podle článku I. K výmazu trestu v rámci amnestie nedošlo a odsouzení žádali o výmaz individuálně později v průběhu 70. let. Konečná rehabilitace odsouzených proběhla až v letech 1990 a 1991 dle § 2 odst. 1 písm. c) a § 2 odst. 2 zákona o soudní rehabilitaci 119/1990 Sb.<ref name=\"Sb119/90\"></ref>\n\nSenát tvořili:\n\n\n\n Státní soud v Praze 3 TsI 70/52[2]\n Obvinění:\n\n1./ Pavel Kašťák,<br>\nnar. 24.1.1888 ve Sklenařicích, okres Jilemnice, rolník, bytem Sklenařice čp. 19, okres Jilemnice\n\n2./ Rudolf Kodejš,<br>\nnar. 10.3.1913 v Jesenném, okres Semily, člen SNB, posl. bytem v Jablonci n.J. č. 200, okres Jilemnice\n\n3./ František Jiránek,<br>\nnar. 28.12.1913 v Nakolicích, okr. Nový Bydžov, rolník, posl. bytem Dolní Branné č. 30, okres Vrchlabí\n\n4./ Václav Petrák,<br>\nnar. 7.8.1920 v Dolních Štěpanicích, okr. Jilemnice, nástrojař, posl. bytem Dolní Štěpanice čp. 36, okres Jilemnice\n\n5./ Dr. František Čech,<br>\nnar. 1.6.1913 v Praze, úředník KNV, posl. bytem Liberec I, Zborovská ul. č. 15\n\n6. Miloslav Štěpánek,<br>\nnar. 15.5.1908 v Pasekách n. J. okres Jilemnice, techm. úředník, posl. bytem Paseky n. Jizerou, č. 262, okres Jilemnice\n\n7./ Augustin Kubát,<br>\nnar. 21.11.1892 v Benecku, okres Jilemnice, vedoucí prodejny a bývalý majitel hotelu, posl. bytem ve Lhotě Štěpanické č.p. 70, okres Jilemnice,\n\n8./ Bohumil Rychtr,<br>\nnar. 19.4.1893 v Benecku, okres Jilemnice, majitel hotelu, posl. bytem v Benecku čp. 74, okres Jilemnice\n\n9./ Josef Ševčík,<br>\nnar. 20.1.1904 v Řepníkách, okres Jilemnice, správce nemocnice, posl. bytem ve Vysoké nad Jizerou, č. 301, okres Jilemnice\n\n10./ Rudolf Stránský,<br>\nnar. 23.6.1889 v Rejdicích, okres Jablonec n. Nisou, bývalý podnikatel, nyní úředník, posl. bytem v Jilemnici čp. 4\n\n11./ Miloslav Kochánek,<br>\nnar. 12.10.1899 ve Lhotce, okres Jilemnice, krejčí-živnostník, bývalý tajemník strany nár. socialistické, posl. bytem ve Lhotce čp. 2, okres Jilemnice\n\n jsou v i n n i, že<br>\n\nI./ Pavel Kašťák, Rudolf Kodejš,František Jiránek, Václav Petrák, Dr. František Čech, Miloslav Štěpánek, Augustin Kubát, Bohumil Rychtr, Josef Ševčík<br>\nspolčili se mezi sebou a s dalšími osobami k tomu, aby se pokusili zničit nebo rozvrátit lidově demokratické zřízení a společenský řád republiky, zaručené ústavou\n\n1./ Pavel Kašťák<br>\ndohodou s Josefem Zemanem a Miloslavem Kašťákem o provedení illegálního převodu Josefa Zemana do nepřátelského zahraničí, získáváním dalších osob nepřátelsky zaměřených vůči republice k odchodu do zahraničí, zprostředkováním illegálního styku Marie Zemanové s Josefem Zemanem za účasti Miloše Kašťáka, předáním peněž. a jiných prostředků Josefu Zemanovi do nepřátelského zahraničí k podpoře jeho zrádné činnosti, dohodou s Milošem Kašťákem o převodu určitých osob státu nepřátelských do nepřátelského zahraničí, dohodou o útěku Miloše Kašťáka a držením pistole ráže 6,35 mm s náboji bez povolení;\n\n2./ Rudolf Kodejš<br>\nillegálními schůzkami s Marií Zemanovou a schůzkou s Josefem Zemanem po jeho illegálním návratu do republiky ze západního Německa, zprostředkováním illegálních zpráv mezi Marií Zemanovou a Josefem Zemanem, chováním bez povolení vojenské pušky a automatické pistole ráže 6,35 mm a 30 nábojí a 19 nábojů ráže 7,65 mm,\n\n3./ František Jiránek<br>\ndohodou o účasti na illegální schůzce s Josefem zemanem a vyplacením 5000 Kčs na činnost protistátní organisace,\n\n4./ Václav Petrák<br>\ndohodou s Bohuslavem Šírem o účasti na protistátní činnosti s osobami, dlícími v nepřátelském zahraničí, předáváním žádosti o instrukce k protistátní činnosti Bohuslavu Šírovi, účastí na illegální schůzce s Bohuslavem Šírem a dalšími členy protistátní organisace,\n\n5./ Dr. František Čech<br>\ndoporučením, daným Gustavu Šrámkovi pro Jana Šrámka na Dr. Sch. k podpoře protistátní činnosti Jana Šrámka v nepřátelském zahraničí\n\n6./ Miloslav Štěpánek<br>\nposkytnutím prostředků Jaroslavu Dlabolovi, Oldřichu Vodseďálkovi a Bohuslavu Šírovi k účasti na illegální schůzce s Josefem Zemanem, zprostředkováním dodání illegální zprávy od Josefa Zemana Plecháčovi,\n\n7./ Augustin Kubát<br>\npřevzetím jedné pistole od Josefa Plecháče a dvou pistolí od jistého S. a opatřením úkrytu pro tyto zbraně, účastí na illegální schůzce s Plecháčem, Vodseďálkem a Rychtrem a ujednáním další schůzky mezi Plecháčem a Matouškem,\n\n8./ Bohumil Rychtr<br>\njednáním s Josefem Plecháčem, Oldřichem Vodseďálkem a Augustinem Kubátem o protistátním puči, převzetím jedné pistole od Augustina Kubáta a opatřením úkrytu pro tuto zbraň,\n\n9./ Josef Ševčík<br>\nzprostředkováním illegální schůzky Marie Zemanové s Josefem Plecháčem a konáním funkce spojky pro illegální organizaci\n\nI./ Rudolf Kodejš<br>\ntrestný čin velezrady podle §u 78 odst. 2 písm a/ odst. 1 písm. c, odst. 3 písm. f/ tr.z.,<br>\ntrestný čin vyzvědačství podle §u 89 odst. 2 písm. a/, odst. 1, odst. 3 písm. f tr.z.\n\nII./ Pavel Kašťák a František Jiránek<br>\ntrestný čin velezrady podle §u 78 odst. 2 písm a/ odst. 1 písm. c, tr.z.,<br>\ntrestný čin vyzvědačství podle §u 89 odst. 2 písm. a/, odst. 1, tr.z.\n\nIII./ Václav Petrák, Dr. František Čech a Augustin Kubát<br>\ntrestný čin velezrady podle §u 78 odst. 2 písm a/ odst. 1 písm. c, tr.z.,<br>\ntrestný čin vyzvědačství podle §u 89 odst. 2 písm. a/, odst. 1, tr.z.\n\nIV./ Miloslav Štěpánek, Bohumil Rychtr a Josef Ševčík<br>\ntrestný čin velezrady podle §u 78 odst. 2 písm a/ odst. 1 písm. c, tr.z.,\n\nV./ Rudolf Stránský a Miloslav Kochánek<br>\ntrestný čin vyzvědačství podle §u 89 odst. 2 písm. a/, odst. 1, tr.z.\n\n a o d s u z u j í se\n\nPavel Kašťák - na doživotí<br>\nRudolf Kodejš - na 25 roků<br>\nFrantišek Jiránek - na 18 roků<br>\nVáclav Petrák - na 17 roků<br>\nDr. František Čech - na 18 roků<br>\nMiloslav Štěpánek - na 14 roků<br>\nAugustin Kubát - na 18 roků<br>\nBohumil Rychtr - na 14 roků<br>\nJosef Ševčík - na 16 roků<br>\nRudolf Stránský - na 10 roků<br>\nMiloslav Kochánek - na 8 roků\n\n"}
{"id": "1517992", "url": "https://cs.wikipedia.org/wiki?curid=1517992", "title": "Mistr Oplakávání z Ostrohu", "text": "Mistr Oplakávání z Ostrohu\n\nMistr oltáře Oplakávání z Ostrohu byl anonymní chebský řezbář činný na přelomu 15. století. Kromě oltářní skříně s reliéfem Oplakávání Krista z Ostrohu (Seebergu) kolem jeho dílny seskupila Ševčíková další okruh plastik dochovaných na Chebsku. \n\nŠevčíková usuzuje, že Mistr oltáře Oplakávání z Ostrohu i jeho současník, Mistr Madony z Kamenné ulice, mohli být vyškoleni v dílně autora chebského sousoší Olivetské hory. Řezbář usiloval o výraznější fyziognomické odlišení tváří a dokreslení atmosféry. Mimo základní vliv franckého sochařství se v jeho dílech uplatňuje i vzdálený podíl hornobavorského sochařství (Mnichov), ze kterého však vyprchalo vzrušení a exprese. Dílna působila v Chebu paralelně s dílnou Mistra Madony z Kamenné ulice a předpokládá se, že docházelo i k vzájemnému ovlivňování tvorby (\"Odpočívající Kristus z Aše\"). \n\nOplakávání z Ostrohu (Seebergu) je jedním z mála děl chebské gotiky, která se dochovala včetně malířské výzdoby a mají přesnou dataci. Objednatelem byl roku 1498 majitel hradu Seeberg Konhrad Neiperg. Typika tváří asistenčních figur vychází z postav světců z kostela sv. Mikuláše, ale provedení je na nižší řemeslné úrovni. Vykoukal vyjádřil pochyby, zda je vhodné konstruovat autorský okruh kolem díla, které nepřekračuje průměrnou řemeslnou úroveň.\n\n"}
{"id": "1517996", "url": "https://cs.wikipedia.org/wiki?curid=1517996", "title": "Rue Vieille-du-Temple", "text": "Rue Vieille-du-Temple\n\nRue Vieille-du-Temple je ulice v Paříži v historické čtvrti Marais. Nachází se ve 3. a 4. obvodu. Název ulice (Starého templu) je odvozen od bývalého templářského kláštera.\n\nUlice vede od křižovatky s \"Rue de Rivoli\" (kde navazuje na \"Rue du Pont-Louis-Philippe\") a končí na křižovatce s \"Rue de Bretagne\", odkud dále pokračuje \"Rue des Filles-du-Calvaire\".\n\nČást ulice vznikla již kolem roku 1250. V seznamu pařížských ulic \"Le Dit des rues de Paris\" je uvedena pod názvem \"Rue du Temple\".\n\nUlice byla původně rozdělena městskými hradbami na dvě části. Úsek za hradbami se nazýval \"Rue de la Culture-du-Temple\", \"Rue de la Couture-du-Temple\" či \"Rue de la Clôture-du-Temple\", protože vedla k ohrazeným zahradám (clôture) templářského chrámu. Na některých plánech města se rovněž označuje jako \"Rue de l'Égout\" či \"Rue de l'Égout-du-Temple\", neboť tudy vedla stoka.\n\nČást uvnitř města mezi \"Place Baudoyer\" a hradbami Filipa II. Augusta se nazývala \"Rue de la Porte-Barbette\", \"Rue de la Poterne-Barbette\", \"Rue Barbette\" nebo \"Rue Vieille-Barbette\", protože vedla podle paláce Barbette k bráně Barbette umístěné poblíž bývalé \"Rue de Paradis-au-Marais\".\n\nDne 23. listopadu 1407 byl před palácem Amelot de Bisseuil zavražděn Ludvík z Valois, což zavdalo příčinu k občanské válce mezi Armaňaky a Burgunďany.\n\nPo výstavbě nových městských hradeb za vlády Karla V. byly obě části ulice spojeny pod názvem \"Vieille-rue-du-Temple\".\n\nMinisterskou vyhláškou z 9. dubna 1800 byla šířka ulice stanovena na 10 metrů. Královským výnosem z 23. června 1830 byla šířka zvětšena na 14 metrů. V 19. století měřila \"Rue Vieille-du-Temple\" 940 metrů, začínala u \"Rue Saint-Antoine\" a končila na křižovatce s \"Rue de Normandie\" a \"Rue Saint-Louis-en-l'Île\". V roce 1885 byla část ulice mezi \"Place Baudoyer\" a \"Rue de Rivoli\" odpojena a připojena k \"Rue du Pont-Louis-Philippe\".\n\n\n\n\n\n"}
{"id": "1517997", "url": "https://cs.wikipedia.org/wiki?curid=1517997", "title": "Ešera", "text": "Ešera\n\nEšera, někdy také Dolní Ešera ( Ешыра nebo Лбаатәи Ешыра, Эшера nebo Нижная Эшера, ეშერა - Ešera) je vesnice v Abcházii v okrese Suchumi na pobřeží Černého moře. Od abchazského hlavního města Suchumi je vzdálena zhruba 5 km západním směrem. Obec sousedí na západě a na severu s Horní Ešerou a na východě s Gumistou podél stejnojmenné řeky. Vesnicí vede železniční trať spojující Abcházii s Ruskem.\n\nOficiálním názvem obce je Vesnický okrsek Ešera \"(rusky Эшерская сельская администрация, abchazsky Ешыра ақыҭа ахадара)\". Za časů Sovětského svazu se okrsek jmenoval Ešerský selsovět \"(Эшерский сельсовет)\".\n\nSoučástí Ešery jsou následující části:\n\n\nNa území Ešery se dochovalo mnoho starověkých památek, z nichž nejvýznamnější jsou kromlechy u hranic s Horní Ešerou a antická archeologická naleziště tehdejšího osídlení. Na jihovýchodním úpatí Věreščaginského kopce se nacházejí monumenty z období řecké kolonizace oblasti. Dalšími památkami jsou dolmeny pocházející z 2. tisíciletí př. n. l.\n\nNa konci 19. století se do Abcházie přistěhoval slavný ruský válečný malíř Vasilij Vasiljevič Věreščagin, který si na vrcholu jednoho z ešerských kopců nechal postavit své letní sídlo.. Tento kopec se od té doby jmenuje Věreščaginský. V roce 1884 se sem přistěhovaly arménské rodiny z Ordu. Arméni v současnosti tvoří slabou polovinu obyvatelstva vsi.\n\nVe 40. letech bylo v Ešeře vybudováno provizorní letiště, které bylo následně v 60. letech přestěhováno do Babušary, kde dostalo název Letiště Suchumi-Babušara. Na místě zrušeného ešerského letiště byla poté vybudována Ústřední olympijská základna pro reprezentanty Sovětského svazu ze čtyřiceti různých sportů. Tehdy to bylo největší centrum sportu v celém SSSR, vybavené na svou dobu špičkovými technologiemi. Zde se sovětští olympionici připravovali na Letní olympijské hry 1980 v Moskvě. V areálu byla k dispozici čtyři fotbalová hřiště a další sportoviště. Součástí bylo i sanatorium \"Ešera\" spadající pod Ministerstvo obrany SSSR..\n\nBěhem sovětské éry Ešera rostla a stejně tak i počet obyvatel. Zdejší Abchazy, Armény a Pontské Řeky doplnili přistěhovalí Gruzíni. Bylo vybudováno letovisko pro turisty trávící v Abcházii dovolenou u moře. Dále zde byla postavena arménská střední škola, knihovna, kulturní středisko, zdravotní středisko, železniční zastávka, závody na výrobu oleje, mouky a na servis zemědělských strojů. V Ešeře se též nacházela sovětská tajná základna na výzkum seismologie pro vojenské účely.\n\nBěhem války v Abcházii vesnicí procházela frontová linie při řece Gumistě. Vinou častého ostřelování bylo kompletně zničeno nebo značně poškozeno mnoho zdejších budov, včetně budov a sportovišť sovětské olympijské základny a hotelů. Budovy, které vydržely, jsou opuštěné a holé na beton a žádný plán navržený na jejich opětovnou rekonstrukci nebyl dosud realizován. Obyvatelstvo z vesnice během války uprchlo a poté se vrátila jen třetina.\n\nV roce 1945 se zde narodil první abchazský prezident Vladislav Ardzinba, jemuž zde byl po jeho smrti vybudován pomník.\n\nDle nejnovějšího sčítání lidu z roku 2011 je počet obyvatel této obce 2141 a jejich složení následovné:\n\n\nPřed válkou v Abcházii žilo v obci bez přičleněných vesniček 2130 obyvatel. V celém Ešerském selsovětu žilo 6677 obyvatel.\n\n"}
{"id": "1518000", "url": "https://cs.wikipedia.org/wiki?curid=1518000", "title": "Mistr mariánského oltáře ze Seebergu", "text": "Mistr mariánského oltáře ze Seebergu\n\nMistr mariánského oltáře ze Seebergu je anonymní řezbář, který přišel do Chebu koncem 2. desetiletí 16. století z oblasti Bavorska. Je pojmenovaný podle křídlového Oltáře Panny Marie ze Seebergu, který v chebské řezbářské produkci představuje vynikající dílo zásadního významu. \nŘezbář patrně převzal místní dílnu, která zde působila už od konce 15. století. Dokladem této místní sochařské tradice jsou díla připisovaná tzv. \"Mistru madony z Kamenné ulice\", jejichž konzervativní styl je patrný v řezbářském provedení obličejů sv. Kryštofa a sv. Anny na křídlech \"Oltáře ze Seebergu\". Naproti tomu je vlastní vklad Mistra mariánského oltáře ze Seebergu v literatuře hodnocen jako výjimečně zdařilý a po řezbářské stránce bravurně zvládnutý. Do Západních Čech přinesl progresivní styl Hanse Leinbergera, který patřil k významným sochařům Dunajské školy. \n\nNa Oltáři Panny Marie ze Seebergu jsou některé kompoziční rysy soch a záhybových motivů roucha příbuzné raným dílům Hanse Leinbergera (\"Madony ze Scheuern\" a \"Furthu\") a také dílům jeho žáka Matouše Krenisse, působícího v letech 1509-1520 v Mühldorfu (\"sv. Mikuláš\", \"sv. Šebestián\" z kláštera Niederaltaich). Spojujícím rysem jsou zejména štíhlé figury, oživené mírným natočením a kontrapostem, se zvýrazněním volné nohy obepnuté drapérií. V dílech Leinbergerových následovníků dochází ke kombinaci motivů a zjednodušení. Kreniss se osamostatnil roku 1513 a byl autorem výzdoby dveří v poutním kostele v Altöttingu (\"Mistr Altöttinských dveří\") Socha sv. Kryštofa vykazuje podobnost s dílem tzv. Dingolfinského mistra (\"Meister von Dingolfing\") z kaple hradu Trausnitz u Landshutu, u kterého Ševčíková cítí větší osobní vyhraněnost i vnitřní napětí, které sochy oživuje a je typické také pro Leinbergerova díla. Je pravděpodobné, že chebský sochař se pohyboval v blízkosti Leinbergera delší dobu a znal větší soubor jeho prací. Leinbergerovým reliéfům jsou blízké fyziognomické znaky figur chebského oltáře i vlastní řezbářský styl a rýhování, téměř malířské charakterizování jednotlivých částí oděvu i plastické zvýraznění objemu.\n\n"}
{"id": "1518002", "url": "https://cs.wikipedia.org/wiki?curid=1518002", "title": "Synagoga v Sušici", "text": "Synagoga v Sušici\n\nVcelku tři synagogy v Sušici, Okres Klatovy v regiónu Plzeňský kraj (respektive jedna modlitebna a dvě synagogy) existovaly postupně od roku 1660 do roku 1963, kdy byla poslední synagoga zbořena.\nPrvní synagoga (rep. modlitebna) byla postavena roku 1659/1660, druhá synagoga roku 1709, třetí synagoga pak roku 1859.\n\nPrvní synagoga resp. modlitebna, dřevěná stavba ve dvoře na západní straně tehdejší Židovské ulice (dnes Vodní ulice), byla zřízena kolem roku 1659-60 a vyhořela 1707. V druhé synagoze, postavené 1709 na stejném místě, se bohoslužby konaly asi do roku 1859, 1923 budova vyhořela. Třetí synagoga byla postavena v letech 1857-59 v novorománském slohu. Bohoslužby se zde konaly do druhé světové války (částečně paralelně k bohoslužbám v druhé synagoze z roku 1709). Tato synagoga byla zbořena roku 1963.\n\nKolem roku 1600 žily v Sušici čtyři židovské rodiny, které si v letech 1659/1660 postavily malou dřevěnou synagogu (uváděnou v pramenech často jen jako modlitebnu). Nacházela se ve dvoře v západní části tehdejší Židovské ulice. Tato budova byla zničena velkým požárem roku 1707.\n\nDva roky po požáru byla do provozu uvedena synagoga nová. Byla větší a zejména zděná a nacházela se na stejném místě jako modlitebna. Bohoslužby se zde konaly do roku 1859, kdy byla adaptována na obytný dům; podle některých pramenů se zde bohoslužby konaly ale i později, zejména v zimních měsících. Budova vyhořela roku 1923.\n\nŽidovská obec postupem času vzrostla, v polovině 19. století čítala kolem 300 osob a stará synagoga z tohoto hlediska nevyhovala. Židovská obec se rozhodla postavit novou. Zakoupila tři domy ve výchdoní části tehdejší Židovské ulice. Základní kámen byl položen 14. července 1857, 1859 byla stavba v novorománském slohu ukončena. Bohoslužby se zde konaly do druhé světové války, po válce pak synagoga přešla do majetku města a v roce 1963 byla zbourána.\n\n"}
{"id": "1518003", "url": "https://cs.wikipedia.org/wiki?curid=1518003", "title": "Požár Litomyšle (1460)", "text": "Požár Litomyšle (1460)\n\nPrvní rozsáhlejší požár Litomyšle se uskutečnil v roce 1460. Jednalo se o první z mnoha požárů tohoto východočeského města. \n\nK požáru došlo dne 3. března 1460. Velmi rychle zachvátil celé město, které vyhořelo, stejně jako hrad (stojící na místě dnešního zámku). Po dlouhou dobu byly ve městě přítomné pozůstatky ohořelých a zničených domů. Těžce byl poničen také kostel Povýšení svatého kříže, kde se zřítila střecha a musela být vybudována dočasná dřevěná, než byla klenba opětovně obnovena. \n\nPo požáru byla Litomyšl znovu obnovena v duchu renesance, byl přestavěn hrad (v roce 1477) a vznikly i nové domy na hlavním náměstí.\n"}
{"id": "1518004", "url": "https://cs.wikipedia.org/wiki?curid=1518004", "title": "Synagoga v Myslkovicích", "text": "Synagoga v Myslkovicích\n\nSynagoga v Myslkovicích (německy dříve Miskowitz), v malé obci v okrese Tábor v Jihočeském kraji, byla postavena kolem roku 1770. Současně vznikl i připojený rabínský dům. Synagoga ležela na okraji myslkovického rybníka. Po roce 1930–1931, kdy židovská komunita prakticky zanikla, byla synagoga ponechána svému osudu a zpustla, částečně byla užívána k jiným účelům. V roce 1963 byla zbořena.\n\n"}
{"id": "1518006", "url": "https://cs.wikipedia.org/wiki?curid=1518006", "title": "Stará radnice (Litomyšl)", "text": "Stará radnice (Litomyšl)\n\nStará radnice v Litomyšli na Smetanově náměstí je kulturní památka. Radnice byla původně postavena v roce 1418 a několikrát později přestavována, především po četných požárech, které pustošily město. \n\nPřed vybudováním radnice se představitelé města scházeli v různých soukromých prostorách. Nakonec nechali v době rozvoje města na hlavním náměstí zbudovat radnici. Kámen (pískovec) pro její výstavbu byl dovezen z Budislavi, cihly potom z nedalekého Janova. Do současné podoby byla přestavěna ve století šestnáctém. Radnici poničily požáry v letech 1769, 1775 a 1814. Po třetím z nich byla zvýšena věž radnice a vybudováno nové zastřešení, dokončené roku 1817. \n\nV roce 1907 byla radnice opravena, součástí rekonstrukce bylo i přidání orloje, který zhotovila firma Karla Adamce z Čáslavi. Od roku 1965 je budova památkově chráněná.\n"}
{"id": "1518008", "url": "https://cs.wikipedia.org/wiki?curid=1518008", "title": "Židovská obec v Rakovníku", "text": "Židovská obec v Rakovníku\n\nŽidovská obec v Rakovníku vznikla až ve druhé polovině 17. století. Židovské osídlení je ale starší: první písemná zmínka pochází z roku 1441. V následujících letech se zde usadilo jen několik židovských rodin, v letech 1618 až 1621 do Rakovníku přesídlily tři rodiny z nedaleké obce Senomaty. Během 17. století byla zřízena židovská obec, která byla oficiálně legalizována v roce 1796. Počet Židů v Rakovníku se vyvíjelo takto:\n\nV roce 1942 byla celá židovská populace deportována do koncentračního tábora Terezín a poté do různých vyhlazovacích táborů. Po druhé světové válce židovská obec obnovena nebyla.\n\n"}
{"id": "1518009", "url": "https://cs.wikipedia.org/wiki?curid=1518009", "title": "Filosofický ústav v Litomyšli", "text": "Filosofický ústav v Litomyšli\n\nFilosofický ústav v Litomyšli byla vzdělávací instituce, která studentům poskytovala dvouletou přípravu pro studium teologie, medicíny nebo práva na univerzitách. Byl zřízen v roce 1733 a fungoval v budově piaristického gymnázia. Fungování filosofického ústavu bylo trnem v oku jezuitům ovládajícím v té době pražskou univerzitu, neboť byl konkurencí pražské artistické fakulty. V roce 1849 byla filosofie zrušena a dvě její třídy sloučeny s gymnáziem.\n\nO životě jeho studentů pojednává novela \"Filosofská historie\" spisovatele Aloise Jiráska, který v Litomyšli působil jako středoškolský učitel.\n\n"}
{"id": "1518010", "url": "https://cs.wikipedia.org/wiki?curid=1518010", "title": "Panský mlýn (Litomyšl)", "text": "Panský mlýn (Litomyšl)\n\nPanský mlýn v Litomyšli stával na jižním okraji dnešního Komenského náměstí.\n\nStředověký mlýn se svojí unikátní věží tvořil jednu z dominant města. Byl připomínán poprvé již ve 14. století, nacházel se blízko městských hradeb. Objevuje se na dobových modelech města i vedutách. V souvislosti s četnými požáry byl několikrát těžce poškozen a přestavován. V poslední dochované podobě existoval z 18. století.\n\nV roce 1903 byl v souvislosti s rozvojem města a potřebou výstavby nové školy nejprve odkoupen městem Litomyšl a o dva roky později nakonec stržen. Na jeho místě vyrostla Vyšší dívčí škola. \n"}
{"id": "1518011", "url": "https://cs.wikipedia.org/wiki?curid=1518011", "title": "Policejní prezidium České republiky", "text": "Policejní prezidium České republiky\n\nPolicejní prezidium České republiky je útvar Policie České republiky, v jehož čele je policejní prezident. Policejní prezidium řídí, na rozdíl od jiných útvarů policie, činnost policie. Policejnímu prezidiu jsou podřízeny jednak útvary s celostátní působností a jednak krajská ředitelství policie.\n\nPolicejní prezidium určuje mj. cíle rozvoje policie, řeší koncepci její organizace a řízení a stanoví úkoly jednotlivých služeb. Policejní prezidium rovněž analyzuje a kontroluje činnost policie, vytváří policejním útvarům podmínky pro plnění jejich úkolů, koordinuje jejich činnost při plnění úkolů, které přesahují jejich územní nebo věcnou působnost a stanovuje příslušnou metodiku.\n\nPolicejní prezidium se při nakládání s majetkem České republiky a v právních vztazích považuje za součást organizační složky státu a účetní jednotky Ministerstvo vnitra.\n\nPolicejní prezidium provozuje národní součást Schengenského informačního systému a plní úkoly orgánu centrálně odpovědného za národní součást Schengenského informačního systému a úkoly orgánu zajišťujícího výměnu doplňujících informací k záznamům v Schengenském informačním systému.\n\nPolicejní prezidium je v rámci policie ústředním orgánem pro mezinárodní policejní spolupráci. Policejní prezidium je příslušné k plnění úkolů svěřených Národní jednotce Úmluvou založenou na článku K.3 Smlouvy o Evropské unii, o zřízení Evropského policejního úřadu (Úmluva o Europolu) a s ní souvisejícími a navazujícími předpisy Evropské unie a přijetí žádosti o uplatnění práva na přístup k údajům, které jsou uloženy u Evropského policejního úřadu, a žádosti o přezkoumání těchto údajů.\n"}
{"id": "1518013", "url": "https://cs.wikipedia.org/wiki?curid=1518013", "title": "Kostel svatého Michala (Trogir)", "text": "Kostel svatého Michala (Trogir)\n\nKostel svatého Michala v Trogiru (chorvatsky \"Crkva svetog Mihovila u Trogiru\") je římskokatolický kostel při ženském klášteře benediktinek stejného zasvěcení. Nachází se ve Vukovarské ulici č. 15 v Trogiru, ve Splitsko-dalmatské župě v Chorvatsku. \n\nNevelký kostelík na okraji trogirského starého města je poněkud stranou hlavního zájmu turistů a patrná je z něj pouze dominantní štíhlá zvonice ze 16. století v ulici Hrvatskog Proljeća. Nachází se blízko trogirské středověké pevnosti Kamerlengo, který je na dohled. Jako součást historického středu města Trogir je kostel součástí světového dědictví UNESCO.\n\nVedle klášterů sv. Mikuláše a sv. Petra v Trogiru vznikl také ženský benediktinský klášter sv. Michala. Klášter se nacházel v západní části Trogiru, na předměstí Pasiky. \n\nPři spojeneckém bombardování v roce 1944 bylo zničeno asi třicet okolních domů včetně kláštera i kostela sv. Michala, z něhož přestála pouze zvonice ze 16. století s pozdně renesančními a gotickými motivy. Na zvonici je nápis, že v roce 1952 byl i přes odpor komunistické vlády obnoven Augustinem Bilićem a jeho synem.\n\nStručná historie kostela\n"}
{"id": "1518017", "url": "https://cs.wikipedia.org/wiki?curid=1518017", "title": "Židovská obec v Tučapech", "text": "Židovská obec v Tučapech\n\nŽidovská obec v Tučapech (německy dříve Tutschap), obci v okrese Tábor v jihočeském kraji, je historicky doložena od roku 1697. V roce 1921 byla připojena k židovské obci v Soběslavi.\n\nV 19. století existovalo v Tučapech jedno z největších židovských osídlení na Soběslavsku, židovská populace tvořila asi třetinu celkové populace. Jejich obchody a obchůdky byly v Soběslavi, kde jim však v důsledku jednoho nařízení právo pobytu nebylo povoleno.\n\nV roce 1723 žilo v Tučapech 12 židovských rodin, krátce před rokem 1850 asi 30 rodin, v roce 1921 pak již jen 17 osob, v roce 1930 jen 11 osob.\n\n"}
{"id": "1518018", "url": "https://cs.wikipedia.org/wiki?curid=1518018", "title": "Mistr norimberských apoštolů", "text": "Mistr norimberských apoštolů\n\nMistr norimberských apoštolů je označení pro středověkého norimberského sochaře, který vytvořil sérii gotických hliněných postav apoštolů. Šest z těchto soch se dochovalo v kostele sv. Kříže v obci Újezd sv. Kříže. Stylisticky patří k vrcholnému období krásného slohu a představují jedny z mála dochovaných příkladů gotických soch modelovaných z hlíny původem z německy mluvícího prostředí. Sochy se z francké oblasti šířily od konce 14. do poloviny 15. století a úzce souvisely s vývojem sochařství v Čechách.\n\nSochy se dochovaly jako pozůstatek původního souboru zhruba tuctu apoštolů. Podrobným průzkumem bylo zjištěno, že se nejedná o odlitky z formy, ale uvnitř duté sochy byly modelovány řemeslným způsobem podle předloh. Jde o výjimečný příklad díla sochaře, který nepatřil mezi řezbáře nebo kameníky. Tělo sochy se stavělo individuálně po vrstvách odspodu nahoru. V některých byly nalezeny zbytky dřevěné nebo železné výztuhy a stopy rukou, které před vypálením zevnitř odstranily přebytečnou vrstvu hlíny, aby sochy při vypálení nepopraskaly. Ruce byly modelovány zvlášť a připojeny až po vypálení. Z tohoto důvodu se většinou nezachovaly.\n\nApoštolové stojí, klečí nebo sedí na sedadlech bez opěradel, jejichž boky a zadní strana jsou jemně zdobeny kružbami vytlačenými pomocí formy. Žádná úplná série všech dvanácti apoštolů s postavou Krista Spasitele, příp. Jana Křtitele se nezachovala.\n\n"}
{"id": "1518019", "url": "https://cs.wikipedia.org/wiki?curid=1518019", "title": "Impasse de l'Hôtel-d'Argenson", "text": "Impasse de l'Hôtel-d'Argenson\n\nImpasse de l'Hôtel-d'Argenson je slepá ulice v Paříži v historické čtvrti Marais. Nachází se ve 4. obvodu.\n\nVstup do průchodu je u domu č. 20 na \"Rue Vieille-du-Temple\".\n\nPůvodní \"Impasse d'Argenson\" se nazývala podle paláce, ve kterém bydlela rodina Voyer de Paulmy d'Argenson. Palác nechal postavit markýz Marc René de Voyer de Paulmy d'Argenson (1652–1721), který byl v letech 1718–1720 strážce pečeti Ludvíka XV. V roce 1877 byla ulice přejmenována na \"Impasse de l'Hôtel-d'Argenson\".\n\n"}
{"id": "1518023", "url": "https://cs.wikipedia.org/wiki?curid=1518023", "title": "Velká šestka (lední hokej)", "text": "Velká šestka (lední hokej)\n\nVelká šestka (anglicky \"Big Six\") je v mezinárodním mužském ledním hokeji skupina šesti národních týmů, které od 50. let sportu na mezinárodní úrovni dominují. Skládá se ze severoamerických zemí Kanady a Spojených států amerických a čtyř evropských zemí: Česka, Finska, Ruska a Švédska. Během studené války a dva roky poté Sovětský svaz a Československo zastupovaly ve skupině místa Ruska a České republiky. Čtyři evropští členové jsou někdy označováni jako „evropská velká čtyřka“ nebo „velká čtyřka“, aby se odlišily od severoamerických týmů.\n\nZ 207 medailí udělovaných Mezinárodní hokejovou federací (IIHF) na mistrovstvích světa v ledním hokeji bylo pouze 21 uděleno týmům mimo \"Velkou šestku\" a z těchto pouze šest z nich vyhrálo medaile od roku 1953 (čtyři medaile vyhrálo Slovensko, dvě Švýcarsko). Podobně pouze 7 sad z celkových 72 olympijských medailí v ledním hokeji bylo uděleno týmům mimo \"Velkou šestku\".\n\nTýmy velké šestky skončily v první osmičce každého mistrovství světa od roku 2011, pouze dva ze zbývajících 10 týmů na turnaji se tedy dostaly do vyřazovacích kol.\n\nOlympijské hry byly do roku 1988 pro profesionální hráče uzavřeny. Hráči NHL měli povoleno hrát až od roku 1998. V roce 2018 jim opět nebylo umožněno soutěžit.\n\nKanadský pohár sloužil jako hokejový světový šampionát, který se řídil pravidly NHL a byl otevřen pro profesionální hráče NHL. Kanadský pohár 1976 byl tedy prvním setkáním nejlepších hráčů světa. \nTurnaj se konal pětkrát v letech 1976 až 1991. Pouze jeden tým mimo Velkou šestku, Německo, měl možnost zúčastnit se kanadského poháru. \nK tomu došlo v roce 1984, kdy Německo skončilo na mistrovství světa před Finskem.\n\nSvětový pohár v ledním hokeji nahradil Kanadský pohár v roce 1996. Konal se třikrát (1996, 2004 a 2016) a poté se bude konat každé čtyři roky. \nSoutěží osm týmů: Německo a Slovensko se zúčastnily prvních dvou ročníků. \nV roce 2016 hrál tým Evropy (skládající se z evropských hráčů, jejichž země neměly vlastní tým) a tým Severní Ameriky (složen z hráčů mladších 23 let z Kanady a Spojených států).\n"}
{"id": "1518024", "url": "https://cs.wikipedia.org/wiki?curid=1518024", "title": "Tia Weil", "text": "Tia Weil\n\nTia Weil (též \"Tiah\", nebo hebrejsky \"ידידיה טיאה וייל \"/ \"Jedidiah\", 2. října 1721, Praha – 10. října 1805, Karlsruhe) byl německý rabín. \n\nNarodil se v Praze jako syn Netaniela Weila, od něhož záhy získával první vzdělání. V roce 1744 se oženil s Gitel, dcerou Jákoba Egere, zámožného pražského měšťana. \n\nKdyž v roce 1745 přišlo nařízení Marie Terezie k vyhoštění židů z Prahy a Tia Weil se odstěhoval to Met, kde setrval do roku 1748 a pokračoval ve studiích pod vedením Jonatana Eybenschütze. Po návratu do Prahy se potýkal s existenčními potížemi, než se v roce 1754 se stal rabínem ve Voticích. Po čtyřech letech se vrátil zpět do Prahy, kterou roku 1770 opustil a převzal rabínský úřad v Karlsruhe po svém otci.\n\n"}
{"id": "1518026", "url": "https://cs.wikipedia.org/wiki?curid=1518026", "title": "Všichni ostatní", "text": "Všichni ostatní\n\nVšichni ostatní (v německém originále \"Alle Anderen\") je německé filmové drama z roku 2009, které natočila režisérka Maren Adeová podle vlastního scénáře. Snímek získal Stříbrného mědvěda na Berlínském mezinárodním filmovém festivalu. Stejnou cenu za svůj výkon dostala také herečka Birgit Minichmayr.\n\nSnímek sleduje mladý německý pár – Chrise (Lars Eidinger) a Gitti (Birgit Minichmayr) – na dovolené na Sardinii. Chris se zde nejprve snaží ukrývat před sousedem Hansem (Hans-Jochen Wagner), nakonec se přesto setkají a spolu s Hansovou manželkou Sanou (Nicole Marischka) dvakrát povečeří. Po druhé večeři hodí Hans svou manželku do bazénu, přičemž totéž udělá i Chris s Gitti. Ta naštvaná odchází do domu, kde řekne Saně, aby odjeli domů. Druhý den Gitti Chrisovi řekne, že jej již nemiluje a opouští jej. Po hádce Gitti odchází, ale ve vedlejší místnosti zkolabuje a hraje mrtvou. Chris se jí snaží vzbudit. Po delší době se mu podaří ji rozesmát.\n\n"}
{"id": "1518029", "url": "https://cs.wikipedia.org/wiki?curid=1518029", "title": "Rue Villehardouin", "text": "Rue Villehardouin\n\nRue Villehardouin [\"vilardue\"~] je ulice v Paříži v historické čtvrti Marais. Nachází se ve 3. obvodu.\n\nUlice vede od křižovatky s \"Rue Saint-Gilles\" a končí na křižovatce s \"Rue de Turenne\".\n\nV roce 1640 byla na tomto místě otevřena ulice rovnoběžná s \"Rue Saint-Louis\" (\"Rue de Turenne\"), která spojovala ulice \"Rue Saint-Gilles\" a \"Rue Saint-Claude\". Tato ulice se v roce 1650 nazývala \"Rue Neuve\", v roce 1655 \"Rue Neuve-Saint-Pierre\", poté \"Rue Neuve-des-Minimes\" a opět \"Rue Neuve-Saint-Pierre\". Kolem roku 1656 byla část \"Rue Neuve-Saint-Pierre\" severně od \"Rue des Douze-Portes\" zrušena a začleněna do zahrad u paláců Guénégaud a Turenne, které byly otevřeny na \"Rue Saint-Louis\".\n\nMinisterskou vyhláškou z 2. října 1865 byl stanoven současný název ulice, která se tak jmenuje po Geoffroyvi z Villehardouinu, kronikáři z 12. století. V ulici bydlel dramatik Prosper Jolyot de Crébillon (1674–1762]).\n\n"}
{"id": "1518031", "url": "https://cs.wikipedia.org/wiki?curid=1518031", "title": "Olivský mír", "text": "Olivský mír\n\nOlivský mír (nebo Mírová smlouva z Olivy) byla uzavřena mezi 23. dubnem a 3. květnem roku 1660 v Olivě v Královském Prusku. Je jednou z mírových smluv, které ukončily druhou severní válku, trvající od roku 1655.\n\nOlivská smlouva, Kodaňská smlouva z téhož roku a smlouva z Cardisu z následujícího roku znamenaly velký úspěch pro švédské království. Mír byl uzavřen mezi Švédskem, polsko-litevskou unií, Habsburky a Braniborskem-Pruskem. Ve smlouvě bylo stanoveno, že Švédsko bude panovat ve Švédské Livonii (území, které bylo ovládáno švédským královstvím letech 1629 až 1721 a zahrnovalo část moderního Estonska a Litevska), Brandenbursko dostalo Prusko, a polský král Jan II. Kazimír Vasa stáhl své nároky na švédský trůn, ačkoli si zachoval titul dědičného švédského krále na celý život. Všechna okupovaná území byla obnovena v jejich předválečných hranicích. Katolíci v Livonsku a Prusku dostali náboženskou svobodu. Signatáři smlouvy byli habsburský císař Svaté říše římské Leopold I., Fridrich Vilém I. Braniborský a polský král Jan II. Kazimír Vasa. Magnus Gabriel de la Gardie, šéf švédské delegace, podepsal smlouvy jako regent jménem za svého nezletilého synovce švédského krále Karla XI.\n\nBěhem druhé severní války byly Polsko-Litevsko a Švédsko zapojeny do bouřlivé války trvající od roku 1655. Obě strany chtěly mír, aby se spojily proti dalším svým nepřátelům, Rusku a Dánsku. Kromě toho politicky ambiciózní polská královna Marie Louise Gonzaga, která měla velký vliv na polského krále i polský parlament (Sejm), chtěla mír se Švédskem, protože chtěla aby syn jejího blízkého příbuzného, francouzského Ludvíka II. prince de Condé byl zvolen jako nástupce polského trůnu. Toho bylo možné dosáhnout pouze se souhlasem Francie a jejího spojence Švédska. Na druhé straně dánští a nizozemští vyslanci, jakož i vyslanci Svaté říše římské a Braniborska dělali vše pro zmaření dohody. K jejich cíli přispívaly i zprávy zveřejňované z těchto jednání. Uplynulo několik měsíců, než mohla začít skutečná mírová jednání, 7. ledna 1660. Dokonce i tehdy bylo v dokumentech, které si obě strany vyměňovaly napsáno tolik nepřátelských slov, že hlavní vyjednavač, francouzský velvyslanec Antoine de Lombres zjistil, že musí vyškrtnout celé dlouhé odstavce, které by znesvářené strany mohly brát jako urážku. \n\nPolští diplomaté v čele s hnězdenským arcibiskupem chtěli, aby válka pokračovala s cílem vyhnat vyčerpané švédské síly z Livonie. Dánští delegáti požadovali, aby Polsko s Dánskem uzavřelo smlouvu; Poláci se však nechtěli spojit s malým dánských zapojením proti Švédsku. Rakousko, které chtělo vytlačit Švédsko z Německa pokračujícím válčením, slíbilo Polsku posily, ale s rakouskými úmysly se zacházelo s podezřením a polský senát měl proti této nabídce námitky. Dokonce i Fridrich Vilém I. Braniborský nabídl Polsku pomoc při pokračování války, s nadějí na dobytí švédského Pomořanska.\n\nFrancie, kterou prakticky řídil kardinál Mazarin, chtěla, aby švédská přítomnost v Německu pokračovala jako protiváha Rakouska a Španělska, které byly tradičními nepřáteli Francie. Francie se také obávala, že pokračující válka zvýší vliv Rakouska v Německu a Polsku. Vpád Rakouska a Braniborska do švédského Pomořanska by bylo považováno za porušení Vestfálského míru, což by Francie byla povinna žalovat. Francie proto pohrozila, že Švédsku poskytne armádu 30 000 vojáků, pokud nebude do února 1660 uzavřena smlouva mezi Švédskem a Brandenburskem.\n\nJednání začala v Toruńi na podzim roku 1659; polská delegace se později přemístila do Gdaňsku, zatímco švédská delegace učinila svou základnou pobaltské město Sopoty. Když přišla zpráva o smrti švédského krále Karla X.Gustava, Polsko, Rakousko a Braniborsko začaly zvyšovat své požadavky. Ale nová francouzská hrozba pomoci Švédsku nakonec přinutila polskou stranu vzdát se. Smlouva byla podepsána v klášteře v městě Oliva 23. dubna 1660.\n\nVe smlouvě se Jan II. Kazimír vzdal svých nároků na švédskou korunu, kterou jeho otec Zikmund III. Vasa ztratil v roce 1599. Polsko také formálně postoupilo Švédsku Livonii a město Riga, které Švédsko kontrolovalo od roku 1620. Smlouva vyřešila konflikty mezi Švédskem a Polskem:\nDynastie Hohenzollernů z markrabství Brandenburg byla také potvrzena jako nezávislá a svrchovaná vláda nad Pruským vévodstvím; jež předtím drželi toto území jako polské léno. V případě vymření dynastie Hohenzollernů v Prusku se území mělo vrátit k polské koruně. Této dohody dosáhl brandenburský diplomat Christoph Caspar von Blumenthal na první diplomatické misi své kariéry.\n\n\n"}
{"id": "1518032", "url": "https://cs.wikipedia.org/wiki?curid=1518032", "title": "Zapomeňte na Hérostrata!", "text": "Zapomeňte na Hérostrata!\n\nZapomeňte na Hérostrata! () je divadelní hra ruského dramatika Grigorie Gorina z roku 1972. Jedná se o tragikomedii o dvou částech a pěti obrazech. Hra měla premiéru v roce 1972 v Akademickém činoherním divadle V. F. Komissarževské () v Leningradu (dnes Petrohrad)\n\nHra se odehrává v roce 356 před naším letopočtem v městě Efezu a je variací na příběh o Hérostratovi, který zapálil Artemidin chrám, aby se zapsal do dějin a stal se navždy slavným.\n\n\nV Československém rozhlasu byla hra zpracována v roce 1986. Překlad Růžena Pechová, rozhlasová úprava Hynek Pekárek. dramaturgie Pavel Minks, režie Josef Červinka. Hráli: Náš současník (Pavel Soukup), Tissafernés, vladař Efesu (Josef Somr), Klementina, jeho žena (Jorga Kotrbová), Kleón, archón basileus (Petr Pelzer), Hérostratos (Jan Vlasák (herec) ), Chryssipes, lichvář (Vladimír Krška), Erita, kněžka v chrámu bohyně Artemis (Blanka Bohdanová), žalářník (Jan Schánilec), kameník (Jaroslav Cmíral) a lazebník (Jiří Knot).\n"}
{"id": "1518039", "url": "https://cs.wikipedia.org/wiki?curid=1518039", "title": "Outarville", "text": "Outarville\n\nOutarville je francouzská obec v departementu Loiret v regionu Centre-Val de Loire. Žije zde obyvatel.\n\nObec leží na severu departementu Loiret u hranic s departementem Eure-et-Loir.\n\n"}
{"id": "1518040", "url": "https://cs.wikipedia.org/wiki?curid=1518040", "title": "Adrian Claudiu Sînă", "text": "Adrian Claudiu Sînă\n\nAdrian Claudiu Sînă (18. dubna 1977), známý také jako Adrian Sina nebo Adi Sina, je rumunský zpěvák, skladatel, producent, radio DJ a vydavatel. Nejvíce se proslavil založením hudební skupiny Akcent a psaním písní nejen pro sebe, ale i jiné významné interprety, které se následně staly mezinárodními hity. V 90. letech začínal jako DJ a poté společně se zpěvačkou \"Ramona Barta\" založil skupinu. Do povědomí se dostal při vydání prvního singlu se skupinou Akcent, Ultima vară (Minulé léto) v roce 1999. Dalšími členy skupiny byli později i \"Marius Nedelcu\", \"Sorin Brotnei\" a \"Mihai Gruia\". Společně se dostali do předních příček rumunských hitparád a později i ve zbytku východní Evropy. Jejich nejvýznamnějším singlem se pak stala \"Kylie\" vydaná v roce 2005. \n\nPo roce 2010 se Adrian rozhodl pro sólo kariéru a začal tvořit vlastní hudbu. Založil své vlastní vydavatelství Premium Artist a nahrál pár nových hitů pod svým jménem. \n\nDříve Adrian psal hudbu pouze pro skupinu a nikdy nevydával nic čistě pod svým jménem. V roce 2010 vydal svůj první sólo single \"Hold On.\" V Rumunsku se umístil mezi prvnívh TOP 30 hitů a následně pak i v ostatních balkánských zemí. O rok později nahrál novou píseň s britskou vokalistkou Beverlei Brown \"I Can't Live Without You\", která se stala v Rumunsku umístila na 40. místě v TOP 100 hitech, čímž zbořila i několik rekordů. Předtím se takhle umístila Lady Gaga s hitem \"Alejandro\", poté ji vystřídala Rihanna s \"California King Bed\", tři měsíce na to Adrian Sînă. Píseň se také stala velkým hitem v evropských nightclubech a video k ní bylo natočeno v Šarm aš-Šajch v Egyptě. Téhož roku ještě vydal singl Angel společně se zpěvačkou Sandrou N., ke které natočil klip v New Yorku. Ten se umístil na žebříčku TOP 100 rumunských hitů hned mezi prvními deseti. V roce 2012 byl pak singl šestnáctou nejhranější písničkou v rumunských rádiích a nejprodávanějším hitem v Řecku. \n\nOd roku 2014 vystupuje pod jménem Akcent, dřívějším názvem skupiny, kterou založil a v tomto roce již zanikla.\n\nVystudoval filmovou akademii a chtěl se stát filmovým producentem a hercem, později si však vybral hudbu. V dětství chtěl být lesníkem.\n"}
{"id": "1518042", "url": "https://cs.wikipedia.org/wiki?curid=1518042", "title": "Anna Žofie Sasko-Gothajsko-Altenburská", "text": "Anna Žofie Sasko-Gothajsko-Altenburská\n\nAnna Žofie Sasko-Gothajsko-Altenburská (22. prosince 1670, Gotha – 28. prosince 1728, Rudolstadt) byla sasko-gothajsko-altenburskou princeznu a vévodkyní v Sasku a sňatkem schwarzbursko-rudolstadtskou kněžnou.\n\nAnna Žofie se narodila jako nejstarší dcera vévody Fridricha I. Sasko-Gothajsko-Altenburského a jeho manželky Magdaleny Sibyly, dcery sasko-weissenfelského vévody.\n\n15. října 1691 se Anna Žofie na zámku Friedenstein provdala za Ludvíka Fridricha I. Schwarzbursko-Rudolstadtského (15. října 1667 – 24. června 1718). V roce 1710 bylo manželovo hrabství povýšeno říšskými stavy na knížectví a Anna Žofie se stala první schwarzbursko-rudolstadtskou kněžnou. O tři roky později byla v knížectví zavedena primogenitura, a tak se stal jejich nejstarší syn dědicem knížectví.\n\nAnna Žofie měla se svým manželem Ludvíkem Fridrichem I. třináct dětí:\n\n"}
{"id": "1518048", "url": "https://cs.wikipedia.org/wiki?curid=1518048", "title": "Tissafernés", "text": "Tissafernés\n\nTissafernés (ďruhý pád Tissaferna, řecky \"Τισσαφέρνης\", staropersky \"Čiθrafarnah\", v novodobé perštině \"Čehrfar\", 445-395 před naším letopočtem) byl perský satrapa (místodržitel) v Kárii, Lýdii (zde sídlil ve městě Sardy) a Iónii. Informoval krále Artaxerxa II. o tažení najatých řeckých vojsk jeho bratra Kýra mladšího. V bitvě u Kunax v roce 401 před naším letopočtem byl jedním z vojevůdců perského krále. Zásah jeho jízdy měl zásadní podíl na vítězství Artaxerxově.\n\nPo porážce od spartských vojsk v roce 395 př. n. l. byl králem Artaxerxem sesazen a popraven.\n\n"}
{"id": "1518056", "url": "https://cs.wikipedia.org/wiki?curid=1518056", "title": "John Thompson (sociolog)", "text": "John Thompson (sociolog)\n\nJohn Brookshire Thompson je britský sociolog, profesor sociologie na univerzitě v Cambridge a je členem Jesus College. \n\nThompson získal první titul v oboru filozofie, sociologie a sociální antropologie na Keele University v roce 1975, doktorát získal v roce 1979 na Cambridge. \n\nThompson studoval vliv médií na utváření moderních společností, což je téma, na které se zaměřuje jako jeden z mála sociálních teoretiků. Jedním z klíčových témat jeho práce je role médií při transformaci prostoru a času v sociálním životě a vytváření nových forem akce a interakce mimo časové a prostorové rámce. Silně ovlivňován hermeneutikou, studuje komunikaci a její využití a úzce je propojuje se společenským kontextem. Dalšími klíčovými pojmy jsou transformace viditelnosti jednotlivých obsahů v médiích, média samotná a tradice s nimi spojené. Zabýval se i identitou. \n\nV Thompsonově \"médii Média a modernost\" rozebírá pojem masová komunikace a ptá se, zda je použitelný pro dnešní současné mediální prostředí. Nejprve vyzdvihuje použití slova „masa“ a tvrdí, že většina dnešních sdělovacích prostředků se pro masy nevyrábí, spíše se vyrábí pro specializované trhy. „Termín \"masa\" je obzvláště zavádějící. Vyvolává obraz obrovského publika, které zahrnuje mnoho tisíc až miliónů jednotlivců. Může to být přesný obraz v případě některých mediálních produktů, jako jsou nejoblíbenější moderní noviny, filmy a televizní programy, ale stěží je to přesná reprezentace většiny mediálních produktů, ať už minulých nebo současných.“ (Thompson, 1995, s. 13) Rovněž kritizuje použití slova \"masa\" v tom, jak kategorizuje publikum na „nediferencované jedince“. (Thompson, 1995, str. 13). \n\nThompson též pojednává o použití slova „komunikace“ ve spojení s tím, jak je masová komunikace často „převážně jednosměrná“. (Thompson, 1995, str. 14) Jednostrannost masové komunikace dává do kontrastu s tím, že běžná komunikace je obousměrný proces, který se uskutečňuje mezi lidmi. Thompson věří, že ve věku digitálních technologií existují vhodnější pojmy pro popsání fenoménu masové komunikace, které lze použít, včetně „mediované komunikace“ nebo jednodušeji „médií“, která jsou méně zatížena zavádějícími předpoklady.“ (Thompson, 1995, s. 15). \n"}
{"id": "1518058", "url": "https://cs.wikipedia.org/wiki?curid=1518058", "title": "Premier League 2019/20 – zápasy", "text": "Premier League 2019/20 – zápasy\n\nSoutěžní ročník Premier League 2019/20 je 122. ročníkem nejvyšší anglické fotbalové ligy a 28. ročníkem od založení Premier League v roce 1992. První zápas byl odehrán 9. srpna 2019 a poslední kolo se odehraje 17. května 2020.\n\n"}
{"id": "1518059", "url": "https://cs.wikipedia.org/wiki?curid=1518059", "title": "Urbain Dubois", "text": "Urbain Dubois\n\nUrbain François Dubois (26. května 1818 Trets – 14. března 1901 Nice) byl francouzský šéfkuchař, který se proslavil jako autor několika kuchařek, které se staly základy moderní francouzské kuchyně.\n\nDubois se narodil v Trets v departmentu Bouches-du-Rhône ve Francii jako syn tkalce. Kuchařem se vyučil v hotelu svého strýce. Jeho strýc Jean Dubois byl šéfkuchařem francouzského generála hraběte Bertranda. Roku 1840 se Dubois přestěhoval do Paříže, už roku 1845 ji ale opustil a začal cestovat po Evropě. Pracoval v několika zemích střední Evropy, až se nakonec dostal do služeb ruského knížete Orlova, velvyslance cara Mikuláše I. V roce 1860 se stal šéfkuchařem prince Viléma v Berlíně, který se následujícího roku stal pruským králem. V roce 1870, když vypukla prusko-francouzská válka, se Dubois na krátkou dobu vrátil do Francie, ale hned po uzavření mírové dohody v březnu 1871 se opět stal šéfkuchařem Hohenzollernů. O místo šéfkuchaře se dělil se svým kolegou Émilem Bernardem, se kterým se střídali v měsíčních službách. Díky tomu měl Dubois dostatek času na psaní. V Berlíně zůstal až do roku 1880.\n\n30. prosince 1868 se Dubois v Postupimi oženil s Marie-Virginie-Louise Boderovou. Měli spolu pět dětí: Joseph-Émile, Albert-Félix, Ernest-Eugène, Julie-Marguerite and Jeannette-Hélène. Dvě nejstarší děti se narodily ještě před sňatkem. Jeho druhorozený syn, Felix Dubois se stal známým novinářem.\n\nUrbain Dubois zemřel 14. března 1901 ve věku 82 let. Jeho žena ho přežila o dalších 15 let.\n"}
{"id": "1518062", "url": "https://cs.wikipedia.org/wiki?curid=1518062", "title": "Žofie Vilemína Sasko-Kobursko-Saalfeldská", "text": "Žofie Vilemína Sasko-Kobursko-Saalfeldská\n\nŽofie Vilemína Sasko-Kobursko-Saalfeldská (9. srpna 1693, Saalfeld – 4. prosince 1727, Rudolstadt) byla sasko-kobursko-saalfeldskou princeznou a sňatkem schwarzbursko-rudolstadtskou kněžnou.\n\nŽofie Vilemína se narodila jako nejstarší dcera vévody Jana Arnošta IV. Sasko-Kobursko-Saalfeldského a jeho druhé manželky Šarloty Johany Waldecko-Wildungenské, dcery hraběte Josiáše II. Waldecko-Wildungenského.\n\n8. února 1720 se princezna v Saalfeldu provdala za knížete Fridricha Antonína Schwarzbursko-Rudolstadtského. Pouto mezi oběma rodinami bylo posíleno o tři roky později, když se její bratr František Josiáš oženil se sestrou jejího manžela, Annou Žofií Schwarzbursko-Rudolstadtskou. Úzké pouto s velmi zbožným rudolstadtským dvorem znamenalo také oporu pietismu v Sasko-Koburg-Saalfeldu. Nevlastní bratr Žofie Vilemíny, vévoda Kristián Arnošt II., tento vývoj podpořil.\n\nŽofie Vilemína měla s manželem Fridrichem Antonínem tři děti:\n\n"}
{"id": "1518072", "url": "https://cs.wikipedia.org/wiki?curid=1518072", "title": "Palác Pomořanského zemstva", "text": "Palác Pomořanského zemstva\n\nPalác Pomořanského zemstva (pol. \"Pałac Ziemstwa Pomorskiego\", něm. \"General Landschaftsgebäude\") je novobarokní stavba ve středu polského města Štětín na adrese aleja Niepodległości 40 na nároží ulice Bogurodzicy a aleji Niepodległości (městské sídliště Centrum). Je chráněn jako kulturní památka (č. A-894 z 12. července 1976). V současné době zde sídlí Akademie umění.\n\nNovobarokní palác s monumentálním průčelím byl postaven v letech 1893–1895 na náměstí Průvodů (něm. \"Paradeplatz\", dnes alej Niepodległości) pro Společnost Pomořanského Zemstva − jednalo se o společnost bohatých vlastníků půdy z Pomořanska. V budově sídlila hypoteční banka sdružení.\n\nPo druhé světové válce v paláci sídlily bankovní instituce: zpočátku Poštovní spořitelna (Pocztowa Kasa Oszczędności), později Všeobecná spořitelna (Powszechna Kasa Oszczędności). Do roku 2014 v budově sídlila banka PKO BP. Dnes je budova sídlem Akademie umění.\n\n"}
{"id": "1518084", "url": "https://cs.wikipedia.org/wiki?curid=1518084", "title": "Panovův útok", "text": "Panovův útok\n\nPanovův útok (ECO B13) je varianta v šachovém zahájení Caro-Kannovy obrany charakterizovaná tahy 1. e4 c6 2. d4 d5 3. exd5 cxd5 4. c4, kterou objevil Vasilij Nikolajevič Panov, podle něhož je také pojmenována. Někde se používá termín (Panov-Botvinnikův útok), protože Michail Botvinnik měl na rozvíjení Panovova útoku také velký podíl. Panovův útok je známý svou agresivitou a útočností, proto je také pro dnešní děti oblíbenou odpovědí na Caro-Kannovu obranu, protože nezvládají složité varianty, které má černý naučené, a tak se snaží otevřít pozici a co nejrychleji se dostat do střední hry s vyvinutými figurami a dobrým postavením.\n\nVasilij Nikolajevič Panov (1906–1973) byl sovětský mezinárodní šachový velmistr a šachový teoretik. Svou prací nejvíce přispěl ke Caro-Kannově obraně a španělské hře. Napsal biografie Capablancy a Aljechina, jedněch z nejlepších šachistů 20. století. Panovův útok byl velice oblíbený hlavně v 30., 40. a 60. letech 20. století, od té doby jeho popularita pomalu klesá.\n\nStatistika výsledků šachových velmistrů, kteří od roku 1883 až do roku 2019 hráli Panovův útok: bílý vyhrál v 39,6 %, černý v pouhých 25,1 % a remízou skončilo 35,3 % partií.\n\nHlavní myšlenkou bílého je otevření centra se snahou se co nejdříve dostat do útoku na dámském křídle právě tahem c4, kterým si dámské křídlo otevírá. Tahem c4 bílý otevírá také sloupec c, kam by chtěl postavit svou věž, ale bílý musí počítat s tím, že jednou proběhne výměna pěšců v centru a na sloupci d mu vznikne izolovaný pěšec. Dalším hlavním bodem je skutečnost, že bílý má krále zcela otevřeného, a tudíž než začne útočit, musí zahrát rošádu a krále schovat. Bílý se snaží využít své prostorové převahy, zatímco černý si přeje měnit materiál a pozici zjednodušit. Plán bílého tedy je co nejdříve schovat krále a přesunem figurek na dámské křídlo začít s útokem.\n\nTah 4. c4 vypovídá o tom, že bílý nechce hrát klasické varianty Caro-Kannovy obrany a dá přednost přechodu do střední hry s tím, že nad soupeřem vyhraje takticky. Bílý útočí na centrum a napadá pěšce na d5. Klasické pokračování je 4. Jf6 5. Jc3 Jc6 6. Jf3 Sg4.\nPokud by bílý zahrál 7. Se2, není to chybně, ale tah vede do vyrovnané pozice tahem 7. e6 8. 0-0 Se7 9. Se3 dxc4 10. Sxc4 0-0. Bílý má izolovaného pěšce a nepříjemnou vazbu na f3. Pokud by byl teď na tahu černý, přišlo by Sxf3 Dxf3 Jxd4 Sxd4 Dxd4 a černý by měl o pěšce více. Bílý se tedy vrátí střelcem na e2 a přijde Vc8 11. h3 Sh5 12. Db3 Sxf3 13. Sxf3 Jxd4 14. Sxd4 Dxd4 15. Dxb7 Sc5 16. Vad1 Df4, a černý je naprosto v pořádku. Má vyvinuté figury a bílý pěšec na b2 může být slabý s možností Vb8.\n\nSprávný tah je tedy 7. cxd5 následované Sxd5 8. Db3 Sxf3 9. gxf3. Bílý nemůže 9. Dxb7, protože by přišlo Jcb4 10. gxf3 Vb8 a dáma by byla chycena. Případ hezké léčky, na kterou si je třeba dávat pozor v Panovově útoku. Správné pokračování je tedy 9. e6 10. Dxb7 Jxd4 11. Sb5 Jxb5 12. Dc6 Ke7 13. Dxb5 Dd7 14. Jxd5 Dxd5 15. Dxd5 exd5. V této pozici jsou výhody bílého: převaha pěšců na dámském křídle, volný izolovaný pěšec na d5 může být slabý i silný a černý má krále v centru, ale jeho postavení tam nemusí být ani dobré, ani špatné, kdyby pozice rychle přešla do koncovky, král v centru by vyhrával hru; černý má do centra jen 3 tahy, zatímco bílý 5. Bílý má ještě slabého dvojpěšce na královském křídle.\n\n\n"}
{"id": "1518095", "url": "https://cs.wikipedia.org/wiki?curid=1518095", "title": "Adults in the Room", "text": "Adults in the Room\n\nAdults in the Room je řecko-francouzské filmové drama. Natočil jej režisér Costa-Gavras podle scénáře, který napsal na motivy stejnojmenné knihy bývalého ministra financí Janise Varufakise. Kameramanem filmu je Giorgos Arvanitis a hudbu k němu složil Alexandre Desplat. Hrají v něm Valeria Golinová, Ulrich Tukur, Colin Stinton a další, přičemž samotného Varufakise ztvárnil Christos Loulis. Premiéra snímku proběhla 31. srpna 2019 na 76. ročníku Benátského filmového festivalu.\n\n"}
{"id": "1518099", "url": "https://cs.wikipedia.org/wiki?curid=1518099", "title": "Čarencavan", "text": "Čarencavan\n\nČarencavan () je město v provincii Kotajk v Arménii. Při sčítání lidu v roce 2011 v něm žilo přes dvacet tisíc obyvatel.\n\nČarencavan leží na břehu Hrazdanu, přítoku Araksu v povodí Kury. Od Jerevanu, hlavního města Arménie, je vzdálen přibližně pětadvacet kilometrů severně.\n\nMěsto bylo založeno v roce 1948 z iniciativy Sovětského svazu pro stavitele a pracovníky Argelské vodní elektrárny na Hrazdanu dokončené v roce 1953. Jeho původní jméno bylo Lusavan, přejmenováno k poctě spisovatele Jeghiše Čarence bylo v roce 1967.\n\nDo roku 1993 působil ve městě fotbalový klub FC Muš Čarencavan.\n"}
{"id": "1518100", "url": "https://cs.wikipedia.org/wiki?curid=1518100", "title": "Největší známé prvočíslo", "text": "Největší známé prvočíslo\n\nNejvětší známé prvočíslo (leden 2019) je 2 − 1, jedná se o číslo, které má 24.862.048 číslic v desítkové soustavě.\n\nRekord je v současnosti držen číslem 2 − 1 s 24.862.048 číslicemi, objeveno bylo GIMPS v prosinci 2018. Jeho přesná podoba je uvedena níže, kde je pro zjednodušení zobrazeno pouze prvních a posledních 120 číslic.148894445742041325547806458472397916603026273992795324185271289425213239361064475310309971132180337174752834401423587560 ...\n\n... 062107557947958297531595208807192693676521782184472526640076912114355308311969487633766457823695074037951210325217902591\n"}
{"id": "1518106", "url": "https://cs.wikipedia.org/wiki?curid=1518106", "title": "Meeting Areva 2019", "text": "Meeting Areva 2019\n\nMeeting Areva 2019 byl lehkoatletický mítink, který se konal 24. srpna 2019 ve francouzském městě Paříž. Byl součástí série mítinků Diamantová liga.\n"}
{"id": "1518107", "url": "https://cs.wikipedia.org/wiki?curid=1518107", "title": "Serie D", "text": "Serie D\n\nSerie D je čtvrtá nejvyšší italská fotbalová soutěž po Serii A, Serii B a Serii C. Je nejvyšší amatérskou fotbalovou soutěží v Itálii. Od sezony 1999/2000 se soutěž nazývá Serie D. Dříve se nazývalo \"Campionato Nazionale Dilettanti\".\n\nV sezoně 2019/20 se soutěže zúčastní 166 klubů rozdělených do 9 skupin, z toho sedm skupin (A, D, E, F, G, H a I) má 18 klubů a dvě (B a C) po 20 klubech, které byly uspořádány podle kritéria geografické blízkosti.\n\nPod názvem Serie D se začala hrát od roku 1999. První ročník se odehrál již v roce 1948 po reformách Serie C.\n\n\n"}
{"id": "1518109", "url": "https://cs.wikipedia.org/wiki?curid=1518109", "title": "Záchranka", "text": "Záchranka\n\nZáchranka je oficiální mobilní aplikace Zdravotnické záchranné služby ČR, Horské služby ČR a Vodní záchranné služby ČČK. Slouží ke kontaktování záchranářů, k edukování praktik první pomoci a k lokalizaci. Funguje od roku 2016, vznikla ve spolupráci uživatelů a záchranářů jako studentský nápad Filipa Maleňáka. K roku 2019 má přes milion uživatelů, každý den přes ni zavolá pomoc kolem 50 lidí a na základě volání z této aplikace vyjeli záchranáři k více než 35 tisícům případů. Aplikace má také největší databází defibrilátorů v Česku, na mapě jich je přes 1300.\n\n"}
{"id": "1518114", "url": "https://cs.wikipedia.org/wiki?curid=1518114", "title": "II. třída okresu Rychnov nad Kněžnou 1981/82", "text": "II. třída okresu Rychnov nad Kněžnou 1981/82\n\nV soubojích fotbalové II. třídy okresu Rychnov nad Kněžnou 1981/82, jedné ze skupin 8. nejvyšší fotbalové soutěže, se utkalo 14 týmů dvoukolovým systémem podzim – jaro. Tento ročník skončil v červnu 1982.\n\nPoznámky:\n\n"}
{"id": "1518118", "url": "https://cs.wikipedia.org/wiki?curid=1518118", "title": "US Open 2019", "text": "US Open 2019\n\nUS Open 2019 představoval 139. ročník čtvrtého a závěrečného grandslamového turnaje tenisové sezóny, jediného hraného na americkém kontinentu. 51. ročník v otevřené éře probíhal na otevřených dvorcích s tvrdým povrchem DecoTurf v Národním tenisovém centru Billie Jean Kingové newyorského Flushing Meadow, jakožto Mezinárodní tenisové mistrovství USA v období od 26. srpna do 8. září 2019.\n\nTurnaj organizovaly Mezinárodní tenisová federace s Americkou tenisovou asociací v rámci kalendáře profesionálních okruhů mužů ATP Tour 2019 a žen WTA Tour 2019. Vítězové, vyjma soutěže smíšené čtyřhry, si do žebříčků připsali 2 000 bodů. Obhájci vítězství v singlových soutěžích se stali světové jedničky, Srb Novak Djoković a Japonka Naomi Ósakaová. \n\nČtvrtou trofej z dvouhry si odvezl Španěl Rafael Nadal a prvním kanadským vítězem grandslamové dvouhry se stala Bianca Andreescuová. Do nejkratšího dohraného zápasu v otevřené éře Flushing Meadows v osmifinále nastoupili Roger Federer s Davidem Goffinem. Švýcar postoupil za 1.19 hodiny. Rovněž v ženské části padl rekord open éry díky 44minutové výhře Sereny Williamsové ve čtvrtfinále nad Wang Čchiang. V mužské dvouhře se rozhodující, pátá sada konala ve 27 zápasech. V ženském singlu pak třetí set proběhl ve 40 utkáních. Celkově tenisté nastříleli 3 165 es a vyžádali si 1 661 výzev ke kontrole dopadu míče jestřábím okem. Verdikt rozhodčího byl změněn ve 435 případech, tj. ve 26 % výměn.\n\nUS Open 2019 se stal nejnavštívenějším ročníkem v předchozí historii turnaje, když během dvou týdnů do areálu zavítalo 737 872 diváků. \n\n139. ročník US Open se odehrával mezi 26. srpnem až 8. zářím 2019 v Národním tenisovém centru Billie Jean Kingové, ležícím v parku Corona Flushing Meadows newyorské čtvrti Queens. Probíhal na tvrdém polymethylmethakrylátovém povrchu DecoTurf. První ročník turnaje se v tomto areálu uskutečnil v roce 1978. V rozhodujících sadách zápasů byl hrán tiebreak. \n\nSoutěže se konaly na 16 z celkového počtu 22 dvorců vnitřního areálu. Hlavním kurtem byl největší tenisový stadion světa Arthur Ashe Stadium s kapacitou 22 547 sedících diváků, opatřený zatahovací střechou. Do ochozů druhého největšího dvorce, Stadionu Louise Armstronga se zatahovací střechou, mohlo zavítat 14 069 návštěvníků. To z něj činilo největší grandslamovou dvojku (na úrovni centrkurtů zbývajících majorů). Do třetí arény Grandstand Stadium mělo přístup až 8 125 sedících diváků. \n\nGrandslam zahrnoval soutěže mužské i ženské dvouhry, mužskou, ženskou a smíšenou čtyřhru a soutěže juniorů do osmnácti let, které patřily do nejvyšší kategorie Grade A. Na programu byly také singlové a deblové soutěže vozíčkářů, včetně kvadruplegiků, v rámci vozíčkářské UNIQLO Tour, rovněž jako deblové události legend, do nichž nastoupili bývalí grandslamoví šampioni.\n\nGrandslam trval 14 hracích dnů, se završením ve druhou neděli. Semifinále ženské dvouhry se odehrála ve čtvrtek 5. září od 19 hodin místního času. Semifinále mužského singlu navázala v páteční večer 6. září, po skončení finále mužské čtyřhry. V sobotu 7. září se uskutečnilo finále smíšené čtyřhry a po něm následoval od 16 hodin zápas o titul v ženském singlu. Poslední hrací den v neděli 8. září došlo na finále ženské čtyřhry, s následným zakončením programu v podobě utkání o titul z mužské dvouhry.\n\nV účinnosti bylo pravidlo o vysoké teplotě, tzv. „heat rule“, v souvislosti s vyššími teplotami a rostoucí vlhkostí vzduchu. Pokud bylo pravidlo během utkání aktivováno, mohl tenista požádat před rozhodujícím setem o desetiminutovou přestávku. Varování tenistům za porušení pravidel byla poprvé zobrazována na venkovních výsledkových tabulích v celém areálu. \n\nVe Spojených státech měla na vysílací práva popáté exkluzivitu stanice ESPN, která zajišťovala živé přenosy z celé US Open Series. Jednalo se o jedenáctiletý kontrakt na období 2015–2026 v hodnotě 825 milionu dolarů. Stanice ESPN na americkém území disponovala právy na tři ze čtyř grandslamů kalendářního roku.\n\nV mužské dvouhře počtvrté zvítězil Španěl Rafael Nadal, který získal devatenáctý kariérní grandslam, a po French Open druhý v sezóně, jímž se přiblížil k vedoucímu Federerovi na rozdíl jediné trofeje. V rámci okruhu ATP Tour si odvezl osmdesátý čtvrtý singlový titul. \n\nŽenskou dvouhru vyhrála Bianca Andreescuová, která se stala prvním kanadským šampionem ve dvouhře grandslamu, a to již při čtvrté účasti na turnajích velké čtyřky, čímž vyrovnala rekord Moniky Selešové z French Open 1990. Jako první v historii zvítězila ve Flushing Meadows při debutu v hlavní soutěži. V 19 letech byla prvním tenistou narozeným v roce 2000 či později, jenž triumfoval v grandslamové dvouhře, nejmladším šampionem grandslamu od titulu Světlany Kuzněcovové na US Open 2004 a prvním teenagerem s trofejí ze singlu majoru od Marie Šarapovové na US Open 2006. Debutově pronikla do elitní světové desítky žebříčku WTA, na 5. místo.\n\nMužskou čtyřhru ovládl první světový pár Juan Sebastián Cabal a Robert Farah. Jako první Kolumbijci zvítězili na US Open. Stali se šestou dvojicí v otevřené éře, která triumfovala ve Wimbledonu i US Open v jedné sezóně.\n\nŠampionkami v ženské čtyřhře se staly Belgičanka Elise Mertensová s Běloruskou Arynou Sabalenkovou. Obě získaly třetí společnou trofej a první kariérní z grandslamu.\n\nTrofej ve smíšené čtyřhře obhájila americko-britská dvojice Bethanie Matteková-Sandsová a Jamie Murray, která získala druhou společnou grandslamovou trofej. Matteková-Sandsová si připsala celkově čtvrtý grandslamový titul ze smíšené soutěže a pro Murrayho to byl pátý takový major. Brit navíc vyhrál i v roce 2017, čímž získal newyorský hattrick. Naposledy před ním tohoto výkonu dosáhl Australan Neale Fraser v padesátých letech 20. století.\n\nCelkový základní rozpočet US Open 2019 činil 57 238 700 dolarů, což představovalo meziroční nárůst o 7,4 %.\n\nVítězové mužské a ženské dvouhry si připsali částku 3 850 000 dolarů. Každý vyřazený ve druhém kole obdržel 100 tisíc dolarů, což se rovná celkové sumě odměn prvního otevřeného ročníku v roce 1968. Rozpočet kvalifikací se meziročně zvýšil téměř o 20 %, na částku 3,5 milionu dolarů.\n\nKonečný objem odměn tenistům včetně kompenzací dosáhl částky 53 517 500 dolarů.\n\nTabulka uvádí zisk bodů do žebříčku ATP a WTA v závislosti na kole turnaje, ve kterém tenista vypadl.\n\n\"Úplné složení odstoupivších a hráčů, kteří je nahradili v mužské dvouhře.\"\n\n\"Úplné složení odstoupivších a hráček, které je nahradily v ženské dvouhře.\"\n\nNásledující tenisté obdrželi divokou kartu do hlavních soutěží.\n\nDivoké karty pro zástupce australského a francouzského tenisu v singlových soutěžích byly přiděleny v rámci reciproční dohody tří ze čtyř tenisových svazů pořádajících Grand Slam – Tennis Australia, United States Tennis Association (USTA) a Fédération Française de tennis (FFT). Francouzská federace je udělila Antoinu Hoangovi a Dianě Parryové. Australský svaz zvolil Thanasise Kokkinakise a Samanthu Stosurovou.\n\n\nOsmnáct mužů a dvacet dva žen postoupilo do hlavních soutěží dvouher z kvalifikací probíhajících mezi 19.–23. srpnem 2019 v areálu Národního tenisového centra Billie Jean Kingové.\n\nNásledující tenisté využili k účasti v hlavních soutěžích žebříčkové ochrany:\n\n\n"}
{"id": "1518119", "url": "https://cs.wikipedia.org/wiki?curid=1518119", "title": "Alexandrina Bádenská", "text": "Alexandrina Bádenská\n\nAlexandrina Bádenská (\"Alexandrine Luise Amalie Friederike Elisabeth Sophie;\" 6. prosince 1820 Karlsruhe – 20. prosince 1904 Coburg) byla sňatkem s vévodou Arnoštem II. sasko-kobursko-gothajskou vévodkyní. Narodila se jako nejstarší potomek velkovévody Leopolda I. Bádenského a jeho manželky Žofie Vilemíny Švédské.\n\nPřed svým nástupem na trůn byl Alexandr II. Nikolajevič poslán do Bádenska, aby se představil jako Alexandrinin nápadník. Alexandrina už se sama považovala za jeho snoubenku, protože proběhla všechna předběžná jednání. Po cestě do Bádenska však Alexandr navštívil hesensko-darmstadtský dvůr, kde se setkal s Marií Hesenskou, se kterou se nakonec oženil namísto Alexandriny.\n\nNa naléhání svého bratra prince Alberta si začal dědičný princ Arnošt Sasko-Kobursko-Gothajský hledat vhodnou nevěstu. Albert věřil, že manželství bude pro bratra vhodné: \"V každém případě budete muset nést řetězy, a to pro Vás bude určitě dobré... Čím těžší a pevnější, tím lépe pro Vás. Manželský pár k sobě musí být připoután, musí být neoddělitelný a musí žít pouze pro sebe.\" S ohledem na tuto radu (ačkoli byl Albert pokárán, za to, že radí starším), začal Arnošt s hledáním.\n\nArnošt však onemocněl pohlavní chorobou, způsobenou četnými mileneckými poměry; Albert mu proto radil, aby se neženil, dokud nebude plně uzdraven. Varoval ho také, že by jeho pokračující promiskuita mohla vést k tomu, že nebude moci mít děti. Arnošt čekal několik let, než se oženil.\n\n13. května 1842 se Arnošt v Karlsruhe oženil s Alexandrinou Bádenskou. Ke zděšení bratra a švagrové, královny Viktorie, se však Arnošt po svatbě \"neusadil\". Alexandrina všechny manželovy chyby přijala dosti vesele a začala být divoce oddaná Arnoštovi, který se stále více potýkal s okolním světem.\n\nArnošt se stal po otcově smrti v roce 1844 novým vévodou. Pár odcestoval do Windsoru na návštěvu příbuzných. Lady Eleanor Stanleyová, jedna z Viktoriiných dvorních dam, napsala své matce: \"...vévoda není v pořádku, říkají, a rozhodně vypadá hrozně nemocně...při setkání nám však velmi zdvořile potřásl rukama a zdálo se, že je v dobré náladě z toho, že je se svým bratrem. Vévodkyně [Alexandrina] řekla lady Duoro, že byla v Ems v naději, že počne syna a dědice, ale zatím to nemělo žádný účinek; byli jsme docela pobavení, jak jednoduše to říkala, ale zdá se, že je to velmi milá a hezká osoba.\"\n\nVztah páru byl v té době slovy Charlotte Zeepvatové \"tak bezmračný, jak to kdy bylo\". Během cest po windsorských farmách se Alexandrina nachladila a manželé museli Anglii brzy opustit. Lady Eleanor Stanleyová to okomentovala: \"[Alexandrina] byla při loučení velmi milá a všechny kolem nás zlíbala; vypadala velmi křehce, byla bílá jako prostěradlo a bylo by vhodnější, kdyby byla ve své posteli, než aby se vydala na dlouhou cestu. Loučení s královskou rodinou nebylo tak smutné, jak jsem očekávala; spousta polibků, ale žádné slzy\". Královna Viktorie litovala, že musí odjet, protože Arnošta z věrnosti Albertovi milovala a Alexandrinu přijala jako sestru.\n\nViktorie si vybrala Arnošta jako kmotra své druhé dcery Alice a byl následně očekáván v Anglii v dubnu 1859 na její biřmování. Přestože Viktorie dychtila znovu vidět jeho manželku, a ačkoli byla na předchozí rok naplánována její návštěva, Arnošt se rozhodl, že ji nepřiveze. Bylo zřejmé, že jak se stále zmenšovaly šance na potomky, Arnošt se o svou manželku stále méně zajímal. Manželství se ukázalo jako bezdětné. Ačkoli bylo více než pravděpodobné, že chyba je na Arnoštově straně (kvůli pohlavní nemoci, kterou onemocněl před svatbou), zdálo se, že Alexandrina bez pochyb přijala, že bezdětnost je její chybou.\n\nArnošt i v manželství pokračoval ve svých četných mimomanželských poměrech. Alexandrina mu však zůstala věrnou manželkou a rozhodla se ignorovat jeho vztahy, o nichž věděla. V jednu chvíli měl Arnošt dvě milenky a žil s nimi a Alexandrinou \"v neuvěřitelné domácnosti, díky které se stal pro smích všem kromě jejich rodiny\". Ačkoli Viktorie Alexandrinu milovala, byla zděšena její ochotou přijmout jeho zálety: \"Chování strýce A. je naprosto obludné a musím tetu velmi vinit. Ještě mi nepsali - ale když to udělají, budu muset psát velmi rozhodně\".\n\nPostupem let se Arnoštovo chování a způsob oblékání stále častěji stávalo terčem žertů pro mladší generace. Marie, dcera Arnoštova synovce a nástupce vévody Alfréda, později na Arnošta vzpomínala jako na \"starého elegána, stlačeného do na jeho objem příliš těsných šatů, nepohodlně sevřených v pase, s cylindrem, citronově zbarvenými rukavicemi a růžovým poupětem v klopě\". Arnošt Ludvík Hesenský vzpomínal, jak Alexandrina chodila za svým manželem a volala: \"Arnošte, můj poklade\"; to způsobilo zvláštní rozpaky u jubilea ve Windsoru v roce 1887, když manžel neteře prince Alfréda, velkokníže Sergej Alexandrovič, napodoboval Alexandrinu a volal na Arnošta Ludvíka \"Arnošte, můj poklade\", aniž by si uvědomil, že se vévoda blíží z druhého konce místnosti: \"Viděl můj zděšený výraz a otočil se, a pak jsme oba utekli do různých místností. Vybuchl jsem smíchy, ale Sergej se po dlouhou dobu zoufale bál, jestli ho strýc slyšel\".\n\nArnošt zemřel 22. srpna 1893 po krátké nemoci. Alexandrina manžela přežila o jedenáct let a zemřela 20. prosince 1904. Pohřbena byla ve vévodském mauzoleu Friedhof am Glockenberg v Coburgu.\n\n\n"}
{"id": "1518122", "url": "https://cs.wikipedia.org/wiki?curid=1518122", "title": "Silnice D2", "text": "Silnice D2\n\nSilnice D2 () je silnice v Chorvatsku. Je dlouhá 347,9 km. Slouží především k mimodálničnímu spojení mezi Varaždinem a Osijekem. Po silnicích D8 a D1 je silnice D2 třetí nejdelší silnicí v Chorvatsku.\n\nSilnice začíná ve vesnici Dubrava Križovljanska u slovinských hranic a navazuje na slovinskou silnici 228. Prochází přes opčiny Cestica, Petrijanec a Sračinec do Varaždinu, jehož tvoří silniční obchvat. Na krátký úsek se slučuje se silnicí D3 (tento úsek je pak označován jako silnice \"D2; D3\"), pak se od ní ale odděluje a vede na východ do opčiny Trnovec Bartolovečki. Dále přes opčinu Martijanec prochází kolem města Ludbreg, u nějž také tvoří částečný obchvat. Pokračuje pak na jihovýchod do města Koprivnica, kde se na krátký úsek opět slučuje, a to se silnicí D41 (úsek označovaný jako \"D2; D41\"). Poté se silnice D41 odpojuje a silnice D2 pokračuje dále na jihovýchod, přes opčiny Novigrad Podravski a Virje do města Đurđevac, dále prochází přes opčiny Kloštar Podravski, Pitomača a Špišić Bukovica.\n\nPoté silnice D2 tvoří obchvat města Virovitica, a na krátký úsek se zde slučuje se silnicí D5 (úsek \"D2; D5\"). Poté se silnice D5 odpojuje a silnice D2 pokračuje zpět do východní části Virovitice, a prochází přes vesnici Čemernica do opčiny Suhopolje. Pokračuje kolem města Slatina, jehož také tvoří obchvat a pokračuje na jihovýchod přes opčiny Nova Bukovica, Mikleuš, Feričanci a Donja Motičina do města Našice. Prochází dále na severovýchod přes vesnici Jelisavac a opčiny Koška a Bizovac. U vesnice Josipovac se silnice D2 mění na dvouprofilovou rychlostní silnici, z níž lze najet na dálnici A5, a tvoří jižní obchvat Osijeku. U vesnice Nemetin se odpojuje na jihovýchod a stává se opět obvyklou silnicí.\n\nZ Osijeku prochází silnice přes vesnici Klisa a opčinu Trpinja do města Vukovar. Prochází centrem Vukovaru a jde na jihovýchod přes vesnice Sotin, Opatovac, Mohovo a Šarengrad do Ilockého výběžku. Následně silnice D2 tvoří obchvat města Ilok a jde na sever k srbským hranicím, kde zahrnuje most 25. května (\"Most \"25. Maj\"\"), vedoucí přes Dunaj, a za nímž se na ni napojuje srbská silnice 108, vedoucí do města Bačka Palanka.\n"}
{"id": "1518123", "url": "https://cs.wikipedia.org/wiki?curid=1518123", "title": "Stanislav Valehrach", "text": "Stanislav Valehrach\n\nStanislav Valehrach (30. dubna 1941 Kovalovice – 21. srpna 1969 Brno) byl jednou ze dvou brněnských obětí při potlačování demonstrací k 1. výročí obsazení ČSSR vojsky Varšavské smlouvy (resp. sovětské okupace). \n\nTehdy bylo v Brně pořádkovými silami při „eliminaci“ demonstrací postřeleno celkem 8 osob a byli zde i dva mrtví: osmnáctiletá Danuše Muzikářová a osmadvacetiletý Stanislav Valehrach. Stanislav Valehrach se vracel přes centrum Brna domů z práce (byl dřevomodelářem). V Orlí ulici jej u bývalého kláštera voršilek zasáhla zezadu kulka přímo do srdce. Jeho pohřbu se účastnily stovky lidí navzdory skutečnosti, že tento smuteční akt byl monitorován příslušníky tajné Státní bezpečnosti (StB). Střílel buď někdo z milicionářů nebo z příslušníků SNB, neboť vojáci základní služby byli vyzbrojeni samopaly. Pachatelé střelby nebyli nikdy vypátráni. \n\nNa nárožním průčelí ulic Orlí 516/20 a Josefská 516/1 v Brně byla v roce 1991 umístěna na fasádě bývalého kláštera voršilek pamětní deska s nápisem: V TĚCHTO MÍSTECH BYL / 21. SRPNA 1969 / ZASTŘELEN / STANISLAV VALEHRACH / * 30. 4. 1941. Autorem pamětní desky je Jiří Sobotka. Pamětní deska je zhotovena z bronzu, má obdélníkový tvar (orientace na šířku) a je mírně vydutá tak, že ve zlatém řezu symbolizuje československou vlajku. V levém dolním rohu je umístěna prolisem silně zjednodušená symbolická postava padajícího bojovníka. Výše uvedený nápis je do pamětní desky vyryt. Pamětní deska je zpracována stejně jako pamětní desky Viliama Debnára v Jedovnické ulici a Danuše Muzikářové na Moravském náměstí; Debnár byl obětí 21. srpna 1968, zatímco Muzikářová zemřela ve stejný den jako Valehrach.\n\nV roce 2009 mu byla in memoriam udělena Cena Václava Bendy.\n\n\n"}
{"id": "1518124", "url": "https://cs.wikipedia.org/wiki?curid=1518124", "title": "Budka Suflera", "text": "Budka Suflera\n\nBudka Suflera je polská hudební skupina. Byla založena v roce 1969 v Lublinu, původně se jmenovala \"Stowarzyszenie Cnót Wszelakich\", od roku 1974 nese současný název, který znamená suflérovu budku. V počátečním období hrála převážně převzaté skladby (John Mayall, Bill Withers, Led Zeppelin), později se od blues rocku přeorientovala na hard rock a symfonický rock a začala vytvářet vlastní repertoár v polštině – prvním hitem byl „Cień wielkiej góry“, inspirovaný tragickou smrtí horolezce Zbigniewa Stepka. Od osmdesátých let se Budka Suflera zaměřila na melodický pop rock a vynikla v rockových baladách, z nichž nejúspěšnější „Jolka, Jolka pamiętasz“ byla v čele hitparády Lista przebojów Programu Trzeciego.\n\nV roce 1975 skupina vydala první dlouhohrající album, na němž hostoval Czesław Niemen. O rok později úspěšně vystoupila na festivalu v Drážďanech. V roce 1977 odešel zpěvák Krzysztof Cugowski, kterého nahradili Stanisław Wenglorz (1977–1978), Romuald Czystaw (1978–1982) a Felicjan Andrzejczak (1983–1984), poté se Cugowski vrátil. Kapela také spolupracovala se zpěvačkou Urszulou Kasprzakovou. Po turné v USA v roce 1987 skupina přerušila činnost, na pódia se vrátila až v roce 1993. Největším hitem nového období byla skladba „Takie tango“. V roce 2014 odehrála Budka Suflera poslední koncert.\n\nV květnu 2019 bylo oznámeno, že skupina bude znovu vystupovat, ale bez původního zpěváka Krzysztofa Cugowského.\n\n\n"}
{"id": "1518125", "url": "https://cs.wikipedia.org/wiki?curid=1518125", "title": "Marola", "text": "Marola\n\nMarola (\"Sclerocarya\"), česky též marula, je rod rostlin z čeledi ledvinovníkovité. Zahrnuje pouze dva druhy, omezené svým výskytem na tropickou subsaharskou Afriku. Jsou to opadavé stromy se střídavými zpeřenými listy a drobnými květy s větším počtem tyčinek. Plodem je peckovice s dužnatým oplodím.\n\nDruh \"Sclerocarya birrea\", široce rozšířený v sezónně suchých oblastech subsaharské Afriky, poskytuje domorodcům mnohostranný užitek. Plody jsou využívány jako ovoce a také poskytují potravu množství různých divokých zvířat. Slouží také k výrobě likéru, Amarula Cream. Rostlina má význam i v domorodé medicíně a kůra slouží k výrobě provazů.\n\nOba druhy maroly jsou dvoudomé, opadavé stromy. Listy jsou střídavé, lichozpeřené nebo výjimečně jednolisté, řapíkaté, složené z téměř nebo zcela vstřícných, řapíčkatých lístků. Květy jsou jednopohlavné, stopkaté, čtyř nebo pětičetné, stopka není článkovaná. Květenství jsou vrcholová a/nebo úžlabní. Samčí květy jsou uspořádány ve stopkatých hroznech, zatímco samičí květenství je často redukováno jen na jediný květ. Kalich je žlutý až červený, koruna žlutá, purpurově růžová až červená. Tyčinek je obvykle 15 až 25 a mají šídlovité nitky. V samičích květech jsou přítomna sterilní staminodia. Semeník je srostlý ze 2 (1-4) plodolistů. Blizna je hlavatá. Plodem je žlutá až oranžová, obvejcovitě kulovitá peckovice. Plody mají dužnatý mezokarp a tvrdý endokarp (pecku). Semena jsou zploštělá.\n\nRod marola obsahuje pouze dva druhy, rozšířené v tropické Africe. Druh \"Sclerocarya birrea\" je široce rozšířený v tropické subsaharské Africe od zemí Sahelu na jih až po Namibii a severovýchod Jihoafrické republiky a vyskytuje se i na Madagaskaru. Druh \"Sclerocarya gillettii\" je naproti tomu endemit severní a východní Keni.\n\n\"Sclerocarya birrea\" se vyskytuje v tropických a subtropických oblastech s výrazným střídáním období sucha a dešťů jako součást vegetace savan, stromových savan a řídkých opadavých i stálezelených lesů. Zpravidla roste spíše rozptýleně a nevytváří porosty. Roste v nižších polohách v nadmořských výškách převážně do 1600 metrů. Chybí ve vlhkých oblastech tropických deštných lesů okolí Guinejského zálivu a středozápadní tropické Afriky. V jižní subtropické části areálu je v období sucha v bezlistém stavu schopna přečkat i slabší mráz. Vyhledává hlubší, dobře propustné, nezamokřené půdy.\n\nKvěty maroly poskytují pyl i nektar a přitahují širokou paletu různého létajícího hmyzu. Hlavními opylovači jsou včely.\nNa marole se živí housenky řady afrických nočních motýlů zejména z čeledí bourovcovití (\"Lasiocampidae\"), bekyňovití (\"Lymantriidae\"), můrovití (\"Noctuidae\"), martináčovití (\"Saturniidae\") a lišajovití (\"Sphingidae\"). Z martináčů jsou to jmenovitě druhy \"Argema besanti\", \"Argema mimosae\", \"Gonimbrasia belina\" (známý \"mopanový červ\", žijící zejména na mopanu), \"Urota sinope\" a \"Usta terpsichore\", z lišajů \"Batocnema africanus\" a \"Falcatula falcata\". Listy žere také pohledná mandelinka \"Polyclada flexuosa\".\n\nNa marole parazitují poloparazitické keře z čeledi ochmetovité. V jižních oblastech Afriky jsou to druhy \"Agelanthus prunifolius\", \"Erianthemum dregei\", \"Helixanthera garciana\", \"Pedistylis galpinii\" a \"Tapinanthus globiferus\". V Transvaalu a přilehlých oblastech na nich roste obligátní poloparazit \"Agelanthus crassifolius\", který dosud nebyl na jiné dřevině zjištěn. Ve dřevě vrtají různí dřevokazní brouci, mezi jinými tesaříci (\"Cordylomera schoenherri\", \"Plocaederus frenatus\", \"Xystrocera\", \"Lasiopezus josephus\", \"Lasiopezus longimanus\", \"Aulacopus natalensis\") a krasci (\"Evides gambiensis\", \"Sphenoptera maculata\").\n\nPlody maroly poskytují potravu mnohým africkým zvířatům, která konzumují zejména dužninu. Větší savci se podílejí i na šíření semen. V oblastech s větším zastoupením velkých býložravců dosáhnou do korun stromů jen nejvyšší z nich, tedy žirafy a sloni, zatímco menší druhy (impaly, chocholatky, kozy) se musí spokojit s opadem. Někteří obratlovci, např. papoušek žlutotemenný, jsou schopni otevřít tvrdou pecku a mohou konzumovat i výživná semena.\n\nNa Sardinii bylo v uloženinách spodně miocénního stáří nalezeno prokřemenělé fosilní dřevo, jehož struktura je velmi podobná jako u dnešní maroly \"Sclerocarya birrea\". Druh byl nazván \"Sclerocaryoxylon chiarugii\" a dosahuje stáří asi 10-15 miliónů let.<ef name=\"hall\"/>\n\nRod \"Sclerocrya\" je v rámci čeledi \"Anacardiaceae\" řazen do podčeledi \"Spondioideae\" a tribu \"Spondiadeae\".\nDruh \"Sclerocarya birrea\" je členěn do tří poddruhů. Poddruh \"S. birrea\" subsp. \"birrea\" se vyskytuje v severní a západní části subsaharské Afriky, zatímco poddruh \"S. birrea\" subsp. \"caffra\" (někdy rozlišovaný i jako samostatný druh \"S. caffra\") v jižní části areálu. V nevelké oblasti, kde se areály obou taxonů překrývají, je rozlišován ještě poddruh \"S. birrea\" subsp. \"multifoliata\".\n\n\"Sclerocarya birrea\" má v oblasti svého výskytu mnohostranné domorodé využití. Plody jsou jedlé a chutné. Slouží k přímé konzumaci nebo k výrobě různých džemů a želé. Ve Svazijsku se z dužniny plodů tradičně vyrábí alkoholický nápoj podobný cidru. Jedlá jsou i semena, z nichž je získáván i olej podobný oleji olivovému. Některé části rostliny jsou využívány v domorodé medicíně k léčení průjmů, úplavice a revmatismu a jako profylaxe proti malárii. Ze dřeva jsou v jižní Africe vyráběny domácí nádoby a z kmenů dlabané lodě. Vláknitá vrstva kůry slouží k výrobě provazů. V poslední době je z afrických zemí vyvážen likér, vyráběný z plodů maroly a pojmenovaný Amarula Cream. Rostlina tak získala větší ekonomický význam.\n\n"}
{"id": "1518130", "url": "https://cs.wikipedia.org/wiki?curid=1518130", "title": "Jerzy Harwot", "text": "Jerzy Harwot\n\nJerzy Harwot též Georg Harwot (7. května 1853, Puncov – 4. prosince 1904, Přemyšl) byl polský pedagog a publicista.\n\nV letech 1877–1901 působil na gymnáziu v haličském Přemyšlu. Je mj. autorem ve své době populární učebnice \"Deutsches Lehr- und Lesebuch für die Oberclassen höherer Schulen von Galizien\" (1882) či publikace \"Cieszyn i ziemia cieszyńska pod względem geograficznym i statystycznym\" (1893).\n\nPůsobil rovněž jako představený evangelické farnosti v Jarosławi.\n\n"}
{"id": "1518133", "url": "https://cs.wikipedia.org/wiki?curid=1518133", "title": "Zama z Bologne", "text": "Zama z Bologne\n\nSvatý Zama či Zamas ( – asi 268) je první známý biskup Bologne.\n\nNa biskupa byl vysvěcen kolem roku 260 svatým Dionýsiem.\n\nZemřel asi roku 268. Na začátku 16. století byly jeho ostatky přeneseny z kostela Ukřižování do katedrály sv. Petra v Bologni.\n\nJeho svátek se slaví 28. září a někdy 24. ledna.\n\n"}
{"id": "1518134", "url": "https://cs.wikipedia.org/wiki?curid=1518134", "title": "Tsingy de Bemaraha", "text": "Tsingy de Bemaraha\n\nTsingy de Bemaraha je lokalita Světového dědictví na Madagaskaru. Leží v regionu Melaky na západě ostrova, nejbližším větším městem je Morondava. Oblast je rozdělena na přísnou přírodní rezervaci o rozloze 834,11 km² na severu a národní park o rozloze 731,74 km² na jihu. Nadmořská výška se pohybuje od 150 do 700 metrů, krajem protéká řeka Manambolo.\n\nZdejší krasová krajina byla formována v období jury, když se rozpadal superkontinent Gondwana. Působením eroze vznikl rozsáhlý labyrint tvořený ostrými škrapy, které se v malgaštině nazývají \"tsingy\" („kde se nedá projít bosky“). Krajina je porostlá suchým opadavým lesem, v němž dominuje delonix královská a baobab prstnatý. Na mořském pobřeží rostou mangrovy. Žijí zde poloopice (sifaka Deckenův, ksukol ocasatý nebo avahi Cleeseův), fosa, endemický hlodavec \"Nesomys lambertoni\" a více než sto druhů ptáků (orel madagaskarský, výreček bělobradý, kukalka velká).\n\nOdlehlá oblast byla jedním z posledních útočišť původních obyvatel Madagaskaru Vazimbů. V roce 1927 bylo Tsingy de Bemaraha vyhlášeno chráněným územím pod státní správou a v roce 1990 je UNESCO zařadilo na seznam světového dědictví. Oblast je přístupná pouze v období sucha. \n\n"}
{"id": "1518135", "url": "https://cs.wikipedia.org/wiki?curid=1518135", "title": "Alexej Fjodorovič Orlov", "text": "Alexej Fjodorovič Orlov\n\nKníže Alexej Fjodorovič Orlov (rusky: Алексе́й Фёдорович Орло́в; 30. října 1787 – 2. června 1862) byl ruský diplomat, syn hraběte Fjodora Grigorjeviče Orlova. Narodil se v Moskvě. Zúčastnil se všech napoleonských válek od roku 1805 až po dobytí Paříže . Za jeho služby velitele jezdeckého pluku mu byl po povstání v roce 1825 udělen titul hraběte a v turecké válce (1828–1829) získal hodnost generálporučíka. \n\nOd té doby se začal Orlov věnovat kariéře diplomata. Byl ruským zástupcem při vyjednávání Drinopolského míru, a v roce 1833 byl jmenován ruským velvyslancem v Istanbulu. Zároveň zastával funkci vrchního velitele černomořské flotily. Byl jedním z nejdůvěryhodnějších agentů cara Mikuláše I., kterého v roce 1837 doprovázel na zahraniční cestě. Od roku 1844 do roku 1856 měl na starosti nechvalně proslulou \"Třetí sekci,\" neboli tajnou policii. \n\nV roce 1854 byl poslán do Vídně, aby během krymské války přivedl Rakousko na ruskou stranu, ale neuspěl. V roce 1856 se podílel na uzavření Pařížského míru. Ve stejném roce získal titul knížete a byl jmenován prezidentem Císařské rady státu a Rady ministrů. V roce 1857, během císařovy nepřítomnosti, předsedal komisi zabývající se otázkou emancipace nevolníků, ke které se ovšem stavěl nepřátelsky. Zemřel v Petrohradě. \n\nOrlova si svými satirickými verši dobíral Alexandr Puškin, který tvrdil, že Orlovova milenka, tanečnice Istomina, mohla vidět jeho penis pouze mikroskopem. \n"}
{"id": "1518139", "url": "https://cs.wikipedia.org/wiki?curid=1518139", "title": "Jiří Exl", "text": "Jiří Exl\n\nJiří Exl (* 7. dubna 1955) je bývalý český hokejový útočník. \n\nV československé lize hrál za TJ Zetor Brno a TJ Ingstav Brno. Odehrál 3 ligové sezóny, nastoupil v 61 ligových utkáních, dal 7 ligových gólů a měl 6 asistencí. V nižších soutěžích hrál i za Duklu Jihlava „B“, TJ Spartak Nedvědice a TJ ŽĎAS Žďár nad Sázavou. Reprezentoval Československo na Mistrovství světa juniorů v ledním hokeji 1975, kde tým skončil na 4. místě.\n\n"}
{"id": "1518140", "url": "https://cs.wikipedia.org/wiki?curid=1518140", "title": "Why Women Kill", "text": "Why Women Kill\n\nWhy Women Kill je americký komediálně-dramatický internetový seriál, jehož tvůrcem je Marc Cherry. Seriál je produkován pro CBS All Access. Premiérový díl byl vysílán dne 15. srpna 2019.\n\nV říjnu 2019 byla objednána druhá řada.\n\n\n\n\n\n\n\n\n\n\n"}
{"id": "1518142", "url": "https://cs.wikipedia.org/wiki?curid=1518142", "title": "Borovice pichlavá", "text": "Borovice pichlavá\n\nBorovice pichlavá (\"Pinus pungens\") je druh borovice, pocházející z východu Severní Ameriky.\n\nJe to obvykle menší stálezelený strom, dorůstající výšky 6–12 metrů, s přímým nebo pokřiveně vystoupavým kmenem a nepravidelnou kulovitou korunou, která se sama špatně čistí od suchých větví. Borka je tenká, šedohnědá až červenohnědá, v dospělosti rozpraskaná do nepravidelných hrubě šupinatých plátů. Dožívá se zhruba 250 let.\n\nJehlice vyrůstají po dvou, zřídka i po třech ve svazečcích s vytrvalou pochvou; jsou žlutozelené až zelené, 4–7 cm dlouhé, velmi tuhé a ostře pichlavé, na stromě vytrvávají obvykle tři roky. Pupeny jsou pryskyřičnaté. Šišky jsou téměř přisedlé, nepravidelně vejčité, až 9 cm dlouhé, s výrazně vystouplými štítky (apofýzami), které jsou zakončeny nápadnými, až 1 cm dlouhými ostny. Dozrávají druhým rokem, část z nich je serotinního typu, otevírají se tedy se zpožděním; i po otevření a vypuštění okřídlených semen ještě dlouho vytrvávají na stromě (až 30 let).\n\nPloidie druhu je 2n=24.\n\nDomovinou borovice pichlavé je Appalačské pohoří na východě Spojených států amerických, kde roste roztroušeně až do nadmořské výšky 1350 m (v extrémech až 1760 m). Je pionýrským druhem preferujícím slunná, suchá, písčitá nebo kamenitá stanoviště převážně na kyselých půdách; pro úspěšné zmlazování ze semen potřebuje pravidelné disturbance, především lesní požáry. Mrazuvzdorná je do -23 °C. Větší zapojené lesy nevytváří, roste obvykle solitérně či v menších roztroušených porostech, v příznivých polohách je příměsí smíšených lesů s borovicí tuhou a virginskou, s javory (\"Acer rubrum\"), duby (\"Quercus coccinea\", \"Quercus velutina\"), tupelou lesní (\"Nyssa sylvatica\") nebo kyslounem stromovým (\"Oxydendrum arboreum\"), v podrostu s rododendrony, brusnicemi či cesmínou.\n\nJe druhem borovice bez většího ekonomického významu vzhledem k malým rozměrům a nepravidelnému růstu. Její nepříliš kvalitní dřevo je lokálně využíváno jako palivo nebo zdroj buničiny. Ekologický význam spočívá ve zpevňování svahů a poskytování útočiště volně žijícím živočichům. Místy se pěstuje jako okrasná dřevina pro exotický vzhled ostnitých šišek, v ČR spíše výjimečně jako sbírková dřevina v některých arboretech a zahradách, mj. v arboretu Žampach nebo v Dendrologické zahradě v Průhonicích.\n"}
{"id": "1518145", "url": "https://cs.wikipedia.org/wiki?curid=1518145", "title": "Židovská čtvrť v Myslkovicích", "text": "Židovská čtvrť v Myslkovicích\n\nŽidovská čtvrť (ghetto) v Myslkovicích (německy dříve Miskowitz), malé obci v okrese Tábor v Jihočeském kraji, vznikla během formování místní židovské obce, t. j. koncem 17. století. Ghetto bylo nejprve kolem rybníka vesnice, později, jak židovská populace rostla, západně od rybníka v západní části obce, která dostalo přezdívku „Židovna“. Severně od rybníka se nacházela synagoga, jižně nemocnice. Celkově bylo židovské ghetto tvořeno asi 40 obytnými budovami, které byly později částečně přestavěny a dochovaly se zde dodnes. Židovská škola byla zmíněna již v roce 1730 a poté kolem roku 1850. V ghettu se nacházela také rituální koupel, tzv. mikve.\n\n"}
{"id": "1518146", "url": "https://cs.wikipedia.org/wiki?curid=1518146", "title": "Městská knihovna Beroun", "text": "Městská knihovna Beroun\n\nMěstská knihovna Beroun je veřejná knihovna, jejímž zřizovatelem je město Beroun.\n\nKnihovna systematicky buduje fond krásné a odborné literatury a jiných informačních pramenů, vytváří a archivuje fond regionální literatury včetně zpracovávání a shromažďování informací o regionu. Podílí se na primárním vzdělávání žáků a studentů v úzké spolupráci s místními základními a středními školami a prostřednictvím doprovodného programu na sekundárním vzdělávání občanů včetně nabídky volnočasových aktivit. Knihovna od roku 2002 sídlí ve zrekonstruované budově kasáren. \n\nJediná pobočka knihovny funguje na sídlišti, kde byla původně otevřena roku 1953. Nyní se nachází v budově, kam byla přestěhována roku 1978. Pobočka nabízí standardní služby jako hlavní budova knihovny a je hojně navštěvována nejen obyvateli sídliště, ale i školami v okolí. Pobočka je jediným kulturním zařízením v této oblasti, navíc s dlouhou tradicí. \n\nPočátky půjčování knih v Berouně jsou spjaty s osobností Josefa Antonína Seydla (1775–1837), berounského děkana, historika a buditele, jehož knihovna se částečně zachovala dodnes ve sbírkách Muzea Českého krasu v Berouně. Seydl kupoval a shromažďoval knihy, které půjčoval obyvatelům města. Možná proto panovala domněnka, že v roce 1836 založil J. A. Seydl v Berouně půjčovnu knih, a dlouho se udržovalo přesvědčení, že berounská městská knihovna je vlastně Seydlův odkaz. Seydl byl ideovým i materiálním původcem knihovny, on sám však městskou knihovnu nezaložil.\n\nPozději v Berouně fungovaly knihovny při spolcích, jako byl Sokol, Dobročinný spolek Ludmila nebo divadelní ochotníci. V 90. letech 19. století začaly být sbírány a ukládány kulturní písemné památky města i okolí a vznikl muzejní spolek, který v roce 1894 jednal o vzniku knihovny. Přestože byl vypracován i knihovní řád, knihovna založena nebyla.\n\nSpolek Museum a veřejná knihovna v Berouně byl založen 23. července 1896. Toto datum je považováno za vznik knihovny. Úkolem spolku bylo pátrat po starožitnostech a památkách, shromažďovat je a uchovávat a v neposlední řadě zřídit veřejnou knihovnu. Prvním knihovníkem byl jmenován Vincenc Švagr.\n\nSlibný vývoj knihovny zastavila první světová válka, během níž přišla knihovna o prostory a utrpěla velké materiální ztráty. Zásluhu na jejím obnovení měl prof. Mucha, který zde působil jako knihovník od roku 1919 a jako první začal uvažovat o založení dětského oddělení. V roce 1922 nastoupil do berounské knihovny Dr. Josef Poch, bezesporu její největší osobnost. Jako první profesionální knihovník v Berouně byl zvolen 4. července 1922. S jeho funkcí byla spojena také povinnost vést pamětní knihu města.\n\nJosef Poch se ihned po svém nástupu pustil do revize fondu, pořídil seznamy knih, nové katalogy a přeorganizoval celý fond. Začal vypracovávat pravidelné statistické výkazy. Zasloužil se o rozvoj propagační činnosti knihovny. Knihovní fond byl postupně doplňován a noví čtenáři se postarali o stoprocentní nárůst návštěv knihovny. Pod vedením J. Pocha se knihovna stala skutečným kulturně-vzdělávacím centrem. Díky jeho iniciativě, píli, tvrdé práci a zapálení velmi vzrostla úroveň a popularita knihovny.\n\nV roce 1924 město zakoupilo Duslovu vilu, kam se o rok později přestěhovala nejen knihovna s čítárnou, ale i muzeum a archiv. Roku 1925 se knihovna zúčastnila jubilejní krajinské výstavy v Berouně. O její expozici se uznale vyjádřil sám prezident T. G. Masaryk. Významný byl rok 1926, kdy se v Praze konal mezinárodní sjezd knihovníků. Už sama skutečnost, že se sjezd konal právě v Praze, ukazovala, jakou vážnost získalo československé knihovnictví v zahraničí svým poválečným rozvojem. Berounská knihovna vystavovala na výstavách sjezdu. Její expozice byla umístěna v budově Ženského výrobního spolku v Resslerově ulici. V rámci sjezdu se uskutečnil zájezd na Karlštejn a do Berouna, kde proběhla prohlídka knihovny. Návštěvníky provedl Josef Poch, který byl zároveň druhým jednatelem sjezdu. Knihovnu tak navštívili zástupci z Jeruzaléma, Egypta, Lotyšska, Nizozemska či Švédska a projevili o knihovnu velký zájem.\n\nV roce 1929 byla založena knihovní rada. V té době měla knihovna již 4 oddělení – půjčovnu pro dospělé, půjčovnu pro mládež, čítárnu pro dospělé a čítárnu pro mládež. V roce 1937 se knihovna s 25 000 svazky řadila k největším lidovým knihovnám republiky.\n\nBěhem války knihovnu postihlo zabrání prostor, snižování finančních prostředků, povinné vyřazování knih a taktéž povinný nákup říšské propagační literatury. J. Pochovi se podařilo získat souhlas k vybudování dvou poboček, z nichž byla zřízena jedna a fungovala jen dva roky. Knihovna plnila za protektorátu čestně svůj úkol: udržet mezi lidmi víru ve spravedlivou věc Československa a ve vítězství demokratického ideálu. Berounská knihovna se nenechala válkou zničit, bojovala, aby v roce 1945 mohla uspořádat první poválečnou schůzi knihovní rady, získat zpět své prostory a dále se rozvíjet.\n\nJosef Poch odešel na Ministerstvo školství a národní osvěty a od roku 1946 na jeho místo nastoupil Dr. Viktor Palivec.\n\nAčkoliv politická situace v 50. letech měla značný vliv na složení knihovního fondu, přesto byla knihovna modernizována. Knihy v půjčovně pro mládež přešly do volného výběru, byl instalován rozhlas, zakoupen promítací přístroj či založen Klub čtenářů. V Berouně fungovala jediná samostatná veřejná čítárna na okrese, která nabízela přes 100 časopisů a zároveň sloužila jako místnost pro konání čtenářských besed, besídek pro děti i odborných školení. V roce 1951 byla v berounské knihovně založena Veřejná informační bibliografická služba, a to jako jedna z prvních v republice.\n\nRoku 1952 knihovna přešla pod správu Okresního národního výboru v Berouně a byla pověřena funkcí okresní knihovny. Tento statut jí přisoudil nové role. V rámci celého okresu plnila funkci metodickou a bibliografickou a zajišťovala meziknihovní výpůjční službu. V praxi tak knihovna poskytovala metodickou pomoc všem knihovnám v okrese. V její evidenci bylo 57 vesnických knihoven.\n\nV roce 1960 nastoupila na post ředitelky Věnka Novotná, která vystřídala Františka Jánského a působila zde až do roku 1991. Okresní lidová knihovna Beroun pokračovala v metodické práci a pomoci obecním knihovnám. Metodická práce byla postupně systematizována.\n\nNejvýznamnější událostí v 70. letech bylo vybudování nové pobočky knihovny na Sídlišti. Ta byla slavnostně otevřena 6. října 1978 a nahradila původní pobočku otevřenou v roce 1953. V době otevření byla nejmodernějším knihovnickým pracovištěm v okrese. O rok později bylo otevřeno oddělení politické literatury, které bylo umístěné v Domě politické výchovy na Wagnerově náměstí (nyní budova České pojišťovny).\n\nZačátek 80. let byl spojený s rekonstrukcí Duslovy vily. Knihovna se nacházela v kritickém technickém stavu a po dobu vytoužené rekonstrukce poskytovala služby za ztížených podmínek. Roku 1985 byl otevřen depozitář v obci Hředle. O pět let později byla vypovězena smlouva o pronájmu a 30 000 knih muselo být převezeno zpět do Berouna. Roku 1987 byla otevřena nová čítárna v přístavbě Duslovy vily.\n\nRok 1992 přinesl změnu na pozici ředitelky, kterou se stala Mgr. Hana Ludvíková. Právě v tomto roce byl do knihovny zakoupen první počítač a v roce 1994 byl v knihovně nainstalován první knihovní systém Codex. Ve stejném roce se stalo Město Beroun zřizovatelem knihovny a její název se změnil na Městskou knihovnu Beroun. Knihovna se potýkala s nevyhovujícími prostory Duslovy vily, které přestaly odpovídat potřebám moderní knihovny. V následujících letech byl spuštěn automatizovaný výpůjční protokol. Pod správu knihovny navíc přešlo Městské informační centrum.\n\nNejvýznamnější změnou bylo stěhování knihovny do zrekonstruované budovy v bývalých kasárnách. Zde sídlí od 29. října 2002 a dělí se o prostory s Klubem důchodců a Českým svazem bojovníků za svobodu. Rok 2006 přinesl odtržení Městského informačního centra. Další rok si knihovna připomínala 111 let od svého založení a 5 let od stěhování do budovy kasáren. V rámci oslav byla vydána brožura o historii knihovny. Knihovna také získala svoje logo.\n\nZa dobu své existence se knihovna stala organizací, která má své pevné a důležité místo ve městě. Knihovna je centrem kultury i vzdělávání pro všechny věkové skupiny. Dlouho se očekává její rekonstrukce, protože budova kasáren už dávno nevyhovuje potřebám moderní knihovny a ztěžuje poskytování služeb i pořádání akcí.\n\n\n\n\n\n\n"}
{"id": "1518151", "url": "https://cs.wikipedia.org/wiki?curid=1518151", "title": "Reid Scott", "text": "Reid Scott\n\nScott se narodil 19. listopadu 1977 v Albany v New Yorku. Je synem Kathleen a Neila Weinerových. Navštěvoval Syracuse University. \n\nSvojí hereckou kariéru zahájil v divadelní hře \"Cargo\", která se hrála v Newyorském divadle mimo-Broadway a několika televizními reklamami. V roce 2002 získal hlavní roli v pilotním díle stanice Fox \"With You in Spirit.\" \n\nBěhem let 2006–2010 hrál v seriálu stanice TBS \"My Boys\" a objevil se v hostujících rolích v seriálech \"Sběratelé kostí,\" \"The Secret Life of American Teenager, Motorcity\" a \"Kriminálka New York\". V roce 2010 se připojil k obsazení seriálu stanice Showtime \"Ve znamení raka\" v roce 2010. \n\nBěhem let 2012–2019 hrál hlavní roli Dana Egana v seriálu stanice HBO \"Viceprezident(ka)\". V roce 2013 propůjčil svůj hlas postavičce jménem Turbo do animovaného seriálu Netflixu \"Turbo R.A.Ke.Ta.\".\n\nV roce 2014 si zahrál ve filmu Nancy Meyersové \"Stážista\". Jeho scény však byly z filmu vystřižené. V roce 2019 získal roli v seriálu CBS All Acess \"Why Women Kill\", ve kterém hraje hlavní roli Elie Cohena. \n\nDne 21. června 2014 si vzal svou dlouholetou přítelkyní Elspeth Keller, se kterou má dva syny, Conrada (* 31. března 2015) a Damona (*4. ledna 2018). \n\n"}
{"id": "1518155", "url": "https://cs.wikipedia.org/wiki?curid=1518155", "title": "Přístavní brána (Štětín)", "text": "Přístavní brána (Štětín)\n\nPřístavní brána (něm. \"Berliner Tor\", pol. \"Brama Portowa\") je bývalá součást fortifikačního systému ve Štětíně, postavená v letech 1725–1727 podle návrhu nizozemského architekta Gerharda Corneliusa van Wallrawe. Nachází se na městském sídlišti Centrum na náměstí Přístavní brána (pol. \"plac Brama Portowa\"). Je chráněna jako kulturní památka (č. A-790 z 11. července 1954).\n\nJe to jedna ze dvou (vedle Královské brány) brán zachovaných až do současnosti, které jsou zbytkem starého pruského opevnění. Fasádu ozdobil francouzský sochař Bartholomé Damart. Na něj byl umístěn monogram krále Fridricha Viléma I., zakladatele tohoto objektu. Atiku zdobí plaketa se zlaceným nápisem v latině, která informuje o právech Braniborského státu na Pomořansko a Štětín, protože Fridrich Vilém koupil Štětín od Švédů v roce 1719 za dva miliony talárů.\n\nNad nápisem nachází se panorama města s Viadrusem (bohem řeky Odry). Nahoře je oválný štít s erbem Pruska, korunovaný královskou korunou. \n\nV letech 1976–2013 v Braně sídlil obchod s uměleckými výrobky „Cepelia“. V současnosti (2015) uvnitř Brány funguje divadlo. Brána v letech 2016–2017 prošla rekonstrukcí.\n"}
{"id": "1518166", "url": "https://cs.wikipedia.org/wiki?curid=1518166", "title": "Marie Württemberská", "text": "Marie Württemberská\n\nMarie Württemberská (\"Antoinette Friederike Auguste Marie Anna Herzogin von Württemberg;\" 17. září 1799, Coburg – 24. září 1860, Gotha) byla jako druhá manželka vévody Arnošta I. v letech 1832 až 1844 sasko-kobursko-gothajskou vévodkyní.\n\nMarie se narodila 17. září 1799 jako nejstarší dítě vévody Alexandra Württemberského a jeho manželky Antoinetty Sasko-Kobursko-Saalfeldské. Měla dva mladší přeživší bratry, vévodu Alexandra a vévodu Arnošta. Württemberské království, které vzniklo v roce 1806, bylo prominentní entitou Německa na úrovni Pruska, Bavorska a Saska s konexemi na anglickou a ruskou vládnoucí rodinu.\n\nMarie vyrůstala na zámku Fantaisie v Bayreuthu. Její otec byl generálem v ruské armádě a později guvernérem Běloruska, a tak Marie žila v letech 1802 až 1832 v Jelgavě a v Petrohradu.\n\nMarie se 23. prosince 1832 v Coburgu stala druhou manželkou 48 letého vévody Arnošta I. Sasko-Kobursko-Gothajského. Arnošt horlivě hledal novou nevěstu po smrti své první, odcizené manželky, Luisy Sasko-Gothajsko-Altenburské. Arnošt zpočátku hledal manželku s vysokým postavením, zjistil však, že jeho věk a špatná pověst omezují jeho možnosti. Nakonec se rozhodl pro Marii, které bylo třicet tři let a byla jeho neteří – Marie byla dcerou Arnoštovy sestry Antoinetty.\n\nSňatkem se Marie stala nevlastní matkou budoucího vévody Arnošta II. a prince Alberta, pozdějšího manžela královny Viktorie. Marie byla také jejich sestřenicí. Arnošt a jeho synové se s Marií setkali na zámku Thalwitz a doprovodili ji do vévodství, kde započala manželství. Se svými nevlastními syny udržovala po celý život dobré vztahy, v roce 1841 se stala kmotrou prvního syna prince Alberta a královny Viktorie, Alberta Eduarda, prince z Walesu (budoucího krále Eduarda VII.).\n\nHistorička Gillian Gillová popisuje Marii jako \"přísnou a melancholickou dámu\". Marie neměla s Arnoštem žádné děti a tak se manželé rychle rozdělily a většinou žili na rozdělených panstvích. V roce 1843 Marie adoptovala dítě \"prostých rodičů\", ačkoli ji Albert varoval, aby se vyhnula tomu dávat mu beznadějné touhy o postavení. Napsal jí: \"Přeji Vám více úspěchů, než je obecná účast vzdělávání chudých dětí z nižších řad našimi osobami\".\n\nZatímco Albert ji ve svých dopisech oslovoval jako \"drahou matku\", Marie se rozhodla nezúčastnit se několika důležitých událostí v životech nevlastních synů, jako bylo jejich biřmování nebo Viktoriina korunovace (pro první z toho uvedla Marie jako důvod své nepřítomnosti špatné počasí). Albert a Marie po celý život udržovali korespondenci, což historikům pomohlo lépe porozumět jejich vztahu.\n\nMarie se zajímala o literaturu, hudbu, divadlo a umění. Nově postavené divadlo Landestheater Coburg bylo otevřeno na její 41. narozeniny. Od roku 1842 ji často navštěvoval Ferenc Liszt. V roce 1836 převzala vedení Gothaer Marien-Institut, soukromého vzdělávacího institutu pro dívky. 3. května 1842 darovala 2000 tolarů na založení útulku pro malé děti v Coburgu, podle podobné instituce v hlavním městě Gotha. \"Marienschulstiftung\" (Mariina škola) ve stejném roce zahájila provoz, provozovala také mateřskou školku a později také \"Kinderkrippe\" (pro menší děti) jako nezávislou nadaci. Instituce od roku 1869 sídlí v budově, kterou vlastnila sama Marie, \"Park 1\" v Coburgu.\n\nArnošt I. zemřel v roce 1844 a vévodkyně vdova si vybrala za své residence zámek Reinhardsbrunn, zámek Friedrichsthal a zámek Friedenstein, všechny v Gothe. Později se rozhodla vrátit se do Coburgu, aby se setkala zejména s návštěvami příbuzných z Anglie. Marie zemřela na zámku Friedenstein ve tři čtvrtě na šest odpoledne 24. září 1860, rok před Albertovou smrtí. Pohřbena byla ve vévodském mauzoleu Friedhof am Glockenberg v Coburgu.\n"}
{"id": "1518169", "url": "https://cs.wikipedia.org/wiki?curid=1518169", "title": "Ivan Vyhovský", "text": "Ivan Vyhovský\n\nIvan Vyhovský (ukrajinsky: Іван Виговський, polsky: Iwan Wyhowski / Jan Wyhowski) (po roce 1600, Vyhov u Korosteně – 1664, Korsuň-Ševčenkivskyj) byl hejtmanem ukrajinských kozáků během tří let (1657–59) rusko-polské války (1654–1667) . Byl nástupcem slavného hejtmana a vůdce povstalců Bohdana Chmelnického, jenže jako hejtman byl naopak znám svojí orientací na Polsko, která nakonec vedla k jeho porážce pro-ruskou kozáckou frakcí. \n\nVyhovsky se narodil na rodinném sídle Vyhov, nedaleko Korostenu v Kyjevském vojvodství Polsko-litevské unie. Byl synem pravoslavného šlechtice Ostapa Vyhovského, zástupce velitele kyjevské pevnosti vojvody Adama Kisiela. Možná se také narodil v jiném rodinném sídle, Hoholivě nedaleko Poltavy. Ostap Vyhovský měl tři další syny a dceru (všichni byli po pádu Ivana Vyhovského vyhnáni na Sibiř). \n\nIvan Vyhovský studoval v semináři Kyjevského bratrstva a vynikal v jazycích (především ukrajinštině, polštině, latině a ruštině) a také v kaligrafii. Později byl hlavním finančním podporovatelem semináře. \n\nBěhem služby v polské armádě byl zajat Chmelnického kozáky v bitvě u Żółte Wody v květnu 1648. Díky svému vzdělání a zkušenostem byl propuštěn a stal se generálním tajemníkem neboli kancléřem (\"heneralny pysar\") kozáků a jedním z Chmelnického nejbližších poradců. \n\nPo smrti Chmelnického byl zvolen hejtmanem. Snažil se najít protiváhu k všudypřítomnému ruskému vlivu na Ukrajině po Perejaslavské dohodě z roku 1654. Zatímco kozácká elita a církevní úřady podporovaly jeho orientaci na Polsko, obyčejní kozáci zůstali vůči Polákům podezřívaví a nepřátelští, protože je dlouho nutili k nevolnictví. Nakonec část kozáků, vedená Jakivem Barabašem, navrhla nového hejtmanského kandidáta Martyna Puškara, plukovníka poltavských kozáků. Vzpoura proti hejtmanovi sílila a vyvrcholila v červnu 1658, když se Vyhovského loajální kozáci střetli s proruskými kozáky. Vyhovský zvítězil, Puškar byl zabit a Barabaš uprchl (později však byl zajat a popraven). Tento bratrovražedný boj však měl za následek asi 50 000 mrtvých. \nPo upevnění moci na Ukrajině se Vyhovský pokusil dosáhnout přijatelné dohody s Poláky. Povzbuzen svým přítelem šlechticem Jurijem Nemyryčem zahájil jednání s polskou vládou, které vyústilo v Haďačskou smlouvu, podepsanou 16. září 1658. Podle této smlouvy by se Ukrajina jako Ruské velkovévodství stala třetí autonomní součástí Polsko-litevské unie. Byla by tak pod svrchovaností polského krále, ale měla vlastní armádu, soudní systém a státní pokladnu. Navíc, pravoslavní věřící by měli dostat stejná práva jako katolíci. Takto podepsaná smlouva by zajistila kozáckou autonomii a důstojnost v míře, jakou po staletí nepoznali. \n\nHaďačská smlouva však nebyla nikdy uvedena do života. Po jejím podpisu vtrhla na Ukrajinu ohromná ruská armáda, vedená moskevským bojarem Alexejem Trubeckým, podle některých zdrojů až 150 000 vojáků. Asi 100 000 z nich bylo zaneprázdněno obléháním Konotopu), zbytek pobili Tataři, když se pokoušel pronásledovat Vyhovského kozáky, takže zahynulo asi 20 000–30 000 Rusů. Vyhovský vedl proti Rusům 60 000 kozáků a na pomoc mu přišlo 40 000 Poláků a Tatarů. U Konotopu byli Rusové drtivě poraženi. Vyhovsky však nedokázal toto vítězství zúročit, protože ruské posádky v kozáckých městech se i nadále držely a Tataři byli nuceni vrátit se na Krym, protože byl napaden nezávislými kozáky. Navíc mezi kozáky znovu vypuklo pro-ruské povstání vedené Ivanem Bohunem. V roce 1659 se kvůli druhému povstání proti jeho vládě a nezvládnutelné situaci na Ukrajině Vyhovský vzdal úřadu hejtmana a odešel do Polska. V roce 1660 byl jmenován vojvodou kyjevským a tento úřad držel až do své smrti v roce 1664. Kyjev sám byl v této době v držení ruských jednotek, poté, co se vojvodům Vasilovi Šeremetěvovi a Jurijovi Barjatinskému podařilo odrazit dva Vyhovského a jeden polský útok na město. \n\nJeho služba polsko-litevské unii a ochotné vzdání se moci ho však neochránila. V roce 1664 ho jiný kozácký hejtman Pavlo Teteria, který ho považoval za možného rivala, obvinil z velezrady (kvůli usmíření s Ruskem a ruskými stoupenci mezi kozáky) před polskými úřady. Vyhovský byl proto obviněn ze zrady, zatčen a popraven bez soudu polským velitelem Sebastianem Machowským, čímž se stal další obětí bratrovražedných bojů o moc, které ničily Ukrajinu ve druhé polovině 17. století. \n\n\n"}
{"id": "1518178", "url": "https://cs.wikipedia.org/wiki?curid=1518178", "title": "Arcadio Venturi", "text": "Arcadio Venturi\n\nArcadio Venturi (* 18. květen 1929, Vignola) je bývalý italský fotbalista. Hrával na pozici záložníka.\n"}
{"id": "1518186", "url": "https://cs.wikipedia.org/wiki?curid=1518186", "title": "Magdalena Vilemína Württemberská", "text": "Magdalena Vilemína Württemberská\n\nMagdalena Vilemína Württemberská (7. listopadu 1677, Stuttgart – 30. října 1742, Durlach) byla sňatkem s Karlem Vilémem bádenskou markraběnkou. Po dobu nezletilosti svého vnuka byla v letech 1738 až 1742 regentkou.\n\nMagdalena Vilemína se narodila jako dcera vévody Viléma Ludvíka Württemberského a Magdaleny Sibyly Hesensko-Darmstadtské. Za účelem posílení vazeb mezi Bádenskem a Württemberskem se 27. června 1697 provdala za dědičného bádenského prince a budoucího markraběte Karla Viléma Bádensko-Durlašského. Protože měla Magdalena Vilemína velký nos a skvrny, nesplnila ideály krásy Karla Viléma, který miloval krásné ženy. Poté co porodila syna a dědice, žili manželé odděleně. Když Karel Vilém v roce 1715 přesídlil do nové residence Karlsruhe, odstěhoval se do nového paláce sám, zatímco manželka zůstala na zámku Karlsburg.\n\nV roce 1738 Karel Vilém zemřel a Magdalena Vilemína se stala zákonným zástupcem svého devítiletého vnuka Karla Fridricha. Sama Magdalena Vilemína zemřela 30. října 1742 a byla pohřbena v markraběcí hrobce v kostele svatého Michala v Pforzheimu.\n\nMagdalena Vilemína měla se svým manželem Karlem Vilémem tři děti:\n\n"}
{"id": "1518193", "url": "https://cs.wikipedia.org/wiki?curid=1518193", "title": "Česká opera", "text": "Česká opera\n\nČeská opera, či přesněji opera v Českých zemích je hudebně-dramatický divadelní fenomén, který se rozvíjel v zemích Koruny české od konce 17. století. Svého vrcholu česká opera dosáhla na konci 19. a počátku 20. století. V současné době je spíše marginálním hudebním žánrem.\n\nPojem česká opera, případně opera v českých zemích zahrnuje jednak první operní skladby (barokní opera) prováděné především ve šlechtických sídlech. Zvláště silná a v evropském měřítku ojedinělá tradice barokní opery pak vznikla na některých moravských zámcích.\n\nPrvní operní představení provedená v Čechách a na Moravě byly především skladby italských, německých (rakouských) a českých autorů psaných zpravidla v italštině, případně též němčině, francouzštině či latině a teprve později se objevují původní opery od českých autorů v českém jazyce.\n\nVýznamnou skupinu autorů pozdější české operní tvorby (zejména období romantismu) pak představují německy hovořící hudební skladatelé žijící a tvořící v Čechách, na Moravě a ve Slezsku včetně židovských, česky i německy hovořících autorů.\n\nPočátky opery v českých zemích lze sledovat do období baroka, kdy na české a moravské území pronikaly skladby italských skladatelů. První operní představení se do Českých zemí dostala zejména z Itálie, ale také z Rakouska či německých zemí. Rovněž první česká opera (\"dramma per musica\") s názvem „\"L'origine di Jaromeritz in Moravia\"“ z roku 1730 zkomponovanou původně v italštině pro zámeckou kapelu hraběte Jana Adama z Questenberka v Jaroměřicích nad Rokytnou. Autorem hudby byl František Antonín Václav Míča. Opera zřejmě záhy zazněla v českém překladu Antonína Ferdinanda Dubravia jako „\"O původu Jaroměřic na Moravě\"“. Toto dílo je tedy považováno za historicky první dochovanou operu provozovanou v českém jazyce. Další opery v češtině se v Jaroměřicích nad Rokytnou prokazatelně hrály přinejmenším ještě v letech 1731 až 1737. \n\nDalšími místy, kde se italská opera provozovala byly také zámky Holešov, Kroměříž, Mikulov, Náměšť nad Oslavou, či hospital Kuks, avšak v Jaroměřicích nad Rokytnou se barokní opera hrála nejdéle.\n"}
{"id": "1518194", "url": "https://cs.wikipedia.org/wiki?curid=1518194", "title": "Litrea", "text": "Litrea\n\nLitrea (\"Lithraea\", alternativně též \"Lithrea\") je rod rostlin z čeledi ledvinovníkovité. Zahrnuje celkem 3 druhy rostoucí v Jižní Americe. Jsou to dřeviny se střídavými zpeřenými nebo jednolistými listy a drobnými pětičetnými květy v latovitých květenstvích. Plodem je peckovice. Rostliny obsahují ostrou šťávu, způsobující při kontaktu s pokožkou těžké dermatitidy.\nTvrdé a odolné dřevo chilského druhu \"Lithraea caustica\" je místně využíváno jako konstrukční materiál a jako palivo.\n\nLitrey jsou dvoudomé, stálezelené keře a stromy ronící ostrou šťávu. Listy jsou střídavé, lichozpeřené nebo jednolisté, řapíkaté, složené z celokrajných, přisedlých lístků. Střední vřeteno listu je často křídlaté. Květy jsou stopkaté, pětičetné, uspořádané v úžlabních a/nebo vrcholových latách. Květní stopky jsou článkované. Koruna je zelenavě bílá až nazelenale žlutá. Tyčinek je deset. V květech je laločnatý disk. Gyneceum je složené ze tří na bázi srostlých plodolistů. Blizny jsou hlavaté.\nPlodem je kulovitá, bledě šedá až bělavá, hladká peckovice s pryskyřičnatou dužninou (mezokarpem), přirostlou k tvrdé pecce (endokarpu).\n\nRod litrea zahrnuje 3 druhy vyskytující se výhradně v Jižní Americe. Druhy \"Lithraea brasiliensis\" a \"Lithraea molleoides\" jsou rozšířeny v oblasti od Brazílie (mimo Amazonii) po severní Argentinu, druh \"Lithraea caustica\" je endemit středního Chile.\n\nNa listech litrejí se živí housenky některých druhů nočních motýlů zejména z čeledí martináčovití (\"Citheronia splendens\", \"Citheronia vogleri\", \"Eacles imperialis\", \"Eacles penelope\", \"Lonomia cynira\"), \"Megalopygidae\" (\"Megalopyge chrysocoma\" a \"M. lanata\") a slimákovcovití (\"Sibine geyeri\", \"Sibine trimacula\").\n\nLitrey patří společně s rody jedovatec (\"Toxicodendron\"), křivokřídlec (\"Loxopterigium\"), \"Mauria\" a \"Tapirira\" k nejjedovatějším zástupcům čeledi ledvinovníkovité v tropické Americe. Účinnými substancemi jsou látky ze skupiny urushiolů. Pokud se šťáva z rostliny dostane na pokožku, dochází k vybuzení imunitního systému a senzibilaci, po níž se při opakovaném kontaktu se šťávou objevují silné alergické reakce projevující se dermatitidou.\nMezi charakteristické projevy náleží zarudnutí, otoky a puchýře. Protože se alergen přenáší i na rukou a oděvu, mohou se příznaky projevit i na jiných částech těla, než je ta, která přišla se šťávou přímo do kontaktu. Běžný je silný otok obličeje a očních víček. U senzibilovaných jedinců nastupují příznaky obvykle den nebo dva po kontaktu s rostlinou, někdy však již po 6 hodinách. Neléčená dermatitida zpravidla přetrvává po dobu následujících 2 až 3 týdnů.\n\nRod \"Lithraea\" je v rámci čeledi \"Anacardiaceae\" řazen do podčeledi \"Anacardioideae\" a tribu \"Rhoeae\". Mezi blízce příbuzné rody náleží \"Schinus\" a \"Mauria\".\n\n\"Lithraea caustica\" je ve středním Chile běžnou dřevinou a místní obyvatelé ji využívají zejména jako palivo. Listy této rostliny jsou konzumovány v čerstvém stavu k léčení alergií. Načervenalé dřevo je dekorativní, tvrdé a velmi odolné vůči vlhkosti a hnilobě. Používá se zejména na stavbu domů a lodí.\n\n"}
{"id": "1518199", "url": "https://cs.wikipedia.org/wiki?curid=1518199", "title": "Jaunutis", "text": "Jaunutis\n\nJaunutis (polsky: \"Jawnuta\"; doslova \"mladý muž\"; pokřtěný: Ioann, „Jawnuta“, nebo „Ivan“; cca 1300 – po roce 1366) byl litevský velkokníže panující od smrti svého otce Gediminase v roce 1341 až do roku 1345, kdy byl sesazen svými staršími bratry Algirdasem a Kęstutisem. \n\nPodle polského historika Jana Tęgowského se narodil pravděpodobně mezi lety 1306 a 1309. Jaunutis nebyl zmíněn v žádných písemných pramenech před Gediminasovou smrtí. Existuje mnoho teorií, proč si Gediminas vybral za svého nástupce Jaunutise, prostředního syna. Uvažuje se, že on byl přijatelným kompromisem mezi pohanskými (Algirdas a Kęstutis) a pravoslavnými (Narimantas, Karijotas, Liubartas) syny Gediminase. Možná, že Jaunutis byl nejstarším synem Gediminasovy druhé manželky. To podle tradice, že se Gediminas oženil dvakrát: s pohankou a ortodoxní kněžnou. Dalším tvrzením je, že žil u Gediminase v době jeho smrti, a tak byl přirozeně jeho nástupcem ve Vilniusu a Litvě. \n\nO letech, kdy Jaunutis vládl, je známo jen velmi málo. Pravděpodobně vládl v míru, protože němečtí rytíři byli vedeni neschopným Ludolfem Königem. Jeho bratři byli mnohem aktivnější: Algirdas napadl Možajsk, Livonský řád a bránil Pskov, Kęstutis pomáhal Liubartasovi v následnických sporech o Haličsko-volyňském knížectví. Bychowiecská kronika zmiňuje, že Jaunutise podpořila Jewna, domnělá manželka Gediminase a matka jeho dětí. Zemřela asi roku 1344 a brzy poté Jaunutis přišel o trůn. Pokud by byl chráněn svojí matkou, byl by to zajímavý příklad vlivu královny matky na pohanské Litvě. Konkrétní příčinou mohl být velký nájezd plánovaný teutonskými rytíři v roce 1345. Jaunutis byl podporován bratrem Narimantasem, který odcestoval k Jani Begovi, chánovi Zlaté Hordy, aby zde uzavřel spojenectví proti Algirdasovi a Kęstutisovi. Jaunutis byl uvězněn ve Vilniusu, ale podařilo se mu uprchnout ke svému švagrovi Semjonovi v Moskvě. Tam byl Jaunutis pokřtěn jako Ioann, ale nepodařilo se mu zde získat pomoc (možná proto, že jeho sestra Aigusta, Simeonova manželka, zemřela téhož roku). Jaunutis a Narimantas se museli usmířit s Algirdasem. Jaunutis se stal vévodou Zaslavským. Předpokládá se, že zemřel asi roku 1366, protože je naposledy zmíněn ve smlouvě s Polskem z roku 1366, ale již nefiguruje ve smlouvě s Livonskem z roku 1367. Měl tři syny, Symeona Zaslavského, Grzegorze Słuckého a Michala Zaslavského. Michal vládl Zaslavsku až do své smrti 12. srpna 1399 v bitvě u řeky Vorskla . \n"}
{"id": "1518200", "url": "https://cs.wikipedia.org/wiki?curid=1518200", "title": "Marie Alžběta Holštýnsko-Gottorpská", "text": "Marie Alžběta Holštýnsko-Gottorpská\n\nMarie Alžběta Holštýnsko-Gottorpská (6. června 1634, zámek Gottorf – 17. června 1665, Darmstadt) byla sňatkem s lankrabětem Ludvíkem VI. hesensko-darmstadtskou lankraběnkou.\n\nMarie Alžběta se narodila jako dcera vévody Fridricha III. Holštýnsko-Gottorpského a jeho manželky Marie Alžběty Saská, dcery kurfiřta Jana Jiřího I. Saského.\n\n24. listopadu 1650 se na zámku Gottorf provdala za Ludvíka, budoucího lankraběte Ludvíka VI. Hesensko-Darmstadtského, s nímž byla zasnoubena na jeho narozeniny 25. ledna 1649. Při příležitosti svatby byl na festivalu v Lollar představen poslední tanec mečů v Hesensku.\n\nOtec Ludvíka vtáhl do vládnutí rok po jeho sňatku v roce 1651. Ludvík se stal otcovým nástupcem v roce 1661. Ludvík prostřednictvím sestry Marie Alžběty Hedvikou Eleonorou, švédskou královnou, uzavřel rozsáhlé politické vztahy se Švédskem. Marie Alžběta porodila manželovi osm dětí a v roce 1665 zemřela při porodu. Její smrt uvrhla Ludvíka do hlubokého zármutku. Na památku své ženy napsal několik básní. Následujícího roku 1666 se Ludvík VI. znovu oženil s Alžbětou Doroteou Sasko-Gothajsko-Altenburskou.\n\nMarie Alžběta měla s Ludvíkem několik dětí:\n\n"}
{"id": "1518203", "url": "https://cs.wikipedia.org/wiki?curid=1518203", "title": "Cikánka (zámek)", "text": "Cikánka (zámek)\n\nZámek Cikánka (zvaný také Villa Moskva) se nacházel v pražské městské části Radotín. Původně lovecký zámeček pocházel z 18. století, nechal jej vystavět ruský šlechtic. V jeho sklepech byl využit slivenecký mramor.\n\nVe 2. polovině roku 2018 byl zámek srovnán se zemí. Na jeho místě vyrůstá novostavba.\n\n"}
{"id": "1518205", "url": "https://cs.wikipedia.org/wiki?curid=1518205", "title": "Venet", "text": "Venet\n\nVenet nebo také Venetberg je horský masív v Ötztalských Alpách poblíž Landecku a Imsterbergu v západní části Tyrol, tyrolský Oberland. Nejvyšším vrcholem je \"Glanderspitze\" s 2512 m n. m., dalšími vrcholy jsou jsou \"Wannejöchl\" s 2497 m n. m., \"Kreuzjoch\" s 2464 m n. m. a \"Krahberg\" 2208 m n. m.\n\nHorský masív Venet se táhne od severovýchodu na jihozápad mezi Imsterbergm a Landeckem ve vzdálenosti asi 15 km. Jeho jižní svahy obtéká řeka Inn, která mění směr v 80° ohybu u Landecku a pokračuje podél severozápadního úbočí masívu Venet. Na jihovýchodě je Venet oddělen údolím od severní části pohoří Kaunergrat a údolím řeky Pitze od pohoří Pitzal. Hlavní vrcholy jsou vzdálené asi sedm kilometrů vzdušnou čarou na východ od Landecku.\n\nZ geologického hlediska je venetský masív odlišný od okolí. Je řazen do křemenné fylitové zóny Landecker. Horniny a půda se skládá převážně ze slídy s obsahem křemene a fylitu, jehož lesk mu dávají, vlivem počasí a mrazu vzniklé maličké destičky. Tento charakteristický vzhled jej odlišuje od vysokohorského prostředí, na jihu Kaunergratu, Geigenkammu na východě a Lechtalských Alp na severozápadě.\n\nPovrch masívu, který byl ohlazen ledovcem, je vhodný pro lesní a zemědělské využití.\n\nV oblasti cestovního ruchu je Venet se svým mírným nízkým pohořím, snadnou dostupností a výhodnou polohou oblíbenou turistickou oblastí s lehkými turistickými trasami. Díky dobrému poměru sklonu svahů a příznivým termálním vzdušným proudům je oblíbeným místem pro paragliding a závěsné létání.\n\nNa vrchol \"Krahberg\" (dříve nazývaném Grabberg) se nachází lyžařské středisko, které je přístupné lanovkami a vleky ze Zams a Flieẞ.\n\nOd zimy 2012/2013 je vedle horské stanice vrcholová chata Venet.\n\nNa Venet se nachází vysílací věž rakouské společnosti (ORF) pro distribuci televizních a rozhlasových programů (ORF interně v seznamech stanic se starým názvem „\"Grabberg\"“).\n\nNa svazích masívu Venet byly natočeny scény pro holywoodský film Poslední prázdniny s herečkou Queen Latifah.\n\nPod vrcholem \"Krahberg\" vede silniční tunel (Landecker tunnel), který byl otevřen v roce 2000. Spojuje Flieẞ s Zams.\n\n"}
{"id": "1518206", "url": "https://cs.wikipedia.org/wiki?curid=1518206", "title": "Nardi FN.310", "text": "Nardi FN.310\n\nNardi FN.310 byl italský sportovní čtyřmístný dolnokřídlý jednoplošník s dvojím řízením, který navázal na první letoun Nardi, typ FN 305. Společností Fratelli Nardi, kterou založili bratři Euste, Elio a Luigi Nardi v Miláně, byl vyroben jediný prototyp.\n\nFN.310 poprvé vzlétl v prosinci 1937. Tento čtyřmístný turistický dolnoplošník byl poháněn hvězdicovým sedmiválcovým motorem Fiat A.70S o výkonu 180/200 k (134-149 kW). Alternativně měl být letoun osazen devítiválcovým motorem Walter Bora II o výkonu 210/225 k (154-165 kW), který se již osvědčil na dálkovém stroji Nardi FN.305D. Motor byl opatřen prstencovým krytem NACE a poháněl kovovou vrtuli Alfa Romeo s listy nastavitelnými za letu. Letoun měl dva páry sedadel vedle sebe. Sanitní varianta měla místo zadních sedadel nosítka.\n\nKřídlo bylo konstruováno obdobně jako u FN.305 tzn. jako silně lichoběžníkové. Skládalo se ze 3 částí. Střední část, integrálně spojená přímo s trupem letounu, měla kostru svařenu z ocelových trubek a byla potažena dýhou. Zatahovací podvozek byl řešen obdobně jako u typu FN.305 s tím rozdílem, že mechanické ovládání bylo nahrazeno elektrickým. Kola opatřená nízkotlakými pneumatikami byla brzděna mechanickými brzdami Bendix.\n\nLetoun od ledna 1939 létal s imatrikulací I-ABLO. Létal u MM.381 Regia Aeronautica (královské letectvo ozbrojených sil Italského království). V červenci 1939 se letadlo s pilotem Morassutim účastnilo IV. ročníku leteckých závodů Raduno del Littorio. V důsledku vstupu Itálie do druhé světové války byl další vývoj znemožněn a letadlo se nedočkalo sériové výroby.\n\n\nÚdaje pro verzi s motorem Walter Bora II dle\n\n\n\n\n"}
{"id": "1518207", "url": "https://cs.wikipedia.org/wiki?curid=1518207", "title": "Tormod Caimbeul", "text": "Tormod Caimbeul\n\nTormod Caimbeul, známý jako Tormod a' Bhocsair, anglicky Norman Campbell (7. října 1942 South Dell – 2. května 2015) byl skotský učitel a spisovatel píšící skotskou gaelštinou.\n\nVystřídal několik zaměstnání, mimo jiné vyučoval gaelštinu a angličtinu v Glasgow, na South Uistu a Lewisu. Překládal a psal dětskou literaturu, největší význam si však získal jako autor románů psaných gaelštinou. Jeho románový debut \"Deireadh an Fhoghair\" (1979, Konec podzimu) je považován za vůbec první gaelský román.\n\nCaimbeul pocházel z literární rodiny, jeho otec a strýc byli básníci Alasdair Caimbeul, zvaný Am Bocsair, a Alasdair Caimbeul, zvaný Am Puilean. Dcera Tormoda Caimbeula je dramatička a spisovatelka Catrìona Lexy Chaimbeul.\n\n"}
{"id": "1518209", "url": "https://cs.wikipedia.org/wiki?curid=1518209", "title": "Anuel AA", "text": "Anuel AA\n\nAnuel AA (rodným jménem \"Enmanuel Gazmey Santiago\";* 27. listopadu 1992 Portoriko) je portorický zpěvák a rapper. Věnuje se především latinskému rapu a reggaeton. Na hudební scénu vstoupil roku 2011 songem \"Demonia.\"\n\nV roce 2019 vyhrál cenu nejnovějšího umělce roku v \"Billboard\" Latin Music Award. Tvořil úspěšné songy s významnými zpěváky a rappery latinského stylu hudby jako jsou Daddy Yankee, Farruko, J Balvin či Wisin.\n\nNarodil se roku 1992 ve městečku Carolina na severu Portorika. Už v dětství měl k hudbě blízko, když se kamarádil s rapperem Tempo. Po vystudování místní katolické školy Colegio María Auxiliadora se v 10 letech rozhodl, že se bude plně věnovat hudbě a uzavřel s Maybach Music smlouvu. Tvoří songy se zpěváky především portorického původu a svoji inspiraci čerpá z každodenního života na ulici.\n\nJeho songy se zabývají tématy jako jsou život na ulici, sex, drogy a násilí.\n\nV srpnu 2016 byl zadržen v Guyanabo v místním zadržovacím centru se třemi společníky za 3 pistole a 152 kulek. Podepsal dohodu na 30 měsíců za držení nelegálních zbraní. Během soudu řekl, že jeho tvorba nepředstavuje skutečnou hrozbu a není nebezpečná. Soudkyně však prohlásila, že jeho songy nikdy neslyšela a tak nemůže posoudit. Nastoupil k výkonu trestu do federální věznice na Portoriku a v březnu 2018 byl umístěn do státní věznice na Miami.\n\nBěhem trestu dále píše songy a spolupracoval se zpěváky přes mobilní telefon. Dle svých slov inspiraci čerpal z rádia, kde se dovídal o aktuálních událostech ve světě.\n"}
{"id": "1518210", "url": "https://cs.wikipedia.org/wiki?curid=1518210", "title": "Jaštchva", "text": "Jaštchva\n\nJaštchva nebo Tavisupleba ( Иашҭхәа, თავისუფლება - Tavisupleba) je vesnice v Abcházii v okrese Suchumi. Těsně přiléhá k abchazskému hlavnímu městu Suchumi od severní strany. Obec sousedí na západě s Gumistou, na severozápadě s Horní Ešerou, na severu s Gumou, na východě s Baslatou a na jihu se Suchumi.\n\nOficiálním názvem obce je Vesnický okrsek Jaštchva \"(rusky Яштхвинская сельская администрация, abchazsky Иашҭхәа ақыҭа ахадара)\". Za časů Sovětského svazu se okrsek jmenoval Tavisuplebský selsovět \"(Тависуплебский сельсовет)\".\n\nSoučástí Jaštchvy jsou následující části:\n\n\nPo odsunu původního abchazského obyvatelstva během mahadžirstva v druhé polovině 19. století se do Jaštchvy v roce 1889 přistěhovaly arménské rodiny, původem z tureckého Trabzonu. V sovětské éře došlo k přejmenování vsi na ruské Svoboda \"(Свобода)\" a gruzínské Tavisupleba \"(თავისუფლება, Ҭависуҧлеба)\". Došlo také k velkému dosídlení obce gruzínskými osadníky, kteří zde utvořili většinu. V obci se pěstoval tabák, čaj, kukuřice, citrusy a okrasné zahradní rostliny. Dále se obyvatelé věnovali včelařství, chovu skotu a produkce hedvábí. Byly zde vybudovány dvě střední školy: arménská a gruzínská. Dále veřejná knihovna a zdravotní středisko.\n\nKoncem války v Abcházii v roce 1993 drtivá většina gruzínské populace uprchla před intenzivními boji v Suchumi i v okolních obcích. Abydza zůstala prakticky vylidněná a zarostla lesem. V současnosti jsou v obci výrazně většinovým obyvatelstvem Arméni.\n\nDle nejnovějšího sčítání lidu z roku 2011 je počet obyvatel této obce 2027 a jejich složení následovné:\n\n\nPřed válkou v Abcházii žilo v obci bez přičleněných vesniček 1842 obyvatel. V celém Tavisuplebském selsovětu žilo 3128 obyvatel.\n\n"}
{"id": "1518215", "url": "https://cs.wikipedia.org/wiki?curid=1518215", "title": "Ludovico Chigi Albani della Rovere", "text": "Ludovico Chigi Albani della Rovere\n\nSlužebník Boží Fra Ludovico Chigi Albani della Rovere SMOM (10. července 1866 Ariccia, Itálie – 14. listopadu 1951 Řím) byl italský profesní rytíř Maltézského řádu, který byl v letech 1931–1951 76. velmistrem Řádu.\n\n"}
{"id": "1518217", "url": "https://cs.wikipedia.org/wiki?curid=1518217", "title": "Vylkove", "text": "Vylkove\n\nVylkove (, – \"Vilkovo\", ) je město v Oděské oblasti na Ukrajině. V roce 2004 v něm žilo přes devět tisíc obyvatel.\n\nMěsto leží v dunajské deltě na severním břehu Kilijského ramene. Je posledním sídlem na Dunaji, který zde tvoří rumunsko-ukrajinskou státní hranici, před jeho ústím do Černého moře.\n\nNejstaršími doloženými obyvateli oblasti byli Lipované. Samo Vylkove bylo založeno v roce 1746, kdy oblast patřila Osmanské říši. Na město bylo povýšeno v roce 1762.\n"}
{"id": "1518219", "url": "https://cs.wikipedia.org/wiki?curid=1518219", "title": "Slingsby Hengist", "text": "Slingsby Hengist\n\nSlingsby Hengist byl britský transportní kluzák vzniklý u společnosti Slingsby Sailplanes Ltd. Podobně jako další britské vojenské kluzáky druhé světové války nesl jméno válečníka začínající od „H“, v tomto případě mytického jutského nájezdníka Hengista.\n\nK použití útočných kluzáků byly ozbrojené síly Spojeného království přivedeny úspěšným nasazením tohoto prostředku nacistickým Německem, které v květnu 1940 použilo kluzáky typu DFS 230 k útoku na belgickou pevnost Eben-Emael. Výhodu kluzáků proti padákovému výsadku představovala okamžitá koncentrace vysazených sil, namísto jejich rozptýlení.\n\nSlingsby T.18 Hengist zkonstruoval John „Jack“ Frost. Jednalo se o patnáctimístný kluzák navržený podle požadavků zadaných Air Ministry ve \"Specification X.25/40\" (vydaných na základě operačního požadavku O.R.98), vydaných v únoru 1941 a formulovaných pro případ, že by se nenašel dostatečně výkonný vlečný letoun pro větší typ Airspeed Horsa. Koncem roku 1941 byly objednány čtyři prototypy, z nichž první, sériového čísla DG570, byl zalétán v lednu 1942 ve vleku za bombardérem Armstrong Whitworth Whitley.\n\nMezi únorem 1943 a březnem 1944 převzalo \"Royal Air Force\" (RAF) celkem 14 sériových kusů.\n\nCelodřevěný typ se vyznačoval charakteristickým vzhledem s oblými liniemi profilu trupu a plochými boky. Jedním z osobitých Frostových konstrukčních prvků bylo použití nafukovacího gumového vaku na spodní části trupu v roli ližiny určené pro přistávání, po odhození kolového podvozku užívaného pro vzlety. Sériové exempláře měly zesílený podvozek, a výrobce je označoval jako Mk.III, ale toto označení nebylo RAF užíváno.\n\nDva kluzáky Hengist Mk.I byly předány cvičné jednotce \"Glider Pilots' Exercise Unit\", zatímco další byly použity u experimentálních jednotek anebo zůstaly ve skladech. Výroba typu byla skončena poté co v rámci programu \"Lend-Lease\" započaly dodávky amerického typu Waco Hadrian. Hengist tak zůstal záložním typem, který se nedočkal bojového nasazení, a v roce 1946 byl vyřazen ze služby.\n\nÚdaje dle\n\n\n\n"}
{"id": "1518225", "url": "https://cs.wikipedia.org/wiki?curid=1518225", "title": "Fluorid thoričitý", "text": "Fluorid thoričitý\n\nFluorid thoričitý je anorganická sloučenina se vzorcem ThF; jde o bílý hygroskopický prášek. Lze jej připravit reakcí thoria s plynným fluorem. Při teplotách nad 500 °C reaguje se vzdušnou vlhkostí za vzniku oxyfluoridu thoričitého (ThOF).\n\nI přes svou radioaktivitu se fluorid thoričitý používá jako protiodrazový materiál ve vícevrstevných optických nátěrech. Je velmi dobře prostupný pro záření s vlnovou délkou 0,35–12 µm a sám vyzařuje převážně částice alfa, které je možné snadno zachytit tenkou vrstvou další látky.\n"}
{"id": "1518230", "url": "https://cs.wikipedia.org/wiki?curid=1518230", "title": "Soundtrack Poděbrady", "text": "Soundtrack Poděbrady\n\nSoundtrack Poděbrady, celým názvem Mezinárodní festival filmové hudby a multimédií Soundtrack Poděbrady, je festival filmové hudby v České republice, který od roku 2016 přináší spojení filmové hudby a multimédií a nabízí mezinárodní program největších hvězd filmového hudebního průmyslu. Za vznikem festivalu stojí producent, skladatel, textař a autor filmové hudby Michal Dvořák, člen skupiny Lucie.\n\nFestival se poprvé konal v roce 2016, kdy v Poděbradech proběhl nultý ročník. Byl pouze jednodenní a jeho hlavními cíli bylo přiblížit divákům jeho budoucí podobu a zajistit, aby následující ročník proběhl bez problémů. O rok později již byl festival čtyřdenní, což platí i pro ročníky následující.\n\n\n\n\n\n\nSoundtrack cena se uděluje za mimořádný přínos české nebo světové filmové hudbě. Doposud ji obdrželi skladatelé Ondřej Soukup, Jaroslav Uhlíř, Eric Serra, Nicola Piovani, in memoriam Petr Hapka, Petr Skoumal, Karel Svoboda a Radim Hladík. Speciální cenu obdrželi též slavná violoncellistka Tina Guo, skladatelé hudby k filmovému hitu Kingdom Come Adam Sporka a Jan Valta z Warhorse Studios a zástupce přední světové umělecké agentury William Morris Endeavor. Soška vznikla ve spolupráci se sochařem a designerem Stefanem Milkovem a tradiční českou firmou Preciosa. \n\n"}
{"id": "1518232", "url": "https://cs.wikipedia.org/wiki?curid=1518232", "title": "Monika Hálová", "text": "Monika Hálová\n\nMonika Hálová (21. dubna 1959 Praha – 5. června 2010 Mount Albert, Ontario) byla česká herečka, která je nejvíce známá svou rolí ve filmu Hop - a je tu lidoop, kde ztvárnila partnerku Vladimíra Dlouhého, který byl i jejím spolužákem na Pražské konzervatoři.\n\nJiž v dětství hrála v divadle Semafor, kam byla angažovaná v době, kdy dětským rolím odrostla Magda Křížková a Lenka Hartlová. S Jiřím Suchým nazpívala několik písní na albu \"Básníci a Sedláci/Revizor v šantánu\". S Jiřím Grossmannem a Miki Volkem nazpívala také píseň \"Já hvězdu ti dám\". V mládí vystudovala hudebně-dramatické oddělení na Pražské konzervatoři. Během své kariéry hrála v mnoha filmech, ale spíše jen epizodní role. Mezi nejznámější filmy a seriály patří \"Mapa zámořských objevů\", kde se objevila s Vlastimilem Brodským, dále ve filmu \"Pan Vok odchází\" (1979), kde si zahrála s Martinem Růžkem a Ivou Janžurovou. Dalším filmem byl \"Hra o královnu\" (1980), \"Zelená vlna\" (1982), Hop - a je tu lidoop či seriál \"Malý pitaval z velkého města\" (1982). Poslední rolí, kdy se objevila v televizi, byl seriál Velké sedlo (1986), kde sváděla ženatého Vítězslava Jandáka. V roce 1986 odešla do Ontaria v Kanadě, kde se věnovala divadlu pro české emigranty a krajany.\n\nV osobním životě se vedle ní objevil herec Václav Kopta, ale nakonec se provdala za báňského inženýra Ortwina Kolarczyka s nímž odešla do Kanady. Kariéra herečky pro ní skončila, věnovala se pouze divadlu pro krajany. Je možné, že se rozvedla a podruhé se provdala, protože některé zdroje ji uvádějí s příjmením Moore. Zemřela v 51 letech v Mount Albertu na rakovinu slinivky břišní.\n\n"}
{"id": "1518234", "url": "https://cs.wikipedia.org/wiki?curid=1518234", "title": "Kosmodrom Wen-čchang", "text": "Kosmodrom Wen-čchang\n\nKosmodrom Wen-čchang () je kosmodrom na ostrově Chaj-nan v Čínské lidové republice. Leží na území městského okresu Wen-čchang na východním konci ostrova. Na rozdíl od třech ostatních čínských kosmodromů (Si-čchang, Tchaj-jüan a Ťiou-čchüan) umožňuje starty směrem nad moře a zároveň leží výrazně jižněji.\n\nDějiny kosmodromu začínají v roce 1988, kdy zde byly testovány suborbitální rakety. Moderní kosmodrom zde byl uveden do provozu 10. září 2014.\n"}
{"id": "1518240", "url": "https://cs.wikipedia.org/wiki?curid=1518240", "title": "76mm tankový kanón M1940 F-34", "text": "76mm tankový kanón M1940 F-34\n\n76mm tankový kanón M1940 F-34 (\"76-мм танковая пушка обр. 1940 г. Ф-34\") byl sovětský tankový kanón ráže 76,2 mm použitý v tanku T-34/76. Upravená verze kanónu, 76mm tankový kanón M1941 ZiS-5 (76-мм танковая пушка обр. 1941 г. ЗиС-5), byl během druhé světové války použit v tancích KV-1. V dnešní době jsou tyto dvě verze často označovány pouze podle svých továrních označení, a to „F-34“ a „ZiS-5“.\n\nF-34 byl navržen před začátkem druhé světové války P. Muravjovem z konstrukční kanceláře Vasilije Grabina v továrně č. 92 v Gorkém. Zbraň byla nadřazena oběma dosavadním kanónům ráže 76,2 mm - F-32 z Gorkého a L-11 z Leningradského Kirovova závodu. Původní typ tanku T-34 model 1940 byl v době německého útoku na Sovětský svaz ještě vyráběn s kanónem L-11.\n\nPozději byl kanón F-34 v tancích T-34 nahrazen kanóny D-5T a ZiS-S-53 ráže 85 mm. \n\nNěkolik kanónů F-34 bylo také použito na tancích M4A2 Sherman, které SSSR získal díky zákonu o půjčce a pronájmu. Tanky byly známé jako M4M.\n"}
{"id": "1518244", "url": "https://cs.wikipedia.org/wiki?curid=1518244", "title": "Nový národní stadion (Tokio)", "text": "Nový národní stadion (Tokio)\n\nNový národní stadion je víceúčelový stadion sloužící zejména pro fotbal a atletiku ve čtvrti Šindžuku v Tokiu. Byl otevřen v listopadu 2019 na místě starého Olympijského stadionu a pojme 68 000 diváků. Bude hlavním stadionem během Letních olympijských her 2020 a Paralympijských her 2020. Své zápasy zde bude hrát japonská fotbalová reprezentace.\n\nPoté, co Tokio předložilo svou nabídku na letní olympijské hry 2020, hovořilo se o možné rekonstrukci starého olympijského stadionu. Na stadionu by se konaly slavnostní zahájení a zakončení, stejně jako závody v atletice, fotbalu a v ragby.\n\nV únoru 2012 bylo řečeno, že starý stadion bude zbořen a postaven nový ve výši 1 miliardy japonských jenů. V listopadu 2012 byly na základě návrhu architektky Zahy Hadid odhaleny vizualizace nového stadionu. Stadion byl následně v roce 2015 zbořen a dokončení nového byl naplánován na březen 2019.\n\nVzhledem k rozpočtovým omezením oznámila japonská vláda několik změn v designu Zahy Hadid v květnu 2015, včetně zrušení plánů na vybudování zatahovací střechy a převod některých trvalých sezení na dočasné sezení. Střecha nového stadionu byla obzvláště problematická z inženýrského hlediska, protože vyžadovala výstavbu dvou ocelových oblouků dlouhých 370 metrů. Oblast byla také snížena z 71 až na 52 akrů. Několik prominentních japonských architektů kritizovalo návrh Zahy Hadid. Dokonce i po konstrukčních změnách byla ceny stadionu odhadována na více než 300 miliard jenů, což by bylo více než u dvou předešlých olympijských stadionu. Japonská vláda v červnu 2015 dosáhla dohody s Taisei Corporation a Takenaka Corporation, dokončit stadion za celkové náklady ve výši přibližně 250 miliard jenů. Konečný souhlas plánů bylo udržování konstrukci ocelového oblouku a zároveň snížit trvalou kapacitu stadionu na 65 000 s dalšími 15 000 jednoduchých přechodných disponibilních sedadel, díky čemuž bude možné 80 000 kapacitu pro fotbal a Mistrovství světa v ragby 2019.\n\nPro návrh Zahy Hadid se nepodařilo najít dodavatele.\n\nJaponský premiér 17. července 2015 Šinzó Abe oznámil, že plánuje postavit nový Olympijský stadión v Tokiu. Chtěl, aby vznikl projekt nového stadionu kvůli nespokojenosti veřejnosti. Důvodem byly příliš vysoké náklady na návrh ateliéru architektky Zahy Hadid. Původně se v novém stadionu mělo odehrávat už Mistrovství světa v ragby v roce 2019. Kvůli sporům o projektu a jeho celkovém zpoždění se nakonec Mistrovství světa v ragby odehrálo na stadionu Ajinomoto.\n\nDne 28. srpna 2015, japonská vláda vydala nové standardy pro rekonstrukci návrhu stadionu. Uvedla, že stadion by měl mít pevnou kapacitu míst, přičemž by měla být rozšiřitelná až na (pomocí jednoduchých přídavných sedadel nad atletickou dráhou). Vláda také zrušila požadavek zatahovací střechy. Místo toho byla vybrána stálá střecha, která bude postavena pouze nad diváckými tribunami. Z původních požadavků zmizelo také sportovní muzeum, chodník „v oblacích\" či klimatizace. Dále došlo ke snížení požadavků na VIP sezení a parkoviště. Díky snížení nároků se snížila požadovaná plocha projektu o 13 %, zároveň bylo dosaženo nižší ceny a menších konstrukčních nároků. \n\nNa podzim roku 2015 se uspořádala nová architektonická soutěž na nový návrh, ve kterém zvítězil japonský architekt Kengo Kuma. Ten byl schválen jako vítězný projekt nového stadionu a návrh byl odsouhlasen vládou.\n\nVýstavba byla s celkovým zpožděním 14 měsíců zahájena v říjnu 2016. Trvala přes tři roky a byla dokončena v listopadu 2019. Na začátku roku 2020 se na stadionu konala fotbalová soutěž Císařský pohár, který vyhrál klub Vissel Kóbe.Od července do srpna 2020 se zde budou odehrávat Letní olympijské hry. Stadion bude sloužit pro zahajovací a závěrečný ceremoniál, pro fotbalová utkání a pro atletické závody. Od srpna do září zde následně proběhnou Letní paralympijské hry 2020. Po olympiádě mají proběhnout rekonstrukce stadionu, následně bude sloužit pro komerční akce.\n\n\n"}
{"id": "1518245", "url": "https://cs.wikipedia.org/wiki?curid=1518245", "title": "Deutsche Welle", "text": "Deutsche Welle\n\nDeutsche Welle (česky \"Německá vlna\") nebo DW je německá veřejnoprávní rozhlasová a televizní společnost určená pro vysílání do zahraničí, které je k dispozici ve 30 jazycích. Satelitní televize společnosti DW sestává z kanálů v němčině, angličtině, španělštině a arabštině. DW je členem ARD, celoněmeckého svazku veřejnoprávních audiovizuálních institucí. Je také členem Evropské vysílací unie (EBU).\n\nDW vysílá od roku 1953, až do roku 1960 bez statusu samostatné veřejnoprávní instituce. Ten nabyla DW na základě zákona z 29. listopadu 1960 o zřízení rozhlasových stanic podle práva Spolkové republiky Německo. Stanice je financována německou vládou. Vysílaný obsah však má být podle zákona nezávislý na vládním vlivu. Od roku 1962 DW vysílala i v češtině a ve slovenštině, a to po celou následující dobu trvání komunistického režimu v Československu, a poté až do roku 2000. \n\nDW nabízí také pravidelně aktualizované články na svých zpravodajských webech a provozuje vlastní středisko pro rozvoj mezinárodních médií, tzv. DW Akademii. Cílem televizního vysílání jsou spolehlivé zpravodajství a podpora porozumění mezi národy.\n\nDW sídlí v Bonnu, kde probíhá rozhlasová tvorba. Televize vysílá výhradně z Berlína. V obou městech se vytváří obsah pro zpravodajské webové stránky společnosti DW. \n\nOd roku 2018 pracuje pro Deutsche Welle přibližně 1 500 stálých zaměstnanců a 1 500 nezávislých spolupracovníků ze 60 zemí. Současným generálním ředitelem (německy \"Intendant\") společnosti DW je Peter Limbourg.\n\n  * částečně přes Deutschlandfunk (do roku 1993) \n\n\n"}
{"id": "1518246", "url": "https://cs.wikipedia.org/wiki?curid=1518246", "title": "Džóširó Marujama", "text": "Džóširó Marujama\n\nDžóširó Marujama (* 11. srpna 1993 Mijazaki) je japonský zápasník–judista.\n\nPochází z judistické rodiny. Otec Kendži reprezentoval Japonsko v judu na olympijských hrách v Barceloně v roce 1992. S judem začínal společně se starším bratrem Gokim v 5 letech. Vrcholově se začal sportu věnovat na střední internátní škole Toin Gakuen v Jokohamě a po dvou letech pokračoval na ve studiu na střední škole Aihara na předměstí Jokohamy a promoval na střední škole Oki Gakuen ve Fukuoce.\n\nV japonské mužské reprezentaci se objevil poprvé v pololehké váze do 66 kg v závěru roku 2013 jako student univerzity Tenri. Do užšího výběru reprezentace se prosazuje od 2017 jako zaměstnanec oděvního gigantu Miki House, který financuje jeho sportovní kariéru.\n\n\n\n"}
{"id": "1518247", "url": "https://cs.wikipedia.org/wiki?curid=1518247", "title": "Between Love &amp; Goodbye", "text": "Between Love &amp; Goodbye\n\nBetween Love & Goodbye je americko-francouzský hraný film z roku 2008, který režíroval Casper Andreas podle vlastního scénáře. Snímek měl světovou premiéru v Německu na festivalu Verzaubert v březnu 2008.\n\nMarcel přijel do New Yorku z Francie, aby zde studoval herectví. Seznámí se s hudebníkem Kylem a začnou spolu žít. Když mu skončí studium, ožení se na oko s kamarádkou Sarah, aby získal zelenou kartu, a mohl žít dál s Kylem. Do bytu se k nim však nastěhuje Kyleova sestra April, kvůli které se jejich vztah dostane do krize. Marcel kvůli jedné roli odletí na měsíc do Los Angeles. Po jeho návratu se rozejdou a začne jejich spor o nájemní smlouvu k bytu.\n"}
{"id": "1518252", "url": "https://cs.wikipedia.org/wiki?curid=1518252", "title": "Asklépios z Milosu", "text": "Asklépios z Milosu\n\nAsklépios z Milosu nebo také Asklépios z Mélosu je mramorová hlava, která bývala součástí velké starověké řecké sochy Asklépia. Socha byla nalezena na ostrově Milos v Řecku. V roce 1867 ji získalo Britské muzeum společně s ostatními kusy Blacasovy sbírky.\n\nHlava byla nalezena v polovině 19. století v Asklépiově svatyni na ostrově Milos v souostroví Kyklady v Řecku. Později ji získal francouzský diplomat a sběratel Louis, vévoda z Blacasu a poté, v roce 1867, Britské muzeum spolu s ostatními kusy vévodovy sbírky.\n\nHlava z parského mramoru bývala součástí kultovní sochy starověkého řeckého boha medicíny a léčení Asklépia. Socha byla vyrobena ze tří kusů, přičemž existují již pouze dva. Kolem hlavy jsou vyvrtané otvory a také olověné kolíky určené pro zlatý věnec, který se nedochoval; kdysi tvořil korunu sochy. Klidný výraz obličeje je typický pro sochu z období helénismu. Asklépius byl pravděpodobně ztvárněn polonahý, přičemž držel hůl, kolem níž byl obtočen zřejmě had. Tato hůl je známá jako Aeskulapova hůl.\n\n"}
{"id": "1518255", "url": "https://cs.wikipedia.org/wiki?curid=1518255", "title": "Volby do Zastupitelstva města Karlovy Vary 1990", "text": "Volby do Zastupitelstva města Karlovy Vary 1990\n\nVolby do Zastupitelstva statutárního města Karlovy Vary se v roce 1990 konaly 24. listopadu. První komunální volby se řídily zákonem č. 368/1990 Sb. ze dne 5. září. Zákonem byly stanovené odlišné počty mandátů v zastupitelstvech měst, než v následujících volbách. Město Karlovy Vary disponovalo jako město statutární celými 60 mandáty (statutární města měla stanovené rozmezí 50-70 zastupitelů). Vzhledem k tomu, že zastupitelstvo bylo více než třicetičlenné, byly podle tehdejší právní úpravy vytvořeny volební obvody, ve kterých se volila poměrná část zastupitelstva podle počtu jeho obyvatel, nejméně však 10 a nejvíce 20 zastupitelů.\n\nPro účel voleb byly ve městě vytvořeny 4 volební obvody. Své hlasy odevzdalo 28 553 oprávněných voličů. Volební účast ve městě dosáhla hodnoty 69,35 %. Nejvíce hlasů získalo Občanské fórum (22,8 % ;13 mandátů).\n\nVolební strany věnovaly úsilí především kontaktní kampani v ulicích města, o tu ale nebyl příliš velký zájem. V té době dominantní subjekt Občanské fórum prošlo v Karlových Varech během října krizí, která vedla k rozpuštění koordinačního centra a vytvoření nového vedení. Nejvýznamnější politický mítink OF s účastí přibližně 1100 občanů se konal dne 11. listopadu v Thermalu. Mítinku se zúčastnil také tehdejší federální ministr zahraničních věcí Jiří Dientsbier. Diskuse se soustředila například na otázku navrácení majetku sudetským Němcům nebo na potenciální vstup Československa do Evropského společenství. Během září se z OF vyčlenil Klub sociální demokracie a zformoval se v Československou sociální demokracii, která podle svého tehdejšího vedení byla takto lépe schopna prosazovat své cíle. KSČ v předvolebním období hledala svou identitu, místní organizace strany byla ale vnímána jako jedna z nejdogmatičtějších v Československu.\n\nVe volbách kandidovala také Republikánská unie, Sdružení pro republiku - Republikánská strana Československa a nezávislý kandidát.\n\nUstavující zastupitelstvo se konalo 11. prosince. Jedním z prvních bodů jednání byla volba primátora. S výjimkou KSČ a Karlovarského volebního hnutí navrhla všechna uskupení svého kandidáta. Vítěz voleb - OF navrhlo na post primátora Michala Soukupa, vítězem v tajné volbě se ale stal akademický sochař Václav Lokvenc kandidující ve volbách za Hnutí za radikální obnovu Karlových Varů, navržen na primátora byl ale také Demokratickou unií a Karlovarským sociálně-demokratickým blokem.\n\nZastupitelstvo se dále dohodlo na třech náměstcích primátora. Volba primátora a náměstků poukázala na nejednotnost OF. Ustavující zastupitelstvo zvolilo i dalších 9 členů z třináctičlenné rady města. V prvním kole se rozhodlo o dalších pěti radních (1 za Koalici Demokratické unie, 3 za Hnutí za radikální obnovu Karlových Varů a 1 z KSČ). Po prvním kole prohlásili představitelé OF, že nemají zájem na tom, být v radě, načež se někteří členové fóra do 2. kola i přesto přihlásili. Ve 2. kole byli zvoleni další tři radní - 1 kandidát Křesťansko-demokratické strany kandidující za OF, 1 kandidát OF a 1 kandidát Karlovarského sociálně-demokratického bloku. V posledním, třetím kole, byl zvolen zástupce Koalice Demokratické unie (konkrétně člen Národně socialistické strany).\n\n"}
{"id": "1518257", "url": "https://cs.wikipedia.org/wiki?curid=1518257", "title": "Brckovljani", "text": "Brckovljani\n\nBrckovljani je vesnice a opčina v Chorvatsku v Záhřebské župě. Nachází se uprostřed trojúhelníku měst Dugo Selo, Ivanić Grad a Vrbovec, asi 5 km severovýchodně od Duga Sela a asi 19 km východně od Záhřebu. V roce 2001 žilo v Brckovljani 1 243 obyvatel, v celé opčině pak 6 816 obyvatel.\n\nK opčině připadá celkem 14 vesnic, z nichž největší je středisko opčiny, Brckovljani. Mezi další velké vesnice patří Lupoglav a Gračec.\n\nBrckovljani získalo svoji opčinu v roce 1993. Do té doby bylo Brckovljani i všechny vesnice spadající pod opčinu součástí opčiny blízkého města Dugo Selo.\n"}
{"id": "1518258", "url": "https://cs.wikipedia.org/wiki?curid=1518258", "title": "Pitze", "text": "Pitze\n\nPitze (také \"Pitzbach\") je řeka v Rakousku pravý přítok řeky Inn. Protéká údolím Pitzal v Ötztalských Alpách v Tyrolsku a má délku asi 40,5 km. Povodí řeky má rozlohu 309 km².\n\nŘeka protéká okresem Imst, obcemi St. Leonhard im Pitztal, Wenns, Jerzens, Arzl im Pitztal.\n\nZačátek řeky se nachází na Hlavním hřebenu Alp pod Mittelbergfener v obci St. Leonard im Pitztal. Nejvyšším místem povodí je vrchol Wildspitze s nadmořskou výškou 3768 m. Řeka Pitze ústí do řeky Inn mezi Arzl im Pitzal a Karres ve výšce 705 m n. m. Výškový rozdíl mezi začátkem a ústím je cca 1695 m, spád je cca 42 ‰.\n\nVíce jak deset procent povodí zaujímá 46 ledovců o rozloze 35 km². Průtok vody neodpovídá velikosti oblasti (povodí), protože od roku 1964 jsou z horních úseků vody zachycovány a odváděny do jezera Gepatschspeicher v Kaunertalu.\n\nProměnlivý tok řeky je závislý na ročním období. V letních měsících v době tání sněhové pokrývky a ledovců se mění v burácející ledovcový tok, a to i v době nízkých srážek. Nejvyšší průtok je v červnu, červenci a srpnu. S podzimem klesá prudce přísun vody. Příčinou jsou nižší teploty, nižší srážky a ukončení tání sněhové pokrývky. Nízké teploty začínají v měsíci listopadu, ty vedou k zamrzání vodních toků a při trvale nízkých teplotách zamezení vzniku podzemních vod, a v případě srážek může dojít k nebezpečnému zvýšení vodní hladiny. Minimální průtok je v měsících únor nebo březen.\n\nV nadmořské výšce 1 800 m byl vybudován sběrný tunel pro odvedení vod do nádrže Gepatschspeicher a tak jen několik dní je koryto řeky Pitze naplněno. Voda je také odváděna z Taschachbachu, největšího přítoku řeky Pitze. Ve Wenns je další tunel, který odvádí vodu do tlakového tunelu elektrárny Imst společnosti TIWAG. Po dovedení vod kanály z 309 km² původního povodí zůstává rozloha 30,5 km².\n\nPovodněmi jsou ovlivňovány oblasti vnitřního a středního Pitzalu, oblasti na dolním toku, kde Pitze protéká Alzer Pitzeklam, roklinou s vysokými stěnami, a jsou na výše položených terasách, tyto povodně neovlivňují.\n\n"}
{"id": "1518265", "url": "https://cs.wikipedia.org/wiki?curid=1518265", "title": "Alžběta Dorotea Sasko-Gothajsko-Altenburská", "text": "Alžběta Dorotea Sasko-Gothajsko-Altenburská\n\nAlžběta Dorotea Sasko-Gothajsko-Altenburská (8. ledna 1640, Coburg – 24. srpna 1709, Butzbach) byla německou princeznou a členkou rodu Wettinů z Ernestinské větve ze Sasko-Gothajsko-Altenburska. Sňatkem se stala hesensko-darmstadtskou lankraběnkou a v letech 1678 až 1688 vládla jako regentka lankrabství.\n\nAlžběta Dorotea se narodila jako nejstarší dcera Arnošta I. Sasko-Gothajského a jeho manželky Alžběty Žofie, jediné dcery vévody Jana Filipa Sasko-Altenburského. Šest let po její svatbě otec zdědil Sasko-Altenbursko a přijal nové erby a tituly.\n\n5. prosince 1666 se Alžběta Dorotea v paláci Friedenstein ve městě Gotha provdala za lankraběte Ludvíka VI. Hesensko-Darmstadtského. Ženich byl blízkým přítelem jejího bratra Fridricha a ovdovělý otec šesti dětí. Alžběta Dorotea mu porodila dalších osm dětí, dvě dcery a šest synů; jeden zemřel v dětství a další byl zabit v bitvě deset měsíců před její vlastní smrtí. Lankrabě Ludvík VI. zemřel 24. dubna 1678 a jeho nástupcem se stal jeho syn Ludvík VII. z prvního manželství, který vládl pouhých 18 týdnů a 4 dny, než 31. srpna 1678 zemřel v Gothe na úplavici.\n\nStejně jako otec, i Ludvík VII. určil v poslední vůli regentkou lankrabství svou nevlastní matku. Císařský dvůr požadoval, aby vládla společně se skupinou rádců vedených Weiprechtem z Gemmingenu, politicky moudrá a energická Alžběta tomu však zabránila. Odsunula radu na pozici poradců a získala možnost vládnout. Darmstadt pod její vládou vzkvétal.\n\nPo smrti lankraběte Viléma Kryštofa Hesensko-Homburského v roce 1681 Alžběta Dorotea úspěšně napadla homberskou větev rodiny skrz vlastnictví Bingenheimu, prohlašovala, že oblast má správně patřit darmstadtské větvi, protože byl Bingenheim dán princezně Žofii Eleonoře Hesensko-Darmstadtské jako věno, když se vdávala za Viléma Kryštofa.\n\nKdyž syn v roce 1688 dosáhl dospělosti, obdržela jako důchod půdu v Butzbachu, nabídla však synovi pomoc s vládou, což odmítl. Alžběta Dorotea zemřela 24. srpna 1709.\n\nNějakou dobu si před rokem 1667 Alžběta Dorotea psala deník. Přestože popsal jen 52 stránek, je deník považován za cenný pohled do světa německých dvorů.\n\nAlžběta Dorotea měla s Ludvíkem VI. osm dětí:\n\n"}
{"id": "1518266", "url": "https://cs.wikipedia.org/wiki?curid=1518266", "title": "Litvínov (nádraží)", "text": "Litvínov (nádraží)\n\nLitvínov je železniční stanice v jižní části města Litvínov v okrese Most v Ústeckém kraji ležící nedaleko Bílého potoka. Leží na elektrizované železniční trati 134. Před staniční budovou se nachází městské autobusové nádraží a tramvajový terminál. Dále se ve městě nachází stanice \"Litvínov město\", v těsné blízkosti nádraží.\n\nŽelezniční síť začala na Mostecku růst s rozvojem těžby hnědého uhlí. Jednopatrová stanice byla vybudována jakožto součást trati Duchcovsko-podmokelské dráhy (\"DBE\") spojující Háj u Duchcova, Litvínov, Jirkov s vlastní nádražní budovou společnosti v Chomutově (později seřazovací nádraží), pravidelný provoz zde byl zahájen 19. prosince 1872. V rámci procesu zestátňování všech soukromých společností v Rakousku-Uhersku převzala roku 1892 provoz stanice společnost Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nV důsledku hnědouhelné těžby a rozšíření povrchového velkolomu Československé armády byl traťový úsek z Litvínova do Jirkova k 23. květnu 1972 odstaven z osobního provozu a litvínovské nádraží se tak stalo koncovou stanicí. Koleje pokračují asi ještě kilometr západním směrem, kde se nachází depo motorových železničních vozidel. Zbytek kolejového úseku do Jirkova byl částečně snesen či rozebrán.\n\nNachází se zde dvě hranová nekrytá nástupiště, k příchodu na ostrovní nástupiště slouží přechody přes kolejiště. Okolo roku 2020 by mělo dojít k rekonstrukci stanice a výstavbě jednotného železničního a autobusového terminálu.\n\n"}
{"id": "1518268", "url": "https://cs.wikipedia.org/wiki?curid=1518268", "title": "Jirkov (nádraží)", "text": "Jirkov (nádraží)\n\nJirkov je zastávka a nákladiště v jižní části města Jirkov v okrese Chomutov v Ústeckém kraji nedaleko řeky Bíliny. Leží na neelektrizované železniční trati 133. Přibližně 500 metrů severně se nachází městské autobusové nádraží. Dále se ve městě nachází železniční zastávka \"Jirkov zastávka\".\n\nŽelezniční síť začala na Mostecku růst s rozvojem těžby hnědého uhlí. Jednopatrová stanice byla vybudována jakožto součást trati Duchcovsko-podmokelské dráhy (\"DBE\"), spojující Háj u Duchcova, Litvínov, Jirkov s vlastní nádražní budovou společnosti v Chomutově (později seřazovací nádraží), pravidelný provoz zde byl zahájen 19. prosince 1872. Na sever od staniční budovy vzniklo nákladové nádraží. V rámci procesu zestátňování všech soukromých společností v Rakousku-Uhersku převzala roku 1892 provoz stanice společnost Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nV důsledku hnědouhelné těžby a rozšíření povrchového velkolomu Československé armády byl traťový úsek z Litvínova do Jirkova k 23. květnu 1972 odstaven z osobního provozu a jirkovské nádraží se tak stalo koncovou stanicí. Zbytek kolejového úseku do Litvínova byl částečně snesen či rozebrán. Roku 1984 došlo ke změně značení tratě a byla zde zahájena nákladní doprava, roku 1997 také doprava osobní.\n\nNachází se zde jedno jednostranné nekryté nástupiště, k příchodu na nástupiště slouží přechod přes kolej.\n\n"}
{"id": "1518270", "url": "https://cs.wikipedia.org/wiki?curid=1518270", "title": "Komutativní diagram", "text": "Komutativní diagram\n\nKomutativní diagram je v teorii kategorií graf, jehož všechny (orientované) cesty z jistého vrcholu A do jiného vrcholu B reprezentují stejný morfismus. Jako první je ve svých pracích týkajících se topologie používal Witold Hurewicz.\n\nPříkladem pravidel vyjadřitelných komutativním diagramem je třeba asociativita skládání funktorů nebo přirozenost transformací mezi funktory.\n\nKomutativní diagramy lze použít i k popisu chování bifunktorů, jako například Hom funktoru.\n"}
{"id": "1518272", "url": "https://cs.wikipedia.org/wiki?curid=1518272", "title": "Nový Bydžov (nádraží)", "text": "Nový Bydžov (nádraží)\n\nNový Bydžov je železniční stanice v západní části stejnojmenného města v okrese Hradec Králové v Královéhradeckém kraji poblíž řeky Cidliny. Leží na neelektrizované trati 040. Před staniční budovou je umístěno městské autobusové nádraží.\n\nStanice byla otevřena 21. prosince 1870 společností Rakouská severozápadní dráha (\"ÖNWB\"), která zprovoznila svou odbočnou trať z Chlumce nad Cidlinou do Ostroměře, roku 1871 prodlouženou na Starou Paku, Martinice v Krkonoších a Trutnov. Autorem univerzalizované podoby stanic pro celou dráhu byl architekt Carl Schlimp. Trasa byla výsledkem snahy o propojení železniční sítě \"ÖNWB\" severovýchodním směrem k hranicím s Pruskem.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNacházejí se zde dvě jednostranná úrovňová nástupiště, k příchodu na nástupiště slouží přechody přes koleje. V roce 2014 byl v blízkosti nádraží zřízen nový autobusový terminál.\n\n"}
{"id": "1518276", "url": "https://cs.wikipedia.org/wiki?curid=1518276", "title": "Miroslav Křtěn", "text": "Miroslav Křtěn\n\nMiroslav Křtěn (1925/6 – 7. července 1985 Strakonice) byl český fotbalový brankář.\n\nV letech 1944–1949 hrál za SK/Sokol Roudnice nad Labem. V I. československé lize chytal za Armaturku Ústí nad Labem v ročníku 1952. Z Ústí nad Labem odešel do Spartaku ČZ Strakonice.\n\n"}
{"id": "1518279", "url": "https://cs.wikipedia.org/wiki?curid=1518279", "title": "Předsvazek", "text": "Předsvazek\n\nPředsvazek je v teorii kategorií libovolný kontravariantní funktor z nějaké kategorie formula_1 do jiné kategorie formula_2, formula_3, kde cílová kategorie může být kategorie množin nebo nějakých objektů s algebraickou strukturou, např. komutativních grup. Zdrojová kategorie je většinou částečně uspořádanou množinou otevřených množin nějakého topologického prostoru.\n\nPředsvazek splňující podmínky lokality a slepitelnosti se nazývá svazkem. Svazky popisují lokální vlastnosti topologických prostorů, například variet, ze kterých lze odvodit nějakou vlastnost globální.\n"}
{"id": "1518280", "url": "https://cs.wikipedia.org/wiki?curid=1518280", "title": "Nový Jičín město (nádraží)", "text": "Nový Jičín město (nádraží)\n\nNový Jičín město ( ) je dopravna D3 (dříve železniční stanice) v centrální části okresního města Nový Jičín v Moravskoslezském kraji v blízkosti řek Grasmanka a Jičínka. Leží na jednokolejné neelektrizované trati 278.\n\n20. prosince 1880 otevřela společnost \"Novojičínská místní dráha\" (Neutitscheiner Lokalbahn, \"NLB\") trať z Suchdola nad Odrou, odkud od roku 1847 vedla trať z Vídně do Krakova a slezské uhelné pánve. Nově postavená stanice v Novém Jičíně zde vznikla jako koncová stanice v eklektickém slohu.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde jedno jednostranné nekryté nástupiště, k příchodu na nástupiště slouží přechod přes kolej. Z nádraží je vyvedena jedna vlečka. V roce 2015 zvítězila čerstvě zrekonstruovaná budova v soutěži Nejkrásnější nádraží roku.\n\n"}
{"id": "1518296", "url": "https://cs.wikipedia.org/wiki?curid=1518296", "title": "Toužebné myšlení", "text": "Toužebné myšlení\n\nToužebné myšlení (anglicky wishful thinking) nebo iluzorní myšlení je uvažování a rozhodování založené na tom, co by bylo příjemné si představit, spíše než na důkazech, skutečnosti a racionalitě. Je to produkt řešení konfliktu mezi vírou a touhou.\n\nMetodologie zkoumání toužebného myšlení jsou rozmanité. Různé disciplíny a myšlenkové školy zkoumají související mechanismy, jako jsou nervové obvody, lidské poznání a emoce, typy předpojatosti, prokrastinace, motivace, optimismu, pozornosti a prostředí. Tento koncept byl také zkoumán jako klam.\n\n"}
{"id": "1518300", "url": "https://cs.wikipedia.org/wiki?curid=1518300", "title": "Sam Jaeger", "text": "Sam Jaeger\n\nJaeger se narodil v Perrysburgu v Ohiu. Je synem LeAnne (rozené Graening) a Charlese Jaegera. Je nejmladší ze čtyř dětí. V roce 1995 absolvoval střední školu v Perrysburgu a v roce 1999 získal titul bakaláře výtvarných umění na Otterbein College. Po ukončení studia pracoval Jaeger v castingové agentuře v New Yorku. \n\nSvojí hereckou kariéru zahájil již při studiu vysoké školy, kdy získal malou roli v seriálu \"Zákon a pořádek\" (1990). Působil také na několika divadelních scénách v New Yorku. Poté se přestěhoval Los Angeles. Jeho kariéra nabrala tempa po získání rolí v celovečerních filmech jako \"Traffic – nadvládá gangů\" (2000) a \"Za nepřátelskou linií\" (2001). V roce 2002 si zahrál po boku Bruce Willise a Colina Farrella ve filmu \"Hartova válka\". V roce 2009 Jaeger získal roli Joela Grahama v televizním seriálu stanice NBC \"Famílie\", který měl premiéru v roce 2010. Kromě toho napsal, zrežíroval a sám si zahrál po boku své ženy ve filmu \"Take Me Home\" (2011)\".\"\n\nV roce 2017 se objevil v několika dílech seriálu \"Law & Order True Crime\". V roce 2018 získal roli Marka Tuella v seriálu \"Příběh služebnice\". V roce 2019 získal jednu z hlavních rolí v seriálu \"Why Women Kill\".\n\nDne 25. srpna 2007 se oženil s herečkou Amber Marie Mellottovou, se kterou se seznámil vysoké škole. Má čtyři děti, Augusta (2010), Redforda (2014), Calvina (2016) a nevlastní dceru Aubrey.\n\n"}
{"id": "1518305", "url": "https://cs.wikipedia.org/wiki?curid=1518305", "title": "Tomáš Dolák", "text": "Tomáš Dolák\n\nTomáš Dolák (25. května 1952, Gottwaldov – 23. května 2013) byl český hokejový útočník. V roce 1981 emigroval do Německa. Po skončení aktivní kariéry působil jako trenér. Jeho syn Thomas Dolak reprezentoval Německo.\n\nV československé lize hrál za TJ Gottwaldov, Duklu Jihlava a TJ Zetor Brno. Odehrál 9 ligových sezón, nastoupil ve 254 ligových utkáních, dal 41 ligových gólů a měl 34 ligových asistencí. Za reprezentaci Československa nastoupil 27. března 1975 v Praze proti týmu Finska. Reprezentoval Československo na mistrovství Evropy juniorů do 19 let v roce 1970, kde tým skončil na 2. místě. V německé bundeslize hrál za ECD Iserlohn a EHC Freiburg.\n\n"}
{"id": "1518306", "url": "https://cs.wikipedia.org/wiki?curid=1518306", "title": "Simeon Olelkovič", "text": "Simeon Olelkovič\n\nSimeon (Šimon) Olelkovič (bělorusky: Сямён Алелькавіч, ukrajinsky: Семен Олелькович, rusky: Семён Олелькович, litevsky: \"Simonas Olelkaitis\"; 1420, Sluck–1470, Kyjev) byl posledním kyjevským knížetem (1454 až 1470) a knížetem sluckým (1443 až 1455). \n\nJako člen rodiny Olelkovičů pocházel z gediminovské dynastie a byl vnukem Algirdase, litevského velkovévody. Po smrti svého otce zdědil Kyjevské knížectví. Vedl nezávislou politiku, bojoval proti krymským Tatarům, udržoval úzké vazby s Moldavským knížectvím, janovskými koloniemi u Černého moře a knížectvím Theodoro na Krymu. \n\nJeho dcera se vdala za Michala III. Tverského, posledního knížete Tveru. \n\nPo smrti Simeona Olelkoviče se Kyjevské knížectví proměnilo v Kyjevské vojvodství. \n\n"}
{"id": "1518309", "url": "https://cs.wikipedia.org/wiki?curid=1518309", "title": "Otakar Keller", "text": "Otakar Keller\n\nOtakar Keller (27. ledna 1945, Kutná Hora – 27. května 2014, Praha) byl český lékař a aktivní člen Českobratrské církve evangelické.\n\nNarodil se v Kutné Hoře, kde byl jeho dědeček praktickým lékařem. Byl jedenkráte ženatý a měl čtyři děti. Po absolvování gymnázia v Praze 2, Londýnské ulici, vystudoval v letech 1962–1968 Fakultu všeobecného lékařství Karlovy univerzity v Praze. V letech 1969(?) - 1980 pracoval ve Fyziologickém ústavu ČSAV. Od roku 1980 pracoval na Neurologické klinice ILF (později IPVZ) Thomayerovy nemocnice.\n\nOtakar Keller byl aktivním členem Českobratrské církve evangelické. Byl dlouholetým kurátorem pražského sboru ČCE U Salvátora (správně FS ČCE v Praze - Staré Město), členem mnoha komisí a poradních odborů. Byl členem seniorátního výboru pražského seniorátu a zasedal i v synodu ČCE.\n\n"}
{"id": "1518312", "url": "https://cs.wikipedia.org/wiki?curid=1518312", "title": "Formiga", "text": "Formiga\n\nFormiga (* 3. března 1978 Salvador jako Miraildes Maciel Mota) je brazilská fotbalistka. Od roku 2017 hraje v záloze za francouzský klub Paris Saint-Germain Féminine.\n\nFotbal hraje od dvanácti let, jejím vzorem byl Dunga. Pro svoji pracovitost a obětavost získala přezdívku \"Formiga\" (portugalsky mravenec). Začínala v São Paulo FC, pak působila ve švédském Malmö a v severoamerické soutěži Women's Professional Soccer. V letech 2011 až 2017 hrála za São José EC, s nímž třikrát vyhrála Copa Libertadores Femenina (2011, 2013 a 2014) a jednou mistrovství světa ve fotbale klubů žen (2014).\n\nZa brazilskou ženskou fotbalovou reprezentaci odehrála od roku 1995 180 zápasů a vstřelila 23 branek. Startovala na šesti olympijských hrách a získala stříbrnou medaili v letech 2004 a 2008. Jako první člověk v historii se zúčastnila sedmi mistrovství světa ve fotbale, v roce 1999 obsadila třetí místo a v roce 2007 druhé místo. Na mistrovství světa ve fotbale žen 2019 se v jednačtyřiceti letech stala nejstarší účastnicí historie. Třikrát vyhrála Panamerické hry (2003, 2007 a 2015), v roce 2011 byla druhá.\n\nV roce 2016 získala cenu Bola da Prata pro nejlepší brazilskou fotbalistku.\n\n"}
{"id": "1518314", "url": "https://cs.wikipedia.org/wiki?curid=1518314", "title": "Kirby Howell-Baptiste", "text": "Kirby Howell-Baptiste\n\nKirby Howell-Baptiste (* 7. února 1987) je britská herečka. \n\nPo sériích krátkometrážních filmů přišla v roce 2017 role Mayi ve filmu \"Psí poslání\". V roce 2016 získala vedlejší roli Beth v seriálu \"Love\". V roce 2017 získala jednu z hlavních rolí seriálu stanice ABC \"Downward Dog\". Následující rok získala hlavní roli po boku Sandy Oh v seriálu \"Na mušce\". Během let 2018 až 2019 hrála v seriálu \"The Good Place\" a Emmy oceněném seriálu \"Barry\". V roce 2019 získala hlavní roli v minisérii \"Veronica Mars\" a v seriálu \"Why Women Kill\". \n\n"}
{"id": "1518317", "url": "https://cs.wikipedia.org/wiki?curid=1518317", "title": "Báňský záchranář", "text": "Báňský záchranář\n\nBáňský záchranář je vyškolená osoba, která je nápomocná při likvidací důlních nehod (otřesy, požáry, výbuchy metanu nebo uhelného prachu,průtrží plynů a hornin, průval vod a tekoucích písku), nebo při poskytování první pomoci pracovníka v dole. Provádí činnost při záchraně lidských životů a majetku v podzemí a na povrchu.\n\nBáňská záchranná služba má na území České republiky dlouholetou tradici, která sahá až do devadesatých let osmnáctého století, kdy započaly práce horníků s různými pomůckami v nedýchatelném prostředí. Letopočet 1897 se připomíná jako rok vzniku organizované a předpisem nařízené báňské záchranné služby, kdy byla založena Báňská záchranná služba Rakousko-uherské monarchie. Nařízení c.k. báňského hejtmanství ve Vídni z 6. dubna opatření na ochranu postižených horníků a majetku pro případ výbuchu třaskavých plynů, uhelného prachu nebo požáru v jámě a na dolech OKR (Ostravsko-Karvinský Revír). Dále nařizuje zřízení záchranné stanice na povrchu v blízkosti jámy, počet dýchacích přístrojů a elektrických svítidel (ty musí splňovat množství 5 % počtu nejsilnější obsazené směny), dále byl doporučen typ dýchacího přístroje Pneumotophor od firmy Waldech, musí být vycvičen dvojnásobný počet zaměstnanců v používání dýchacího přístroje než je počet dýchacích přístrojů.\n\nNařízení c.k. báńského hejtmanství ve Vídní z 23. června 1908 nařizuje zřízení ústředních báňských záchranných stanic. První ústřední báňská záchranná stanice vznikla ne Kladensku na Dole Jan v Libušíně již v roce 1907, první schválená ústřední báńská záchranná stanice v OKR vznikla na Dole Vilém pro doly v majetku Severní dráhy Ferdinandovy 6. září 1911 a první moderní ÚZS s šestinedělním školením nováčků byla zřízená v roce 1912 a schválená 18. dubna 1914 v Lazích.\n\nBáňským záchranářem se může stát jen ten, kdo dosáhl věku 21 let a je zdravotně způsobilý pro práce v báňském sboru, má nejméně dvouletou odbornou praxi v hornické činnosti, absolvoval základní školení a praktický výcvik pro báňské záchranáře a úspěšně vykonal závěrečnou zkoušku z báňského záchranářství na hlavní báňské záchranné stanici. Složil slib báňského záchranáře do rukou ředitele hlavní báňské záchranné stanice. Dále je nutné, aby uchazeč měl středoškolské vzdělání ukončené maturitním vysvědčením a je nutno doložit výpis z trestního rejstříku o bezúhonnosti uchazeče (toto je nutné pokud se bude chtít stát profesionálním báňským záchranářem na Hlavní báňské stanici Ostrava). Báňská záchranná stanice je také v Odolově na Turnovsku.\n\n\n\nZáchranářské pojítko AZD 120\n\nPři důlních i nedůlních akcích báňských záchranářů je bezpodmínečný nutný kontakt řídícího stanoviště (základny) se zasahujícími četami.\n\nUNIMOG 2150 L\nTerénní vozidlo pro zásahy potápěčů (slouží i jako základna pro potápěče a mechaniky).Toto vozidlo je vybaveno také transportní hyperbarickou komorou – Haux – profi – medicom, která slouží k záchraně potápěče při dekompresní nehodě.\n\nMobilní havarijní vrat ZH 1 500\n\nZařízení je určeno pro nouzovou dopravu osob v případě havárie v těžních jámách, kde umožňuje ústup pracovníků z úvízlých dopravních nádob na povrch, případně na vyšší těžní patro.\n\n\n"}
{"id": "1518318", "url": "https://cs.wikipedia.org/wiki?curid=1518318", "title": "Silnice D3", "text": "Silnice D3\n\nSilnice D3 () je silnice v Chorvatsku. Je dlouhá 218,4 km. Slouží především k mimodálničnímu spojení mezi Čakovcem a Rijekou. Svou délkou je čtvrtou nejdelší silnicí v Chorvatsku.\n\nSilnice začíná na maďarském hraničním přechodu Letenye-Goričan a navazuje na maďarskou silnici 7. Na malý úsek se slučuje s dálnicí A4 a poté se odlučuje na jihozápad do vesnice Hodošan. Přes opčinu Mala Subotica pokračuje do Čakovce, a přes vesnice Nedelišće, Pušćine a Gornji Kuršanec do Varaždinu. Tam se na krátký úsek slučuje se silnicí D2 a tvoří úsek \"D2; D3\". Dále jde na jih do města Novi Marof a u vesnice Paka začne kopírovat průběh dálnice A4. Poté prochází přes město Sveti Ivan Zelina a pokračuje na jihozápad do Záhřebu. U vesnice Popovec (součást města Sesvete) jako samostatná silnice zaniká a opět se slučuje s dálnicí A4.\n\nSilnice se opět odpojuje u vesnice Lučko na dálniční křižovatce Zagreb-Lučko, pokračuje však sloučená se silnicí D1 jako silnice \"D1; D3\" na jihovýchod. Prochází přes vesnice Gornji Stupnik, Rakov Potok a Petkov Breg do opčiny Klinča Sela, následně přes vesnice Goli Vrh a Donji Desinec do města Jastrebarsko. Dále pokračuje přes opčinu Draganić do města Karlovac, kde se na krátký úsek stává rychlostní silnicí. Od této silnice, nadále pokračující jako \"D1; D6\", se však odpojuje a pokračuje na jihozápad, kde mine město Duga Resa. Dále pokračuje kolem slovinských hranic na západ a prochází např. vesnicí Vukova Gorica a míjí město Vrbovsko. Dále pokračuje přes opčinu Skrad do města Delnice, a pokračuje stále na západ. Přes opčinu Čavle pak pokračuje do Rijeky, kde se v centru napojuje na silnici D8.\n"}
{"id": "1518321", "url": "https://cs.wikipedia.org/wiki?curid=1518321", "title": "Waiheke", "text": "Waiheke\n\nWaiheke je jedenáctý největší ostrov Nového Zélandu. Nachází se v zálivu Hauraki u severního pobřeží Severního ostrova, má rozlohu 92 km² a žije na něm okolo deseti tisíc obyvatel. Největším sídlem je Oneroa. Přístav Matiatia je spojen trajektem s největším novozélandským městem Aucklandem, plavba trvá půl hodiny. \n\nNázev ostrova je odvozen od maorského slova pro kaskády, místní vodopády však bývají po většinu roku vyschlé. Ostrov je kopcovitý, nejvyšší vrchol Maunganui má 231 m n. m.. Typickou rostlinou je železnec ztepilý. Díky příjemnému subtropickému podnebí s 2100 hodinami slunečního svitu ročně, množství pláží vhodných pro provozování vodních sportů a ležérnímu životnímu stylu je Waiheke oblíbenou rekreační oblastí. Zdejší malebné scenérie a klid na práci lákají na ostrov také množství výtvarných umělců. Průvodce \"Lonely Planet\" zařadil Waiheke mezi nejlepší destinace na světě. \n\nVelkou část ostrova zaujímají vinice. Pěstuje se převážně Cabernet Sauvignon, Rulandské modré, Syrah, Chardonnay a Sauvignon.\n\n"}
{"id": "1518323", "url": "https://cs.wikipedia.org/wiki?curid=1518323", "title": "Avia Av-36", "text": "Avia Av-36\n\nAvia Av-36 Bojar byl poslední letoun původní konstrukce ing. Františka Novotného, hlavního konstruktéra společnosti Avia, akciová společnost pro průmysl letecký z Prahy-Čakovic. Dvoumístný samonosný sportovní jednoplošník smíšené konstrukce poprvé vzlétl 16. 7. 1946, řízen šéfpilotem Širokým.\n\nKdyž se po druhé světové válce v roce 1946 konsolidovaly poměry, zahájil ing. Novotný konstrukční činnost novou vývojovou řadu sportovním dvousedadlovým letounem Avia Av-36 Bojar. Vývoj sportovního samonosného hornoplošníku doplatil na dvě zásadní skutečnosti. Když se stavěl prototyp, nebylo možné vždy použít původně navržené polotovary a musela se hledat náhrada, obvykle s vyšší hmotností, než přepokládal původní projekt. I „opatrnost“ statiků bohatým dimenzováním a požadavky na až nadměrné pevnostní násobky vedla ke zvýšení hmotnosti. Druhým faktorem byl nepříznivý osud. Ing. Novotný počátkem roku 1946 byl cestou do práce stižen srdeční mrtvicí a krátce nato zemřel, ve věku devětačtyřiceti let.\n\nLadné tvary kabinového hornoplošníku Avia Av-36 pro úspěch nestačily a po zalétání 16. července 1946 bylo zjištěno, že je letoun značně těžší, než kolik udávaly výpočty, a že také použitý motor Walter Mikron III o výkonu 48 kW (65 k) na tuto hmotnost nestačí. Ing. Novotný se na nezbytné optimalizaci konstrukce a na vlastní stavbě dalších prototypů Bojara nemohl už podílet. Po smrti ing. Novotného se konstrukčních prací ujal ing. Jiří Schraml a od listopadu 1946 vedl konstrukci v Avii ing. Karel Tomáš, který přišel ze Zlínu Otrokovice. Postupně byly navrženy verze Avia Av-136 s motorem Walter Minor 4-III a Avia Av-236 s motorem Toma 4 (Zlínavion 1946). Po představení verze s imatrikulací OK-AHZ na prvním poválečném, pařížském aerosalónu (17. ročník) v listopadu 1946 zkoušky ještě nějaký čas pokračovaly. Překonat vlastnosti a výkony choceňského Sokola se Bojarovi nepodařilo a vývojové práce pro odzkoušení dvou prototypů (OK-AHZ, OK-AMU) byly ukončeny. Oba vyrobené prototypy byly imatrikulovány 9. listopadu 1946 a z leteckého rejstříku byly vymazány v roce 1950 resp. 1952.\n\nCelodřevěné křídlo se dvěma průběžnými skříňovými nosníky bylo potaženo překližkou a k prohnutému trupu (1. prototyp) bylo kloubově připojeno čtyřmi svorníky. Druhý prototyp měl trup rovný, aerodynamicky příznivější a lomený čelní štít. Trup příhradové konstrukce čtyřhranného průřezu byl svařen z ocelových trubek a potažen plátnem. V kabině byla 2 sedadla umístěná vedle sebe, za nimiž byl prostor pro zavazadla. Celodřevěné, s potahem z překližky, byly i ocasní plochy (stabilizační i kýlová plocha). Dvoukolový podvozek měl kola uchycena na výkyvně odpérovaných konzolách a kola byla buď nekapotovaná (prototyp OK-AMU) a nebo opatřena aerodynamickými kryty (prototyp OK-AHZ). Byl brzděn bubnovými, mechanickými brzdami. Dvojité volantové řízení prvního prototypu bylo možno nahradit řídícími pákami. Pedálové, nožní řízení ovládalo kormidla táhly a lany. \n\nPohonnou jednotkou byl vzduchem chlazený invertní čtyřválcový řadový motor Walter Mikron III o výkonu 65 k (48 kW). V motorovém loži byl pružně zavěšen a lože bylo připevněno k trupu 4 svorníky. Palivové nádrže pro 45 l paliva byly v křídle.\n\nÚdaje pro verzi s motorem Walter Mikron III dle\n\n\n\n\n"}
{"id": "1518324", "url": "https://cs.wikipedia.org/wiki?curid=1518324", "title": "Iveta Pokorná", "text": "Iveta Pokorná\n\nIveta Pokorná (26. června 1977, Nové Město na Moravě – 7. prosince 2002, Brno) byla česká básnířka. \n\nVystudovala gymnázium v Teplicích a bakalářský studijní program na Filozofické fakultě Masarykovy univerzity v Brně, obor filosofie a religionistika. V roce 1999 obhájila bakalářskou práci na téma: \"Božství a lidství člověka – koncepce člověka u Augustina a Plotina\", ale ještě tentýž rok studia ukončila. Už od roku 1988 věděla, že trpí nevyléčitelnou nemocí svalů, tzv. myopatií, o rok později (tedy ve svých 12 letech) začala psát básně o svém vztahu k Bohu a o hledání smyslu bytí jako takového. Jejími tvůrčími či duchovními souputníky byli Jiří Orten a Karel Čapek, s nímž ji pojil i osud poznamenaný těžkou nemocí. Své verše představila na několika básnických srazech Skupiny XXVI, začala publikovat i v časopisech. Literárního dění se aktivně účastnila do roku 1997, ale její tělo stále sláblo a jakýkoliv pohyb byl pro ni obtížný – o to více se upnula k duchovnu. Stala se členkou apoštolátu Panny Marie, vykonala s rodiči pouť na Velehrad a do Medžugorje, místa mariánského zjevení, a od září 1997 si zapisovala své sny. Zemřela 7. prosince 2002.\n\n\n"}
{"id": "1518326", "url": "https://cs.wikipedia.org/wiki?curid=1518326", "title": "Hnízdiště stěhovavých ptáků podél pobřeží Žlutého moře a Pochajského zálivu", "text": "Hnízdiště stěhovavých ptáků podél pobřeží Žlutého moře a Pochajského zálivu\n\nHnízdiště stěhovavých ptáků podél pobřeží Žlutého moře a Pochajského zálivu jsou dvě lokality na východním pobřeží Čínské lidové republiky v městské prefektuře Jen-čcheng v provincii Ťiang-su. První oblast v jižní části pobřeží prefektury o rozloze 144 839 ha (a nárazníkovou zónou 28 271 ha) je částí národní přírodní rezervace jelena milu Ta-feng a Tungšaské experimentální zóny národní přírodní rezervace Jen-čcheng. Druhá lokalita o rozloze 43 804 ha (a nárazníkovou zónou 51 785 ha) leží severněji ve střední části prefektury ve střední části národní přírodní rezervace Jen-čcheng.\n\nMísta jsou rozsáhlé přílivové mokřiny, označované za největší na světě; jsou mimořádně produktivní, žije v nich mnoho druhů ryb a korýšů. Slouží jako shromaždiště stěhovavých ptáků na východoasijsko-australasijské migrační trase. Migrující hejna ptáků, včetně některých světově nejohroženějších, závisí na těchto pobřežních lokalitách jako místech zastávky, odpočinku, přezimování nebo hnízdění.\n"}
{"id": "1518328", "url": "https://cs.wikipedia.org/wiki?curid=1518328", "title": "Keresdrakon", "text": "Keresdrakon\n\nKeresdrakon („drak božstva Kéres“) byl rod pterodaktyloidního ptakoještěra z kladu Tapejaromorpha, který žil v období spodní až svrchní křídy (asi před 125 až 72 miliony let) na území dnešní Brazílie (stát Paraná, lokalita Cruzeiro do Oeste).\n\nFosilie tohoto ptakoještěra byly objeveny na lokalitě, identifikované poprvé v roce 1971. V roce 2011 byly objeveny četné fosilie ptakoještěrů, zejména rodu \"Caiuajara\" (formálně popsaného roku 2014), ale také jiného druhu. Ten byl formálně popsán týmem paleontologů v srpnu roku 2019. Typový a jediný známý druh je \"Keresdrakon vilsoni\". Holotyp (\"CP.V 2069\") má podobu částečně zachované kostry s většinou lebky (s bezzubým zobákem)), patřící subadultnímu jedinci. Fosilie se zachovala trojrozměrně, vykazuje jen minimální kompresi. Stáří souvrství Goio-Erê, ve kterém byly fosilie objeveny, není přesně známé - může pocházet až z aptu nebo také jen z kampánu, což činí rozdíl 50 milionů let.\n\n"}
{"id": "1518331", "url": "https://cs.wikipedia.org/wiki?curid=1518331", "title": "Kulma", "text": "Kulma\n\nElektrická kulma na vlasy patří mezi nástroje sloužící k úpravě vlasů. Úprava vlasů pomocí kulmy probíhá formou namotávání kadeře na zahřátou část zařízení. Lokny se poté mohou doupravit podle tvaru kulmy a její konstrukce. Roli hraje také doba zahřátí vlasů, technika a povrch kulmy.\nVybrat si správnou kulmu na vlasy je důležité hlavně z toho důvodu, že se na každý typ vlasů a účesů hodí jiný typ kulmy. \n\n\nKulmy na vlasy se liší také povrchem. \n\n\nPro správnou úpravu vlasů je důležitá správná teplota. Zatímco základní modely kulem na vlasy jsou vybaveny pouze tlačítkem ON/OFF, kvalitnější modely vlastní regulaci teploty. Pro jemnější vlasy kadeřnice doporučují spíše nižší teplotu, zatímco pro husté je lepší vyšší teplota.\n\n"}
{"id": "1518334", "url": "https://cs.wikipedia.org/wiki?curid=1518334", "title": "Sadie Calvano", "text": "Sadie Calvano\n\n"}
{"id": "1518336", "url": "https://cs.wikipedia.org/wiki?curid=1518336", "title": "Pordenone Calcio", "text": "Pordenone Calcio\n\nPordenone Calcio je italský fotbalový klub hrající v sezóně 2019/20 ve druhé lize a sídlící ve městě Pordenone v regionu Furlánsko-Julské Benátsko. Klub hraje v sezoně 2019/20 na stadionu Stadio Friuli) ve městě Udine. Jejich vlastní stadion Stadio Ottavio Bottecchia totiž nemá povolení od Serie B.\n\nKlub byl založen 1. října 1920 jako \"FC Pordenone\". Začalo hrát nižší soutěže. Sezonu 1932/33 začal klub hrát ve třetí nejvyšší ligu v Itálii. Po jedné sezoně ve třetí lize spadl o soutěž níže.\nPo sezoně 2002/03 klub vyhlásí bankrot a je vyloučen ze všech profi soutěží. Je založen klub nový (Pordenone Calcio) a začíná hrát v regionální lize. Do sezony 2018/19 hráli nejvýše třetí ligu.\n\nNejvětší úspěch klubu je hraní ve druhé lize v sezoně 2019/20. Dále je to vítězství ve třetí lize v sezoně 2018/19. V italském poháru klub došel nejdál do osmi finále v sezoně 2017/18.\n\n"}
{"id": "1518338", "url": "https://cs.wikipedia.org/wiki?curid=1518338", "title": "Pedunculus cerebri", "text": "Pedunculus cerebri\n\nPedunculus cerebri, řídč. \"mozkové pedinkuly\" jsou struktury na přední straně středního mozku, které vycházejí z přední strany ponsu a obsahují velké vzestupné (smyslové) a sestupné (motorické) nervové trakty, které vedou k mozku a z mozku z ponsu. Hlavně tři společné oblasti, které vedou ke vzniku pedunculů, jsou mozková kůra, mícha a mozek. Pedunkuly (česky stopky) je dle většiny klasifikací ve středním mozku vše kromě tecta. Oblast zahrnuje tegmentum, crus cerebri a pretectum . Podle této definice jsou mozkové stopky také známé jako bazické pedinkuly, zatímco velký ventrální svazek efferentních vláken je označován jako cerebral ctus nebo pes pedunculi. \n\nMozkové pedinkuly jsou umístěny na obou stranách středního mozku a tvoří přední částí středního mozku a působí jako spojnice mezi zbytkem středního mozku a thalamickými jádry a tedy mozkem. Jako celek pomáhají mozkové pedinkuly zlepšování motorických pohybů, učení se novým motorickým dovednostem a převádění proprioceptivních informací do udržení rovnováhy a polohy. Důležité vláknité trakty, které procházejí mozkovými stopkami, jsou: kortiko-spinální, kortiko-pontinové a kortiko-bulbární trakty. \n\nPoškození mozkových pedinkul má za následek nerafinované motorické dovednosti, nerovnováhu a nedostatek propriocepce. \n\nSestupná horní vlákna z interna capsula pokračují středním mozkem a jsou pak brána za vlákna v mozkových pedinkulách. Kortikopontinnní vlákna se nacházejí ve vnější a vnitřní třetině mozkových pedinkul, jedná se o kortikální vstup do pontiních jader. Kortikobulbární a kortikospinální vlákna se nacházejí ve střední třetině mozkových pedinkul. Kortik-spinální trakt opouští capsula interna a je vidět ve střední části mozkových pedinkul. \n"}
{"id": "1518339", "url": "https://cs.wikipedia.org/wiki?curid=1518339", "title": "Josef Arsenius Wallis", "text": "Josef Arsenius Wallis\n\nHrabě Josef Arsenius Wallis (19. července 1747 Moravské Budějovice – 27. listopadu 1793 Olomouc) pocházel z rodu Wallisů.\n\nByla mu určena vojenská dráha a z tohoto důvodu naštěvoval vídeňské Tereziánum, které nedokončil. Místo vojenské kariéry začal pracovat v církvi a roku 1762 byl na doporučení Františka I. Lotrinského zvolen olomouckou kapitulou nesídelním kanovníkem. Na vídeňské univerzitě studoval na filozofické fakultě a teologické triennium získal roku 1768 a stal se sídelním olomouckým kanovníkem. Roku 1789 koupil zámek Hluchov, který odkázal synovcům Josefovi (1767–1818) a Františkovi (1769–1794) a své neteři Valburze svobodné paní von Greisenclau. \n\nJeho otec byl hrabě Franz Wenzel Wallis (1696–1774), bratr byl Olivier Remigius hrabě Wallis (1742–1799).\n\n"}
{"id": "1518345", "url": "https://cs.wikipedia.org/wiki?curid=1518345", "title": "Anta", "text": "Anta\n\nAnta je ve starověké řecké a římské architektuře přečnívající část boční zdi.\n\nJe to základní prvek užívaný již v pravěkých budovách. Čelo anty bylo obvykle zesíleno a vytvářelo pilíř, který spočíval na základu anty a nahoře byl ukončen hlavicí. Kromě toho mohl pilíř anty mít i jinou sestavu z kvádrů než sousední stěny. Jsou známé i monolitické pilíře (sloupy) ant, kterými se tento prvek zvláštním způsobem odlišuje (chrám bohyně Athény v Tegea). Přes anty leží v jejich přední části normální kladí. U chrámu je anta prodlouženou boční stěnou celly. Může však mít větší tloušťku (jako Parthenon v Athénách). Pomocí ant je vstupní vestibul (i jakákoli případná zadní hala) chrámu po stranách ohraničen. Chrám, ve kterém jsou sloupy mezi antami (in antis) se jmenuje antentempel (templum in antis). Chrám, který má sloupy in antis na čelní i na zadní straně, je doppelantentempel. Ve chrámech typu peripteros je naos ze všech stran obklopen sloupy (peristasis) a anty bočně ohraničují přední i zadní síň celly, tedy pronaos a opistodom.\n\nTato stavební konstrukce pravděpodobně pochází z doby stavění z nepálených cihel, protože zdi se tehdy na čelech a na koncích zesilovaly a stabilizovaly pomocí sloupů ze dřeva, na příklad v chrámu Tiryns a v chrámu Héry na Olympii. Nachází se však také v pravěkých megalitických stavbách, kde se vyskytují jako odkrytá forma astylosu.\n\n\n"}
{"id": "1518354", "url": "https://cs.wikipedia.org/wiki?curid=1518354", "title": "The Enigma of Life", "text": "The Enigma of Life\n\nThe Enigma of Life je páté studiové album norské goticko-metalové skupiny Sirenia. Na tomto albu jsou hojně využity housle. Jedná se spíše o rock-popové album s nádechem norské gotiky.\nVyšlo 21. ledna 2011 ve vydavatelství Nuclear Blast. Album bylo masterováno ve studiu Finnvox ve Finsku.\n"}
{"id": "1518363", "url": "https://cs.wikipedia.org/wiki?curid=1518363", "title": "Dominique Dropsy", "text": "Dominique Dropsy\n\nDominique Dropsy (9. prosince 1951 Leuze – 7. října 2015 Bordeaux) byl francouzský fotbalový brankář. Zemřel na leukemii.\n\nVe francouzské lize chytal za Valenciennes FC, RC Strasbourg Alsace a FC Girondins de Bordeaux. Nastoupil celkem v 596 ligových utkáních. V roce 1979 získal francouzský titul s RC Strasbourg Alsace a v letech 1985 a 1987 s FC Girondins de Bordeaux. V letech 1986 a 1987 získal s FC Girondins de Bordeaux francouzský pohár. V Poháru mistrů evropských zemí nastoupil ve 22 utkáních, v Poháru vítězů pohárů nastoupil v 8 utkáních a v Poháru UEFA ve 12 utkáních. Za francouzskou reprezentaci nastoupil v letech 1978–1981 v 17 utkáních. Na Mistrovství světa ve fotbale 1978 nastoupil v utkání proti Maďarsku. \n\n"}
{"id": "1518365", "url": "https://cs.wikipedia.org/wiki?curid=1518365", "title": "Chaussy (Loiret)", "text": "Chaussy (Loiret)\n\nChaussy je francouzská obec v departementu Loiret v regionu Centre-Val de Loire. Žije zde obyvatel.\n\nObec leží na severu departementu Loiret u hranic s departementem Eure-et-Loir.\n\n"}
{"id": "1518368", "url": "https://cs.wikipedia.org/wiki?curid=1518368", "title": "Knihovna Strážnice", "text": "Knihovna Strážnice\n\nMěstská knihovna při kulturním domě Strážničan ve Strážnici, příspěvková organizace. Služeb knihovny využívá přibližně 1000 čtenářů, kteří mají na výběr z asi 21 000 knihovních jednotek. Knihovna pořádá pravidelně přednášky a další kulturní akce. Knihovna patří pod kulturní dům Strážničan ve Strážnici a jejím zřizovatelem je město Strážnice.\n\nRoku 1868 byla ve Strážnici založena Čtenářsko-pěvecká beseda, ale zápisy se zachovaly až od let osmdesátých. Knihovníci byli ze začátku dva, místní knihkupec a učitel. Půjčovalo se v místnosti Besedy (1. poschodí U Černého orla) a v roce 1890 bylo k dispozici 357 svazků. Ale knihovny měly také spolky Sokol, Národní jednota a Orel.\nDne 29. června 1920 se městské zastupitelstvo usneslo, že bude zřízena obecní knihovna a čítárna, a bylo vyjednáno převzetí dosavadních knihoven ve městě. Knihovna začala pracovat v zimě roku 1921. V prvních letech byla knihovna umístěna v gymnáziu a od roku 1927 v obecním domě na náměstí (nyní činžovní dům). V jedné místnosti byla knihovna a ve druhé čítárna. Knihovníky byli učitelé nebo profesoři gymnázia. V letech 1926–1935 byl knihovníkem odborný učitel Josef Kresta, po něm následoval odborný učitel Jan Skácel. Koncem roku 1929 bylo v knihovně 1081 svazků.\n\nV roce 1933 byla z úsporných důvodů zrušena čítárna.\n\nKolem roku 1948 byl ustanoven knihovníkem učitel Ladislav Hudeček, v knihovně bylo k dispozici 2887 svazků. Literatura politicky závadná a tzv. úniková byla vyřazena.\n\nOd roku 1952 byl knihovníkem profesor Adolf Balcar. Knihovna byla umístěna v domě zrušeného notářství (později komunální služby). Byly vyřazeny další knihy a byla dokoupena politická literatura a sovětské knihy v originále. Profesor Balcar založil při knihovně „Gottwaldův koutek marxisticko–leninské literatury“, koutek pro zemědělce a koutek pro mládež. Koncem roku 1953 měla knihovna 3020 svazků.\n\nV roce 1964 se knihy přestěhovaly a spolu s fondem závodní knihovny podniku Šohaj se začíná půjčovat ve Sdruženém závodním klubu (budova na náměstí Svobody, 1. poschodí). Zde byly využívány dvě místnosti, v jedné byly knihy pro mládež a v druhé pro dospělé čtenáře. Knihovníkem byl jmenován Pavel Ivančic, zaměstnanec Šohaje, který dříve vedl závodní knihovnu. Knihovna si vedla velmi dobře. V roce 1966 získala uznání Rady okresního národního výboru za účast v soutěži „Budujeme vzornou lidovou knihovnu“.\n\nA v roce 1969 získala uznání Jihomoravského krajského národního výboru. Koncem roku 1969 nastoupila do knihovny paní Alena Vachková, která se zaměřila hlavně na dětské čtenáře, pořádala besedy jak v knihovně, tak i ve školách.\n\nZačátkem roku 1973 byla knihovna přestěhována do nových prostor ve Sdruženém závodním klubu Strážničan (1. poschodí KD Strážničan). V této době v knihovně působil pan Ivančic, paní Vachková a paní Holišová, kterou zakrátko nahradila paní Máčelová.\n\nV roce 1973 bylo v knihovně již 14 859 svazků a docházelo sem 995 čtenářů.\n\nV roce 1975 přišla do knihovny nová knihovnice paní Drahomíra Brablecová, která se po odchodu dlouholetého pracovníka pana Ivančice v roce 1979 ujala vedení knihovny. V roce 1979 nastoupila do knihovny další knihovnice, paní Helena Hynštová a v roce 1981 přišla do knihovny paní Hanka Somrová, která zde působí ještě v roce 2019.\n\n"}
{"id": "1518369", "url": "https://cs.wikipedia.org/wiki?curid=1518369", "title": "Chaussy", "text": "Chaussy\n\nChaussy je název nebo součást názvu více obcí ve Francii:\n\n"}
{"id": "1518371", "url": "https://cs.wikipedia.org/wiki?curid=1518371", "title": "Tivernon", "text": "Tivernon\n\nTivernon je francouzská obec v departementu Loiret v regionu Centre-Val de Loire. Žije zde obyvatel.\n\nObec leží na severozápadě departementu Loiret u hranic s departementem Eure-et-Loir.\n\n"}
{"id": "1518373", "url": "https://cs.wikipedia.org/wiki?curid=1518373", "title": "Dzyguta", "text": "Dzyguta\n\nDzyguta nebo Dzychuta ( Ӡыгәҭа nebo Ӡыхәҭа, ძიგუთა - Dziguta) je vesnice v Abcházii v okrese Suchumi. Těsně přiléhá k abchazskému hlavnímu městu Suchumi od severovýchodní strany. Obec sousedí na západě s Gumou a s Baslatou, na východě s Mačarou z okresu Gulrypš, které od sebe odděluje řeka Kjalašur, a na jihu se Suchumi.\n\nOficiálním názvem obce je Vesnický okrsek Dzyguta \"(rusky Дзыгутская сельская администрация, abchazsky Ӡыгәҭа ақыҭа ахадара)\". Za časů Sovětského svazu se okrsek jmenoval Achalsopelský selsovět \"(Ахалсопелский сельсовет)\", předtím byla celá oblast rozdělena na Besletský a Kelasurský selsovět.\n\nSoučástí Dzyguty jsou následující části:\n\n\nSouběžně s hlavní vlnou odsunu původního abchazského obyvatelstva během mahadžirstva v druhé polovině 19. století se na toto místo přistěhovali osadníci z Německa, kteří svou osadu v roce 1878 nazvali \"Neudorf (nová Ves)\". Brzy poté je doplnily v roce 1897 arménské rodiny, původem z tureckého Trabzonu. V sovětské éře byl Neudorf přejmenován na gruzínské Achalsopeli a abchazské Dzyguta. Tehdy došlo k velkému dosídlení obce gruzínskými osadníky, kteří zde utvořili většinu, zatímco druzí nejpočetnější byli Arméni. V obci se pěstoval tabák, čaj, kukuřice, citrusy, ovoce a by zde vybudován závod na balení ovoce. Byly zde vybudovány střední škola, knihovna, kulturní dům a zdravotní středisko. V té době došlo i k několika reorganizacím selsovětů, kdy například Kjalašur byl samostatným obecním centrem.\n\nKoncem války v Abcházii v roce 1993 drtivá většina gruzínské populace uprchla ze země.\n\nDle nejnovějšího sčítání lidu z roku 2011 je počet obyvatel této obce 1036 a jejich složení následovné:\n\n\nPřed válkou v Abcházii žilo v obci bez přičleněných vesniček 881 obyvatel. V celém Besletském a Kelasurském selsovětu žilo 7810 obyvatel.\n\n"}
{"id": "1518378", "url": "https://cs.wikipedia.org/wiki?curid=1518378", "title": "Leo Howard", "text": "Leo Howard\n\nHoward se narodil 13. července 1997 v Newport Beach v Kalifornii. Je synem Randye a Todda „Big Bulldog“ Howarda. Jeho rodiče jsou profesionální chovatelé psů a provozují ranč Big Bulldog Ranch, kde se specializují na chov anglických a francouzských buldočků. Howard má britské, ruské a rakouské kořeny. Navštěvoval křesťanskou školu Tri-City ve Vistě v Kalifornii. Kromě herectví se také zajímá o bojové umění. Ve čtyřech letech ho rodiče přihlásili na lekce v Oceanside v Kalifornii. Trénoval pod světovým šampionem bojových umění Mattem Mullinsem. Howard byl jeho nejmladším student ve třídě. \n\nOd mladého věku byl Howard fanouškem filmů Bruce Lee a Chuck Norris a obdivoval jejich schopnost začlenit bojová umění do herectví. V sedmi letech řekl své matce, že chce být hercem. \n\nV roce 2005 se poprvé objevil na televizních obrazovkách v seriálu stanice USA Network \"Můj přítel Monk\" V roce 2009 získal první větší roli v pořadu stanice Disney Channel \"Leo Little's Big Show,\" zahrál si v rodinném filmu \"Aussie a Ted\" a akčním filmu \"G. I. Joe.\" Za film \"Prckové\" získal cenu Young Artist Award v kategorii nejlepší obsazení. \n\nV roce 2011 si zahrál roli mladého Conana ve filmu \"Barbar Conan.\" V červnu roku 2011 získal hlavní roli Jacka v komediálním seriálu stanice Disney XD \"Nakopni to.\" Howard získal certifikát Guinnessovo knihy rekordů, když se stal nejmladším televizním režisérem, díky své práci na díle „Fight at the Museum“ ve čtvrté řadě seriálu Nakopni to, který zrežíroval v 16 letech. \n\nV roce 2014 si zahrál hlavní roli ve filmu \"Andròn - Černý labyrint\", po boku Aleca Baldwina a Dannyho Glovera. Hostující roli si zahrál v seriálu \"\". V roce 2019 získal vedlejší roli Tommyho v seriálu \"Why Women Kill\". \nV roce 2017 vydal se svou skupinou \"Ask Jonesy & Company\", složené z Troye Romzeka (vokály / kytara), Lea (vedoucí kytara / vokály) a Rickyho Ficarelliových (basa / vokály), svůj první singl „Burning Fire“. \n\n"}
{"id": "1518385", "url": "https://cs.wikipedia.org/wiki?curid=1518385", "title": "Ikaros (transkripční faktor)", "text": "Ikaros (transkripční faktor)\n\nIkaros je transkripční faktor, který je kódován \"IKZF\"1 genem. Tento gen pochází z IKZF strukturní rodiny tzv. zinkového prstu, což je označení pro běžně se nacházející strukturní motiv u celé řady proteinů. Motiv umožňuje díky koordinaci jednoho či více iontů zinku (Zn) stabilní vazbu daných proteinů na DNA a RNA, a proto je součástí celé řady transkripčních faktorů.\n\nIkaros patří mezi regulátory vývoje imunitních buněk, hlavně u pre-B buněk a CD4+ T-lymfocytů. Dále hraje důležitou roli u vývoje hematopoézy a v pozdějších fázích vývoje B buňky – během VDJ rekombinace imunoglobulinových izotypů a exprese BCR receptorů. \n\nV posledním desetiletí bylo zjištěno, že Ikaros má také svůj podíl na diferenciaci a funkci jednotlivých T pomocných buněk (Th) a že má také funkci jako hlavní tumor supresor, který v B buňkách navozuje akutní lymfoblastickou leukémii.\n\nMutace IKZF1 genu může způsobit dysfunkci transkripčního faktoru Ikarosu. Dysfunkce následně vede k špatné regulaci signalizačních drah během vývoje a transformace B buněk. Porucha vede k nízké proliferaci B buněk a jejich zvýšené apoptózy. To poté může vést k rozvoji chronických lymfoproliferativních onemocnění a různých forem leukémie.\n\nGenová rodina \"IKZF\" (Ikaros Zinc Finger) genů kóduje celkem pět členů rodiny transkripčních faktorů: Ikaros (kódován genem \"Ikzf1\"), Helios (\"Ikzf2\"), Aiolos (\"Ikzf3\"), Eos (\"Ikzf4\"), and Pegasus \"(Ikzf5\"). Všechny z nich mají nějaký svůj podíl v regulaci různých imunitních buněk. \n"}
{"id": "1518387", "url": "https://cs.wikipedia.org/wiki?curid=1518387", "title": "Lion-en-Beauce", "text": "Lion-en-Beauce\n\nLion-en-Beauce je francouzská obec v departementu Loiret v regionu Centre-Val de Loire. Žije zde obyvatel.\n\nObec leží na severozápadě departementu Loiret u hranic s departementem Eure-et-Loir.\n\n"}
{"id": "1518388", "url": "https://cs.wikipedia.org/wiki?curid=1518388", "title": "Retino", "text": "Retino\n\nRetino je český startup prodávající software, který slouží e-shopům jako nástroj pro řešení vratek zboží a reklamací. Retino výrazně zjednodušuje proces vracení zboží do e-shopu a automatizuje velkou část jeho součástí. Efektivní řešení vratek je v době rychlého rozvoje e-commerce nezbytnou součástí strategie, jak si udržet zákazníky a co nejlépe vyhovět jejich požadavkům.\n\nV rámci České republiky neexistuje jiná služba podobná Retinu, která by se online vracení zboží věnovala, ačkoliv pro internetové obchody je povinnost za určitých podmínek přijmout zboží zpět dáno legislativou, na rozdíl od např. Spojených států.\n\nZakladatel e-shopů Vivantis Martin Rozhoň k této situaci říká, že zpětná logistika není u většiny e-shopů zatím správně podchycena. E-shopy, které pro reklamace zatím nemají implementovaný speciální software, řeší s tím spojené problémy často \"mauálně\" pomocí e-mailové a telefonické komunikace.\n\nRetino funguje jako SaaS model, uživatelé si mohou zvolit z několika tarifů, vždy s možností počátečního vyzkoušení zdarma. Retino uživatelům poskytuje také datovou analytiku, statistiky a reporting.\n\nMezi funkce, které nástroj nabízí i v základním tarifu, patří například:\n\n\n\nDalší, co Retino v některých tarifech zajišťuje nebo připravuje, je například komunikace se zákazníkem ve více jazycích, automatická refundace a efektivní zákaznická podpora.\n\nRetino je dostupné jako jeden z doplňků na několika českých e-commerce platformách. Patří mezi například největší česká e-shopová platforma Shoptet.cz, která kromě Retina disponuje více než 320 dalšími partnery. Dalšími uživateli jsou také platformy UpGates.cz nebo PrestaShop.cz.\n\nRetino užívají české internetové obchody Topgal.sk, OdKarla.cz, Sexshop.cz, chefshop.cz, Preciosa-eshop.com, Unuo.cz, Ventishop.cz, Fanda-NHL.cz nebo ČistýTriko.cz.\n\nRetino vzniklo jako společnost s.r.o. v roce 2017, od té doby sídlí v Praze. Tentýž rok se dostalo do osmého kola akcelerátoru StartupYard, který je jedním z největších ve střední Evropě. V roce 2018 společnost zvítězila v soutěži Startup roku (Česká spořitelna), kde se již přechozí rok, krátce po svém založení, umístila na druhé příčce. V roce 2019 Retino získalo milionovou částku od významných českých investorů, což přispělo k tomu, že o něm napsal Forbes.cz. V současnosti Retino zpracovává desítky tisíc případů pro zákazníky ze 4 zemí.\n"}
{"id": "1518390", "url": "https://cs.wikipedia.org/wiki?curid=1518390", "title": "Mariánský sloup (Louny)", "text": "Mariánský sloup (Louny)\n\nMariánský sloup se sochou Immaculaty na Mírovém náměstí v Lounech je jedním z nejstarších mariánských sloupů v Čechách a snad i nejstarším mariánským sloupem v severních Čechách. Sochu vytvořil český raně barokní sochař Jan Jiří Bendl v roce 1673 a je obdobou jeho dříve vytvořeného mariánského sloupu na Staroměstském náměstí v Praze z roku 1650. Sloup je památkově chráněn od roku 1958.\n\nVznik sloupu v roce 1673 dokládá nápis na obvodu jeho podstavce. Sloup byl pravděpodobně původně postaven na jiném místě, na předměstí za Pražskou branou, a později přemístěn (v roce 1714, kdy Louny postihla morová epidemie, už stál na nynějším místě na hlavním lounském náměstí). V roce 1829 nechal hrnčíř Mikuláš Rudl sochu pozlatit.\n\nV roce 1930 byla prováděna oprava vydláždění náměstí a přitom byly upraveny i schody kolem sloupu (místo původních pěti je stupňů sedm). Tehdy se uvažovalo i o odstranění sloupu z náměstí – měl být přemístěn do parčíku u kostela Matky Boží.\n\nV roce 2015 se uskutečnilo celkové zrestaurování památky.\n\nSloup je umístěn ve východní třetině náměstí na sedmi přístupových stupních. Na jejich horní ploše je hranolový podstavec s reliéfem erbu na severní straně, ukončený deskou s profilovanou obvodovou římsou, na které je dřík sloupu se čtyřhrannou hlavicí. Ta je bohatě plasticky propracovaná, s maskarony uprostřed každé strany.\n\nNa vrcholu sloupu je socha Immaculaty v klasické ikonografické formě, s rozpuštěnými vlasy a sepjatýma rukama. Obrací se čelem k jihu a je zachycena ve šroubovitém pohybu, kdy pravá noha šlape na hlavu draka a levá stojí na zadní části drakova těla.\n\nCelé dílo je z okrově zabarveného pískovce.\n\n"}
{"id": "1518394", "url": "https://cs.wikipedia.org/wiki?curid=1518394", "title": "Židovská obec v Myslkovicích", "text": "Židovská obec v Myslkovicích\n\nŽidovská obec v Myslkovicích (německy dříve Miskowitz), malé obci v okrese Tábor v Jihočeském kraji, existovala od poloviny 17. století do roku 1921.\n\nPrvní židovská rodina se v Myslkovicích usadila před rokem 1650, jak uvádí jedna písemná zmínka z roku 1706; 1706 zde žily 3 židovské rodiny, 1723 pak 7 rodin, 1783 35 rodin. Židovská obec byla oficiálně založena v polovině 18. století. S příchodem židovských rodin z Haliče na přelomu 18. a 19. století pak výrazně vzrostla: v roce 1850 židovská populace čítala již 65 rodin se 474 osobami, tj. 55 % z celkové populace. Po roce 1867, kdy byli Židé zrovnoprávněni s ostaním obyvatelstvem monarchie, jejich počet klesl: v roce 1890 jich v Myslkovicích žilo pouze 71 osob (11 %), v roce 1930 pak pouze dvě osoby. V roce 1939 existovalo devět lidí, na něž se vztahovaly nacionalistické rasové zákony. Myslkovická židovská obec byla oficiálně přiřazena k židovské obci v Soběslavi již v roce 1921, protože klesající počet příslušníků židovské obce neodůvodňoval její existenci.\n\nZ Myslkovic pocházel židovský obchodník Salomon Markus Adler, otec rakouského politika a zakladatele Sociálně demokratické strany Rakouska Victora Adlera.\n\n"}
{"id": "1518396", "url": "https://cs.wikipedia.org/wiki?curid=1518396", "title": "Sebastian Loscher", "text": "Sebastian Loscher\n\nSebastian Loscher (* 1482/1483 Augsburg – 1551 tamtéž) byl německý sochař a architekt. \nByl synem augsburského městského stavitele Konrada Loschera a jeho manželky Anny. Od roku 1497 se učil 4–6 let u augsburského sochaře Lienharta I. Stromaira. Po vyučení podnikl cestu do Švábska, Horního Porýní a Rakouska. Podle Smarta navštívil Itálii a patrně strávil nějaký čas ve Florencii. \n\nRoku 1510 pobýval u malíře Hanse Burgkmaira a je možné, že obě rodiny byly spřízněny. Hans Burgkmair ho pravděpodobně portrétoval roku 1507 (Porträt eines Architekten). Roku 1510 si u Lochnera objednala stavbu rodinné kaple významná rodina Fuggerů, obchodníků a bankéřů v Augsburgu, v tamním karmelitánském klášteře (nyní kostel sv. Anny). Kaple byla první renesanční svatyní v Německu.\n\nV letech 1512–1514 dostal zakázku na tři mramorové sochy pro Weberhaus a kostely sv. Ulricha a sv. Anny a dále na mramorové sloupy pro budovu radnice. Spolupracoval zřejmě s augsburským sochařem Jakobem Murmannem a mnichovským kameníkem Lienhartem Zwerchfeldem. Do roku 1524 měl vlastní sochařskou dílnu v Augsburgu, po tomto datu je uváděn jako vinař.\n\n"}
{"id": "1518401", "url": "https://cs.wikipedia.org/wiki?curid=1518401", "title": "KD-67 Ideal", "text": "KD-67 Ideal\n\nKD-67 Ideal byl jednosedadlový bezmotorový vírník zkonstruovaný v roce 1967 konstruktéry n.p. Moravan Otrokovice ing. Josefem Kunovským a ing. Miroslavem Drdlou. V roce 1977 jej ing. Vojtěch Vala, bývalý tajemník vírníkového odboru Aeroklubu ČSR, osadil starším motorem Walter Mikron II o výkonu 60 k (44 kW), který pocházel z roku 1935. Koncem října 1977 se pokusil ilegálně, avšak neúspěšně, s tímto strojem odlétnout do zahraničí.\nV lednu 1968 ing. Kunovský a ing. Drdla, členové prvního československého Rotor-klubu při Československé vědeckotechnické společnosti z Brna, bezmotorový vírník předvedli veřejnosti a ČTK. Po startu za osobním autem vírník se udržel ve vzduchu samootáčením rotoru. Už ve zprávě ČTK se uvádělo, že vírník by mohl být vybaven motorem s vrtulí, který by mu umožnil létání cestovní rychlostí až 120 km/hod při spotřebě paliva 10-13 l za hodinu.\n\nPoté výrobní družstvo v Kroměříži vyrobilo desetikusovou sérii těchto bezmotorových strojů. V roce 1969 se v Kunovicích uskutečnil první kurz pro piloty vírníků, ale všech deset strojů KD-67 Ideál se podařilo pilotům nešetrným zacházením porouchat, takže účastníci kurzu neměli s čím kurz dokončit. Jeden z těchto strojů získal do vlastnictví ing. Vojtěch Vala. S pomocí svých přátel osadil vírník invertním motorem Walter Mikron II s tlačnou vrtulí vlastní konstrukce, přestavěl jej na motorizovanou verzi a po několika úpravách s ním začal v roce 1977 úspěšně létat v Unhošti za Prahou.\n\nIng. V. Vala se pokusil s tímto strojem odlétnout „ilegálně“ do zahraničí. Po pečlivé úvaze si vybral ke startu část rozestavěné dálnice D1 u Bratislavy, nedaleko Moravského Svätého Jána. Vírník přepravil automobilem v noci z 26. na 27. října 1977 a s pomocí svého bratrance jej ráno sestavili. Protože byla silná přízemní mlha, oddaloval start až do 10:30 hod. Poté vírník úspěšně nahodil a z dálnice odstartoval směrem na Rakousko. Po necelých pěti minutách letu sice přeletěl hranici do Rakouska, ale v husté mlze ztratil směr a přistál opět na československém území u Moravského Svätého Jána (na území Slovenska). Byl zadržen místními občany, kteří přivolali hlídku Pohraniční stráže. \n\nPo svém zatčení byl od října až do konce roku 1977 vyslýchán orgány VB a poté obviněn z pokusu o útěk do zahraničí a z vyzrazení státního tajemství. V roce 1978 byl odsouzen ke třinácti letům vězení a propadnutí majetku, tedy i vírníku. Ing. V. Vala po propuštění z výkonu trestu (ještě před rokem 1989) emigroval do USA. \n\nVírník KD-67 Ideal byl potom rozhodnutím Vyššího vojenského soudu v Příbrami převeden Federální kriminální ústředně pro sbírky Muzea Sboru národní bezpečnosti a vojsk Ministerstva vnitra. Ve sbírkách Policejního muzea České republiky poté vydržel až do roku 2000, kdy jej pracovníci Leteckého muzea VHÚ renovovali a vystavili v expozici muzea ve Kbelích.\nÚdaje pro verzi s motorem Walter Mikron II dle\n\n\n\n\n"}
{"id": "1518402", "url": "https://cs.wikipedia.org/wiki?curid=1518402", "title": "Astylos", "text": "Astylos\n\n\"Tento článek pojednává o architektonickém typu antických chrámů. O antickém atletu viz. článek Astylos z Krotónu\"\n\nAstylos (doslovně znamená „bez sloupu“) je jednoduchý antický chrám, antentempel, ale je bez sloupů mezi antami. Je to nejjednodušší známý stavební typ zastřešeného chrámu. Jeho vznik sahá až do období mykénské kultury.\n\nJestliže však takováto stavba nemá anty, jedná se o megaron.\n\nJestliže takováto chrámová stavba má anty také na své zadní straně (tedy na zadní straně celly), jedná se o doppelastylos. Takový chrám z doby nuragské civilizace lze nalézt na Sardinii (chrám Dòmu d'Urxia).\n\n\n"}
{"id": "1518407", "url": "https://cs.wikipedia.org/wiki?curid=1518407", "title": "Madame X", "text": "Madame X\n\nPřed vydáním samotného alba byly zvěřejněny singly \"Medellín\" a \"Crave\" a také propagační singly \"Future\", \"Dark Ballet\" a \"I Rise\". S albem je spojeno také nadcházející turné \"Madame X Tour\" zaměřené na divadla především ve Spojených státech, v Evropě pak v Lisabonu, Londýně a Paříži. Hudební kritici album ohodnotili celkově pozitivně především pro jeho experimentální a jedinečnou podobu. \"Madame X\" je také devatým albem Madonny, které se umístilo na prvním místě v hitparádě \"Billboard 200\" ve Spojených státech.\n\nDeluxe vydání\n\n\nDeluxe vydání (2. disk)\n\n"}
{"id": "1518431", "url": "https://cs.wikipedia.org/wiki?curid=1518431", "title": "Státní znak Konžské demokratické republiky", "text": "Státní znak Konžské demokratické republiky\n\nStátní znak Konžské demokratické republiky, dříve Zairu, je tvořen levhartí hlavou, provázenou vlevo (nejedná se o heraldický znak) kosmo sloním klem a vpravo šikmým kopím (vše v přirozených barvách). Pod těmito figurami je červená, dvakrát přeložená stuha se zlatým státním heslem JUSTICE PAIX TRAVAIL (). Celý výjev je položen na kameni šedé či šedohnědé barvy.\n\nLevhartí hlava je symbolem pravomoci náčelníků, garantující a ochraňující základní hodnoty země. Sloní kel je symbolem bohaté fauny a flory a oštěp je nástrojem zastrašování, ochrany a obrany zájmů a hodnot země.\n\nKonžská demokratická republika (někdy též Demokratická republika Kongo, existuje též Konžská republika s hlavním městem Brazzaville) se po získání nezávislosti v roce 1960 jmenovala Kongo (hlavní město Léopoldville, od roku 1966 Kinshasa). V letech 1971–1997 se nazývala Zair.\n\nKonžská demokratická republika užívala několik státních znaků, pro občanskou válku v zemi (První a Druhá válka v Kongu) však není jisté, zda byly oficiálně přijaty nebo jde o pouze o návrhy.\n\nPo dlouholeté občanské válce byla 6. března 2003 podepsána v Pretorii (Jihoafrická republika) dohoda mezi zástupci vlády a opozice o textu nové ústavy. V kapitole 1 (O státu), článku č. 4 je popsán znak republiky: \"„Její znak je složen z hlavy lva, zarámované dvěma vavřínovými větvemi se zkříženýma rukama uprostřed.\"\"' Ústava tak potvrdila znak, který byl již s účinností od 31. května 2000 zaveden vládou na cestovních pasech. Na nich byl však vyobrazen jednobarevně, ve zlatém provedení.\n\nSymbolika nebyla uvedena, ale lev je tradiční symbol síly a odvahy, vavřínové ratolesti (připomínající ratolesti na vlajce OSN) jsou symbolem míru. Ruce nejsou, na rozdíl od popisu v ústavě, zkřížené ale vytváří trojúhelník tak, že se vzájemně drží za zápěstí.\n\n18.–19. prosince 2005 byla schválena v referendu (85 % hlasů) nová ústava země. V článku č. 1 byl popsán (opět nedostatečně) znak: „...obsahuje hlavu levharta lemovanou vlevo a vpravo slonovinovým hrotem a oštěpem, vše posazené na kameni...\". Slavnostní vyhlášení ústavy a její podepsání prezidentem Josephem Kabilou se uskutečnilo v Kinshase 18. února 2006.\n\n"}
{"id": "1518436", "url": "https://cs.wikipedia.org/wiki?curid=1518436", "title": "Státní okresní archiv Svitavy", "text": "Státní okresní archiv Svitavy\n\nOkresní archiv Svitavy se sídlem v Litomyšli je státní okresní archiv s působností pro okres Svitavy, který sídlí v Litomyšli, je organizační složkou Státního oblastního archivu v Zámrsku.\n\nArchiv vznikl 27. 4. 1960 po velké správní reformě sloučením do té doby samostatných okresních a městských archivů v Litomyšli, Poličce, Moravské Třebové, Svitavách, Březové nad Svitavou, Bystrém a Jevíčku. Až do roku 1999 docházelo k svážení archiválií z prostor zrušených archivů (po zrušení byly archivem nadále využívány jako depozitář). Archiv využíval prostory litomyšlského zámku, hospodářského zázemí zámku a až na konci 90. let se přestěhoval do současného prostoru, což prozatím vyřešilo jeho prostorové potřeby, a archiv nemusí využívat dislokovaný depozitář.\n\nKe konci roku 2015 spravoval 5041,11 bm. archiválií dělených do 1681 archivních fondů a sbírek.\n\n\n\n"}
{"id": "1518438", "url": "https://cs.wikipedia.org/wiki?curid=1518438", "title": "Veľká Lesná", "text": "Veľká Lesná\n\nVeľká Lesná je obec na Slovensku v okrese Stará Ľubovňa v Prešovském kraji ležící v pohoří Spišská Magura. Žije zde  obyvatel.\n\nPrvní písemná zmínka o obci pochází z roku 1338. V obci se nachází raněgotický římskokatolický kostel svatého Jana Křtitele z první poloviny 14. století a kaple svatého Šebestiána na hřbitově z roku 1654, která byla přestavěna v roku 1882.\n\n"}
{"id": "1518440", "url": "https://cs.wikipedia.org/wiki?curid=1518440", "title": "Základní škola Dukelských hrdinů (Karlovy Vary)", "text": "Základní škola Dukelských hrdinů (Karlovy Vary)\n\nBudova Základní školy Dukelských hrdinů je kulturní památkou postavenou podle projektu architekta Franze Drobneho v letech 1902–1904. Budova školy je významná z pohledu neorenesančních a secesních prvků v interiéru i exteriéru.\n\nJedná se o jednu z nejstarších škol v Karlových Varech. Důvodem výstavby byl zvyšující se počet žáků obecných škol. Budova byla dokončena v roce 1904, kdy začala sloužit jako III. obecná a II. měšťanská škola. Během první světové války sloužilo pravé křídlo školy i přes nesouhlas města jako lazaret, který disponoval mimo jiné i operačním sálem. Bezprostředně po druhé světové válce se obecná škola transformovala na národní a měšťanská škola na střední školu. K další změně došlo na začátku 60. let 20. století. Ke škole byly v této době na dva roky přičleněny dva poslední ročníky pedagogické školy.\n\nPo sametové revoluci v budově školy sídlilo Občanské fórum. V 90. letech prošla škola rekonstrukcí, během níž došlo přes nesouhlas památkového úřadu k výměně původních oken za plastová. V letech 2002–2003 byla provedena rekonstrukce fasády. V současnosti sídlí v budově pouze základní škola.\n\nV roce 2019 byla zahájena plánovaná výstavba sportovního hřiště. Soudobé nevyhovující hřiště bylo využíváno spíše jako parkoviště. Hřiště do budoucna nabídne zázemí například pro fotbal, házenou nebo basketbal. V areálu naopak nebude prostor pro atletiku. Opozice v zastupitelstvu města (KOA) kritizovala odstoupení od záměru komplexní realizace hřiště. Vedení města prozatím neplánuje realizovat infrastrukturu, kterou bude nutné v budoucnu dobudovat.\n"}
{"id": "1518441", "url": "https://cs.wikipedia.org/wiki?curid=1518441", "title": "SS United States", "text": "SS United States\n\nSS United States je zaoceánský parník.\n\nPři své panenské plavbě loď překonala čtrnáct let starý rekord, který do té doby držel parník RMS Queen Mary.\n\nLoď byla od počátku navrhována tak, aby Spojené státy vyhrály nad Velkou Británii Modrou stuhu, kterou Angličané dlouho drželi.\n\n14. listopadu 1969 byla loď vyřazena z provozu a začala chátrat.\nPoté jí hrozilo sešrotování, ale zastala se jí právě vzniklá nadace \"Save the United States\", která teď vybírá peníze na opravu.\n"}
{"id": "1518454", "url": "https://cs.wikipedia.org/wiki?curid=1518454", "title": "Atletika na Letních olympijských hrách 1984 – 800 metrů muži", "text": "Atletika na Letních olympijských hrách 1984 – 800 metrů muži\n\nNa start této disciplíny se postavilo v devíti rozbězích celkem 69 běžců (tedy o 28 více než před čtyřmi lety v Moskvě). Do čtyř čtvrtfinálových běhů postoupili první tři závodníci a dalších pět s nejrychlejšími časy. Následně do dvou semifinálových běhů postoupili vždy první čtyři běžci. V semifinále platil stejný postupový klíč do finále. \n\nVzhledem k bojkotu olympiády ze strany zemí východního bloku nestartoval žádný zástupce Československa.\n\n"}
{"id": "1518455", "url": "https://cs.wikipedia.org/wiki?curid=1518455", "title": "Kateřina Marie Fialová", "text": "Kateřina Marie Fialová\n\nKateřina Marie Fialová (* 18. února 1997 Pardubice) je česká divadelní herečka a stepařka, která absolvovala hudebně-dramatické oddělení Konzervatoře Brno. Čtyřikrát se jí podařilo získat titul mistryně světa ve stepu.\n\nV sezóně 2019/2020 hrála v seriálu \"Ordinace v růžové zahradě 2\" a v roce 2016 účinkovala v dokumentárním dramatizovaném seriálu \"Rozsudek\". \n\nV kategorii muzikálová zpěvačka roku získala Cenu Jantar 2018 za postavy Dželiny a Demetry v muzikálu \"Kočky\" v Národním divadle Moravskoslezském. V roce 2019 byla účastnicí 6. řady show \"Tvoje tvář má známý hlas\", kde hostovala již v roce 2016.\n"}
{"id": "1518457", "url": "https://cs.wikipedia.org/wiki?curid=1518457", "title": "Biggles – Tajemný vetřelec", "text": "Biggles – Tajemný vetřelec\n\nBiggles – Tajemný vetřelec (v originále: \"Biggles And the Dark Intruder\") je dobrodružná kniha od autora W. E. Johnse z roku 1967. V Česku byla vydána nakladatelstvím Toužimský & Moravec v Praze v roce 2000.\n\nInspektor letecké policie James Bigglesworth byl pověřen, aby dopadl jistého nočního letce, který bez povolení létal nad Anglii v noci a tím přidělával starosti britské vládě, protože se vůbec nevědělo, kde, kam, a proč létá. Biggles spolu se svými přáteli ho už několikrát pronásledoval, avšak vždy jim unikl. Po posouzení všech jeho tras letů, které znali díky radarům, usoudili, že místo jeho základny bude nejspíše v pohoří u Cornwallu (přezdívanému \"Cornwallské Alpy\"). Od inspektora tamní policie se dozvěděli také více podrobností o vraždě jistého policisti Harleye, jehož tělo bylo nalezeno v Cornwallském pohoří a Biggles začal tušit, zda vražda policisti nemá s nočním vetřelcem něco společného. Po nasnímání oblasti zjistili, že u oblasti Bodminské planiny nedávno někdo zapálil vřes, a spálenina připomínala vzletovou dráhu. Rozhodli se tedy danou oblast prozkoumat. Díky Bertiemu, který oblast dobře znal, se dozvěděli, že se zde prováděli těžby na kaolín a Cornwallská planina byla tedy plná různých šachet a zbořených staveb. Po setkání s místním pastýřem Biggles společně s Bertiem zjistil, že jedna šachta byla dosud používána a poté na silnici potkali jistého muže, o kterém se později dozvěděli, že s jedná o bohatého šlechtice jménem sir Humphrey Trethallen. Dále se poté od místního policejního seržanta dozvěděli, že z nedaleké věznice v Dartmooru unikl lupič jménem Kasír Lewis. Biggles se proto společně s Bertiem vydal prozkoumat sídlo sira Trethallena (jednalo se o Hallstone Towers), kde oknem zahlédl, jak se Humphrey baví s uprchlým vězněm. Biggles usoudil, že Trethallen zřejmě pomáhá uprchnout trestancům ze země tím, že pro ně pošle v noci letadlo a jako odměnu si většinou vyžádá část jejich kořisti (v té době totiž proběhlo už několik zdařilých útěků z vezení, kdy vězni nebyli dopadeni). Pro svůj úsudek ale potřeboval důkaz. Poslal proto Bertieho, aby přes noc hlídkoval u Hallstone Towers a sám odjel pozorovat Bodminskou planinu, mezitím co Ginger odjel do Londýna, aby informoval generála Raymonda. Druhý den brzo ráno, však Bertieho na smluveném místě u Hallstone Towes nenalezl. Po návratu zpět na planinu se vydal Ginger na průzkum mezitím, co se do party přidal i Algy a Biggles zajel zpět k Hallstone Towers, kde cestou potkali inspektora, který mezitím s Raymondovým navedením prohledal Hallstone Towers, avšak bezvýsledně. Nasledně Biggles obdržel zprávu, že se objevil vetřelec. Vydali se tedy zpět na planinu, kde očekávali jeho přílet. Bertieho zmizení bylo následek toho, že během své hlídky zahlédl, jak si Kasír společně s Humphrym rozdělují kořist a míří s ní někam pryč. Bertie je sledoval, až když došli k Bodminské planině, kde je už ztratil z dohledu, protože spadl do jedné s důlních jam, v které si uštědřil otřes mozku, a navíc bylo moc hluboká, aby se z ní dostal. Potkal v ní sice muže s žebříkem, který do jámy přišel z jedné důlní chodby, avšak po setkání s Bertiem mu pomoc odmítnul. Bertie tedy vydal svým přátelům znamení tím, že zapálil suchý vřes na okraji jámy a k jeho radosti ho zahlédl Ginger a vytáhl ho ven. Po Bertieho odvozu do nemocnice přistál na planině vetřelec a Biggles společně se svou skupinou zatkli Kasíra a pilota letadla. Znovu se vrátili do Hallstone Towers zatknout Trethallena, ten však po jejich příchodu raději spáchal sebevraždu. Po delším šetření bylo zjištěno, že policista Harley byl zabit Trethallenovou zbraní a byla tak objasněna nejen záhada nočního vetřelce, ale i vražda policisti.\n\n\n\n"}
{"id": "1518458", "url": "https://cs.wikipedia.org/wiki?curid=1518458", "title": "Gepatschspeicher", "text": "Gepatschspeicher\n\nGepatschspeicher je umělá vodní nádrž v rakouské spolkové zemi Tyrolsko, v okrese Landeck, v Ötztalských Alpách, v blízkosti obce Prutz v nadmořské výšce 1660 m. Soustřeďuje vodu z okolních toků údolí Kaunertal včetně řeky Faggenbach.\n\nPřehrada Gepatschspeicher zásobuje vodní elektrárnu Kaunertal státního podniku TIWAG v obci Prutz 13,2 km dlouhým potrubím s výškovým rozdílem 793 až 895 m. Přehrada má maximální objem 138 000 000 m³ a plochu 2,6 km². Je napájená potoky a říčkami údolí Kaunertal, z nichž některé jsou vedeny umělými tunely. Do jezera jsou tunely přiváděny také vody ze sousedního údolí Pitzal (řeky Pitze, Taschachbach) a Radurschltal (řeky Radurschlbach, Nauderer Tscheybach). Celkové plocha území, ze kterého je voda sbírána má rozlohu 279 km².\n\nStavba byla provedena v letech 1961–1964. Přehradní hráz v době dokončení měla výšku 153 m, koruna hráze délku 600 m a byla desátou nejvyšší přehradní hrází na světě. Délka jezera je šest kilometrů. Elektrárna Kaunertal vyrábí ročně průměrně 661 GWh elektrické energie. Strojovna v Prutz má pět Peltonových turbín s výkonem 325–392 MW.\n\nKolem jezera vede turistická trasa \"Kaunertaler Gletscherstrasse\".\n\nNa základě Gepatschspeicher TIWAG plánuje rozšíření sítě elektráren v rámci Ötztal - Pitztal - Kaunertal. Projekty jsou však sporné z ekologického a ekonomického hlediska. Jsou založeny na využití vodní energie, atomu a uhlí. Mohou také ohrožovat oblasti zahrnuté do programu Natura 2000. Rovněž se věří, že pouhá výstavba nádrže ohrožuje ohrožení oblasti. Někteří se obávají, že náhlé prasknutí nedalekého ledovce Bliggferners poškodí nádrž a zaplaví níže ležící oblasti.\n\n"}
{"id": "1518464", "url": "https://cs.wikipedia.org/wiki?curid=1518464", "title": "Kaplička svatého Metoděje (Litomyšl)", "text": "Kaplička svatého Metoděje (Litomyšl)\n\nKaplička svatého Metoděje je drobná výklenková kaple v nároží zdi zámeckého parku v Litomyšli. Uvnitř je umístěná socha sv. Metoděje.\n\nNákladem knížete Alexandra Thurn-Taxise byla roku 1878 na rohu zámecké zahrady, kde stál v blízkosti kostel sv. Klimenta, postavena Františkem Metyšem ve stylu novorenesančního akademismu socha sv. Metoděje podle předlohy stavebního rady Schulze v Řezně. Socha, velmi podobná sv. Cyrilu v chrámu sv. Víta v Praze od Václava Levého (1869), s pravicí zdviženou к žehnání a levicí opřenou o pozlacený štít s cherubíny a biblickými znaky, stojí na podstavci ve výklenku s pískovcovým novorenesančním orámováním. Nyní (2019) je kaple bez sochy, ta byla nejspíše přemístěna do přízemí zámku, kde socha stojí.\n\nNa kapli jsou latinské nápisy \"In men: ecches: paroch: St.Clementis hic construstae\" / \"Maxmilianus Maria princ.de Turn et Tassis\" / \"hanc statuam crexit a. dom. MDCCCLXXVIII\" a \"Verbum Domini maretum aeteru.\"\n"}
{"id": "1518470", "url": "https://cs.wikipedia.org/wiki?curid=1518470", "title": "Černotok", "text": "Černotok\n\nČernotok (\"Gluta\") je rod rostlin z čeledi ledvinovníkovité. Jsou to převážně stromy s jednoduchými, střídavými, kožovitými listy a drobnými květy v latovitých květenstvích. Plodem je peckovice, u některých druhů podepřená křídly z vytrvalé zvětšené koruny. Rod zahrnuje asi 34 druhů a je rozšířen v tropické Asii a na Madagaskaru.\nRostliny obsahují černající pryskyřičnatou šťávu, která při opakovaném kontaktu s pokožkou způsobuje alergické reakce a těžké dermatitidy. Dřevo je kvalitní a dekorativní, vzhledem k obsahu toxických látek je ale těžko zpracovatelné.\n\nČernotoky jsou oboupohlavné, opadavé nebo stálezelené malé až vysoké stromy nebo výjimečně velké keře, ronící při poranění ostrou pryskyřičnatou šťávu. Šťáva je buď černá, nebo bezbarvá až načervenalá a na vzduchu černající. Stromy mají opěrné pilíře u paty kmene. \"Gluta velutina\", rostoucí v mangrovech, mívá chůdovité kořeny. Listy jsou střídavé (někdy téměř přeslenité), jednoduché, přisedlé nebo řapíkaté, kožovité, celokrajné.\nKvěty jsou oboupohlavné, stopkaté, uspořádané v úžlabních latách, bez květního disku.\nKalich je kápovitý, srostlý, při rozvíjení květu nepravidelně nebo kolem dokola pukající, opadavý.\nKoruna je bílá, často na bázi červená nebo žlutá nebo časem růžovějící, většinou pětičetná.\nTyčinek může být různý počet (4, 5, 10 nebo mnoho). Gyneceum je pseudomonomerní, semeník přisedlý nebo spočívající na gynoforu. Nese nitkovitou čnělku zakončenou drobnou bliznou.\nPlodem je hnědá, purpurová až černá, kulovitá až ledvinovitá, jednosemenná peckovice s hladkým nebo vrásčitým povrchem. U některých druhů jsou plody podepřené zvětšenou, vytrvalou korunou.\n\nRod černotok zahrnuje celkem 34 druhů a je rozšířen výhradně v tropické Asii a na Madagaskaru. Areál v Asii sahá od Indie přes Indočínu a jihovýchodní Asii po Novou Guineu. Chybí na Filipínách a Malých Sundách. Na Nové Guineji se vyskytuje jediný endemický druh (\"Gluta papuana\"), obdobně na Madagaskaru (\"Gluta tourtour\"). Centrum druhové diverzity v rámci jihovýchodní Asie je na Malajském poloostrově, zatímco nejvíce endemických druhů je udáváno z Bornea.\n\nČernotoky rostou převážně v nižších nadmořských výškách do 1200 metrů nad mořem, a to zejména v bažinatých, rašelinných a poříčních lesích, ale také ve smíšených suchých lesích. V některých oblastech jihovýchodní Asie dominují druhy \"Gluta renghas\" a \"Gluta velutina\" v bažinatých stanovištích na nejnižším toku řek.\n\nV pryskyřičných kanálcích tohoto a některých dalších asijských rodů čeledi ledvinovníkovité (\"Melanochyla\", \"Semecarpus\", \"Swintonia\"), nazývaných v jihovýchodní Asii kolektivně \"renghas\", je obsažena ostrá šťáva, která při kontaktu s pokožkou vede k vede k senzibilaci a vybuzení imunitního systému. Opakovaný kontakt s rostlinou pak vede k prudkým alergickým reakcím (dermatitida) podobně jako u známého jedovatce. Reakce se projevuje zejména zarudnutím, otokem, tvorbou puchýřů a mokváním postiženého místa, bývá bolestivá a může mít vážný průběh. Nedoporučuje se ani schovávat se pod stromem před deštěm, neboť aktivní látky splachuje z listů. Nebezpečný může být i kouř z hořícího dřeva. Vytěžené dřevo musí být po vysušení několik let skladováno, dokud z něj tyto látky nevyprchají. U různých druhů tohoto rodu byly zjištěny aktivní látky moreakol, thitsiol, renghol, glutarenghol, laccol a další.\n\nRod \"Gluta\" je v rámci čeledi \"Anacardiaceae\" řazen do podčeledi \"Anacardioideae\" a tribu \"Anacardieae\". Nejblíže příbuzné rody jsou podle výsledků molekulárních studií rody \"Anacardium\", \"Bouea\", \"Fegimanra\" a \"Mangifera\". S rodem \"Gluta\" byl v minulosti sloučen rod \"Melanorrhoea\".\n\nJádrové dřevo černotoků je jasně červené až červenohnědé, středně tvrdé, s jemnou a pravidelnou strukturou, ostře oddělené od bílé nebo slámově žluté běli. Po vyleštění je hladké a silně lesklé. Je obchodováno pod názvem \"renghas\". Je to excelentní materiál pro výrobu nábytku a různých trvanlivých řemeslných a uměleckých předmětů, jeho zpracování je však kvůli obsahu jedovaté šťávy značně obtížné.\nExudát některých druhů (zejména \"Gluta laccifera\" a \"Gluta usitata\") je v Asii využíván k výrobě kvalitních laků. Semena druhů \"Gluta renghas\" a \"Gluta velutina\" jsou po upražení jedlá. Druhy \"Gluta coarctata\" a \"G. velutina\" jsou pro svoji jedovatost občas používány v Asii ke kriminálním činům.\nPryskyřičnatá šťáva druhu \"Gluta usitata\" je v Indočíně používána v kombinaci s medem jako anthelmintikum při kožních chorobách.\n\n"}
{"id": "1518483", "url": "https://cs.wikipedia.org/wiki?curid=1518483", "title": "Řád trůnu", "text": "Řád trůnu\n\nŘád trůnu (: ‏وسام العرش, Wisam al-Arsz, : Ordre du Trône) je státní vyznamenání Marockého království. Je udílen za výjimečné zásluhy civilní či vojenské povahy. Byl založen dne 16. května 1963 marockým králem Hassanem II.\n\nŘádová hvězda má podobu pěticípé zelené smaltované hvězdy dynastie Alaouite. Tato dynastie, která svůj původ odvozuje od muslimského proroka Mohameda, vládne Maroku od roku 1664. Zelená hvězda je umístěna na zlatých palmových větvích. Uprostřed zelené hvězdy je vyobrazen marocký trůn.\n\nŘádový odznak je zmenšenou verzí řádové hvězdy. Palmové větve jsou v případě II. a III. třídy zlaté a v případě IV. třídy stříbrné.\n\nStuha řádu je červená na bocích lemovaná tenkými zelenými pruhy.\n\nŘád je udílen v pěti třídách (v jedné speciální a ve čtyřech řádných):\n\n\n"}
{"id": "1518484", "url": "https://cs.wikipedia.org/wiki?curid=1518484", "title": "CLEC12A", "text": "CLEC12A\n\nC-type lectin domain family 12 member A je protein, který je u lidí kódován genem \"CLEC12A\". \n\nTento gen kóduje jednoho ze zástupců proteinové superrodiny obsahující proteinové domény lektinů typu C. Členové této rodiny sdílí společnou proteinovou prostorovou strukturu a mají různé funkce,například se účastní buněčné adheze, mezibuněčné signalizace a role v zánětu a imunitní reakci. Protein kódovaný tímto genem je negativním regulátorem funkce granulocytů a monocytů. Bylo popsáno několik alternativně sestřižených transkripčních variant tohoto genu, ale úplná povaha některých variant nebyla stanovena. \n\nCLEC12A, někde označovaný jako \"MICL\", je inhibiční receptor lektinu typu C. Obsahuje inhibiční motiv ITIM ve své cytoplazmatické části, který dokáže asociovat s dalšími inhibičními signalizačními fosfatázami SHP-1 a SHP-2. \n\nExistují dva typy, lidský (\"hMICL\") a myší (\"mMICL\"). Lidský \"MICL\" je exprimován v podobě monomeru primárně na myeloidních buňkách, včetně granulocytů, monocytů, makrofágů a dendritických buněk. \n\nMyší \"MICL\" je exprimován v podobě dimeru na granulocytech, monocytech, ale na rozdíl od lidského typu je exprimován i na povrchu B lymfocytů, lze jej také nalézt na povrchu NK buněk v kostní dřeni. \n\nV imunoterapii akutní myeloidní leukémie (AML) se CLL-1 stává jedním z cílů kvůli jeho vysoké expresi v AML buňkách, zatímco v normálních hematopoetických kmenových buňkách chybí. CLL-1 je také exprimován na povrchu leukemických kmenových buněk (LSC), které mají schopnost neomezené sebeobnovy, produkce velkého množství leukemických buněk a jsou spojeny se vznikem relapsů. \n\nVědci pracují na mnoha typech terapie využívající CLL-1 jako vhodný cíl pro léčbu AML. Jedna z nich je vývoj bispecifických protilátek, jako je protilátka CD3/CLL-1, která dokáže přemostit molekuly CD3 a CLL-1. Tímto způsobem může přímo cílit nestimulované primární T buňky u pacientů proti rakovinným buňkám s CLL-1 na povrchu. \n\nDalším typem je vývoj CAR T lymfocytů specifických pro CLL-1 antigen. První testy in vitro již prokázaly účinnou a specifickou aktivitu vůči buněčným liniím AML, získaným přímo od pacienta. Stejně tak byl prokázán účinek na myším modelu. \n"}
{"id": "1518492", "url": "https://cs.wikipedia.org/wiki?curid=1518492", "title": "Ruan (Loiret)", "text": "Ruan (Loiret)\n\nRuan je francouzská obec v departementu Loiret v regionu Centre-Val de Loire. Žije zde obyvatel.\n\nObec leží na severozápadě departementu Loiret u hranic s departementem Eure-et-Loir.\n\n"}
{"id": "1518493", "url": "https://cs.wikipedia.org/wiki?curid=1518493", "title": "Ruan", "text": "Ruan\n\nRuan může být:\n\n"}
{"id": "1518507", "url": "https://cs.wikipedia.org/wiki?curid=1518507", "title": "Artenay", "text": "Artenay\n\nArtenay je francouzská obec v departementu Loiret v regionu Centre-Val de Loire. Žije zde obyvatel.\n\nObec leží na severozápadě departementu Loiret u hranic s departementem Eure-et-Loir.\n\n"}
{"id": "1518508", "url": "https://cs.wikipedia.org/wiki?curid=1518508", "title": "Chialingosaurus", "text": "Chialingosaurus\n\nChialingosaurus (\"ještěr od řeky Ťia-ling-ťiang (Chialing)\") byl rod stegosauridního ptakopánvého dinosaura, který žil v období střední až svrchní jury (geologické věky oxford až kimmeridž, asi před 161 miliony let) na území dnešní čínské provincie S’-čchuan (Sečuánská pánev).\n\nFosilie dinosaura (holotyp nese označení \"IVPP 2300\") byly objeveny roku 1957 v sedimentech souvrství Ša-si-miao (Shaximiao) a formálně je popsal čínský paleontolog Jang Čung-ťien v roce 1959. Holotyp představuje nekompletní kostru bez lebky. Druhové jméno odkazuje k řece, tekoucí nedaleko místa objevu, tedy Ťia-ling-ťiang (anglicky Chialing). Druhové jméno je poctou geologovi jménem Kchuan Jao-wu, který zkameněliny dinosaura objevil. Později byly objeveny další dva exempláře tohoto dinosaura, ve všech případech se zřejmě jedná o nedospělé (subadultní) jedince.\n\nV roce 1999 byl stanoven domnělý nový druh tohoto rodu, \"Chialingosaurus guangyuanensis\". Protože ale nebyla tato úvodní zpráva doplněna dostačujícím anatomickým popisem fosilií, v současnosti se jedná o \"nomen nudum\".\n\nTento stegosaurid dosahoval podle paleontologa Thomase R. Holtze, Jr. délky asi 4 metry a hmotnosti v řádu stovek kilogramů. Badatel Gregory S. Paul se domnívá, že dosud objevené exempláře rodu \"Chialingosaurus\" jsou ve skutečnosti nejspíš mláďaty druhu \"Tuojiangosaurus multispinus\". Tento druh přitom dosahoval délky kolem 6,5 metru a hmotnosti zhruba 2800 kg.\n\n\n"}
{"id": "1518512", "url": "https://cs.wikipedia.org/wiki?curid=1518512", "title": "Vetluga", "text": "Vetluga\n\nVetluga může být\n"}
{"id": "1518513", "url": "https://cs.wikipedia.org/wiki?curid=1518513", "title": "Vetluga (město)", "text": "Vetluga (město)\n\nVetluga () je město v Nižněnovgorodské oblasti v Ruské federaci. Při sčítání lidu v roce 2010 měla bezmála devět tisíc obyvatel.\n\nVetluga leží na pravém, západním břehu stejnojmenné řeky, přítoku Volhy. Od Nižního Novogordu, správního střediska oblasti, je vzdálena přibližně 230 kilometrů severovýchodně.\n\nPrvní zmínka o osídlení na místě Vetlugy je z roku 1636. Městem je Vetluga od roku 1778.\n\n"}
{"id": "1518520", "url": "https://cs.wikipedia.org/wiki?curid=1518520", "title": "Trstěnická stezka (poznávací stezka obcí Trstěnice)", "text": "Trstěnická stezka (poznávací stezka obcí Trstěnice)\n\nPoznávací stezka obcí Trstěnice \"Trstěnická stezka\" se nachází v obci Trstěnice (dříve \"Střenice\" nebo \"Třenice\") v okrese Svitavy v Pardubickém kraji. Stezka s 22 zastaveními je rozdělena do tří tras, prochází třemi částmi katastrálního území obce a její celková délka je 9,3 km.\n\nPoznávací stezka obcí Trstěnice byla vybudována v letech 2017 - 2018 Institutem lidového kulturního dědictví, z.s. se sídlem v Litomyšli ve spolupráci s obcí Trstěnice. (Institut lidového kulturního dědictví (ILKD), z. s. byl založen v roce 2015 s cílem realizace projektu, nazvaného \"Záchrana a prezentace lidového kulturního dědictví Českomoravského pomezí\". V rámci ILKD jsou sdruženi odborníci, působící v oblasti památkové péče, architektury, restaurování, archeologie a muzeí v přírodě). \n\nProjekt byl spolufinancován z Evropského fondu regionálního rozvoje (EFRR) prostřednictvím fondu mikroprojektů Euroregionu Pomezí Čech, Moravy a Kladska - Euroregionu Glacensis v rámci programu Interreg V-A Česká republika – Polsko. \n\nStezka byla dokončena na přelomu července a srpna 2018 osazením dubových sloupků, které jsou ze čtyř stran pokryty deskami s historickými fotografiemi a s textem v českém, polském, anglickém a německém jazyce. V neděli 26. srpna 2018 v rámci 20. ročníku Trstěnických dožínek byla nová poznávací stezka slavnostně otevřena a zároveň se zde konal křest knihy \"Historie a paměti obce Třenice – Obraz Trstěnice v kronikách Josefa Žrouta.\" \n\nTrstěnická stezka je unikátní z hlediska množství témat, která jsou v jejím rámci prezentována. Cílem projektu je umožnit co nejširšímu okruhu návštěvníků i místním obyvatelům komplexní pohled na kulturní dědictví života na venkově v daném regionu. Projekt věnuje pozornost nejen lidovým stavbám a sakrálním památkám, ale i prvkům kulturní zemědělské krajiny, příběhům míst a jednotlivých selských rodů. \n\nPři koncipování a realizaci stezky byly využity informace z kronik a dalších textů místního sedláka a kronikáře Josefa Žrouta (1883-1964), dále z kroniky Adolfa Hurycha a materiály z osobních archívů místních občanů. Další podklady a informace poskytl též Etnologický ústav AV ČR, Státní okresní archív Svitavy a Regionální muzeum v Litomyšli.\n\nPoznávací stezka se skládá ze tří tras o celkové délce 9,3 km, podrobně mapujících historii a život lidí v obci.\n\nNejméně fyzicky náročná část stezky, dlouhá 1,3 km (délka prohlídky cca 1 hodinu). Celkem šest zastavení:\n\n1. ROK NA VSI – nová škola (\"měšťanka\") čp. 175\n\n2. LIDSKÉ OSUDY – usedlost U Benešů čp. 103, tzv. \"Vojnarka\" (kulturní památka)\n\n3. SÍLA TRADICE – usedlost U Urbanů čp. 98 (kulturní památka)\n\n4. VZDĚLÁNÍ JAKO SAMOZŘEJMOST? - stará škola čp. 172\n\n5. SVĚDEK STŘEDOVĚKU – kostel Nalezení sv. Kříže (kulturní památka)\n\n6. NEŠŤASTNÉ ROZHODNUTÍ – rozcestí u hřbitova\n\nStředně náročný terén, 3,7 lm dlouhá trasa vede kolem starobylých usedlostí a rekonstruovaných polygonálních stodol. Délka prohlídky 2 - 3 hodiny, celkem osm zastavení:\n\n7. CO SE DŘÍVE NOSILO – u Myslivcovy lípy\n\n8. PROSTÉ BYDLENÍ – usedlost U Jarošů čp. 61\n\n9. NOVÁ NADĚJE – usedlost U Mikšíků čp. 56\n\n10. ZACHRÁNĚNÝ UNIKÁT – transfer polygonální stodoly z Čisté\n\n11. ÚCTA K MINULOSTI – usedlost U Žroutů čp. 41\n\n12. 350 LET STARÁ STODOLA – polygonální stodola při čp. 41 U Žroutů\n\n13. SETKÁNÍ PO PRÁCI – prostřední hospoda U Šenkýřů čp. 29\n\n14. PAMĚŤ KRAJINY – bývalé máchadlo (studánka Dupalka)\n\nNejdelší, 4,3 km dlouhá trasa vede náročnějším terénem po nezpevněných cestách kolem starých sadů, kamenných zídek a jednoho z nejstarších roubených domů v Česku. Délka prohlídky přibližně 3 hodiny, osm zastavení:\n\n15. RODNÁ HROUDA – u pěti stromů\n\n16. PRŮMYSL NA VESNICI? – zaniklá pazderna na sušení lnu\n\n17. HRBOLATÝMI CESTAMI – lipka u Sobotových drah\n\n18. BANÁN NEBO JABLKO? – ovocný sad při čp. 134 U Pinců\n\n19. NĚMÍ SVĚDKOVÉ – Ruhlova kaplička při čp. 138 U Ruhlů\n\n20. HRANICE UPROSTŘED REPUBLIKY? – Sajdlův mlýn čp. 1\n\n21. NECHTĚNÉ DĚDICTVÍ – usedlost U Vavroušků čp. 2 (kulturní památka)\n\n22. KAŽDODENNÍ DŘINA – usedlost U Sejkorů čp. 3\n\nObcí neprochází žádná značená turistická cesta. Po silnici je Trstěnice vzdálená od Litomyšle zhruba 11 km, obcí projíždí denně několik autobusových spojů na lince Litomyšl - Svitavy. U příležitosti otevření poznávací Trstěnické stezky byl vydán průvodce s mapou. Tyto informační materiály jsou návštěvníkům k dispozici na obecním úřadě a v komunitním centru, spravovaném Římskokatolickou farností Trstěnice a obecním úřadem, které se nachází poblíž kostela Nalezení sv. Kříže a kde je také výchozí bod naučné stezky. Zájemci si mohou volně stáhnout mobilní aplikaci pro operační systém Android, která nabízí kromě interaktivní mapy, umožňující poznání kolem 200 místních lokalit, také tři geolokační hry.\n\n\n"}
{"id": "1518521", "url": "https://cs.wikipedia.org/wiki?curid=1518521", "title": "Oyem", "text": "Oyem\n\nOyem je město v severním Gabonu, které je správním centrem provincie Woleu-Ntem. Žije v něm obyvatel. Většinu obyvatel tvoří Fangové. Město leží v nadmořské výšce 900 metrů a protéká jím řeka Ntem.\n\nDíky blízkosti hranic s Kamerunem a Rovníkovou Guineou je město střediskem mezinárodního obchodu. Hlavními vývozními artikly jsou kávovník, kakaovník, brambory a kaučuk.\n\nV Oyemu se narodil fotbalista pražské Sparty Guélor Kanga. Na místním fotbalovém stadionu se hrálo sedm zápasů Afrického poháru národů 2017. \n\n"}
{"id": "1518526", "url": "https://cs.wikipedia.org/wiki?curid=1518526", "title": "Halsbach", "text": "Halsbach\n\nHalsbach je obec v německé spolkové zemi Bavorsko, v zemském okrese Altötting ve vládním obvodu Horní Bavorsko. Žije zde obyvatel.\n\n"}
{"id": "1518529", "url": "https://cs.wikipedia.org/wiki?curid=1518529", "title": "Backbone (album, Status Quo)", "text": "Backbone (album, Status Quo)\n\nBackbone je třiatřicáté studiové album anglické rockové skupiny Status Quo, které vyšlo 6. září 2019 a na trh jej uvedla společnost earMUSIC. Jedná se o první album kapely po téměř třech letech a první od roku 2013, kdy vyšla deska \"Bula Quo!\", obsahující nové rockové písně. Zároveň je vůbec prvním albem v historii kapely, na němž se nepodílel v roce 2016 zesnulý kytarista Rick Parfitt, jehož nahradil Richie Malone, pro kterého je to naopak první album, na němž se podílel. Deska byla nahrána ve studiu zpěváka Francise Rossiho koncem roku 2018 a počátkem roku 2019. Jako první písně z alba byly během letního tour 2019 představeny a živě zahrány „Cut Me Some Slack\" a „Liberty Lane\". V červenci 2019 vyšel k albu první singl s videem k titulní skladbě „Backbone“. V srpnu následoval další singl „Liberty Lane“. \n\nAlbum se dostalo na 6. místo britské hitparády, což je nejlepší umístění alba Status Quo s novým materiálem od roku 1982. V reakci na to kapela oznámila turné na rok 2020.\n\nAlbum je věnováno vzpomínce na Ricka Parfitta OBE (1948 - 2016).\n\n\n<nowiki>*</nowiki> pouze na Deluxe Edition\n\n"}
{"id": "1518531", "url": "https://cs.wikipedia.org/wiki?curid=1518531", "title": "Jan Boudyš", "text": "Jan Boudyš\n\nJan Boudyš (13. února 1897 Poušť (obec Záhornice) – 19. června 1972 Sobotka) byl český pedagog a spisovatel. \n\nNarodil se ve vesnici Poušť (součást obce Záhornice) ve vícečlenné rodině. Měšťanskou školu vystudoval v Městci Králové a učitelský ústav v Hradci Králové, kde maturoval v roce 1915. Ihned po maturitě narukoval do 1. světové války a na východní frontě byl raněn. Při léčení onemocněl trachomem, jako válečný invalida nemohl vykonávat učitelské povolání, učitelem se stal až po sňatku. V roce 1920 se oženil se sestrou malíře Václava Špály Annou Špálovou a stal se jeho švagrem. \nUčitelskou praxi vykonával v Benátkách nad Jizerou, v Hřivně a v Březně. Od roku 1928 žil v Březně, kam se přestěhoval ze Sobotky. V Březně se angažoval jako osvětový pracovník (kronikář, vedoucí knihovny a kina). Do Sobotky se navrátil v roce 1955 před důchodem, do kterého odešel v roce 1958.\n\nV období Protektorátu se se svým bratrem Josefem zapojil do odboje. Byl členem Moravského kola spisovatelů.\n\nV letech 1928–1947 se jeho příspěvky objevovaly v různých, zejména regionálních časopisech. Rukopisný román \"Mládí\" se ztratil při likvidaci nakladatelství \"Grafická unie\".\n\nDobová kritika přijala Boudyšovu prvotinu \"Jiskření tmy\" v zásadě příznivě s tím, že ji označila za ukázku „...solidní básnícké práce a techniky“. Knižně vydal tři básnické sbírky:\n\n\n"}
{"id": "1518532", "url": "https://cs.wikipedia.org/wiki?curid=1518532", "title": "Rifkin's Festival", "text": "Rifkin's Festival\n\nRifkin's Festival je pracovní název připravovaného španělského filmu, který natočil americký režisér Woody Allen podle vlastního scénáře. Hrají v něm Gina Gershon, Louis Garrel, Christoph Waltz, Wallace Shawn a další. Jeho natáčení probíhalo od července do srpna 2019 ve španělském San Sebastiánu. Snímek pojednává o americkém páru, který se vydá na Mezinárodní filmový festival v San Sebastiánu, kde se oba zamilují do jiných lidí.\n"}
{"id": "1518534", "url": "https://cs.wikipedia.org/wiki?curid=1518534", "title": "S. N. Goenka", "text": "S. N. Goenka\n\nSatya Narayan Goenka, obecně známý jako S.N. Goenka, byl celosvětově uznávaný učitel meditace Vipassana. Zasadil se o vytvoření nekomerčních meditačních center po celém světě.\n\nTechnika, kterou Goenka vyučoval, je založená na tradici, která pochází od samotného Buddhy. Ten dosáhl osvícení způsobem, který byl univerzální, vědecký a tedy nepodléhající žádnému organizovanému náboženství. Proto má Goenka a jeho učení obrovský ohlas mezi lidmi ze všech oblastí společnosti, ze všech koutů světa, všech vyznání nebo bez vyznání.\n\nGoenka se narodil 30. ledna 1924 v Barmě (dnes Myanmar) do bohaté Indické rodiny, vyznávající Hinduismus. Do roku 1955 se úspěšně věnoval svým obchodním aktivitám, v této době ale také zaznamenal zdravotní komplikace, které měly podobu silných bolestí hlavy a migrén. Po marných pokusech najít vhodnou léčbu, dal na radu svého přítele a setkal se s učitelem mediační techniky Vipassana, který se jmenoval Sayagi U Ba Khin. Ten, i přes počáteční neochotu, nakonec přijal Goenku jako svého žáka. Dalších 14 let se tedy Goenka zdokonaloval v meditaci pod vedením Ba Khina.\n\nV roce 1969 dostal Goenka od svého učitele U Ba Khina oprávnění vyučovat Vipassanu. Přenechal tedy své obchodní aktivity ostatním členům rodiny a odešel do Indie, kde začal s vyučováním. Po sedmi letech, v roce 1976, otevřel v Indickém Igatpuri své vlastní meditační centrum Dhamma Giri. Od počátku svého učení pořádal Goenka takzvané meditační zásedy, obvykle desetidenní, kterými prošlo obrovské množství lidí, včetně těch ze západních zemí. Nejdříve vyučoval Goenka Vipassanu výhradně sám, od roku 1982 začal s výběrem a školením asistujících učitelů (assisstant teacher, AT), kteří mu měli pomoct s neustále narůstajícím počtem nových studentů.\n\nNa přelomu tisíciletí byl Goenka přizván na jubilejní Světový mírový summit. Jako řečník zde vystoupil po boku největších světových náboženských a duchovních vůdců. Summit se konal 29. srpna 2000 v General Assembly Hall of the United Nations v New Yorku.\n\nGoenka byl znám nejen jako učitel a řečník, ale také jako básník a spisovatel (psal v Angličtině a Hindštině). Často cestoval a přednášel po celém světě, mimo jiné na Světovém ekonomickém fóru v Davosu. V roce 2002 uspořádal čtyřměsíční \"meditační turné\" v Severní Americe.\n\nV roce 2012, při příležitosti 63. výročí založení Indické republiky, byl Goenka vyznamenán cenou Padma Bhushan, což je třetí nejvyšší indické civilní vyznamenání.\n\nGoenka zemřel 29. Září 2013 ve svém domě v Bombaji, ve společnosti své manželky a šesti synů.\n\nGoenka popisoval Vipassanu jako vědeckou praxi založenou na prožitcích. Ve svém učení se odkazoval přímo na způsob, jakým dosáhl osvícení Siddhártha Gautama (Buddha) a upozorňoval, že pro praktikování Vipassany není nutné vyznávat jakékoliv náboženství. \"Buddha nikoho nenabádal k organizovanému náboženství; učil Dharmu - cestu k osvobození, která je univerzální\", tvrdil Goenka, a v tomto duchu také představoval své učení lidem všech vyznání nebo bez vyznání. Pojem \"osvobození\" v tomto případě znamená kultivaci mysli, která přináší svobodu od nečistot mysli, svobodu od utrpení.\n\nJe na každém studentu, zda přijme teoretické pozadí učení, nebo zda se s některou jeho částí neztotožní. Goenka nabádal studenty, aby o teoretické stránce učení uvažovali, vždy ovšem kladl důraz na důležitost samotné praxe.\n\nMeditace Vipassana, podle tradice Sayagyiho U Ba Khina, se hojně vyučuje dodnes a je stále na vzestupu. Meditační zásedy se pořádají na 341 místech ve 94 zemích světa. Z toho 202 jsou permanentní meditační centra, které slouží jen k tomuto účelu. Mezi země, ve kterých se centra nachází, patří mimo jiné také Rakousko, Francie, Švédsko, Polsko, Německo, Belgie, Velká Británie, Itálie, Španělsko, Holandsko, Švýcarsko, Řecko, Kanada, Spojené státy americké, Austrálie, Brazílie, Nový Zéland, Kambodža, Hongkong, Indonésie, Iran, Izrael, Japonsko, Malajsie, Mexiko, Mongolsko, Myanmar, Nepál, Argentina, Filipíny, Rusko, Jihoafrická republika, Jižní Korea, Srí Lanka, Singapur, Taiwan, Thajsko a Indie. Jen v Indii je 89 stálých center.\n\nDíky velkému množství center po celém světě si může meditaci Vipassana vyzkoušet opravdu široké spektrum lidí ze všech koutů světa. Proces uvedení jednotlivce do této tradice je ve všech centrech stejný. Základní předpoklad je absolvování desetidenního kurzu, který má jasně daný harmonogram a pravidla. Během kurzu mají meditující zajištěné ubytování a stravu přímo v centru. Ti, kteří dokončí tento desetidenní kurz, se následně mohou účastnit i ostatních kurzů. Velmi oblíbené jsou krátké kurzy, jednodenní a třídenní. Po splnění určitých podmínek (např. počet dokončených desetidenních kurzů) má meditující možnost se připojit k intenzivním kurzům, které mohou být 20, 30 i 45 dnů dlouhé. Součástí praxe velké části meditujících je služba. V rámci té meditující pomáhá s chodem kurzu, např. v kuchyni přípravou jídel.\n\nVšechny kurzy začínají koncentrací mysli, meditací Anapana. To znamená pozorování přirozeného, nekontrolovaného dechu. Tak se meditující dostane do správného rozpoložení pro praktikování meditace Vipassana. Technika meditace Vipassana v této tradici obnáší důkladné vnímání a pozorování všech tělesných počitků a vjemů při zachování úplné vyrovnanosti, což postupně vede k uvědomění si propojení mysli a těla. Tímto způsobem meditující na nejhlubší úrovni pozoruje neustále se měnící povahu všeho kolem i uvnitř nás. Prostřednictvím takového pozorování pak nabyde sebepoznání, které vede ke šťastnému a pokojnému životu.\n\nNáklady na jednotlivé kurzy jsou hrazeny z dobrovolných příspěvků studentů a ostatních podporovatelů této tradice. Každý má po dokončení kurzu možnost přispět takovou finanční částkou, kterou sám uzná za vhodnou. Tento způsob financování na bázi dobrovolnosti je stejný ve všech centrech po celém světě.\n\nJedno z velkých Goenkových přání se splnilo v roce 2008, kdy na okraji Bombaje došlo k dokončení stavby pagody s názvem Global Vipassana Pagoda. Goenka věřil, že tento monument bude sloužit jako most mezi lidmi různých kultur, ras a vyznání. Byla postavena jako pocta U Ba Khinovi, kterému z politických důvodů nebylo umožněno vyučovat v Indii, místě původu meditace Vipassana.\n\nPagoda a její unikátní kamenná kopulová struktura, je zdaleka největší na světě, dvakrát větší než Bazilika svatého Petra ve Vatikánu. Její návštěvnost se počítá v řádu stovek tisíc návštěvníků, ze všech koutů světa. V centru pagody je kruhová meditační hala s průměrem 85 metrů a kapacitou pro 8 tisíc meditujících. S výškou téměř 100 metrů je pagoda vysoká asi jako 30 patrový dům. Na stavbu bylo použito asi 2,5 milionu tun kamene.\n\nV článku z roku 1997 s názvem \"Why the Grand Vipassana pagoda?\" Goenka vysvětluje, že původní pagody obvykle nemají žádné vnitřní prostory. V současné době, s pomocí moderních technologií a architektury, se ovšem dá postavit pagoda, která naopak poskytuje obrovské vnitřní prostory, vhodné k meditaci. Do středu meditační byly umístěny relikvie Buddhy. Tisíce lidí mohou tedy tiše meditovat v blízkosti posvátných relikvií a těžit tak z pozitivních vibrací Dharmy.\n\nGoenka věřil, že teorie a praxe by měly jít ruku v ruce. Proto v roce 1985 založil výzkumný ústav, který nese název Vipassana Research Institute a má sídlo v nejstarším z center, v Dhamma Giri. Smyslem bylo vytvořit takovou instituci, která by zkoumala a publikovala literaturu o Vipassaně a jejích účincích. Ústav se zaměřuje na dvě hlavní oblasti - překlad a vydávání textů Pali a také zkoumá význam a účinky meditace v každodenním životě.\n\nGoenkovi se podařilo přinést Vipassanu do věznic, nejdříve v Indii a následně i v jiných zemích. Odhadem až 10 tisíc vězňů a mnoho lidí z řad vězeňské stráže, policie a armády, absolvovalo desetidenní kurz. Proces věrně zachycuje dokument z roku 1997 s názvem Doing Time, Doing Vipassana.\n\nGoenka vyškolil více jak 1300 asistujících učitelů, kteří vedou meditační kurzy způsobem, jakým to dělal on sám. Těchto kurzů se každý rok po celém světě zúčastní více jak 120 tisíc lidí. Jack Kornfield, přední americký spisovatel zaměřený na buddhistickou tématiku, po Goenkově smrti napsal: \"Každá generace s sebou přinese jen pár výjimečných osobností, které pomáhají udržet světlo Dharmy tak, aby osvětlovalo svět. Goenka byl, spolu s Dalai Lamou a Thich Nhat Hanhem, jedním z největších mistrů naší doby.\"\n\nV České republice, podobně jako v jiných zemích střední a východní Evropy, zatím není vybudované stálé meditační centrum. I přes to se u nás, v pronajatých prostorách, pořádají od roku 2006 většinou dva 10denní kurzy ročně. V letech 2017 a 2018 se 10denní kurzy v českém jazyce konaly i za hranicemi České republiky, v nově postaveném centru Vipassany Dhamma Pallava v Polsku. I přes pozitivní reakce českých studentů na polské centrum přetrvává úsilí nalézt vhodné místo pro stálé centrum přímo na území České republiky. V různých lokalitách ČR a SR probíhají také 1denní kurzy pro staré studenty.\n\n\nVipassana v České republice a na Slovensku\n\nMezinárodní web sdružující všechna centra\n"}
{"id": "1518535", "url": "https://cs.wikipedia.org/wiki?curid=1518535", "title": "Stíny a mlha", "text": "Stíny a mlha\n\nStíny a mlha (v anglickém originále \"Shadows and Fog\") je americký černobílý film z roku 1991. Natočil jej režisér Woody Allen podle vlastního scénáře, který byl inspirován jeho hrou \"Smrt\" z roku 1975. Kromě Allena, který ve filmu ztvárnil hlavní roli, v něm hráli například jeho manželka Mia Farrowová, John Malkovich nebo Madonna. Snímek byl natočen v areálu studia Kaufman Astoria Studios na ploše o rozměrech 2400 m², což byla do té doby největší filmová scéna, jaká byla v New Yorku postavena. Jde o Allenův poslední film natočený pro společnost Orion Pictures.\n\n"}
{"id": "1518541", "url": "https://cs.wikipedia.org/wiki?curid=1518541", "title": "E-commerce platforma", "text": "E-commerce platforma\n\nE-commerce platforma je online prostředí, kde probíhají transakce z oblasti e-commerce. E-commerce, neboli elektronické obchodování, využívá elektronické prostředky a infrastrukturu zde představuje obvykle Internet. Zahraničními příklady e-commerce platforem jsou např. Magento, WooCommerce, Shopify nebo Magento Enterprise. Českými ekvivalenty jsou např. Shoptet, UpGates nebo PrestaShop. E-commerce platformy jsou softwarovou technologií zajišťující například provoz e-shopu s mnoha zabudovanými funkcemi, datovou analytiku, management a další funkce.\n"}
{"id": "1518542", "url": "https://cs.wikipedia.org/wiki?curid=1518542", "title": "Babylas z Antiochie", "text": "Babylas z Antiochie\n\nSvatý Babylas (úmrtí roku 253) byl biskup Antiochie a mučedník. Roku 237 byl zvolen biskupem města Antiochie.\n\nRoku 244 odmítl vstoupit do náboženských služeb císaře Philippa Araba, jelikož nechal zavraždit Babylova předchůdce Zebinna. Na příkaz Babyla se císař zařadil mezi kajícníky před dveřmi kostela. V době pronásledování křesťanů císařem Deciem vyznal veřejně svou víru a byl vězněn a mučen. Zemřel roku 253.\n\nJeho svátek se slaví 24. ledna (římskokatolická církev) či 4. září (pravoslavná církev).\n\n"}
{"id": "1518548", "url": "https://cs.wikipedia.org/wiki?curid=1518548", "title": "Burgkirchen an der Alz", "text": "Burgkirchen an der Alz\n\nBurgkirchen an der Alz je obec v německé spolkové zemi Bavorsko, v zemském okrese Altötting ve vládním obvodu Horní Bavorsko. Žije zde obyvatel.\n\nObec leží u hranic Německa s Rakouskem, které zde tvoří řeka Salzach.\n\n"}
{"id": "1518550", "url": "https://cs.wikipedia.org/wiki?curid=1518550", "title": "Karolína Řepová", "text": "Karolína Řepová\n\nKarolína Řepová je absolventkou Pedagogické fakulty Univerzity Karlovy v Praze v oborech hudební výchova a sbormistrovství. Dirigování studovala pod vedením Marka Valáška a Jaroslava Brycha. Jako flétnistka spolupracovala s Národní galerií v Praze na komponovaných programech V hodině člověka. \n\nPůsobí jako sbormistryně koncertního oddělení dětského sboru Pražská kantiléna, dívčího sboru Pražská kantiléna a smíšeného pěveckého sboru Ajeto. S oběma odděleními Pražské kantilény získala řadu ocenění na zahraničních pěveckých soutěžích (např. v Belgii, Německu či Maďarsku). V neposlední řadě je lektorkou České Orffovy společnosti, účastní se mezinárodních kurzů, pravidelně vyučuje na seminářích pro učitele hudební výchovy a také vede hudební tvůrčí dílny pro děti (Symfonický orchestr FOK, Letní slavnosti staré hudby PICCOLI).\n"}
{"id": "1518553", "url": "https://cs.wikipedia.org/wiki?curid=1518553", "title": "Petr Louženský", "text": "Petr Louženský\n\nPetr Louženský absolvoval na Pražské konzervatoři ve třídě prof. Jana Riedlbaucha flétnu, u prof. Miroslava Košlera a prof. Miriam Němcové dirigování a na Filozofické fakultě Univerzity Karlovy v Praze hebraistiku a arabistiku. Na pražské HAMU získal doktorandský titul v oboru dirigování. Dlouhou dobu vedl Hostivařský komorní orchestr, se kterým se stal několikrát laureátem rozhlasové soutěže Concerto Bohemia a celostátní soutěže základních uměleckých škol. Byl dirigentem Pražského studentského orchestru, pravidelně spolupracuje s Pardubickou komorní filharmonií, Pražskou komorní filharmonií, Filharmonií Bohuslava Martinů ve Zlíně, Jihočeskou komorní filharmonií, Moravskou filharmonií Olomouc aj. Od roku 2009 působí jako sbormistr Kühnova dětského sboru, který pod jeho vedením získal v září 2010 cenu Grand Prix na jedné z největších sborových soutěží na světě v italském Arezzu. Petr Louženský zde zároveň obdržel i zvláštní cenu pro nejlepšího dirigenta celé soutěže. V roce 2013 pak Kühnův dětský sbor dovedl k vítězství v prestižní soutěži ve španělské Tolose. V roce 2015 absolvoval s Kühnovým dětským sborem úspěšné turné po Austrálii a Novém Zélandu, posledním kontinentu, kde Kühňata ještě nekoncertovala.\n"}
{"id": "1518554", "url": "https://cs.wikipedia.org/wiki?curid=1518554", "title": "Svatý Balay", "text": "Svatý Balay\n\nSvatý Balay byl na začátku 6. století bretaňský poustevník na území Ploermellac a mnich kláštera Landévennec. Jeho duchovním učitelem byl svatý opat Winwallus.\n\nJeho svátek se slaví 12. července.\n\n"}
{"id": "1518558", "url": "https://cs.wikipedia.org/wiki?curid=1518558", "title": "Pavlo Teteria", "text": "Pavlo Teteria\n\nPavlo Teteria (ukrajinsky: Павло́ Тете́ря; rusky: Па́вел Ива́нович Тете́ря, polsky: \"Paweł Morzkowski herbu Ślepowron\") (asi 1620, Perejaslav – 1670, Edirne) byl hejtman Pravobřežní Ukrajiny (1663–1665). Jeho skutečné jméno je Pavel Morzkovský. Před svým hejtmanstvím působil na mnoha vysokých pozicích v kozáckém vojsku Bohdana Chmelnického a Ivana Vyhovského. \n\nKdyž vypuklo chmelnického povstání, sloužil u jednotky v Perejaslavi. Krátce poté byl jmenován zástupcem generálního tajemníka. Později se stal perejaslavským velitelem a nadále působil jako zástupce generálního tajemníka. Byl jedním z ukrajinských delegátů, kteří dojednali Perejaslavskou dohodu s Ruskem. \n\nTeteria se také účastnil jednání o připojení Ukrajiny zpět do polsko-litevského společenství. Když vypukla občanská válka mezi kozáky z pravého břehu a kozáky z levého břehu, otevřeně podporoval pro-polskou stranu a v roce 1663 byl zvolen hejtmanem na Pravobřežní Ukrajině. \n\nPomáhal Polákům při tažení na levobřežní Ukrajinu, ale v roce 1665 se vzdal hejtmanství kvůli politickým a sociálním nepokojům v pravobřežní Ukrajině. Poté Teteria uprchl do Polska, ale nakonec kvůli sporům s polskou šlechtou odešel do Turecka, kde zemřel při plánováním invaze do Polska. \n\nRoku se 1660 oženil s dcerou Bohdana Chmelnického Olenou. Teteria studoval na Kyjevsko-mohyljanské akademii a byl členem lvovského pohřebního bratrstva. Připojil se ke kozákům, když v roce 1648 vypuklo chmelnického povstání. Svoji službu začal jako plukovní sekretář perejaslavského pluku. Krátce poté se stal zástupcem generálního tajemníka. Byl v delegaci, která doprovázela Timofeje Chmelnického do Jasů, aby se oženil s Ruxandrou, dcerou moldavského vévody Vasila Lupa. V červenci 1653 se Teteria stal plukovníkem Perejaslavi, přičemž stále držel úřad zástupce generálního tajemníka. \n\nTeteria byl spolu se Samiilem Bohdanovičem-Zarudným členem ukrajinské delegace vyslané do Moskvy v dubnu 1654. Zde vyjednali Perejaslavskou dohodu s ruským carem. Díky této dohodě se kozácký hejtmanát dostal pod ochranu cara. Když byl Vyhovský prohlášen hetmanem, stal se Teteria hejtmanským sekretářem. Účastnil se jednání o Haďačské smlouvě, která by vrátila Ukrajinu zpět do Polsko-litevské unie jako třetí autonomní stát pod vládou polského krále. Smlouva vedla k občanské válce známé jako Ruina. V průběhu této občanské války otevřeně podporoval polskou frakci a tlačil mladého a nezkušeného Jiřího Chmelnického k abdikaci. \n\nJiří Chmelnický nátlaku podlehl a Teteria byl nejprve na důstojnické radě v Čyhyryně v říjnu 1662 a poté na kozácké radě v Čyhyryně 2. ledna 1663 zvolen jeho nástupcem. Stal se tak kozáckým hejtmanem. Jakmile získal moc, nechal popravit a uvěznit kozácké velitele, protože je vnímal jako možné soupeře. Na popravišti skončili Ivan Vyhovský, Ivan Bohun, Jiří Chmelnický byl uvězněn. Teteria se řídil polskými rozkazy a nechtěl dělat nezávislou kozáckou politiku. V roce 1664 vedl spolu s Janem Kazimírem II. Vasou tažení na Levobřežní Ukrajinu. Když útok selhal, Teteria se vrátil zpátky na pravý břeh, ale proti jeho vládě došlo k povstáním vedeným kozáky. Hlavní příčinou povstání bylo nesnášenlivé chování Teterii a jeho polských spojenců k obyčejným kozákům a rolníkům. V roce 1665 se Teteria již nedokázal vypořádat se sociálními nepokoji a odešel do Polska. \n\nV Polsku konvertoval ke katolictví a dostal vysoké správní funkce v Polocku. Nakonec se zapletl do sporů s polskými magnáty. Nedokázal získat dostatečnou podporu od polského Sejmu, tak odešel do Edirne, kde zemřel při plánování invaze do Polska. \n\n"}
{"id": "1518560", "url": "https://cs.wikipedia.org/wiki?curid=1518560", "title": "Kapsalon", "text": "Kapsalon\n\nKapsalon je pokrm pocházející z nizozemské kuchyně, podávaný jako pouliční rychlé občerstvení. Podává se v alobalové vaničce, do níž se naskládá vrstva bramborových hranolek, na ni vrstva kousků šavarmy, vše se poklade plátky goudy a zapeče. Hotový kapsalon se doplňuje zeleninou (hlávkový salát) a omáčkami (česnekový dip, sambala). \n\nRecept vymyslel v roce 2003 rotterdamský holič Nathaniël Gomes, který si tuto kombinaci objednal v bistru El Aviva ve čtvrti Delfshaven. Specialita dostala podle něj název („kapsalon“ znamená v nizozemštině „kadeřnický salón“) a stala se oblíbenou především mezi mladými lidmi. Z Rotterdamu se začala šířit do světa, kapsalon se stal populárním dokonce i v Nepálu. \n\nKapsalon bývá označován za „kalorickou bombu“: malá porce obsahuje 1200 kcal a velká porce až 1800 kcal.\n\n"}
{"id": "1518567", "url": "https://cs.wikipedia.org/wiki?curid=1518567", "title": "Hola Prystaň", "text": "Hola Prystaň\n\nHola Prystaň (, – \"Golaja Pristaň\") je město v Chersonské oblasti na Ukrajině. K roku 2016 v ní žilo přes čtrnáct tisíc obyvatel.\n\nHola Prystaň leží na Konce, jednom z ramen delty Dněpru. Od Chersonu, správního střediska oblasti, je vzdálena přibližně třiačtyřicet kilometrů jihozápadně.\n\nZaložena byla v Kozáky v roce 1709 pod jménem \"Holyj Pereviz\" (). V roce 1946 získala status sídlo městského typu a od roku 1958 je městem.\n"}
{"id": "1518569", "url": "https://cs.wikipedia.org/wiki?curid=1518569", "title": "Széchenyiové", "text": "Széchenyiové\n\nSzéchenyiové nebo Széchényiové (maďarsky \"Széchenyi család\" a ve starší češtině též \"Sečenští)\", je uherský šlechtický rod, jehož členové zejména v 19. století hráli významnou úlohu při kulturním, ekonomickém a technologickém rozvoji maďarského národa.\n\nPůvodním rodovým sídlem, které dalo název tomuto rodu, byla obec Sečeň (maďarsky Szécsény) v severním Maďarsku, nedaleko slovenských hranic. Prvním významným členem byl György Széchenyi (Jiří Sečenský, 1592–1695), arcibiskup ostřihomský \"primas Hungariae\". Jeho synovec, György II. Széchényi (Jiří II. Sečenskýi) byl roku 1697 povýšen do hraběcího stavu rukou císaře Leopolda I.\n\nHrabě Ferenc Széchényi (1754–1820) byl maďarský vlastenec, silně ovlivněný osvícenstvím, ale také romantismem. Věnoval se uherské a maďarské historii, založil Maďarské národní muzeum a národní knihovnu, které nesou jeho jméno. Jeho syn István Széchenyi (1791–1860) vstoupil brzy do rakouské armády a vyznamenal se v napoleonských válkách. Od roku 1826 žil v západní Evropě a vypracoval obsáhlý program politických, hospodářských a sociálních reforem, který se stal programem maďarského boje za nezávislost. V první uherské demokratické vládě (1848–1849) byl ministrem dopravy.\n\nNa mnoha místech v Maďarsku lze najít ulice či náměstí, mosty i veřejné instituce, pojmenované zejména po nejvýznamnějším členovi rodu, hraběti Štěpánu (Istvánu) Széchenyiovi (1791–1860). Nejznámější je Széchenyi lánchíd, visutý most přes Dunaj v Budapešti.\n\nNěkteří významní členové rodu:\n\n\nZ jedné z vedlejších linií rodu Széchényiů ze Sárvár-Felsövidéku pocházel také biskup ve Velkém Varadíně (Oradea Mare), Mikuláš Széchényi ze Sárvár-Felsövidéku (Mikuláš Sečenský, 1868–1923).\n"}
{"id": "1518570", "url": "https://cs.wikipedia.org/wiki?curid=1518570", "title": "Illerrieden", "text": "Illerrieden\n\nIllerrieden je obec v německé spolkové zemi Bádensko-Württembersko, v zemském okrese Alb-Donau ve vládním obvodu Tübingen. Žije zde obyvatel.\n\nObec leží na východě Bádenska-Württemberska u jeho hranic s Bavorskem.\n\n"}
{"id": "1518571", "url": "https://cs.wikipedia.org/wiki?curid=1518571", "title": "Zejská vodní elektrárna", "text": "Zejská vodní elektrárna\n\nZejská vodní elektrárna (rusky \"Зейская ГЭС\") je vodní dílo na řece Zeja v povodí Amuru. V době uvedení do provozu byla nejvýkonnější vodní elektrárnou na ruském Dálném východě a ve své výkonnostní třídě byla ve světovém měřítku unikátní svou pilířovou konstrukcí přehrady i použitím lopatkových diagonálních turbín. Přehrazením řeky vznikla rozlehlá Zejská přehradní nádrž, jejíž akumulační schopnosti poskytují ochranu před katastrofálními povodněmi. \n\nKlima povodí řeky Zeja se vyznačuje charakteristickým anticyklonálním průběhem zimy s nevysokou sněhovou pokrývkou a extrémními mrazy, tj. stejným způsobem jako ostatní části východní Sibiře. Letní měsíce se však liší četnými mnohdy intenzivními dešti tichooceánského původu, které při neschopnosti věčně zmrzlé půdy pojímat vodu, způsobují prudké nárůsty průtoku. Především v červenci a srpnu dochází k nečekaným, často katastrofálním povodním. Průtoková minima v měsíci březnu dosahují pouze několika m/s, hodnoty povodní přesahují 10 000 m3/s. Nepředvídatelný charakter letních kulminací, stejně jako energeticky nepoužitelná zimní průtoková minima se proto nemůžou obejít bez obrovského užitečného objemu přehradní nádrže. V tabulce jsou uvedeny hodnoty průtoků a výškového odtokového ekvivalentu na vodočtu řeky Zeja za období 563 měsíců, které se nachází na vtoku do Zejské přehradní nádrže. \n\nCelkový odtok odpovídá hodnotě 10,2 km. Plocha povodí u sledovaného místa je 28 200 km, což představuje asi třetinu plochy povodí v místě přehrazení. Pro dostatečně účinný systém využití vodního toku je třeba vytvořit pracovní objem nádrže přes 20 km. \n\nCelé povodí spadá do oblasti hlubokého permafrostu a je charakteristické ročními teplotními výkyvy až 80°C. \n\nProjekt vodního díla byl ovlivněn následujícími okolnostmi\n\n\n\n\n\nVýsledkem pak byl ve své době ambiciózní projekt, kde bylo světovým prvenstvím použití masivní pilířové konstrukce v dotčené velikosti (později byla konstrukce v ještě větším měřítku použita u brazilské přehrady Itaipú). Světové prvenství patřilo i použití diagonálních lopatkových turbín příslušné hltnosti a spádu. \n\nElektrárna byla vybudována v blízkosti sídla Zeja. V tomto místě řeka Zeja přechází z kaňonu pohoří Tukuringa do Zejsko-amurské roviny. Vyústění údolí, nazvané Zejská brána, se nachází zhruba 560 km od ústí řeky do Amuru ve městě Blagověščensk.\n\nHráz o celkové délce 714 m dosahuje výšky 115,5 m. Vnitřní prostor je rozdělen na 44 sekcí o průměrné šířce 15 m. Každý oddíl se skládá ze 7 m silného opěrného pilíře a 8 m široké dutiny. Pilířové řešení umožnilo úsporu 60 % betonu oproti standardní gravitační hrázi.\n\nMezi 11. a 19. segmentem je 8 povrchových přelivů o šířce 12 m, umožňující převod průtoku 9 500 m/s. Spolu s propustností elektrárny je vodní dílo schopno převést 11 104 m/s. \n\nMezi segmenty 22 až 27 je šest tlakových potrubí o průměru 7,8 m. V elektrárně je instalováno šest diagonálních lopatkových turbín o hltnostech 303 - 308 m/s při optimálním spádu 78,5 m. Turbíny jsou schopny pracovat v širokém rozmezí spádu od 74,5 m po 98,3 m. Turbíny o výkonech 4 x 225 MW a 2 x 415 W poskytují celkový výkon elektrárny 1 330 MW. \n\nKonstrukce diagonálních lopatkových turbín umožňuje nastartovat jednotku i při nízké hladině vody v nádrži a pokračovat v práci s velkými změnami spádu.\n\nZadržená řeka vytvořila Zejskou přehradní nádrž o užitečném objemu 32,3 km, která objemem i plochou patří mezi největší v Rusku.\n\nPrvní návrhy projektů na využití řeky Zeja se objevují v roce 1931 v Plánu elektrifikace Dálného východu. Ve všech návrzích se uvažuje o umístění hráze elektrárny ve vyústění údolí nazvaném Zejská brána. Intenzivní geologické průzkumy začaly v roce 1954 a v roce 1958 vznikl plán Integrovaného energetického využití řeky. \n\nV únoru 1964 byl schválen harmonogram prací na budování vodního díla na řece Zeja a bylo zřízeno Ředitelství hydroelektrárny ve výstavbě a oddělení výstavby ZeyaGESStroy. V březnu téhož roku se na místo dostavili první stavitelé. Konečný technický návrh pilířové konstrukce, která by umožnila ušetřit až 400 000 t betonu byl schválen až v roce 1968. 30. ledna 1970 byl do základů hráze položen první kubík betonu.\n\nŘeka byla přehrazena 13. října 1972 ve 12:30. \n\n12.června 1973 byl první kubík betonu položen do základů elektrárny.  \n\n27. listopadu 1975 byl spuštěn první hydroagregát. \n\n6. listopadu 1977 byl zprovozněna rozvodná stanice 500kV a spuštěna čtvrtá jednotka.\n\nOd 25. června 1980 pracuje všech šest hydroagregátů o plánovaném stanoveném výkonu 1290 MW.\n\nBěhem srpna 1980 bylo dokončeno plnění nádrže na konstrukční kótu 292,7.  V září 1983 byl uskutečněn test přelití přehrady, v prosinci 1984 bylo dosaženo roční výroby 5 miliard kWh. V létě 1985 byla přehradní nádrž naplněna na kótu 315 a v roce 1990 vzrostl instalovaný výkon na 1330 MW. \n\nHlavním účelem vodního díla je výroba elektrické energie a vyrovnávání denních i týdenních výkyvů v energetickém systému. \n\nSpolu s výkonnější Burejskou vodní elektrárnou je zásadním zdrojem vodní energie pro dálněvýchodní energetický systém. Vzhledem k pružné odezvě diagonálních lopatkových turbín na změny vstupních provozních parametrů je účinnější složkou systému pro regulaci frekvence než její méně operativní sesterská elektrárna na řece Bureja.\n\nRoční výroba elektrické energie je 4,9 miliard kWh. \n\nVzhledem k obrovskému užitečnému objemu přehradní nádrže dokáže z více jak 90 % využít hydrodynamický potenciál řeky, která v zimě téměř zamrzá do dna a během letních povodní dosahuje průtoku samotného Amuru v ústí. Vlivem změny klimatu se začátkem tisíciletí četnost katastrofálních letních povodní téměř tři krát zvýšila. Spolu s nárůstem počtu povodní však rostou i schopnosti hydrologických předpovědí, zkušenosti a souhra všech složek, zapojených do řízení vodní spotřeby. Tak se neustále vyvíjí i schopnost využití vodního toku a ochrany proti velké vodě. V roce 2013 přehradní prostory akumulovaly 60 % desetileté povodně a vstupní hodnoty přes 11 000 m/s dokázalo vodní dílo převést o zhruba poloviční hodnotě. \n\nV červenci 2016 dosáhl přítok do nádrže 16 100 m/s, což je nejvyšší hodnota za dobu pozorování od roku 1901. Během trvání povodňového přílivu nepřesáhl odtok z přehradního jezera hodnoty 726 m/s. Kulminační vrchol historické povodně tak byl snížen 22 krát.\n\n\n"}
{"id": "1518572", "url": "https://cs.wikipedia.org/wiki?curid=1518572", "title": "Židovská čtvrť v Tučapech", "text": "Židovská čtvrť v Tučapech\n\nŽidovská čtvrť v Tučapech (německy dříve Tutschap), obci v okrese Tábor, Jihočeský kraj, se skládala ze dvou částí, oddělených vesnickým rybníkem (nyní již neexistuje).\n\nV roce 1830 se židovská čtvť skládala z devíti domů, synagogy, školy a rabínova domu, vše na sever od rybníka; v jižní části se nacházelo 13 domů a nemocnice. Většinou jednopatrové obytné budovy se dodnes zachovaly, i když ne v původním stavu.\n\nV židovské škole, ve které se v roce 1779 začalo vyučovat, se v horním patře nacházela modlitebna, která byla po stavbě synagogy (v 1. polovině 19. století) zrušena; škola byla zrušena roku 1881. Součástí školy byl také byt pro učitele rep. pro jiné zaměstnance židovské obce. Jedná se o památkově chráněnou budovu.\n\n"}
{"id": "1518574", "url": "https://cs.wikipedia.org/wiki?curid=1518574", "title": "Bohumil Siřínek", "text": "Bohumil Siřínek\n\nBohumil Siřínek (23. dubna 1955 – 24. srpna 1969, Praha) byl jednou ze tří pražských obětí při potlačování demonstrací (20. srpna 1969 a 21. srpna 1969) k 1. výročí obsazení ČSSR vojsky Varšavské smlouvy (resp. k 1. výročí sovětské okupace).\n\nBohumil Siřínek se narodil 23. dubna 1955. Dne 20. srpna 1969 se čtrnáctiletý Bohumil Siřínek spolu se svým osmnáctiletým kamarádem \"Stanislavem Vaňačem\" vrátili vlakem z trampského putování po Moravě a Slovensku. Společně se svým kamarádem se dne 21. srpna 1969 přes Prahu vracel z výletu zpět domů do jižních Čech (do Mladotic u Písku). Po 21. hodině dne 21. srpna 1969 se Bohumil Siřínek nakrátko odloučil od svého staršího kamaráda a dostal se ke stánku s květinami a opékanými uzeninami na křižovatce Londýnské ulice. Bylo to v oblasti okolo náměstí Míru, Tylova náměstí a Londýnské ulice, kde právě zasahovali příslušníci Lidových milic. Dávka ze samopalu vyšla náhle, bez jakéhokoli varování. Bohumil Siřínek byl jediný zasažený, skácel se k zemi s průstřelem břicha. \"Stanislav Vaňač\" uslyšel asi tři výstřely, rozběhl se ke hloučku lidí, kde následně uviděl na zemi ležícího postřeleného kamaráda Bohumila Siřínka. Sanitní vůz byl u zraněného velice brzy a tento byl ihned přijat v nedaleké nemocnici již ve 21:15. Průstřel břicha zranil játra, dále byl prostřelen žaludek, střeva a levá ledvina. Bohumil Siřínek byl ihned po přijetí operován doktorem Šťálíkem z III. chirurgické kliniky FN Praha 2 v Londýnské ulici číslo 15. O tři dny později (24. srpna 1969) v ranních hodinách (05:45) v důsledku hnisavého zánětu pobřišnice zemřel Bohumil Siřínek na klinice v Londýnské ulici na Vinohradech. \n\nPrůběh postřelení Bohumila Siřínka popsala identickým způsobem (asi o 20 let později, když se „otevřelo“ vyšetřování), jako \"Stanislav Vaňač\" i svědkyně \"Miroslava Válová\", která se Siřínkem tou dobou u stánku s květinami a uzeninami stála: \n\nKromě příslušníků Lidových milic, podle \"Miroslavy Válové\", v tu chvíli na místě nikdo jiný ozbrojený nebyl. Střílel nejspíše milicionář z národního podniku Okula Nýrsko na Šumavě, ale vyšetřování vedené po listopadu 1989 hledané jméno střelce neodhalilo.\n\nNa vnější zdi hotelu Beránek v Praze (na adrese: Praha 2, Bělehradská 478/110) se nachází pamětní deska s následujícím textem: „Bohumil Siřínek / byl v těchto místech 21. srpna 1969, / ve věku čtrnácti let, smrtelně postřelen / členy Lidových milicí během protestů proti / sovětské okupaci Československa“. Pamětní deska byla odhalena dne 21. srpna 2015. Iniciátorem projektu „Pomníky obětem bezpráví“ byl historik Lukáš Cvrček. Autorem pamětní desky je sochař Jakub Grec. Součástí pamětní desky je i betonový plastický reliéf dlažby, který chybějící kostkou symbolizuje zmařený lidský život. \n\nV roce 2009 mu byla in memoriam udělena Cena Václava Bendy. Medaili převzal jeho mladší bratr Roman Siřínek.\n\n"}
{"id": "1518577", "url": "https://cs.wikipedia.org/wiki?curid=1518577", "title": "Luigi D'Albertis", "text": "Luigi D'Albertis\n\nLuigi Maria D'Albertis (21. listopadu 1841 Janov – 2. září 1901 Sassari) byl italský přírodovědec, cestovatel a spisovatel, který podnikl jeden z prvních vědeckých výzkumů Nové Guiney.\n\nNarodil se v zámožné podnikatelské rodině na janovském předměstí Voltri, cestovatelem a sběratelem byl i jeho bratranec Enrico Alberto d'Albertis. V mládí nedokončil církevní školu a zúčastnil se expedice tisíce. Velký vliv na něj měl Armand David. V letech 1871 až 1872 procestoval spolu s Odoardem Beccarim poloostrov Ptačí hlava, vylezl na jeho nejvyšší horu Arfak a objevil rajku černozobou (\"Drepanornis albertisi\"). Později pobýval na ostrově Yule. V letech 1875 až 1877 podnikl tři plavby proti proudu řeky Fly na lodích \"Ellengowan\" a \"Neva\". Shromáždil množstvích cenných údajů o dosud neprobádaných územích, musel však čelit kritice za své drsné metody, kdy lovil ryby dynamitem, brutálně zacházel s posádkou i místními obyvateli a většinu objevených domorodých artefaktů si jednoduše přivlastnil pod pohrůžkou použití střelných zbraní. \n\nV roce 1880 vydal o svých cestách knihu \"Alla Nuova Guinea, quello che ho veduto e quello che ho fatto\". Dožil v ústraní, věnoval se lovu a byl propagátorem pohřbů žehem. Je po něm pojmenována krajta Albertisova.\n"}
{"id": "1518581", "url": "https://cs.wikipedia.org/wiki?curid=1518581", "title": "Kajetánův most", "text": "Kajetánův most\n\nKajetánův most (německy \"Kajetansbrücke\") je kamenný obloukový most přes řeku Inn v obci Pfunds v rakouské spolkové zemi Tyrolsko. Most je kulturní památkou Tyrolska pod inventárním číslem 83584.\n\nV roce 1850 byla zahájena stavba silničního mostu podle návrhu Carla von Ghega pro vysokohorskou silnici vedoucí k Reschenskému průsmyku. V průběhu stavby byl most pojmenován podle tehdejšího c. k. guvernéra Tyrol Cajetana von Bissingen-Nippenburga. Most byl dokončen v roce 1854. \n\nOd Kajetánova mostu vede původní římská cesta Via Claudia Augusta (v současné době jako turistická trasa) do nedalekého Altfinstrmünzu, z Reschenského průsmyku, kde překračovala řeku Inn a k celnímu úřadu. (Celní úřad byl v roce 1799 přemístěn do Martina (něm. Martinsbruck) ve Švýcarsku). Stará silnice ztratila svůj význam otevřením Kajetánova mostu, přes který vede zemská silnice B180.\n\nPůvodní most měl nad ústím řeky velký dřevěný oblouk, na obou stranách ohraničený kamennými oblouky. Původně to byl největší samonosný dřevěný most v Tyrolsku. V důsledku zvýšeného provozu byl dřevěný oblouk v letech 1956–1957 nahrazen obloukem železobetonovým. Délka mostu je 40 m, výška oblouku 18 m.\n\nGalerie\n"}
{"id": "1518583", "url": "https://cs.wikipedia.org/wiki?curid=1518583", "title": "Széchenyi (rozcestník)", "text": "Széchenyi (rozcestník)\n\nSzéchenyi, \"Széchényi\" nebo \"Szécsényi\", vysl. [\"séčéňi\"] může znamenat:\n\n\n\n\n"}
{"id": "1518588", "url": "https://cs.wikipedia.org/wiki?curid=1518588", "title": "Kaleo", "text": "Kaleo\n\nKALEO je islandská rocková skupina, která uzavřela smlouvu s firmou Elektra Records a přesídlila do USA. Byla založena v roce 2012 v Mosfellsbæru. Název pochází z havajštiny, kde „kaleo“ znamená „zvuk“. Styl skupiny vychází z folk rocku a blues rocku. Světový úspěch měla jejich skladba „Way Down We Go“, která byla v čele žebříčku Alternative Songs a stala se platinovou deskou podle Recording Industry Association of America. Za píseň „No Good“ byla skupina v roce 2017 nominována na cenu Grammy. Kaleo vystupovalo také v televizních show Conan a Jimmy Kimmel Live!, jeho nahrávky byly použity ve videohře Far Cry 5.\n\n\n\n"}
{"id": "1518589", "url": "https://cs.wikipedia.org/wiki?curid=1518589", "title": "Cicero (rozcestník)", "text": "Cicero (rozcestník)\n\nCicero může znamenat:\n\n\n"}
{"id": "1518590", "url": "https://cs.wikipedia.org/wiki?curid=1518590", "title": "Amfiregulin", "text": "Amfiregulin\n\nAmfiregulin (AREG) je protein kódovaný genem \"AREG.\" V lidském těle se syntetizuje jako transmembránový glykoprotein o 252 aminokyselinách. \n\nAREG je autokrinní růstový faktor a mitogen pro řadu buněk jako jsou astrocyty, schwannovy buňky a fibroblasty. Dále je to ligand epidermálního růstového faktoru (EGF) a souvisí s transformujícím růstovým faktorem alpha (TGFα). Interakcí s receptorem epidermálního růstového faktoru (EGFR) podporuje růst epiteliálních buněk v těle. \n\nAREG je důležitým faktorem pro aktivaci estrogenu a duktálního vývoje. Byl zjištěn knockout myši pro \"AREG\", kdy u ní duktální vývoj nenastal. AREG je exprimován v mnoha tkáních – vaječníky, prsa, prostata, slinivka břišní, játra, plíce, slezina, střeva. \n\nExprese AREG může být indukovaná TGFβ, TNFα, interleukinem 1 či prostaglandiny.\n\nMutace v tomto kódovaném proteinu jsou spojeny s kožním fenotypem podobným psoriáze. S progresí AGVHD jsou spojeny vyšší cirkulující hladiny amfiregulinu.\n\nNadměrná exprese AREG je spojena s rakovinou prsu, prostaty, tlustého střeva, slinivky břišní, plic, sleziny, močového měchýře.\n\nZdá se, že exprese AREG je spojena s proliferací fibroblastů a produkcí prozánětlivých cytokinů interleukinu 8 a vaskulárního endoteliálního růstového faktoru (VEGF).\n\nAmphiregulin je součástí buněčné odpovědi typu 2. Bylo zjištěno, že buněčný zdroj amfiregulinu jsou vrozené lymfoidní buňky 2 (ILC2), které jsou závislé na interleukinu 33. ILC2 exprimoval amfiregulin po poškození tkáně instestinu a aktivaci IL-33. Navíc exogenní AREG s IL-33 snížil instestinální zánět u myší s normálním počtem T-lymfocytů a u deficitních myší.\n"}
{"id": "1518596", "url": "https://cs.wikipedia.org/wiki?curid=1518596", "title": "US Open 2019 – ženská čtyřhra", "text": "US Open 2019 – ženská čtyřhra\n\nŽenská čtyřhra US Open 2019 probíhala na přelomu srpna a září 2019. Do deblové soutěže newyorského tenisového grandslamu, hraného na tvrdém povrchu v Národním tenisovém centru Billie Jean Kingové, nastoupilo šedesát čtyři dvojic. Obhájcem titulu byl australsko-americký pár Ashleigh Bartyová a Coco Vandewegheová, jehož členky nestartovaly společně. Spoluhráčkou Bartyové se stala Běloruska Viktoria Azarenková. Vandewegheová nastoupila po boku krajanky Bethanie Mattekové-Sandsové, ale v úvodním kole je vyřadily Polky Magda Linetteová s Igou Świątekovou.\n\nBarbora Strýcová a Kristina Mladenovicová vstoupily do turnaje jako soupeřky o post světové jedničky ve čtyřhře. Po vyřazení Mladenovicové ve čtvrtfinále si Strýcová zajistila setrvání na čele klasifikace.\n\nVítězem se stal čtvrtý nasazený, belgicko-běloruský pár Elise Mertensová a Aryna Sabalenková, který ve finále za 1.36 hodiny zdolal bělorusko-australské turnajové osmičky Viktoriji Azarenkovou s Ashleigh Bartyovou po dvousetovém průběhu 7–5 a 7–5. Obě šampionky si do žebříčku WTA připsaly 2 000 bodů. Po Sunshine double získaly třetí společnou trofej a první z grandslamu. Mertensová vybojovala devátý deblový titul na okruhu WTA Tour a pro Sabalenkovou to bylo třetí takové turnajové vítězství.\n\n Tímea Babosová / Kristina Mladenovicová \"(čtvrtfinále)\"\n"}
{"id": "1518598", "url": "https://cs.wikipedia.org/wiki?curid=1518598", "title": "Adelard z Corbie", "text": "Adelard z Corbie\n\nSvatý Adelard z Corbie, též \"Adalhard\" či \"Adalard\" (asi 752, Huise – 2. ledna 827, Corbie) byl francouzský benediktinský mnich a opat.\n\nByl vnukem Karla Martela, synovcem Pipina III. Krátkého a bratranec Karla Velikého. Vyrůstal na královském dvoře. \n\nRoku 773 odešel do benediktinského kláštera Corbie, kde začal působit jako zahradník. Jeho učitelem zde byl blahoslavený Alcuin.\n\nV roce 817 byl vyhoštěn na ostrov Héri, jelikož byl obviněn z podpory vzpoury prince Bernarda proti císaři Ludvíkovi I. Pobožnému. Později se mohl vrátit zpět. \n\nS opatem Walou z Corbie založil Klášter Corvey.\n\nZemřel 2. ledna 827 v klášteře v Corbie. Svatořečen byl roku 1026 papežem Janem XIX.\n\n"}
{"id": "1518601", "url": "https://cs.wikipedia.org/wiki?curid=1518601", "title": "Jiří Chmelnický", "text": "Jiří Chmelnický\n\nJiří Chmelnický (ukrajinsky: Юрій Хмельницький, polsky: \"Jerzy Chmielnicki\", rusky: Юрий Хмельницкий) (1641, Subotiv –1685, Kamenec Podolský), mladší syn slavného ukrajinského hejtmana Bohdana Chmelnického a bratr Timofeje Chmelnického, byl politickým a vojenským vůdcem záporožských kozáků. Ačkoli strávil polovinu svého dospělého života jako mnich, byl také hejtmanem Ukrajiny v letech 1659–1660 a 1678–1681 a navíc i starostou Haďače. \n\nJiří Chmelnický se narodil v roce 1641 v Subotivi nedaleko Čyhyryna na střední Ukrajině. V roce 1659 zvolila kozácká rada tehdy teprve sedmnáctiletého Jiřího za hejtmana v Bile Cerkvě namísto sesazeného Ivana Vyhovského. Mladý hejtman čelil mnoha problémům. Spojenectví s ruským carem bylo nestabilní a probíhaly války proti Polsko-litevské unii a Krymskému chanátu. \n\nV roce 1659 ho sejm Polsko-litevské unie povýšil do šlechtického stavu. 24. března 1661 se stal starostou Haďače. \n\nBěhem války s Polsko-litevskou unií byli Chmelnického kozáci poraženi u města Korsuň. Sám Chmelnický byl zajat Poláky a musel přísahat věrnost králi Janu Kazimírovi II. (vládl 1648–1668). To vyvolalo občanskou válku na Ukrajině. Roku 1661 vedl nový ataman Jakim Somko pro-moskevské kozáky proti Chmelnickému a jeho novým polským spojencům. V bitvě u Perejaslavi v létě 1662 zvítězili Somkovi kozáci a Rusové pod vedením Grigorije Romodanovského. \n\nPo porážce Chmelnický uzavřel spojenectví s Krymským chanátem, ale to pouze umožnilo Tatarům hromadné rabování a útoky na ukrajinská města a vesnice. Poté se Chmelnický vzdal svého hejtmanství a na podzim roku 1662 se stal mnichem v Mgarském klášteře. V letech 1664 až 1667 ho ve Lvově věznil hejtman Pavlo Teteria.\n\nPo svém propuštění se roku 1672 účastnil tažení proti Tatarům, při kterém byl zajat poblíž Umaně a odveden do Konstantinopole, kde mu bylo umožněno žít v řeckém pravoslavném klášteře. V roce 1676, poté co se sultánův spojenec Petro Dorošenko vzdal Rusům, se Porta rozhodla využít Chmelnického známého jména k posílení svého nároku na Pravobřežní Ukrajinu. Tak započala rusko-turecká válka (1676–1681). \n\nV roce 1678 osmanská armáda dobyla Čyhyryn a Jiří Chmelnický byl prohlášen novým hejtmanem Ukrajiny, i když ve skutečnosti byl pouze loutkou osmanského sultána. Osmanská turecká armáda s Jiřím dobyla a vypálila Kaniv a další ukrajinská města. Poté se Chmelnický vrátil do svého sídelního města Nemyriv v Turky okupované části Ukrajiny. Zde vládl jako vazal sultána Mehmeda IV. až do roku 1681, kdy ho Turci kvůli špatnému duševnímu zdraví a neuvěřitelné krutosti odstavili od moci. O dva roky později ho na chvíli znovu ustanovili hejtmanem Poláci. Nakonec Jiřího Chmelnického v roce 1685 Turci zajali a uškrtili</ref> v Kamenci Podolském. \n\nNa rozdíl od svého otce nebyl Jiří schopen zvládnout velmi složitou situaci na Ukrajině a stal se loutkou cizích mocností.\n\n"}
{"id": "1518602", "url": "https://cs.wikipedia.org/wiki?curid=1518602", "title": "Bez střechy a bez zákona", "text": "Bez střechy a bez zákona\n\nBez střechy a bez zákona (ve francouzském originále \"Sans toit ni loi\") je francouzské filmové drama z roku 1985. Natočila jej režisérka Agnès Varda podle vlastního scénáře. Hlavní roli tulačky Mony v něm ztvárnila Sandrine Bonnaire, v menších rolích se pak představili například Macha Méril, Yolande Moreau a Stéphane Freiss. Bonnaire za svou roli získala Césara pro nejlepší herečku. Film byl nominován i v kategoriích Nejlepší film, Nejlepší herečka ve vedlejší roli (Macha Méril) a Nejlepší režie. Na střihu filmu se podílela Patricia Mazuyová, později sama režisérka.\n\nFilm začíná pohledem na zmrzlé tělo mrtvé ženy. Následně vypráví příběh, který se odehrál v době před její smrtí. Mona cestuje autostopem na jihu Francie, setkává se s podobnými lidmi žijícími mimo společnost, například s Tunisanem pracujícím na vinici, rodinou chovající kozy, ale také s profesorkou zkoumající nemoci platanů. Během filmu se Monin stav postupně zhoršuje, až nakonec promrzlá upadne v místě, kde bylo na začátku filmu viděno její mrtvé tělo.\n\n"}
{"id": "1518605", "url": "https://cs.wikipedia.org/wiki?curid=1518605", "title": "US Open 2019 – mužská čtyřhra", "text": "US Open 2019 – mužská čtyřhra\n\nMužská čtyřhra US Open 2019 probíhala na přelomu srpna a září 2019. Do deblové soutěže newyorského tenisového grandslamu, hraného na tvrdém povrchu v Národním tenisovém centru Billie Jean Kingové, nastoupilo šedesát čtyři dvojic. Obhájcem titulu byl americký pár Mike Bryan a Jack Sock, jehož členové nestartují společně. Mike Bryan vytvořil sedmou nasazenou dvojici s bratrem Bobem Bryanem. Ve třetím kole podlehli Sockovi s Jacksonem Withrowem.\n\nJuan Sebastián Cabal, Robert Farah, Mike Bryan, Łukasz Kubot a Nicolas Mahut vstoupili do turnaje jako soupeři o post světové jedničky ve čtyřhře. Cabal s Farahem si po vyřazení Mika Bryana ve třetím kole zajistili setrvání na čele světové klasifikace. Kubot s Mahutem příležitost vrátit se na první místo ztratili vyřazením již dříve.\n\nVítězem se stal první světový pár Kolumbijců, Juan Sebastián Cabal s Robertem Farahem, který ve finále za 1.31 hodin zdolal španělsko-argentinské turnajové osmičky Marcela Granollerse s Horaciem Zeballosem po dvousetovém průběhu 6–4 a 7–5. Oba šampioni si po své 400. párové výhře připsali do žebříčku ATP 2000 bodů a získali šestnáctou společnou trofej. Cabal vybojoval sedmnáctý deblový titul na okruhu ATP Tour a pro Faraha to bylo šestnácté takové turnajové vítězství. Stali se prvními Kolumbijci, kteří triumfovali na US Open, respektive jihoamerickými vítězi mužského debla. \n\nJako šestá dvojice otevřené éry ovládli Cabal s Farahem Wimbledon i US Open v jedné sezóně. Celkově si připsali druhý grandslam ze čtyřhry mužů. Při své třicáté společné účasti na grandslamu tak ukončili 10zápasovou neporazitelnost Granollerse se Zeballosem, kteří při jediné předchozí účasti jako páru vyhráli Rogers Cup 2019. Jednalo se o sedmý Grand Slam v řadě, na němž zvítězili deblisté z téže země.\n\n Juan Sebastián Cabal / Robert Farah (vítězové)\n\n \n"}
{"id": "1518606", "url": "https://cs.wikipedia.org/wiki?curid=1518606", "title": "Juliaca", "text": "Juliaca\n\nJuliaca je město v jihovýchodním Peru, ležící v regionu Puno. Je největším městem tohoto regionu, samotné hlavní město Puno je menší. Nachází se na náhorní plošině Altiplano ve výšce 3825 m n. m., nedaleko od města je jezero Titicaca. U města se nachází letiště Inca Manco Cápac. Podle sčítání v roce 2017 zde žilo kolem 276 tisíc obyvatel.\n"}
{"id": "1518611", "url": "https://cs.wikipedia.org/wiki?curid=1518611", "title": "Vyškolená imunita", "text": "Vyškolená imunita\n\nVyškolená imunita (z angl. \"trained immunity\") je relativně novodobý pojem, který se týká imunitní paměti u vrozené části imunitního systému. Imunitní paměť byla považována za vlastnost pouze adaptivní imunity, nicméně v posledních letech dochází k nárůstu důkazů ohledně imunitní paměti u vrozené části imunitního systému; takzvaná vrozená imunitní paměť (z angl. \"innate immune memory\"). U vrozené imunity nedochází k tvorbě specifických protilátek, jako je tomu u imunity adaptivní, ale může docházet právě k určitému vyškolení imunitních buněk pro sekundární shledání s patogenem. Vyškolení vrozené imunity je zprostředkováno převážně epigenetickými modifikacemi, oproti klasické imunitní paměti trvá maximálně v řádu měsíců a je většinou nespecifické ve smyslu, že nedochází k tvorbě specifických protilátek/receptorů .\n\nVrozená imunitní paměť je pojem, který se někdy používá ve vztahu k vrozené imunitě napříč všemi taxony, přičemž u jednotlivých skupin organismů se mluví v konkrétnějších pojmech, a někdy je brán jako synonymum k vyškolené imunitě. Pojem vyškolená imunita se vztahuje pouze k vrozené imunitní paměti u obratlovců.\n\nDůkazy pro vyškolenou imunitu zatím existují nejvíce u NK buněk a monocytů/makrofágů, méně pak u γδ T buněk a u přirozených lymfoidních buněk (ILCs).\n\nU monocytů/makrofágů může po ligaci pattern recognition receptorů (PRRs) docházet k epigenetickým modifikacím, které tyto imunitní buňky připraví na sekundární shledání s antigenem . Přičemž sekundární odpověď nemusí být zvýšena pouze proti stejnému patogenu, ale i proti rozdílným patogenům, jejichž antigeny jsou rozpoznávány stejnými PRRs. Toto bylo několikrát nezávisle pozorované při stimulaci buněk pomocí β-glukanu, \"Candida Albicans\" nebo při vakcinaci proti tuberkulóze pomocí vakcíny obsahující BCG . Monocyty jsou velmi krátce žijící buňky, nicméně zvýšenou sekundární odpověď proti určitému patogenu lze pozorovat i několik měsíců po primární stimulaci. To naznačuje, že se imunitní paměť vytváří už na úrovni progenitorových buněk, ale zatím není jasné, jak k tomu dochází .\n\nOproti monocytům je vyškolená imunita u NK buněk více podobná klasické imunitní paměti ve smyslu, že dochází ke vzniku alespoň částečně specifických klonů NK buněk. Tyto buňky mají na svém povrchu receptory proti určitým antigenům, s kterými přišly do styku při prvotní stimulaci . U NK buněk dochází po styku s cytomegalovirem také k expanzi určitých klonů nesoucích na svém povrchu Ly49H receptor a následně tato populace NK buněk vykazuje znaky imunitní paměti .\n"}
{"id": "1518613", "url": "https://cs.wikipedia.org/wiki?curid=1518613", "title": "Prezidentské volby v Abcházii 1999", "text": "Prezidentské volby v Abcházii 1999\n\nVolba prezidenta Abcházie v roce 1999 byla v pořadí druhá volba prezidenta této tehdy mezinárodně neuznané kavkazské země a v pořadí první přímá volba hlavy státu. Jediným kandidátem byl úřadující prezident Vladislav Ardzinba, kterému se nepostavil žádný protikandidát. Tyto volby se konaly zároveň s referendem o ústavě Abcházie.\n\nPředešlá volba prezidenta v roce 1994 byla provedena nepřímou metodou, kdy byl prezident zvolen Abchazským lidovým shromážděním. Pro druhé prezidentské volby byla dle abchazské ústavy nutná přímá volba, a tak v srpnu 1999 rozhodla Ústřední volební komise o vytvoření 28 volebních okrsků.\n\nÚřadující prezident Vladislav Ardzinba byl do voleb nominován vlasteneckým hnutím Apsny a získal také podporu od Komunistické strany Abcházie a od členů abchazské diaspory v Turecku. 2. září přišla do Ústřední volební komise žádost Abchazské národní strany o registraci kandidatury bývalého ministra zahraničí Leonida Lakerbaji, jenž byl toho času předsedou této strany. Tato žádost však nebyla schválena vzhledem k procedurálnímu pochybení během podání žádosti. O registraci na listinu kandidátů se pokusil i Jahja Kazan, pocházející z Adygejska, který působil jako vyslanec Abcházie v USA a jenž se dle zjištění ruských novinářů měl setkat s gruzínským prezidentem Eduardem Ševardnadzem na tajném jednání o statutu Abcházie. Centrální volební komise však jeho kandidaturu zamítla, protože nesplnil zákonné podmínky kandidatury: nežil v Abcházii po dobu pěti let a neuměl hovořit plynně abchazsky.\n\nAbcházií kolovaly zvěsti, že se chystá kandidovat i bývalý místopředseda hnutí Aidgylara Zurab Ačba. Tyto spekulace však v rozhovoru s novináři z Nužné Gazety označil za noční můru a za nápad, jenž by ho v životě nenapadl. Ardzinba tedy zůstal na kandidátní listině sám a volba tedy nesla i nádech toho, zda Abchazové chtějí nebo nechtějí nezávislost.\n\nHlasování proběhlo s tím, že voliči volili buď pro úřadujícího prezidenta, nebo mohli zvolit proti všem kandidátům či odevzdat neplatný hlas. Volební účast dosáhla 87,93 % z celkového počtu 214 503 oprávněných voličů. Dopadlo takto:\n"}
{"id": "1518615", "url": "https://cs.wikipedia.org/wiki?curid=1518615", "title": "Cassie Sharpeová", "text": "Cassie Sharpeová\n\nCassie Sharpeová (* 14. září 1992 Calgary, Alberta, Kanada) je kanadská akrobatická lyžařka, která se věnuje U-rampě.\n\nVe Světovém poháru debutovala roku 2012, v roce 2015 poprvé v tomto seriálu vyhrála. V sezónách 2017/2018 a 2018/2019 získala malý křišťálový glóbus za vítězství v celkové klasifikaci závodů SP na U-rampě. Na světových šampionátech 2015 a 2019 získala stříbrné medaile. Tři cenné kovy, včetně dvou zlatých, má také z X Games z let 2016, 2018 a 2019. Ze své první olympijské účasti v Pchjongčchangu 2018 si přivezla zlato.\n\n"}
{"id": "1518617", "url": "https://cs.wikipedia.org/wiki?curid=1518617", "title": "Conrad Meit", "text": "Conrad Meit\n\nConrad Meit, též Conrat Meit (1470/1485 Worms – 1550/1551 Antverpy), byl německý sochař, činný většinu života v Nizozemí. Je považován za jednoho z nejvýznamnějších sochařů Severské renesance.\nJe uváděn jako Conrat Meit von Worms, ale o rodičích nebo školení Mieta ve Wormsu nebo Štrasburku chybí doklady, neboť městský archiv Wormsu byl zničen roku 1689. Podle jednoho zdroje se vyučil u sochaře Hanse Seyfera a o jeho díle se pochvalně vyjádřil Albrecht Dürer. Před rokem 1506 působil jako sochař u dvora saského kurfiřta Fridricha III. Saského ve Wittenbergu a poté do roku 1511 ve wittenberské dílně Lucase Cranacha staršího. Později pracoval v Middelburgu pro Filipa Burgundského, pozdějšího biskupa Utrechtu. \n\nV letech 1512–1530 působil v Mechelenu jako dvorní sochař regentky Nizozemí, arcivévodkyně Margarety Habsburské. Po její smrti se roku 1534 přestěhoval do Antverp, kde zakoupil dům a od roku 1536 byl jako řezbář členem cechu sv. Lukáše. Všechna jeho díla, která zde do roku 1544 vytvořil, padla za oběť ikonoklasmu. \nConrad Meit vytvořil specifický sochařský styl německé renesance, který kombinuje italský idealismus se severským smyslem pro detail. Nejznámějším Meitovým dílem je královská hrobka v klášteru Brou v Bourg-en-Bresse (dříve vévodství savojské), který založila roku 1505 Markéta Habsburská na památku svého druhého zesnulého manžela Filiberta Savojského. Manželé jsou pohřbeni společně s Markétinou tchyní Markétou Bourbonskou. \n\nNáhrobek Philiberta, který zemřel ve věku 24 let, je proveden v carrarském mramoru a stojí uprostřed chóru. Má dvě úrovně, s horní sochou vévody v ceremoniálním obleku a lvem u nohou, obklopenou putti. Pod ní je nahý akt vévody pouze s bederní rouškou, obklopený malými ženskými figurami – sibylami. \n\nŽenské náhrobky jsou ve stěnách chóru, s figurami orientovanými k náhrobku vévody. Hrob Markéty Habsburské má rovněž dvě úrovně, s horní sochou z mramoru a dolní z alabastru. Markéta, která zemřela v 50 letech, je zpodobena jako starší žena v bohatém oděvu s vévodskou pokrývkou hlavy, která připomíná korunu. Dolní socha Markéty je idealizovaná mladá žena ve volném oděvu a s rozpuštěnými vlasy. Na náhrobku princezny Markéty Bourbonské je jediná figura, na desce z černého mramoru, oblečená do oděvu s hermelínovou kožešinou a s nohama spočívajícíma na chrtovi, jako znaku věrnosti. Ve spodní části náhrobku jsou figury plaček.\n\nRoku 1530 si u Conrada Meita objednala náhrobek Philiberta Lucemburská pro svého syna Philiberta Chalonského, prince Oranžského, který zahynul ve válce. Na náhrobku, který zahrnoval 25 figur v životní velikosti, pracoval s Meitem italský sochař Jean-Baptiste Mario z Florencie. Práce byla přerušena poté, co Philiberta roku 1534 zemřela a kostel Cordeliers de Lons-le-Saunier s náhrobkem zničil požár. Z celého díla se zachovala pouze Madona s dítětem, nyní umístěná v bruselské katedrále. \n\nDalších 16 figur v životní velikosti vytvořil Meit pro opatství Tongerloo poblíž Antwerp a dostal za ně zaplaceno roku 1542. Ani tyto sochy se nezachovaly.\n\nMargareta Habsburská si původně Meita vybrala jako sochaře pro jeho proslulé portrétní umění. Meit pro ni vytvořil řadu portrétů ve dřevě ze zimostrázu, terakotě i v bronzu a také kabinetní sošky pro její kunstkameru. Soubor soch, které inspirovaly Cranachovy obrazy \"Adam a Eva\", \"Lukrécie\", \"Judita s hlavou Holoferna\", ukazuje na probuzený zájem o nahou lidskou figuru.\n\n"}
{"id": "1518619", "url": "https://cs.wikipedia.org/wiki?curid=1518619", "title": "Brady Leman", "text": "Brady Leman\n\nBrady Leman (* 16. října 1986 Calgary, Alberta, Kanada) je kanadský akrobatický lyžař, který se věnuje skikrosu.\n\nVe Světovém poháru se poprvé představil roku 2009, prvního vítězství se dočkal o dva roky později. V letech 2010 a 2016 získal cenné kovy na X Games. Na světových šampionátech dosáhl nejvýše stříbrné medaile na MS 2019. Zúčastnil se ZOH 2014, kde skončil čtvrtý, a o čtyři roky později získal v Pchjongčchangu zlato.\n\n"}
{"id": "1518620", "url": "https://cs.wikipedia.org/wiki?curid=1518620", "title": "US Open 2019 – smíšená čtyřhra", "text": "US Open 2019 – smíšená čtyřhra\n\nSmíšená čtyřhra US Open 2019 probíhala v první polovině září 2019. Do smíšené soutěže newyorského tenisového grandslamu, hraného na tvrdém povrchu v Národním tenisovém centru Billie Jean Kingové, nastoupilo třicet dva dvojic. \n\nVítězem se stal nenasazený americko-britský pár Bethanie Matteková-Sandsová a Jamie Murray, který ve finále zdolal tchajwansko-novozélandské turnajové jedničky a finalisty z roku 2017 Čan Chao-čching s Michaelem Venusem po dvousetovém průběhu 6–2 a 6–3. Oba šampioni získali druhou společnou grandslamovou trofej, když navázali na triumf z US Open 2018. Matteková-Sandsová si připsala celkově čtvrtý grandslamový titul ze smíšené soutěže a pro Murrayho to bylo páté takové vítězsví. Brit navíc vyhrál i v roce 2017, čímž ve Flushng Meadows získal hattrick. Naposledy před ním tohoto výkonu dosáhl Australan Neale Fraser v letech 1958–1960. Šampioni si do žebříčku ATP a WTA nepřipsali žádné body a rozdělili si částku 160 000 dolarů.\n\n"}
{"id": "1518622", "url": "https://cs.wikipedia.org/wiki?curid=1518622", "title": "David Wise (lyžař)", "text": "David Wise (lyžař)\n\nDavid Wise (* 30. června 1990) je americký akrobatický lyžař, který se věnuje U-rampě.\n\nDo závodů Světového poháru poprvé zasáhl roku 2009, v roce 2012 poprvé vyhrál. Pravidelně se účastní X Games, kde v letech 2012–2014 a 2018 zvítězil. Zlatou medaili si přivezl také z Mistrovství světa 2013, zatímco v letech 2009, 2011 a 2017 skončil na čtvrté příčce. Závody na U-rampě vyhrál rovněž na Zimních olympijských hrách 2014 a 2018.\n"}
{"id": "1518624", "url": "https://cs.wikipedia.org/wiki?curid=1518624", "title": "DeMayova reakce", "text": "DeMayova reakce\n\nDeMayova reakce je fotochemická reakce, při níž enol 1,3-diketonu reaguje s alkenem (nebo jinou sloučeninou s dvojnou vazbou mezi uhlíkovými atomy) a vzniklý cyklobutanový kruh podstupuje retro-aldolovou reakci za tvorby 1,5-diketonu.\n\nVložení svou uhlíků vazby C=C mezi dvě karbonylové skupiny může být využito v organické syntéze jako poměrně selektivní způsob spojení svou částí molekuly a způsob využití chemie 1,3-diketonů k přípravě 1,5-diketonů. Prvním krokem procesu je [2+2] cykloadice. Následná retro-aldolová reakce je usnadněna nízkou stabilitou cyklobutanového kruhu.\n"}
{"id": "1518628", "url": "https://cs.wikipedia.org/wiki?curid=1518628", "title": "Zejská přehradní nádrž", "text": "Zejská přehradní nádrž\n\nZejská přehradní nádrž (rusky \"Зейское водохранилище\" ) je přehradní nádrž v Amurské oblasti v Rusku. Vznikla přehrazením řeky Zeja při budování Zejské vodní elektrárny. Patří mezi největší přehradní nádrže v zemi. Kromě energetického významu je i účinnou složkou ochrany před katastrofálními povodněmi v oblasti.\n\nPřehradní nádrž byla naplněna v letech 1974 -1980. Kromě lesních porostů bylo zaplaveno 4 000 ha zemědělské půdy a přesídleno přes 4 000 lidí ze 14 sídel. \n\nNadmořská výška normální hladiny je 315 m.n.m. a pohybuje se podle hydrologických a režimových podmínek v rozsahu 299 až 322 m.n.m. Změně výšky odpovídá i rozsah nepřerušované plochy jezerní hladiny od 1620 do 2 900 km. Vysoký úbytek plochy při nižších hladinách je dán rozlehlým plochým charakterem horní částí přehradní nádrže, která navazuje na kaňonovitý reliéf dolní části. Celková délka pobřeží přehradního jezera je při normální pracovní hladině 2 100 km. \n\nUžitečný objem 32,3 km zajišťuje akumulační schopnosti pro přeměnu přítoku kolísajícího v rozmezí od jednotek po tisíce m/s po stabilní celoroční odtok přes 700 m/s. Ve spojení s regulační schopností hydroagregátů Zejské elektrárny tak vodní dílo představuje systém pro energetické zpracování vodního zdroje s účinností přes 90%.\n\nHlavním účelem vodního díla je výroba elektrické energie. Roční výroba se pohybuje kolem hodnoty 4,8 miliard kWh. \n\nVýznamným přínosem je i ochrana před katastrofálními povodněmi. Povodí řeky spadá do oblasti s věčně zmrzlou půdou, která není schopna dostatečně pojmout déšť a i při malém úhrnu srážek dochází k okamžitému odtoku. Od řek v ostatní části Sibiře se liší častým výskytem dešťů především v červenci a srpnu. Při přítoku do jezera v červenci 2016 při hodnotě 16 100 m/s se jednalo o nejvyšší hodnotu za období pozorování od roku 1901. Přesto prostory nádrže dokázaly povodňovou vlnu zadržet a na výstupu z elektrárny průtok nepřesáhl 726 m/s. Povodňový příval tak nádrž dokázala snížit 22 krát. Spolu s Burejskou přehradní nádrží představuje Zejská nádrž významný prvek protipovodňové ochrany na dolním Amuru. \n\nVýznamné je též nadlepšování průtoků v úseku pod hrází pro říční plavbu, a to nejen na řece Zeja, ale i na samotném Amuru. Přehrada však zdymadlový systém nemá.\n\nZ více jak 30 druhů ryb přežilo v nových podmínkách přehradní nádrže pouze dvanáct. Většina původních druhů se přestěhovala do přítoků, kde nalezla přirozený říční tok. V nádrži se tak nevyskytují cenné lososovité ryby jako lenok sibiřský (\"Brachymystax lenok\"), lipan sibiřský (\"Thymallus arcticus grubii\") či hlavatka sibiřská (\"Hucho taimen\"). Ideální podmínky však našel mník jednovousý (\"Lota lota)\". V novém vodním prostoru se úspěšně rozmnožily kaprovité ryby. Početné jsou populace karase stříbřitého (\"Carasaius auratus\") a plotice sibiřské (\"Rutilus rutilus lacustris)\". Největší masy pak dosahuje druh plotička amurská (\"Pseudorasbora parva\"), jejíž výskyt je zdrojem pro dynamický nárůst hmoty dravých ryb, zejména štiky obecné (\"Esox lucius\") a štiky amurské (\"Esox reicherti\"). Oblast je málo zalidněná a rybolov není rozvinutý. Výnos z jezera se pohybuje kolem hodnoty 0,8 kg/ha. Cílem lovu do sítí se stávají plotice a karas, pro sportovní rybáře je návštěva revíru především příležitostí pro ulovení trofejních exemplářů amurské štiky.\n\n"}
{"id": "1518629", "url": "https://cs.wikipedia.org/wiki?curid=1518629", "title": "Øystein Bråten", "text": "Øystein Bråten\n\nØystein Bråten (* 21. července 1995) je norský akrobatický lyžař, který se věnuje slopestylu a big airu.\n\nVe Světovém poháru se poprvé představil v roce 2013 a svého prvního vítězství se dočkal roku 2017. Od roku 2016 získává cenné kovy na X Games. V roce 2017 se poprvé představil na světovém šampionátu. Zúčastnil se také Zimních olympijských her 2018, kde zvítězil ve slopestylu.\n\nJeho bratr Gjermund Bråten je snowboardista.\n"}
{"id": "1518633", "url": "https://cs.wikipedia.org/wiki?curid=1518633", "title": "Peter, Sue &amp; Marc", "text": "Peter, Sue &amp; Marc\n\nPeter, Sue & Marc bylo úspěšné švýcarské hudební trio známé mimo jiné díky účasti v soutěži Eurovision Song Contest v letech 1971, 1976, 1979 a 1981. Na přelomu sedmdesátých a osmdesátých let se ve Švýcarsku řadili mezi nejúspěšnější domácí umělce. Mezi jejich nejznámější písně patří \"Cindy\", \"Birds of Paradise\" či \"Io senza te\". \n\nSkupinu založili hudebníci Peter Reber (* 1949) a Marc Dietrich (* 1948) a zpěvačka Sue Schnell (* 1950) v Bernu v roce 1968. Jejich repertoár tvořily původně především písně Boba Dylana a formace Peter, Paul and Mary. Prvotním úspěchem bylo vítězství ve frankofonní televizní soutěži \"La Grande Chance\". V německé části Švýcarska bylo následně vydáno album \"Folksongs\". Větší pozornost vzbudila až první účast v soutěži Eurovize v roce 1971, po níž skupina začala vystupovat především před německým publikem. Účastnili se také World Popular Song Festival v Tokiu. Úspěšné singly vznikaly za spolupráce Petera Rebera se skladatelem a producentem Rolfem Zuckovským. Ti spolu rovněž spolupracovali na nahrávkách dalších úspěšných interpretů, mimo jiné Nany Mouskouri či Demise Roussose.\nTrio vydalo velkou část svých alb prostřednictvím vlastní nahrávací společnosti PSM.\n\nPeter, Sue & Marc zastupovali Švýcarsko čtyřikrát na Eurovision Song Contest, dělí se tak o rekord za největší počet účastí se zpěvačkami Valentinou Monettou a Elisabeth Andreassen. Každá ze čtyř soutěžních písní navíc zazněla v jiném jazyce: francouzsky (1971), anglicky (1976), německy (1979) a italsky (1981).\n\n\nV letech 1973 až 1975 se neúspěšně účastnili švýcarského národního kola, v roce 1978 skončili na třetím místě v kole německém (tentýž rok se o účast na Eurovizi v německých barvách ucházela také Helena Vondráčková). Největší úspěch pro trio znamenala čtvrtá místa s písněmi \"Djambo, Djambo\" (1976) a \"Io senza te\" (1981).\n\nMarc Dietrich se zúčastnil švýcarského kola v roce 1987, kdy obsadil druhé místo. Peter Reber je dále autorem písní \"Swiss Lady\" a \"Cinéma\", které na Eurovizi zazněly v letech 1977 a 1980.\n\nPo vystoupení na Eurovizi 1981 v Dublinu přestali Peter, Sue & Marc vystupovat společně. Sue Schnell započala sólovou kariéru s úspěšným albem \"Simple Things\" (1984), které si dobře vedlo ve švýcarské hitparádě, následujícím nahrávkám \"Here, There and Everywhere\" (1984) a \"Mänchmal\" (1987) se však již nedařilo. \nPeter Reber se věnuje především regionální hudební produkci ve švýcarském nářečí, úspěch zaznamenala také spolupráce s dcerou Ninou. V roce 2016 byl oceněn na Swiss Music Awards.<br>\nMarc Dietrich záhy ukončil hudební kariéru a otevřel si v Bernu obchod s vínem. Po prodělání infarktu a psychických potížích v souvislosti se syndromem vyhoření se začal živit pouličním úklidem. V roce 2008 vydal album Bärn Bluus.\n\nČlenové tria spolu v roce 2008 znovu vystoupili se směsí největších hitů v pořadu \"Die grössten Schweizer Hits\" televize SRF.\n\nV pořadu \"Hello Again!\" byli Peter, Sue & Marc v roce 2016 označeni za nejúspěšnější švýcarské hudební trio. Podobný hudební styl a příběh úspěšné kariéry jim také vynesly srovnání s kapelou ABBA.\n\nV roce 2015 se repertoár tria dočkal muzikálového zpracování pod názvem \"Io senza te\".\n\nPíseň \"Birds of Paradise\" získala počátkem roku 2006 popularitu na Slovensku po havárii vojenského letounu An-24, při níž zemřelo 42 vojáků. Píseň, která je dle některých zdrojů neoficiální hymnou vojáků na zahraničních misích, byla hrána během jejich pohřbu. Na žádost mnoha posluchačů ji následně hrála také slovenská rádia. \n\nPísně skupiny byly přezpívány řadou švýcarských i zahraničních interpretů. Singl \"Cindy\" se dočkal hned dvou různých českých verzí pod stejnojmenným názvem: první v podání Jiřího Korna a Hany Buštíkové, druhé od Pavla Lišky a Bobiny Ulrichové. Pod názvem \"Kam nám láska odlétá\" byla vydána píseň \"Ciao amico\" nazpívaná Karlem Kahovcem, Vlastou Kahovcovou v doprovodu orchestru Golem.\n\nPíseň \"Birds of Paradise\" nazpívala Martina Šindlerová při příležitosti uctění památky slovenských vojáků zemřelých při leteckém neštěstí v lednu 2006.\n"}
{"id": "1518644", "url": "https://cs.wikipedia.org/wiki?curid=1518644", "title": "Gallasovská a Clam-Gallasovská hrobka", "text": "Gallasovská a Clam-Gallasovská hrobka\n\nGallasovská a Clam-Gallasovská hrobka je pohřebiště členů šlechtických rodů Gallasů a Clam-Gallasů v kryptě poutního kostela Navštívení Panny Marie v Hejnicích. Hrobka vznikla na popud Františka Ferdinanda z Gallasu na konci 17. století.\n\nV roce 1636 se stali majiteli Frýdlantska Gallasové, kteří do Čech přišli z Tyrolska. Výstavba gallasovské hrobky započala v roce 1696 za Františka Ferdinanda z Gallasu (1635–1697), který už předtím v Hejnicích nechal postavit kolem poutního místa ambit a pozval sem františkány, aby sloužili poutníkům po duchovní i hmotné stránce. František Ferdinand zemřel 4. ledna 1697 v Praze a byl v hrobce pochován jako první. Práce však ještě pokračovaly a hrobka byla dokončena za Jana Václava z Gallasu (1671–1719) následující rok. Později byla krypta rozšířena o hrobku Clam-Gallasů a františkánů. \n\nHrobka se nachází pod původním gotickým kostelem, místnosti jsou uspořádány podél západovýchodní osy. \n\nDo krypty se vchází přes boční kapli s gotickým polním křídlovým oltářem pravděpodobně z konce 15. století, který byl majetkem Albrechta z Valdštejna (1583–1634) a který po jeho smrti do Hejnic věnovala Valdštejnova manželka Izabela Kateřina z Harrachu (1601–1656). Do oltáře byl zasazen pařez lípy, na kterém původně spočívala zázračná soška Panny Marie Hejnické (\"Mater Formosa\"). Původní Gallasovská hrobka byla postavena pod kořeny zmiňované lípy. Na podlaze v kapli je otvor pro spouštění rakví do hrobky, který je zakryt deskou s erbem rodu.\n\nHrobka se skládá ze tří částí. Ve východní místnosti byli pohřbíváni příslušníci rodu Gallasů. Uprostřed místnosti se nachází zařízení pro snadné spuštění rakví do rodinné hrobky, které navrhl František z Clam-Gallasu. V prostřední místnosti byli pochováváni Clam-Gallasové, zatímco v západní prostoře františkáni. K nim byly v roce 2011 uloženy ostatky pátera Dr. Miloše Rabana (1948–2011), který se zasloužil o obnovu komplexu po sametové revoluci.\n\nMezi lety 1697 a 1938 zde bylo pohřbeno 31 příslušníků šlechtických rodů.\n\n"}
{"id": "1518654", "url": "https://cs.wikipedia.org/wiki?curid=1518654", "title": "Triethylenglykoldimethylether", "text": "Triethylenglykoldimethylether\n\nTriethylenglykoldimethylether, též nazývaný triglyme, systematickým názvem 2,5,8,11-tetraoxadodekan, je „vícenásobný“ ether používaný jako rozpouštědlo.\n"}
{"id": "1518657", "url": "https://cs.wikipedia.org/wiki?curid=1518657", "title": "Dějiny médií v České republice", "text": "Dějiny médií v České republice\n\nMédia v České republice započala samostatný vývoj 1. ledna 1993, kdy se z České a Slovenské Federativní Republiky vznikly dva samostatné státy Česká republika a Slovenská republika. Média v České republice se řídí jak mezinárodními úmluvami, tak ústavou a zákony.\n\n\nNásledující zákony ovlivňují působení médií v Česku:\n\n\n\nV Česku existuje několik set televizních kanálů. Některé jsou šířeny bezplatně, některé jsou placené. Většina televizních kanálů je komerčních, až na TV Noe, TV-MIS a TV-7.\n\nV Česku existuje několik set rozhlasových stanic. Většina je komerčních, až na TWRS (Radio 7), Vatikánský rozhlas a Radio Proglas.\n\nMezi aktivní české zpravodajské weby můžeme zařadit následující masmédia:\n\nA\n\n\nB\n\n\nČ\n\n\nD\n\n\nE\n\n\nH\n\n\nI\n\n\nL\n\n\nM\n\n\nN\n\n\nP\n\n\nR\n\n\nS\n\n\nT\n\n"}
{"id": "1518663", "url": "https://cs.wikipedia.org/wiki?curid=1518663", "title": "Bejcgyertyános", "text": "Bejcgyertyános\n\nBejcgyertyános (vyslovováno [bejcděrťánoš]) je obec v Maďarsku v župě Vas, spadající pod okres Sárvár. Vznikla sloučením dvou obcí Bejc a Hegyhátgyertyános. Nachází se asi 12 km jižně od Sárváru a asi 13 km severovýchodně od Vasváru. V roce 2015 zde žilo 438 obyvatel. Dle údajů z roku 2011 tvoří 90,7 % obyvatelstva Maďaři, 2,7 % Němci, 0,2 % Romové a 0,2 % Rumuni, přičemž 8,8 % obyvatel se k národnosti nevyjádřilo.\n\nHlavními součástmi obce jsou vesnice Bejc a Hegyhátgyertyános, dále vesničky Hidegkút, Rózsáskert a Újkút.\n\nBejcgyertyános leží na silnici 8439. Sousedními obcemi jsou Egervölgy, Kám a Nyőgér.\n\nNachází se zde katolický kostel Jména Panny Marie (\"Szűz Mária neve-templom\") a dvě zvonice.\n"}
{"id": "1518664", "url": "https://cs.wikipedia.org/wiki?curid=1518664", "title": "Lyrické balady", "text": "Lyrické balady\n\nLyrické balady (1798, \"Lyrical Ballads with a Few Other Poems\") je básnická sbírka anglických romantických básníků Williama Wordswortha a Samuela Taylora Coleridgeho považovaná za skutečný počátek anglického romantismu.\n\nDílo vzniklo jako výsledek tvůrčí spolupráce obou autorů, kteří se rozhodli vydat společnou sbírku básní, která bude odrážet jejich názory na literaturu. Jejich snahou bylo psát poezii prostým jazykem, a tak jí přiblížit obyčejným lidem ze střední a nižší společenské vrstvy. Usilovali o nový styl oproštěný od racionalismu a dekorativnosti klasicismu. První vydání vyšlo anonymně, druhé podstatně rozšířené roku 1800 ve dvou dílech pod Wordsworthovým jménem a s jeho předmluvou, považovanou za manifest raného romantismu. Další upravovaná vydání jsou z roku 1802 a 1805. V předmluvě Wordsworth definuje poezii jako \"\"spontánní výlev silných citů, který má svůj původ v emoci\"\" a vyjadřuje o ní svůj názor, že \"\"jde o nejfilozofičtější psaní, jehož předmětem je pravda vštípená srdci citem\"\"..\n\nNázev sbírky vyjadřuje předběžnou dohodu obou básníků o jejím obsahu. Wordsworthovy básně zobrazují krásu a velikost přirozených lidských citů a představují tak lyrickou složku sbírky. Coleridgeův úkol bylo vyjádřit v baladách psychické stavy vyvolané silami považovanými většinou za nadpřirozené, ale které se ve zjitřené lidské mysli jeví jako skutečné.\n\nTématicky vychází sbírka ze čtyř zdrojů: z lidových balad, z preromantické přírodní a reflexivní lyriky, z lyrické a epické poezie tištěné v soudobých časopisech (přírodní žánrové scény a básně o zločincích a psancích) a ze sbírek anglických a německých balad. Od dřívějších a soudobých anglických umělých balad se sbírka odlišuje především hloubkou své ideově estetické koncepce, která použitím symboliky tematických prvků, jejich výstavbou i použitým jazykem překonává formalismus klasicistické a preromatické poezie a umožňuje pochopit podobnost i odlišnost lidského života a přírody.\n\nVětšina básní ve sbírce je od Wordswortha, Coleridge se na jejím obsahu podílel pouze čtyřmi básněmi, které však zahrnují třetinu textu prvního vydání. Nejvýznamnější z nich je balada \"Píseň o starém námořníkovi\" (\"The Rime of the Ancient Mariner\"), jejíž hrdina se proviní tím, že na moři zabije bezdůvodně albatrosa, a je za to potrestán tajemnými přírodními silami. K dalším Coleridgeovým básnim ve sbírce patří \"Slavík\" (\"Nightingale\"), rozvíjející panteistické motivy, a dva dramatické monology \"Macešino vyprávění\" (\"The Foster-Mother's Tale\") a \"Kobka\" (\"The Dungeon\") z jeho divadelní hry \"Osoroio\".\nPočet Wordsworthových básní se z počtu devatenácti v prvním vydání rozrostl téměř na šedesát. Jde o příležitostnou lyriku a lyrické balady v písňové formě líčící postavy a příběhy venkovských lidí. Vyjadřují radost ze smyslové krásy v přírodě, souznění přírody s tragickými lidskými osudy a také hloubku prožitku, kterou příroda poskytuje člověku, i názor, že příroda je prostoupena duchovní silou, a pokud je s ní člověk v souladu, dostává i jeho život nový rozměr. K jeho nejdůležitějším básním ve sbírce patří \"Verše složené několik mil nad Tinternským opatstvím\" (\"Lines Composed a Few Miles above Tintern Abbey\") formulující romantické pojetí přírody jako útočiště morálky a zdroje tvůrčí síly, a ve druhém vydání přidaná tragická básnická povídka \"Michal\" (\"Michael\") a řada básní o dívce Lucii (\"Lucy Gray\").\n\nSouborně sbírka česky nevyšla, jednotlivé básně vyšly v různých výborech z děl obou autorů. Nejčastěji je překládána a vydávána Coleridgeova balada \"Píseň o starém námořníkovi\". Pod názvem \"Skládání o starém námořníku\" jí toku 1897 přeložil Josef Václav Sládek a roku 1946 Josef Nesvadba. K dalším překladatelům balady patří Josef Palivec (1949), Václav Renč (1966), Petruše Máchová (1984) a Zdeněk Hron (1999).\n\n"}
{"id": "1518666", "url": "https://cs.wikipedia.org/wiki?curid=1518666", "title": "Papuk", "text": "Papuk\n\nPapuk je horské pásmo v Chorvatsku severně od města Požega. Je dlouhé téměř 40 kilometrů a jeho nejvyšší vrchol měří 953 metrů. Je nejvyšší horou Slavonie. Pramení zde řeky Pakra a Karašica. \n\nHorstvo pochází z období paleozoika, je tvořeno hlavně rulou a slínem. Převládají listnaté lesy (buk, dub, javor). Papuk byl v roce 2007 vyhlášen prvním geoparkem v Chorvatsku. Patří k největším turistickým atrakcím ve východní části Chorvatska. Nachází se zde zřícenina hradu Ružica a vodopád Skakavac, Velika je známá díky termálním pramenům a Lisičine díky arboretu.\n\n"}
{"id": "1518671", "url": "https://cs.wikipedia.org/wiki?curid=1518671", "title": "Konference OSN o změně klimatu 2019 v Madridu", "text": "Konference OSN o změně klimatu 2019 v Madridu\n\nKonference OSN o změně klimatu 2019, známá také jako COP25, byla 25. konferencí OSN o změně klimatu. Konala se v Madridu ve Španělsku ve dnech 2.až 15. prosince 2019 a zahrnovala 25. konferenci smluvních stran Rámcové úmluvy Organizace spojených národů o změně klimatu (UNFCCC), 15. zasedání smluvních stran Kjótského protokolu (CMP15) a druhé setkání stran Pařížské dohody (CMA2).\n\nKonference se měla původně konat v Brazílii v listopadu 2019, ale brazilský prezident Jair Bolsonaro oznámil v listopadu 2018 odstoupení Brazílie od její organizace a prohlásil, že je to z ekonomických důvodů. Poté nabídlo Chile uspořádání konference v Santiagu de Chile, ale sociální nepokoje na podzim 2019 nakonec donutily vládu koncem října 2019 ustoupit od hostování konference. Na základě dohody mezi Organizací spojených národů, Chile a Španělskem bylo dohodnuto, že se konference v původním termínu uskuteční v Madridu. v komplexu IFEMA.\n\nV polovině srpna 2019 se Greta Thunbergová a její otec Svante Thunberg plavili z Plymouthu přes Atlantský oceán směrem do Ameriky na závodní plachetnici \"Malizia II,\" aby se v září zúčastnili konference o klimatu OSN v New Yorku, a poté plánovali, že se v prosinci vydají po zemi na konferenci v Chile.\n\nHarjeet Singh z environmentální skupiny ActionAid International uvedl, že přesun summitu z Chile do Španělska, oznámený pouhé 4 týdny před vlastní konferencí „představuje vážné překážky účasti“ pro delegáty z jižní polokoule.\n\nPoslední částí Pařížské dohody, který je třeba vyřešit, je článek 6. Tento článek popisuje pravidla pro trh s uhlíkem a další formy mezinárodní koordinace. Na předchozí Konferenci OSN o změně klimatu 2018 v Katovicích nebylo možné dosáhnout dohody na tomto článku; proto je třeba učinit několik politicky náročných rozhodnutí. Negativní emise by mohly být obchodovány podle Kjótského protokolu za účelem kompenzace emisí vyspělých zemí. Mnoho z těchto projektů však může být realizováno i bez zvláštní pobídky z Kjótského protokolu, takže tento mechanismus byl označen jako „horký vzduch“. Mezinárodní obchodování s uhlíkem může snížit celkové emise. Pokud se jednání o tomto bodu nezdaří, objeví se znovu v Konferenci OSN o změně klimatu 2018 v Katovicích (COP26) v roce 2020 v Glasgow.\n\n"}
{"id": "1518674", "url": "https://cs.wikipedia.org/wiki?curid=1518674", "title": "Národní řád Pobřeží slonoviny", "text": "Národní řád Pobřeží slonoviny\n\nNárodní řád Pobřeží slonoviny \"(: Ordre National de la Côte d'Ivoire)\" je nejvyšší řád Pobřeží slonoviny. Je udílen za výjimečné činy pro stát a hlavou řádu je prezident republiky. Založen byl v roce 1961 a je udílen jak občanům Pobřeží slonoviny, tak cizím státním příslušníkům.\n\nPřed ziskem nezávislosti bylo území Pobřeží slonoviny až do roku 1960 francouzskou kolonií. Řád byl založen 10. dubna 1961 a jeho vznik byl oslavou zisku nezávislosti. Jako nejvyšší státní vyznamenání je udílen osobám, které se významně zasloužili o stát. Řádový řetěz je udílen výhradně zahraničním hlavám států.\n\nŘádový odznak má tvar bílého, červeně lemovaného smaltovaného maltézského kříže. Ramena kříže jsou spojena zeleným vavřínovým věncem, taktéž smaltovaným. Uprostřed kříže je zlatý medailon s vyobrazením slona (pohled zpředu), který je obklopen vavřínovou korunou. Celý medailon je orámován zeleným smaltovaným kruhem se zlatým nápisem REPUBLIQUE DE COTE D'IVOIRE \"(Republika Pobřeží slonoviny)\". Na zadní straně odznaku je nápis UNION, DISCIPLINE, TRAVAIL \"(jednota, disciplína, práce)\".\n\nŘádová plaketa se podobá odznaku. Kříž však neleží na vavřínovém věnci, ale je položen na stříbrné hvězdě.\n\nStuha řádu je tmavě oranžová.\n\nŘád je udílen v pěti řádných třídách podle vzoru Řádu čestné legie a v jedné speciální třídě:\n\n\nŘád může být udělen jak za civilní tak za vojenské zásluhy. Je udílen občanům Pobřeží slonoviny i cizím státním příslušníkům. Prezident republiky se automaticky stává držitelem řádu v hodnosti velkokříže a během svého funkčního období zastává také funkci hlavy řádu.\n\nŘád může být udělen pouze osobám starším 30 let, které za sebou mají minimálně 15 let služby ve veřejném sektoru nebo 20 let služby v soukromém sektoru. Může být udělen pouze bezúhonným osobám s plnými občanskými a politickými právy. Udílen je v nejnižší třídě s možností povýšení v určitých intervalech. Po pěti letech v hodnosti rytíře může dojít k povýšení do hodnosti důstojníka, poté po čtyřech letech do hodnosti komtura, dále pak po třech letech do hodnosti velkodůstojníka. Hodnost velkokříže může být udělena nejdříve po třech letech v hodnosti velkodůstojníka. Od těchto podmínek může být ve výjimečných případech upuštěno, například při udělení řádu za hrdinský čin. Povýšení či udělení řádu dle standardních podmínek může být provedeno i po smrti vyznamenaného, pokud od smrti neuplynulo více jak 6 měsíců. Úřadující ministři a poslanci národního shromáždění nemohou být během svého funkčního období na toto vyznamenání navrženi.\n\nV případě že vyznamenaným je cizí státní příslušník se pravidla liší podle toho, zda tento člověk žije na území Pobřeží slonoviny nebo v cizině. Pokud je rezidentem, jsou pravidla stejná jako u občanů Pobřeží slonoviny. U cizinců, kteří nejsou rezidenty, je jejich jmenování či povýšení ponecháno na uvážení vlády. Kdykoliv jim může být udělen řád v libovolné třídě. Návrhy na vyznamenání těchto osob předkládá ministr zahraničních věcí Pobřeží slonoviny ke schválení přímo prezidentovi republiky.\n\n"}
{"id": "1518694", "url": "https://cs.wikipedia.org/wiki?curid=1518694", "title": "Radek Radvan", "text": "Radek Radvan\n\nRadek Radvan (* 19. září 1962) je bývalý český hokejový obránce. \n\nV československé lize hrál za TJ Zetor Brno a během povinné vojenské služby za Duklu Trenčín. Odehrál 8 ligových sezón, nastoupil ve 259 ligových utkáních, dal 17 ligových gólů a měl 24 asistencí. Reprezentoval Československo na Mistrovství Evropy juniorů v ledním hokeji 1980, kde získal s týmem stříbrnou medaili za 2. místo.\n\n"}
{"id": "1518708", "url": "https://cs.wikipedia.org/wiki?curid=1518708", "title": "Linhart I. z Lichtenštejna", "text": "Linhart I. z Lichtenštejna\n\nLinhart I. z Lichtenštejna též Leon(h)ard I. z Liechtensteinu (1482–1534) byl moravský šlechtic, člen rodu Lichtenštejnů; významná postava v dějinách moravského novokřtěnectví.\n\nNa svém mikulovském panství umožnil od roku 1524 působení novokřtěnců (habánů) a sám se nechal kazatelem Balthasarem Hubmaierem na podzim roku 1526 opětovně pokřtít.\n\nStoupencem novokřtěnectví byl též Linhartův synovec Jan (Hans) z Lichtenštejna.\n\nLinhart I. byl ženat s Kateřinou z Boskovic.\n"}
{"id": "1518711", "url": "https://cs.wikipedia.org/wiki?curid=1518711", "title": "Interleukin-9", "text": "Interleukin-9\n\nInterleukin 9 (IL-9) je pleiotropní cytokin patřící do skupiny interleukinů. Tento interleukin je produkován různými buňkami v různém množství, například: žírné buňky, Th2, Th17, Treg, ILC2 a Th9 buňky. Navíc Th9 buňky jsou hlavní subpopulací CD4+T buněk produkující IL-9. Poprvé byl popsán na konci 80.let 20.století jako člen skupiny cytokinů s pleiotropní funkcí v imunitním systému.\n\nIL-9 stimuluje buněčné rozmnožování a brání apoptóze. Funguje skrz receptor (interleukin-9 receptor), který aktivuje různé signální dráhy a proteinové aktivátory – STAT1, STAT3 a STAT5. Proto je zahrnut v mnoha biologických procesech. \n\nGen kódující tento cytokin je řazen ve skupině genů pro astma. Studie na myších modelech s astmatem ukazují, že IL-9 je hlavní faktor v patogenezi bronchiální hyperreaktivity.\n\nIL-9  je také inhibuje růst melanomů v myších.\n\nLidský IL-9 je lokalizován na chromozomu 5 v úseku 5q31-32. \n\nSekvence proteinu IL-9 obsahuje 144 zbytků s typickým signálním peptidem z 18 aminokyselin. \n\nDonedávna se myslelo, že interleukin-9 je evolučné příbuzný s IL-7. Nicméně, nyní je již známo, že IL-9 je více příbuzný s IL-2 a IL-15 než s IL-7 a to jak v terciární struktuře, tak v sekvencích aminokyselin. \n"}
{"id": "1518712", "url": "https://cs.wikipedia.org/wiki?curid=1518712", "title": "II. třída okresu Náchod 1981/82", "text": "II. třída okresu Náchod 1981/82\n\nV soubojích fotbalové II. třídy okresu Náchod 1981/82, jedné ze skupin 8. nejvyšší fotbalové soutěže, se utkalo 14 týmů dvoukolovým systémem podzim – jaro. Tento ročník skončil v červnu 1982.\n\nPoznámky:\n\n"}
{"id": "1518717", "url": "https://cs.wikipedia.org/wiki?curid=1518717", "title": "Otevřená tlama", "text": "Otevřená tlama\n\nOtevřená tlama (ve francouzském originále \"La gueule ouverte\") je francouzské filmové drama z roku 1974, které natočil režisér Maurice Pialat podle vlastního scénáře. Pojednává o ženě (Monique Mélinand) v konečném stádiu těžké nemoci a zároveň sleduje životy jejího syna Philippa (Philippe Léotard), jeho manželky Natalie (Nathalie Baye) a otce Rogera (Hubert Deschamps). Film je do značné míry autobiografický. Titul filmu odkazuje k otevřeným ústům zesnulých lidí.\n\n"}
{"id": "1518719", "url": "https://cs.wikipedia.org/wiki?curid=1518719", "title": "Rádio Brno 95,7", "text": "Rádio Brno 95,7\n\nRádio Brno 95,7 byla první soukromá rozhlasová stanice na jižní Moravě, která zahájila své vysílání počátkem října 1991. Svým signálem v průběhu devadesátých let pokrývala město Brno, přilehlé i vzdálenější obce od jihovýchodu až po jihozápad moravské metropole. K ukončení vysílání došlo na konci roku 2001, jelikož stanici nebyla prodloužena licence.\n\nVysílání rádia se vyznačovalo pestrým moderovaným programem a hudbou ve stylu pop-rock. Za dobu své ne příliš dlouhé existence prošla tato stanice několika zásadními změnami, které se týkaly jak programu, hudebního formátu, tak i technického vybavení. V dubnu roku 1993 došlo k první výraznější změně ve vysílání, kdy ubylo moderovaných vstupů, rozhovorů s hosty i zábavy a výraznější prostor dostala hudba, předtočené pořady a více zpravodajství. V tomto stylu vysílalo rádio až do 17.11.1997, kdy se do programu vrátily moderované bloky, ale také se radikálně změnil hudební formát. Pop music vystřídalo country a folk. Výrazněji také přibylo české hudby. S tím souvisela i změna názvu. Nejprve byla stanice přejmenována na Rádio Brno ve stylu country, po sporech s pražským Country rádiem pak na Rádio Valc Brno. V této podobě stanice vysílala až do konce roku 2001. \n\nVysílací studio, sídlo vedení a redakce rádia se nacházely v sedmém patře administrativní budovy v brněnské části Lesná na ulici Okružní 29a. Na střeše téhož objektu byla rovněž umístěna vysílací anténa. Dodnes z dálky patrný přibližně 10 metrů vysoký stožár je jedinou dochovanou upomínkou na zašlou slávu této stanice. Vysílač značky Rohde Schwarz šířící FM signál na frekvenci 95,7 MHz s výkonem 1 kW zajišťoval kvalitní pokrytí nejen samotného Brna, ale také rozsáhlé oblasti zejména na jihovýchod, jih a jihozápad od města. Po pěti letech provozu však došlo z důvodu koordinace kmitočtů v pásmu VKV ke změně přidělené frekvence z 95,7 MHz na 103,4 MHz a přesunu vysílače na Hády. Od tohoto okamžiku zajišťoval spojení studia a vysílače mikrovlnný spoj. Frekvence 103,4 MHz pak rádiu zůstala až do vypršení licence. Díky chybě Rady pro rozhlasové a televizní vysílání v licenčním řízení muselo Rádio Valc Brno svoji jedinou frekvenci opustit. Od 1. 1. 2002 se pak na 103,4 FM ozvalo vysílání nově vzniklé stanice Rádio Petrov.\n\nJeště několik let poté šířilo Rádio Valc Brno svůj program na internetu a v kabelovém vysílání v síti UPC. Stanice Rádio Brno v devadesátých letech výrazně přispívala k pestrosti programové a hudební nabídky v jihomoravském éteru. Ve studiích a za mikrofony této první soukromé stanice v regionu působilo několik začínajících i zkušených moderátorů, dramaturgů i zvukových techniků, kteří dnes nadále působí ve veřejnoprávních i soukromých médiích, jako například Borek Kapitančik, Petr Holík, Aleš Zbořil, Tomáš Čisárik, Michal Šebela či Patrick Diviš. \n\nJednu ze znělek Rádia Brno 95,7 je možné zaslechnout i v šestnácté minutě filmu Věry Chytilové Dědictví aneb Kurvahošigutntag. \n\nV pátek dne 26.12.1996 přepadl Rádio Brno (tehdy již vysílající na frekvenci 103,4 FM) neznámý pachatel. Krátce před 21. hodinou vnikl do odbavovacího studia a zaútočil valaškou na moderátora a redaktorku, kteří se právě připravovali na vysílání zpravodajské relace. Způsobil jim lehká poranění a poškodil vybavení studia. Píseň skupiny Elán \"Van Goghovo ucho\" tak byla náhle přerušena a ve vysílání se na několik desítek minut rozhostilo ticho. Motiv činu nebyl objasněn a pachatele se nepodařilo vypátrat.\n"}
{"id": "1518720", "url": "https://cs.wikipedia.org/wiki?curid=1518720", "title": "Maurice Pialat", "text": "Maurice Pialat\n\nMaurice Pialat (31. srpna 1925 Cunlhat – 11. ledna 2003 Paříž) byl francouzský režisér, scenárista a herec. Svou kariéru zahájil v padesátých letech. Natočil řadu krátkometrážních filmů, často dokumentárních. Svůj první celovečerní snímek \"Nahé dětství\" natočil v roce 1968 podle scénáře, který napsal se svou přítelkyní Arlette Langmann. Za se později podílela na řadě jeho dalších filmů, ať už jako scenáristka, tak i jako střihačka. Několik jeho filmů je autobiografických, například \"Loulou\" (1980). Za svůj život natočil celkem deset celovečerních filmů. Poslední z nich byl uveden osm let před jeho smrtí.\n\n\n"}
{"id": "1518721", "url": "https://cs.wikipedia.org/wiki?curid=1518721", "title": "Ženy v Osmanské říši", "text": "Ženy v Osmanské říši\n\nŽeny v Osmanské říši měly rozdílná práva a pozice závisející na jejich náboženském vyznání a postavení. Osmanské ženy byly od mužů odlišovány, mohly získávat a prodávat majetky, dědit a nabývat bohatství a účastnily se i na dalších záležitostech ohledně finančnictví. Během období Tanzimatu v 19. století získaly svá vlastní práva a rozšířily se jim možnosti vzdělání. První školy pro ženy vznikaly už v roce 1858 a mohly se zde vzdělávat pouze manželky a matky muslimů. \n\nSultanát žen, éra označující období od 20. let 16. století až do poloviny 17. století, bylo období, během kterého byly ženy na poměry muslimských říší velmi vysoce postavené v politice díky tomu, že už byly legálně provdávány za vládnoucí hlavu státu a mohly být regentkami svých mladých synů. Valide Sultan a hlavní konkubíny (manželky) získávaly velmi vysoké postavení v palácových harémech. Jedny z nejvýznamnějších valide sultánek byly Nurbanu Sultan, Safiye Sultan, Handan Sultan, Halime Sultan, Kösem Sultan a Turhan Hatice Sultan. \n\nV době existence Osmanské říše byly některé aktivity ženám odepřeny nebo omezovány, mohly se stýkat pouze s členy své rodiny. Mezi sebou se poté ženy stýkaly ve svých domech nebo při návštěvách koupelí. Vysoce postavené ženy, s výjimkou těch žijících v paláci, se směly navštěvovat navzájem ve svých domech. Ty, které žily v paláci byly učeny přísným pravidlům a nesměly se příliš stýkat s lidmi odjinud. Městské ženy se navštěvovaly ve svých domech a také v lázních, což byl významný společenský rituál. Ženy sem přinášely tu nejlepší koupelovou kosmetiku a nosily vysoké dřevěné sandály. Nejdůležitější roli jejich veřejného života pak hrál oděv. Podle slov manželky britského velvyslance v 18. století, \"Lady Mary Wortley Montagu\", oděvy žen měl prezentovat jejich důstojnost a práva. Neoblékaly se tak nejen podle svého společenského statusu, ale i podle události. Oděvy byly rozděleny na dvě kategorie: obleky pro běžné denní nošení a obleky na vzácné události. V 18. století, kdy měl na místní život vliv i západní styl, se osmanské ženy častěji setkávaly s ženami evropskými. Tyto styky daly nový směr pro společenský život osmanských žen. Aby s ženami z Evropy mohly komunikovat, učily se převážně francouzsky. Spoustě ženám se poté společenský život změnil úplně od základů. Postupně se osmanské ženy s evropskými mohly setkávat i ve svých domech a nečekaly je za to žádné právní postihy. \n\nAž do 19. století neexistovaly v říši žádné veřejné vzdělávací instituce pro ženy. Vzdělání žen začínalo již v útlém věku a v soukromí jejich domova – dívky se učily, jak správně žít a fungovat v domácnosti. Mladé osmanské ženy byly stejně jako harémové ženy učeny i šití, vyšívání, hře na harfu, zpěvu a správnému chování ve společnosti a při různých událostech.\n\nObdobí Tanzimatu v 19. století dalo ženám nová práva, včetně práva na vzdělání. První školy pro ženy, zvané \"Rüştiyes\", se otevřely v roce 1858 a nejvíce jich potom přibývalo v roce 1869, kdy bylo základní vzdělání pro všechny povinné. V 60. letech 19. století vznikaly pro ženy další možnosti pro vzdělávání. V této dekádě měly možnost začít studovat i na středních školách, kolejích a průmyslových školách, které do té doby byly jen pro muže. Zatímco mužské vzdělání spočívalo v učení se řemesla, ženy se učily jak se stát lepšími muslimkami, manželkami a matkami s přesně danými sociálními povinnostmi. Ženy, které se začínaly vzdělávat až v dospívajícím věku, se učily hlavně etiketě, psaní a čtení. Harémové učení žen se později stalo veřejným. \n\nPosun ve vzdělání žen byl také podporován nejvíce uznávaným ženským magazínem \"Hanimlara Mahsus Gazette (Vlastní ženské noviny)\", které byly vydávány čtrnáct let a byly úspěšné hlavně díky svým vlastním námětům. Hlavními správci a vydavateli novin byly ženy a kromě inovací také radily, jak se stát lepší ženou, matkou, manželkou a muslimkou. Hlavními tématy bylo diskutování o feminismu, oblečení, ekonomice a autonomii, srovnávající osmanskou modernizaci státu s japonskou modernizací a technologií. Nejčastěji se tu v 19. století pak vyskytovaly články pro ženy ze střední vrstvy, které mimo pojednávání o životě v domácnosti, víře a výchově dětí psaly i bulvární články. Mimo jiné zde byla ukazována móda jiných kultur, nejvíce pak oblékání evropských žen.\n\nAž do 16. století ženy žádným způsobem do politiky nezasahovaly. V roce 1520 na trůn usedl sultán Sulejman I. Během jeho vlády se harém přesunul přímo do hlavního paláce. Ženy z harému pak postupně během 16. století nabývaly větší moci díky bližším vztahům se sultánem. Období od počátku Sulejmanovy vlády až po polovinu 17. století se nazývá sultanátem žen. Mimo jiné se nejmocnějšími ženami stávaly otrokyně, které nebyly ani muslimského ani osmanského původu. Často se tedy stávalo, že ženy, které byly nakoupeny na trzích otroků pouze pro sultánovu zábavu, byly nakonec matkami sultánů budoucích a často i nejoblíbenějšími manželkami. I takové se mohly tedy stát Valide sultánkou a mohly zasahovat do celkové politiky říše. Strážily konkubíny a později i přijímaly cizí velvyslance místo sultána anebo spolu s ním. Tím se postupně práva nejen vysoce postavených žen, ale i těch obyčejných postupně zvyšovaly a začínaly mít ve společnosti větší váhu. Mezi dvě nejvýznamnější ženy patřily Kösem Sultan a Turhan Hatice Sultan, které byly regentkami svých synů, kteří se k vládě dostali jako velmi mladí. Měly tedy skrze své sny možnost ovlivňovat politický chod říše. I přes veškerý společenský vzestup ženy nesměly harém opouštět a ani vycházet za jeho zdi. To mohly pouze matky sultánů a i ty měly možnosti velmi omezené. Mohly se účastnit veřejných oslav a účastnit se zasedání divánu, musely však být pečlivě zahalené. Častokrát pak měly i sloužící, kteří jim pomáhali ovlivňovat chod mimo harém. V samotném harému pak mohly matky sultánů vládnout konkubínám, vybírat ženy pro své syny, povyšovat harémové služebníky a zařizovat pro otrokyně sňatky. Mezi eunuchy pak vybíraly své věrné služebníky, díky kterým mohly pak celý chod harému ještě více ovlivňovat. \n\nV Osmanské říši se ženy stejně jako všichni ostatní musely ženy řídit islámským právem Šária, který ačkoliv říše měla své zákony, byl zákonem nejvyšším. Ženy však směly dědit a vlastnit majetky, což tento zákon jindy zakazuje. Také směly přistupovat k soudnímu řízení bez konzultace s mužem (pokud se nejednalo o rozvod), směly získat náboženské vzdělání a učit se vědním oborům, nakonec být i finančně nezávislými. \n\nMuslimské ženy v Osmanské říši byly souzeny podle práva Šária, které jim udávalo předpisy na tresty za zločiny, ale také podmínky pro zasahování do politiky, ekonomiky a osobních věcí jako sexuální aktivity, hygienu, stravu, modlitby a každodenní etiketu a půst.\n\nExistují dva primární zdroje práva Šária: zásady stanovené v koránských verších (ayahs) a v Hadís, což je aplikace islámu praktikována prorokem Mohamedem a jeho společníky. Pokusy o aplikování práva Šária jsou známé jako fishq, v překladu islámská právní věda. Tyto vědy se poté vyučovaly i na školách pro soudce.\n\nIslámské práva (Hadís) pak byly po celou dobu existence Osmánské říše platné a hojně využívané. Soudce (Kádí) pak při rozhodování mohl využívat pouze toto právo. Muftí (obhájci, poradci soudce) moohli pak skrze tato práva odpovídat na otázky.\n\nNěkteré z žen se v tomto období měly velmi dobře. Muslimské ženy pak mohly nakupovat a prodávat majetky, dědit a bohatnout, půjčovat si a půjčovat peníze a směly sloužit osmanské šlechtě a vojákům. \n\nPostavení žen u soudu se dá potom doložit díky dochovaným záznamům z roku 1541 ze soudu Aintab. Ženy a muži byli u soudu souzeni zvlášť a nebyli přítomni oba současně. I tady musely být ženy kompletně zahaleny. Řízení osmanských soudů poté u žen záviselo na morálce, přísaze a svědectví minimálně 4 svědků. Při zločinech pak bývalo svědků nejméně, aby mohly být vždy prokázány. Do značné míry však ženy jako svědkyně vypovídat nemohly a jelikož většinu svého času trávily s jinými ženami, zločiny se jim bez mužských svědků těžce dokazovaly. Nemuslimské se pak snažily také zasáhnout do práva šária a chtěly dosáhnout větší autonomie. Měly přístup k soudnímu systému, mohly kontaktovat soudce, ale také mohly být k soudu předvedeny. Mnoho evropských žen provdaných za Osmany ale nemělo stejná práva jako místní muslimky. Nemohly vlastnit majetky a to až do přelomu 19. a 20. století. Díky tomu, že ženy měly tak rozsáhlý přístup k soudnictví, pochází většina záznamů o jejich postavení ve společnosti právě z nich. \n\nRozvody byly poměrně časté a mohly být provedeny i na popud ženy. Nicméně, muži pro rozvod nemuseli uvádět důvod a mohli se rozvést se třeba jen proto, aby mohli pojmout další ženu. Ženy však důvod uvést musely a musely ho navíc ještě obhájit. Po rozvodu ženy mohly přijít o všechny své majetky a finanční benefity, kterých nabyly během manželství a dost často musely svým mužům i zaplatit nemalou částku.\n\nČerkesky, Syřanky a Nubijky byly třemi nejčastějšími příslušnicemi národů, které byly mezi ženami v Osmanské říši zotročovány. Čerkeské dívky byly známé pro svou bílou pleť a nejčastěji byly přiváženy krymskými Tatary, kteří je Osmanům prodávali. Byly nejdražší a jejich cena se vyšplhala až na trojnásobek ceny jedné obyčejné otrokyně. Mezi Turky pak tyto ženy bývaly nejoblíbenější. Syřanky měly zase tmavé oči a vlasy a trochu tmavší pleť. Nejčastěji byly přiváženy z Anatolie. Byly popisovány jako nejkrásnější mladé ženy. Ženy z Nubie pak byly nejlevnější a méně často byly využívány pro sexuální potřeby. Většinou byly využívány pouze jako služky.\n\nKonkubíny pro sultána poté mezi otrokyněmi bývaly pečlivě vybírány. Ve většině případů se jednalo o křesťanky. Matky sultánů (technicky vzato také otrokyně) získávaly významný titul Valide Sultan, který jim poté zajistil vyšší postavení ve společnosti hned po boku vládce říše. Nejznámějšími byly například Kösem Sultan, dcera řeckého kněze, která zaujala vysoké postavení v prvních dekádách 17. století. Známá nejen v Osmanské říši, ale i po celé Evropě, byla i manželka Sulejmana I., Hürrem Sultan. \n\nKonkubíny byly hlídané zotročenými eunuchy, pocházejících většinou z Afriky. Eunuši byli poté řízeni jejich \"Kizlar Agou\" (hlavní aga hlídající zotročené ženy). Zatímco islámské právo zakazovalo vyklešťování mužů, na etiopské křesťany se toto právo v Osmanské říši nevztahovala; tito zotročení a poté i vykastrovaní sloužili osmanské Vysoké portě. Koptská pravoslavná církev se poté hodně podílela na dodávání těchto otroků, určených ke kastraci. Koptští kněží poté zbavovali muže jejich penisu a pohlavních orgánů ve věku osmi let. Eunuši poté bývali prodáváni do Osmanské říše. Osmané poté preferovali muže, kteří byli zbaveni mužství nemuslimskými kněžími, aby hrůzný čin nespočíval na jejich bedrech. \n"}
{"id": "1518722", "url": "https://cs.wikipedia.org/wiki?curid=1518722", "title": "Odborný léčebný ústav Paseka", "text": "Odborný léčebný ústav Paseka\n\nOdborný léčebný ústav Paseka, p.o. (OLU Paseka) poskytuje následnou lůžkovou zdravotní péči, rehabilitace, dlouhodobou lůžkovou zdravotní péči na ošetřovatelských lůžkách na pracovišti v Pasece a sociální hospitalizaci na pracovišti v Moravském Berouně. Dále poskytuje ambulantní zdravotní péči v oborech diabetologie, geriatrie, chirurgie, neurologie, psychiatrie, pneumologie a ftizeologie, radiologie a zobrazovací metody skiagrafii, rehabilitační a fyzikální medicínu, všeobecné praktické lékařství, vnitřní lékařství a fyzioterapii. Komplementární služby zajišťuje laboratoř v OLÚ Paseka a PK Uničov. Laboratoře biochemickou a hematologickou.\n\nVeškeré snažení si klade za cíl zkvalitnit péči o pacienty, zajišťovat diagnostiku a léčbu v souladu se současnými poznatky medicíny a možnostmi ústavu. K tomu je neustále zdokonalováno přístrojové vybavení, zabezpečováno hospodářské zázemí a v neposlední řadě zabezpečování kvality a kvalifikovanosti zdravotnického personálu.\n\nOdborný léčebný ústav Paseka, p.o. je jedním z největších léčebných ústavů v České republice.\n\nDne 11. července 1899 byly v Praze schváleny stanovy a název nové dobročinné organizace: „Spolek ke zřizování a vydržování léčeben pro nemoce plicní v království Českém, markrabství Moravském a vévodství Slezském“, který byl úředně schválen 14. září 1899. V roce 1903 byla schválena změna názvu na Český pomocný zemský spolek pro nemocné plicními chorobami v království českém. Podnětem ke zřízení pasecké léčebny byla vysoká úmrtnost na tuberkulosu plic a nedostatek protituberkulosních zařízení. První data o závažnosti tuberkulózy (TBC) odrážela počet zemřelých na toto onemocnění na 100 000 obyvatel. Data ze Skotska z roku 1871 hovoří o 261 zemřelých na 100 000 obyvatel, a v roce 1921 84 zemřelých na 100 000 obyvatel. U nás v roce 1890 umíralo 400, v roce 1914 300, za první světové války 359 a v roce 1937 124 nemocných na 100 000 obyvatel. Za druhé světové války byl mírný vzestup na 154, v roce 1947 klesl počet úmrtí na TBC pod 100 a v roce 1963 byl 17,9 na 100 000 obyvatel. S poklesem nemocnosti tuberkulózou u nás klesá i úmrtnost na TBC, v posledních 5 letech dokonce výrazně rychlejším tempem. V roce 2008 bylo do Registru tuberkulózy nahlášeno 57 úmrtí na TBC (mortalita 0,5 na 100 000 obyvatel), v roce 2012 „jen“ 22 úmrtí (mortalita 0,2 na 100 000 obyvatel). Mnohem více nemocných s TBC však umírá na jiná onemocnění, která s jejich TBC nemusí souviset.\n\nVznik OLÚ Paseka odstartoval císařský výnos z roku 1902, na základě něhož došlo k posouzení nejvýhodnějších klimatických podmínek pro výstavbu plicní léčebny. Toto rozhodnutí bylo vyvoláno rozvojem protituberkulosních opatření na celém světě. První ústavní formou boje s tuberkulosou byl v roce 1840 v Anglii Royal tor censumption, v němž byla jak složka dispenzární, tak léčebná i rehabilitační. Začátek 20. století byla doba vzniku prakticky všech léčebných ústavů (1889 ústav pro skrofulózní děti a 1901 dětská léčebna v Luži u Košumberka, 1905 Albertinum v Žamberku, 1908 Bukov, 1909 Cvikov, 1912 Nový Smokovec, 1915 OLÚ Paseka a 1916 OLÚ Jevíčko, 1916 Pleš, 1921 Květnice, 1922 Prosečnice, 1926 Tatranská kotlina, a Jablunkov, 1939 Babice, 1949 Janov, 1941 Vyšné Hágy, 1917 Žáry…) Při vzniku téměř všech léčebných ústavů se uplatňovaly vlivy vydržovatelů. Šlo o ústavy soukromé, pojišťovacích institucí, dobročinných spolků nebo o ústav vydržované veřejnosprávními celky, ke kterým patřila i Paseka, tzn. že přijímala nemocné podle majetkových poměrů za odstupňované ošetřovné, při úplné nemajetnosti byli nemocní léčeni zdarma na účet Zemského fondu.\n\nBývala země moravsko-slezská byla historickou pokračovatelkou markrabství moravského, zřízeného 1182 Fridrichem Barbarosou. Markrabství bylo údělným knížectvím, později vazalstvím českého krále a Přemyslovců, za husitských válek, za panství Habsburků, byla Morava zpravidla přidělována jako léno českému králi, který byl současně markrabětem moravským. Za Rakouska patřila Morava k zemím koruny české. Zemské zřízení vzniklo v 16. století a bylo veřejnosprávní korporací s agendou veřejné správy a i určitou omezenou zákonodárnou pravomocí. Mělo svůj sněm a výbor. Moravskoslezský sněm, zastupitelstvo a výbor byly řídícími orgány.\n\n29. září 1908 se rozhodl moravský zemský sněm v Brně zřídit na Moravě dvě léčebny tuberkulosy, jednu pro muže v Pasece a druhou pro ženy v Jevíčku. Pět let hledal primář II. Interního oddělení zemské nemocnice v Brně Dr. G. Mager s příslušnými klimatology a geology vhodné místo pro léčebnu. Lokalita: místo je k jihu otevřené, ze severu, ze západu a částečně i východu chráněno masivy převážně jehličnatých lesů s nejvyšším místem 620 m n. m. a sám ústav je ve výši 364 m n. m. Vznikl tak vhodný mikroklimatický celek s průměrnou roční srážkovou činností 650 mm, vlhkostí 77 % a průměrným svitem 4,2 hod denně. Směr větrů je převážně severovýchodní. Geologický podklad tvoří hlíny a písky se snadno prostupným půdním základem.\n\nV únoru 1914 začaly stavební práce, které měly být dokončeny do zimy téhož roku. Avšak v červenci 1914 vypukla první světová válka. Stavba byla přerušena jak v důsledku válečných událostí, tak z finančních důvodů. Protože po šestiměsíčním válčení bylo zřejmé, že válka hned neskončí, rozhodla se vláda postavit dřevěné baráky pro tuberkulosní vojíny. Toho využil Zemský výbor a zakročil u Vídeňské vlády a navrhl dostavbu léčebny. Vláda na návrh přistoupila, ale s podmínkou, že moravský výbor ponechá po dvě léta hlavní budovu i baráky pro tuberkulosní vojíny. A tak za význačné finanční pomoci soukromníků – Mořice Low-Beera a knížete Lichtensteina bylo v únoru 1915  rozhodnuto obnovit výstavbu a 16. října 1915 byl zahájen provoz. Novostavba měla 117 postelí a barák 20, celkem bylo k dispozici  137 lůžek pro tuberkulosní vojíny. V témže roce bylo započato s přístavbou tzv. Lichtensteinského pavilonu pro tuberkulosní děti a tato stavba byla v červnu 1916  dokončena. Do 28. října 1918 byly v léčebně ošetřovány jen osoby vojenské, po té do roku 1925 osoby vojenské i civilní, poté civilní.\n\nV té době byla kapacita 182 lůžek. V období let 1926–1927 došlo k rozšíření lůžkové kapacity na 275 lůžek. K hlavním nedostatkům v té době patřily velké a mnohalůžkové pokoje, chybějící kulturně - společenské místnosti, poddimenzovaná hospodářská část, nedostatek obytných budov a sanitárních zařízení pro zaměstnance. Nedostatek pitné vody z gravitačního vodovodu byl odstraněn vybudováním výtlačného vodovodu a rozšíření se dočkala i čisticí stanice.\n\nOdstraňování výše uvedených nedostatků bylo přerušeno v říjnu 1938 v důsledku okupace republiky. Lokalita ústavu dále od hranic umožnila před obsazením ústavu jeho evakuaci, kdy lehce nemocní byli propuštěni a šedesát nemocných, upoutaných na lůžko bylo evakuováno do Olomouce, převezeno bylo také lékařské vybavení, postele, pokladna s hotovostí a některé zásoby. Tato evakuace trvala 3 dny a tři noci, a po jejím ukončení a stažení vojenské posádky z Brna, která s evakuací pomáhala byl ústav  obsazen 8. října 1938 henleinovci. Náhradní ústav s třetinovou kapacitou byl zřízen v Olomouci. 15. listopadu 1938 byl schválen Zemským úřadem jako provizorium se samostatnou léčebnou i hospodářskou jednotkou: Zemská pasecká  léčebna, t.č. v Olomouci.\n\n9. května 1945 byla osvobozena  Olomouc a 5. června 1945 byl znovu zahájen provoz v léčebně v Pasece. Ústav sám byl převzat nezničen, neboť i v době války byl ponechán svému účelu. V letech 1945–1948 (léta hospodářské obnovy) byl ústav spravován Zemským národním výborem, lůžková kapacita zvýšena na 340 lůžek, oblast příjmu pacientů byla z celé země Moravskoslezské, čekací doba na přijetí byla čtvrt roku a mnozí pacienti se nástupu k léčbě nedočkali. Po dobu dvou let bylo léčeno vysoké procento politických vězňů a \"repatriantů\". Ošetřovací doba byla 170 dní a v léčbě převládala léčba interním kolapsem, v té době již z velké části chirurgickým. Byly obnoveny předválečné plány na rekonstrukce a bylo naplánováno zlepšení léčebného i hospodářského zázemí – vybudovaly se místnosti pro denní pobyt, zmenšeny léčebné místnosti, zmenšování leháren a úprava sanitárních místností pacientů. Byl připraven plán pro vybudování kina a divadla, jídelen, hospodářského traktu a bytových jednotek. Rozšířen byl park i les (na 65 ha v roce 1947). Byly získána zemědělská usedlost, rozšířeno zahradnictví a začala se dláždit silnice (1946–1949). Do okrasného parku byly postaveny dvě symbolické sochy. \n\nV období let 1948–1952 přešla léčebna pod správu Zdravotnického odboru KNV v Olomouci, počet lůžek zvýšen na 350 (maximum v historii léčebny). Průměrná ošetřovací doba dosáhla 200 dnů. V léčbě se již začalo ustupovat od interního kolapsu a ke konci i od kolapsu  chirurgického. První resekce plic byla provedena v roce 1948, plomba v roce 1950. V té době probíhaly pokusy s léčbou imobilizací. Bylo započato s antimikrobiální léčbou. Bakteriologický výsledek překročil 60 %. Rozšířila se mikrobiologická laboratoř a byla vybavena komorovým termostatem. Zřídila se tělocvična a hřiště pro řízenou léčebnou tělesnou výchovu. Pokračováno v úpravě místností pro denní pobyt, umýváren a koupelen. Dokončeno kino, jídelny, modernizována kuchyň. Byla dokončena silnice.\n\nV letech 1953–1960 byl ústav spravován zdravotnickým odborem RKNV a v letech 1954–1957 byl ústav pod hlavní správou léčebných a lázeňských ústavů ministerstva zdravotnictví. V roce 1958 léčebna přešla do svazku ústavů KNV v Olomouci a dále v roce 1960 byla začleněna do zdravotnických ústavů ONV. Od roku 1961 byla léčebna ve svazku léčebných zařízení OÚNZ. V těchto letech docházelo k přestavbám a modernizaci ústavu, zmenšeny pokoje pacientů, zřízeny místnosti pro denní pobyt nemocných, jídelny, upraveny umývárny, koupelny atd. Stále léčebna fungovala pro celou Moravu a Slezsko, čekací doba se pohybovala kolem 100 dní, počet postelí byl zvýšen na 355, průměrná ošetřovací doba se pohybovala kolem 230 dní, v léčbě interním kolapsem jsme klesli pod 1 %, zatímco resekce dosáhly maxima 15,7 % v roce 1958. Dosažené bakteriologické výsledky byly 80%. Do roku 1960 byla již zavedena adekvátní léčba antituberkulotiky I. a II. řady. V roce 1960 bylo zřízeno léčebně výchovné oddělení pro asociální tuberkulosní nemocné. Po stránce hospodářské byl postaven lůžkový výtah, upravena byla místnost pro dílenskou rehabilitaci, zahájena byla stavba lékařských vyšetřoven.\n\nV letech 1961–1965 byla léčebna ve svazku léčených zařízení OÚNZ. Čekací doba klesla na 14 dní a dokonce v květnu 1963 nebyli čekatelé, proto se přistoupilo na přijetí bez povolávacího řízení v rámci jednotného lůžkového fondu. Průměrná ošetřovací doba dosáhla 230 dnů, interní kolaps z léčby vymizel, chirurgický se udržel na 2 %, bakteriologické výsledky dosáhly 90 %. Stále docházelo k poklesu nemocných tuberkulosou – ze 74 % v roce 1945 pokleslo toto procento na 25 % v roce 1964. Bylo to z velké části způsobeno zavedením antituberkulotik do léčby – v roce 1948 Streptomycinem a PASem, zesílen Isonicidem v roce 1952 a tzv. II. řadou v roce 1961 a osvětovou a ambulantní péčí.\n\nAž do roku 1964 sloužila léčebna téměř výhradně k hospitalizaci tuberkulosních pacientů. Postupným poklesem těchto nemocných a i proto, že slovenské kraje postupně stačily hospitalizovat své pacienty, se uvolňovala lůžková kapacita i pro nemocné s netuberkulosními chorobami dýchacích cest. V důsledku toho se měnil i charakter léčebny, byly nutné prostorové i personální změny. Nakoupilo se potřebné přístrojové vybavení. V roce 1971 byla zrušena bakteriologická laboratoř, vyšetřování BK se provádělo na OHES v Olomouci. Nejistota kolem lůžek pneumologických nedovolovala důsledněji řešit některé provozní a organizační problémy. Přesto byla zřízena komorová ultrazvuková inhalace, rozšířena aerosolová terapie, dán do provozu přetlakový respirátor, zakoupen nový EKG přístroj a provedena modernizace bronchoskopického instrumentaria. K řešení bytové situace zaměstnanců byla dokončena výstavba 33 bytových jednotek.\n\n1. října 1973 došlo k reprofilizaci 86 lůžek TRN na lůžka LDN. K témuž datu bylo předáno 34 lůžkové oddělení alergologické klinice FN Olomouc, kde v té době probíhala přestavba tohoto oddělení. V roce 1974 byla v léčebně rovněž na přechodnou dobu umístěna Klinika TRN FN Olomouc o 40 ti lůžkách.  Tato přechodná doby byla ukončena 1. prosince 1979. V té době tedy fungovala v ústavu celkem 4 zařízení: OÚNZ léčebna TRN se 145 lůžky, léčebna dlouhodobě nemocných s 86 lůžky, ze zařízení FN Olomouc klinika TRN se 40 ti lůžky a klinika alergologie se 34 lůžky.\n\nCo se týče kliniky alergologie v Pasece, tak žák profesora K. Amerlinga a profesora J. Kubelíka, Doc. MUDr. Horymír Malota, CSc., založil již v roce 1952 ve Fakultní nemocnici v Olomouci (FN Olomouc) pod hlavičkou II. interní kliniky alergologickou ambulanci .\n\nTím se začala psát významná historie rozvoje léčby alergických a imunologických nemocí.\n\nDocent Malota tak stál u zrodu nového oboru a rozvoje individuálních léčebných postupů, které vznikaly téměř „na koleně „ve spolupráci s lékárnou (resp. s magistrem Hobzou či magistrou Klimešovou). V ambulanci přibývalo pacientů. Brzy nastala potřeba vybudovat lůžkové zázemí olomoucké ambulanci. Nebylo to snadné, ale bylo dosaženo cíle. Po dobu výstavby Oddělení alergologie a klinické imunologie  přímo v areálu FN Olomouc, tedy 10 let, až do roku 1982, zrekonstruované 4. patro se 30 lůžky  v Pasece sloužilo  pacientům a bylo plně vytíženo. Nové prostory, krásné okolí a hlavně výjimečné klima pro pacienty s astmatem i výborný pracovní kolektiv sester a lékařů se stal brzy pojmem.\n\nV roce 1974 byly na oddělení VI. zřízeny také 2 pokoje zvýšené respirologické péče, které nebyla dlouho v provozu pro nedostatek prostředků na nákup přístrojové techniky a pro nedostatek personálu. Byly zřízeny centrální šatny pacientů na jednotlivých odděleních. V roce 1975 v důsledku dalšího úbytku plicních pacientů poklesl počet lůžek léčebny TRN na 125 a počet lůžek léčebny dlouhodobě nemocných stoupl na 106 od 1. července 1975. Probíhaly další rekonstrukce lůžkových oddělení, na jednotlivé pokoje byly vybudovány rozvody vody, stávající laboratoř byla přestěhována do prvního poschodí a v místnostech bývalé laboratoře bylo vybudováno rehabilitační oddělení. Zahájily se práce na rekonstrukci dřevěných leháren.\n\nV letech 1976–1978 probíhaly další úpravy jednotlivých oddělení, byla zřizována sociální zařízení pro zaměstnance, dokončeny opravy leháren, zakoupeny přístroje pro provozování oční ambulance a analogový počítač pro vyšetření mechaniky dýchání, zařízena místnost zubního lékaře a sociální pracovnici. Vybudoval se lůžkový výtah a došlo k rekonstrukci části pacientské jídelny na kanceláře THP. Jako podpora získání nových pracovníků pokračovala výstavba bytů a rekonstrukce stávajících bytů v hospodářské budově. V květnu 1978 byla uvedena do provozu místnost pro zemřelé. Provoz si vyžádal i rekonstrukci RTG pracoviště. K rozvoji rehabilitace byl ústav vybaven další přístrojovou technikou – čtyřkomorovou lázní, hydrogalvanem. Zrekonstruovala se laboratoř pro vyšetřování plicních funkcí. Pro snadnější  dostupnost laboratoře pro dušné pacienty byl vybudován koridor za tehdejším IV. oddělením.\n\nRok 1979 byl ve znamení ukončení adaptace RTG oddělení, zahájení provozu oční ambulance, od 1. června byla uvedena do provozu spirometrická ambulance a dovybavena biochemická laboratoř. Na podzim tohoto roku došlo v okrese Olomouc k epidemii infekční hepatitidy, proto bylo dne 21. září zřízeno v Pasece infekční oddělení pro 47 pacientů, které bylo v provozu do 10. února 1980. Probíhaly práce na výměníkové stanici, úpravy kotelny a stravovacího provozu. Ke dni 14. prosince 1980 bylo reprofilizováno dalších 35 lůžek TRN na lůžka LDN. Léčebna dlouhodobě nemocných měla 141 lůžek. Charakter nemocných kladl značné nároky na ošetřovatelskou péči, bylo nutné zvýšit počet zdravotnického personálu, provádět prostorové úpravy. V budově byla realizována konstrukce rozvodu kyslíku, pro laboratoř zakoupeny další přístroje. V roce 1981 byla v ústavu v provozu ještě 3 zařízení – léčebna TRN se 125 lůžky, léčebna dlouhodobě nemocných (LDN) se 141 lůžky a alergologická klinika se 34 lůžky. Do provozu byly uvedeny 3 ultrazvukové inhalátory USI 50 a přístroj ke sledování CO2 ve vydechovaném vzduchu, další přístroje pro laboratoř. Pokračovalo se ve výstavbě budovy skladů a dílen v tzv. „akci Z“. \n\nDalší snížení lůžek TRN proběhlo v roce 1983 vytvořením oddělení LDN s rehabilitačním zaměřením (34 lůžek). Ústav byl v průběhu asi 2 let dovybaven příslušnou přístrojovou technikou (elektrický trakční stůl, vibrační válec, interdyn, diadynamik, extenční lůžko a další zařízení). Na úseku technicko-hospodářsko-provozního (THP) byla zajišťována investiční akce „Plynovodní vysokotlaká přípojka“, výstavba kotelny pro 33 bytových jednotek, prováděna druhá etapa výstavby skladů a dílen.\n\nZ investičních akcí 80. let byla nejdůležitější plynofikace léčebny, která začala v roce 1984. V první etapě byl vybudován vysokotlaký plynovod s regulační stanicí plynu do léčebny, vystavěna regulační stanice a zahájena výstavba plynové kotelny pro hlavní areál léčebny, která byla dokončena v roce 1990–1991 včetně rekonstrukce výměníkové stanice. Byla zrušena stará kotelna v suterénu hospodářského traktu.\n\nV roce 1986 bylo dostavěno dalších 34 bytových jednotek pro zaměstnance OLÚ. Takže v roce 1990 ústav disponoval 109 byty a 21 ubytovnami, a to až do roku 1991, kdy na základě zákona o majetku obcí byly všechny byty včetně nové plynové kotelny předány obci Paseka. Mezitím v roce 1988 byly provedena výstava a montáž digitální telefonní ústředny. Se zhoršující se kvalitou pitné vody z původního zdroje v obci Paseka vyvstala potřeba vybudování nového vodního zdroje pro OLÚ. Po četných obtížích způsobených geologickými podmínkami byl na jaře roku 1993 zkolaudován nový vodní zdroj současně s vodojemem, který je svým objemem schopen pokrýt potřebu OLÚ na tři dny. Kvalita vody je velmi dobrá.\n\n1. ledna 1992 v rámci transformace zdravotnictví došlo k rozvolnění OÚNZ Olomouc a OLÚ Paseka se stal samostatným právním subjektem, jehož zřizovatelem byl Okresní úřad Olomouc. Provoz plicní léčebny je od roku 1992 a LDN od roku 1998 financován zdravotními pojišťovnami s příspěvkem zřizovatele. V roce 1993 byly uvedeny do provozu 3 ambulance a to od 1. ledna plicní a rehabilitační, od 1. března chirurgická ambulance. Zřízení ambulantního provozu si vynutilo zejména složení pacientů, z nichž zejména na odděleních dlouhodobě nemocných byli pacienti obtížně mobilní nebo imobilní a jejich transport za konsilii byl pro ně zatěžující. Z tohoto důvodu došlo k zajištění i dalších konsiliárních služeb v areálu OLÚ – oční, ORL, neurologické, psychiatrické, stomatologické a rentgenologické. Od roku 1993 OLÚ Paseka také zajišťoval rehabilitační ambulanci a rehabilitační ambulantní provoz na zdravotnickém středisku UNEX a.s. Uničov a dále laboratorní vyšetření pro lékaře polikliniky Uničov. V květnu 1993 byla dokončena rekonstrukce laboratoře v OLÚ a ambulantních prostor včetně bronchoskopického pracoviště, které bylo vybaveno novou technikou.\n\nOd poslední dekády 20. století prochází budovy léčebny kompletní systematickou rekonstrukcí, která je spojená se změnou skladby pacientů, navyšováním kapacity lůžek a zvyšujícím se komfortem pro pacienty i zdravotnický personál:\n\n\nRada Olomouckého kraje dne 24. července 2014 svým usnesením souhlasila se záměrem sloučení svých příspěvkových organizací dle §27 zákona o rozpočtových pravidel územních rozpočtů č. 250/2000 Sb. Toto usnesení bylo schváleno ZOK dne 19.9.2014 - UZ/12/42/2014.\n\nV období let 1866 –1867 byla nákladem 6 500 zlatých postavena jednopatrová budova v dnešním areálu ústavu, která se nalézala těsně při silnici na Olomouc. Iniciátorem výstavby nemocnice byl Moritz Hansel, dlouholetý starosta Moravského Berouna a významný podnikatel. Provoz v ní byl zahájen v roce 24. září 1867. Nedochoval se údaj o přesném počtu lůžek, pravděpodobně však nedosahoval počet 20. \n\nV letech 1885 a 1886 pokračovalo rozšiřování nemocnice postavením další budovy. Kapacita byla 26 lůžek. Vedoucím lékařem byl zdejší ranhojič Josef Mader o němž víme, že svůj ranhojičský diplom získal v Olomouci v roce 1859 a o 10 let později mu bylo propůjčeno místo městského lékaře. Sekundářem byl jistý Johan Wrtalek, dle jména snad českého původu. O nemocné se staraly 3 řádové sestry. V nemocnici existovaly tzv. třídy za osobu a den se platilo ve druhé třídě 1 zlatý 60 krejcarů a ve třetí třídě 95 krejcarů. Od počátku šlo o tzv. monoprimariát, kdy 1 primář a sekundární lékař zajišťovali veškerou péči v nemocnici, na území města a přilehlého okolí. Brzy se ukázalo jako potřebné zřídit infekční pavilon, tento byl postaven za hlavní budovou v roce 1891 a v následujících letech nabyl areál nemocnice statut Všeobecné veřejné nemocnice (1. února 1892). První lékař s lékařským diplomem přišel do nemocnice v roce 1892. Berounská lékárna pracuje od roku 1912 a poradna pro matky od roku 1913.\n\nDo roku 1922 zde působil jako primář dr. Ludwig Brüll. Od roku 1923 je šéfem nemocnice chirurg dr. Ludwig Schenk. Pod jeho vedením dochází k rozsáhlé přestavbě a rozšíření nemocnice a to zejména 1934 - 1935. V této době má nemocnice 82 lůžek, v nouzové situaci pojme až 110 pacientů. O příkladném zájmu tehdejších představitelů města o nemocnici svědčí zápisy v pamětní knize sepsané kronikářem a starostou Johanem Theimerem. Dochovalo se též svědectví o jednáních městského zastupitelstva v letech nejintenzivnější výstavby v meziválečném období. Z těchto zápisů starost o osud ústavu zřetelně vystupuje do popředí, až se chce v současné době člověku závidět (pozn. autora). Dr. Schenk byl dobrým odborníkem, schopným organizátorem, ale bohužel žel přesvědčeným nacistou. Jeho brutální chování k polským dělníkům, kteří zde museli pracovat během války, bylo příčinou jeho násilné smrti v roce 1945.\n\nPrvní český lékař – MUDr. Mačák ze Zlína – nastoupil do nemocnice v srpnu 1946. V práci mu pomáhala jeho žena, rovněž lékařka. Zemský národní výbor v Brně poskytl finanční subvence ze kterých byl obnoven normální chod nemocnice. \n\nV roce 1946 vzniká Vojenský léčebný ústav pro choroby plicní, který 11 let vedl pplk. MUDr. Jaroslav Uchytil. V tomto období vzniká v Moravském Berouně zdravotní středisko, které po mnoho let úspěšně vedl praktický lékař MUDr. Vladimír Doležel.\n\nV roce 1958 přechází zařízení zpět do státní civilní správy. Po generální opravě budovy bývalého ONV je tato přičleněna k nemocnici jako pavilon I. Vzniká tak tuberkulosní sanatorium o kapacitě 184 lůžek. Vedením ústavu byl pověřen MUDr. Oldřich Míšař a od roku 1959 prim. MUDr. Karel Prnka. Organizačně byl ústav podřízen bývalému KNV v Olomouci a po té patřil k OÚNZ Bruntál se sídlem v Krnově. V důsledku úspěšného boje proti TBC bylo možné 1.5.1966 reprofilizovat ústav na tzv. Interní léčebnu II. V roce 1968 vzniklo v pavilonu II neurologické oddělení, jehož přednostou se stal prim. MUDr. Josef Burian. \n\n1. ledna 1975 byla léčebna přičleněna k Fakultní nemocnici v Olomouci s rozdělením lůžek na 113 geriatrických a 39 rehabilitačních.\n\nNastává rychlejší rozvoj léčebny jak po stránce odborné, tak i hospodářské. Z hlediska odborného ústav získal zejména ve spolupráci s konziliárními lékaři, kteří začali do léčebny dojíždět a zabezpečovali specializovanou péči v oborech kardiologie, očního lékařství, urologie, rehabilitace, psychiatrie a gynekologie. \n\nV roce 1992 po vytvoření oddělení pro léčbu nemocných s cévními nemocemi mozku (CMP), nesl ústav název Odborný léčebný ústav neurologicko - geriatrický s rozdělením lůžek na 62 neurologických a 66 ošetřovatelská péče. Ředitelem ústavu (v letech 1987 - 2008) a primářem odd. CMP byl prim. MUDr. Jiří Podivínský. \n\nOd 1.1.2009 vznikem oddělení dlouhodobé ošetřovatelské péče, bylo z ošetřovatelských lůžek vyčleněno 10 lůžek dlouhodobě intenzivní ošetřovatelské péče (DIOP). Činnost těchto lůžek byla na jaře 2014 ukončena. Ústav byl dále provozován jako léčebna následné péče.\n\nOd 1.1.2015 došlo ke sloučení organizací OLÚ Paseka a OLÚNG Moravský Beroun\n\n\n"}
{"id": "1518726", "url": "https://cs.wikipedia.org/wiki?curid=1518726", "title": "Ohad Naharin", "text": "Ohad Naharin\n\nOhad Naharin (* 22. června 1952 Kibutz Mizra, Izrael) je izraelský tanečník a choreograf současného tance, bývalý umělecký ředitel společnosti Batsheva Dance Company a autor pohybového jazyka Gaga.\n\nNarodil se v umělecky zaměřené rodině. Matka byla choreografka a učitelka tance, otec psycholog a herec.\nNaharin od dětství hrál na hudební nástroje, zpíval a hrál ve skupině Tractor’s Revenge. Skládá hudbu pod pseudonymem Maxim Warrat.\n\nMatka jej po návratu z vojenské služby v roce 1974 nasměrovala do tanečního souboru Batsheva v Tel Avivu, založeného v roce 1964 baronkou Batshevou de Rothschild (1914–1999). Baronka pozvala jako uměleckou konzultantku souboru Marthu Graham, u které sama v New Yorku studovala tanec a jejíž společnost (Martha Graham Company) finančně podporovala.\n\nMartha Graham, hostující choreografka Batshevy, pozvala Naharina krátce po jeho nástupu do Batshevy do své vlastní americké společnosti. V letech 1975–6 studoval Naharin v New Yorku na School of American Ballet a na The Juilliard School a také u předních baletních a tanečních mistrů Maggie Black a Davida Howarda. Později byl angažován na jednu sezónu v Maurice Béjart’s Ballet du XXe Siecle v Bruselu.\n\nNaharin se vrátil v roce 1979 do New Yorku a zde pracoval až do roku 1990.\n\nPrvní choreografie připravil pro Kazuko Hirabayshi studio v New Yorku v roce 1980. \n\nSe svojí první ženou založil soubor Ohad Naharin Dance Company se kterým úspěšně vystupoval ve Spojených státech i v dalších zemích.\n\nDalší choreografie v průběhu let připravil pro Batsheva Dance Company, Kibbutz Contemporary Dance Company, pro Nederlands Dans Theater, Paris Opera Ballet a Les Grand Ballets Canadiens de Montréal.\n\nV letech 1990–2018 byl uměleckým ředitelem a choreografem společnosti Batsheva Dance Company v Tel Avivu. Po svém nástupu založil juniorský soubor společnosti – “The Young Ensemble”. Pro Batshevu vytvořil více než 30 choreografií.\n\nV roce 2018 sice opustil pozici uměleckého ředitele, ale zůstal kmenovým choreografem společnosti Batsheva. \n\nV roce 1990, kdy se stal Naharin uměleckým ředitelem společnosti Batsheva, začal pro lepší komunikaci se souborem vyvíjet pohybový jazyk Gaga.\nNa dalším rozvoji jazyka Gaga Naharin soustavně pracuje a také jej sám vyučuje v Tel Avivu. Certifikovaní lektoři jej pak vyučují v dalších zemích světa. \nJeho první manželkou byla Mari Kajiwara († 2001), se kterou se seznámil v New Yorku a oženil v roce 1978, kdy tančila v Alvin Ailey American Dance Theater. \n\nO. Naharin je občanem USA a Izraele. Žije v Izraeli se svojí druhou manželkou, tanečnicí a kostýmní výtvarnicí japonského původu, Eri Nakamura (nar.1984) a jejich dcerou Noga.\n\nO. Naharin je nositelem řady světových ocenění a vyznamenání, např.:\n\n\n\n\n\n\n\n"}
{"id": "1518727", "url": "https://cs.wikipedia.org/wiki?curid=1518727", "title": "Gaga (pohybový jazyk)", "text": "Gaga (pohybový jazyk)\n\nGaga (pohybový jazyk) je druh taneční komunikace, vyvinuté Ohadem Naharinem, izraelským tanečníkem a choreografem.\n\nPohybový jazyk gaga (někdy též nazývaný “pohybový slovník”) vyvinul Ohad Naharin v době, kdy působil jako umělecký ředitel a choreograf tanečního souboru Batsheva Dance Company (1990–2018) a dále jej rozvíjí. Gaga vychází z potřeby Naharina komunikovat se svými tanečníky. Jazyk obohatil interpretaci tanečního výkladu Naharinova repertoáru a postupně se začal objevovat v oblasti pohybových praktik po celém světě.\n\nGaga se vyučuje v 17 zemích světa certifikovanými lektory (údaj z roku 2019).\n\nPohybový jazyk gaga vychází z víry v uzdravení, dynamiku a neustále se měnící sílu pohybu.\n\nPracuje se strukturou pohybu, sebepoznáním, vytrvalostí i dynamikou vlastního těla, rozvíjí flexibilitu, výdrž, obratnost, koordinaci a efektivitu pohybu, mohou si jej osvojit nejen profesionální tanečníci, ale i laici.\n\nTančí se v sále bez zrcadel.\n\nGaga zprostředkovává také nové úhly pohledu, jak skrz tělo fungujeme a vede člověka k otevření schopnosti vnímat více úrovní současně.\n\nV České republice se výuce gaga věnuje již několik let Nataša Novotná, tanečnice a choreografka, spoluzakladatelka souboru současného tance 420PEOPLE. Certifikát pro výuku získala v roce 2017 po studiu pohybového jazyka gaga u Nahada Oharina v Tel Avivu jako první a jediná (údaj k srpnu 2019) Češka.\n\n\n\n"}
{"id": "1518728", "url": "https://cs.wikipedia.org/wiki?curid=1518728", "title": "Viktor Fried", "text": "Viktor Fried\n\nViktor Fried (1. září 1914 Moravské Budějovice – 10. dubna 1983 Velká Británie) byl český voják.\n\nViktor Fried se narodil v roce 1914 v Moravských Budějovicích, roku 1933 odmaturoval na gymnáziu v Moravských Budějovicích. Byl židovského původu a celá rodina, kromě bratrů Viktora a Julia byla internována v koncentračních táborech v Terezíně a Osvětimi. Následně vystudoval právnickou fakultu a odešel do Velké Británie, kde se dne 21. dubna 1939 přihlásil do britské armády a následně i do československé armády. V lednu roku 1940 začal působit v 87. rotě Pioneer Corps a následně pak působil v britské armádě ve Francii. V říjnu roku 1941 přešel do československého letectva a byl zařazen do 311. československé bombardovací perutě, kde zůstal až do konce druhé světové války. Dne 21. prosince 1945 odešel z armády a zůstal ve Velké Británii, kde se roku 1942 oženil za ženu z Anglie.\n\nZemřel roku 1983 v Británii. V jiném zdroje se mylně uvádí, že zemřel v Ardenách již během druhé světové války, měl to kronikáři v Moravských Budějovicích uvést jeho bratr Julius.\n"}
{"id": "1518729", "url": "https://cs.wikipedia.org/wiki?curid=1518729", "title": "Bögöt", "text": "Bögöt\n\nBögöt (vyslovováno [beget], ) je vesnice v Maďarsku v župě Vas, spadající pod okres Sárvár. Nachází se asi 6 km západně od Sárváru. V roce 2015 zde žilo 384 obyvatel. Dle údajů z roku 2011 tvoří 88,3 % obyvatelstva Maďaři, 3 % Romové a 0,8 % Němci, přičemž 11,4 % obyvatel se k národnosti nevyjádřilo.\n\nVesnice leží na silnici 8458. Sousedními vesnicemi jsou Csénye, Porpác, Szeleste a Vát, sousedním městem Sárvár.\n"}
{"id": "1518730", "url": "https://cs.wikipedia.org/wiki?curid=1518730", "title": "TeamGym", "text": "TeamGym\n\nTeamGym je novou gymnastickou disciplínou s kořeny ve Skandinávii, konkrétně ve Švédsku, kde se provozuje již od sedmdesátých let a kde je nejoblíbenější gymnastickou disciplínou. Forma závodu byla původně vytvořena Evropskou gymnastickou unií. Je to týmová soutěž, ve které je nutno předvést prvky ze sportovní gymnastiky a akrobacie. V rámci TeamGymu rozlišujeme tři kategorie soutěžících : muže, ženy a smíšená družstva (polovina jsou ženy a druhá polovina muži). Každý tým se skládá z 8 – 12 závodníků. V kategorii Senior soutěží závodníci starší šestnácti let.\n\nJednotlivá soutěž obsahuje celkem 3 disciplíny, které hodnotí rozhodčí. Družstvo, které získá po předvedení sestav v jednotlivých disciplínách nejvyšší počet bodů, vyhrává. Soutěžící předvádí sestavu v pohybové skladbě, akrobacii a při přeskoku na malé trampolíně.\n\nSe soutěžemi TeamGymu se začalo ve skandinávských zemích v druhé polovině 20. století, konkrétněji v roce 1994. I proto se pro TeamGym občas používá výraz \"severský trojboj\". Úplně první Mistrovství Evropy se uskutečnilo v roce 1996 ve Finské Jyväskyle a označovalo se jako EuroTeam . V roce 2003 došlo ke změně a název byl nahrazen výrazem TeamGym. V prvních ročnících se soutěží účastnily pouze kluby. Od roku 2010 se pořádá oficiální Mistrovství Evropy a jednotlivé národní týmy reprezentují své země. Protože je sport velmi mladý a vznikl v Evropě, není mimo tento kontinent příliš rozšířen. Proto se v TeamGymu zatím nepořádá Mistrovství světa a není zařazen do programu Olympijských her.\n\nV TeamGymu je v současné době veliká konkurence. K evropské špičce patří dle výsledků z vrcholných soutěží především skandinávské týmy. I tak se ale český národní tým pravidelně objevuje na Mistrovství Evropy. Ještě v době EuroTeamu se v roce 1998 povedl skvělý úspěch, kdy se týmu FTVS USK Praha povedlo v soutěži zvítězit.\n\nNa Mistrovství Evropy v roce 2018, konaném v Portugalsku, se českému týmu žen povedlo dostat do finále, kde tým obsadil šesté místo.\n\nTeamGym tvoří tyto tři disciplíny.\n\nPohybová skladba musí obsahovat gymnastické (např. skoky či obraty), rovnovážné a silové prvky (jako jsou stojky nebo přednosy) a akrobatické prvky (tedy. kotoul nebo salto). Předvedení skladby trvá od 2 minut a 15 sekund do 2 minut a 45 sekund za doprovodu hudby. Pohybové skladby se účastní všichni členové týmu. Celý program musí být předveden uvnitř závodní plochy veliké 14m x 16m.\n\nKaždý tým předvádí tři série prvků na malé trampolíně. Minimálně jedna série musí být provedena přes přeskokový stůl a jedna bez něj. V jedné sérii závodí vždy 6 gymnastů, kteří se mohou mezi sériemi měnit. Časový limit je stanoven na 2 minuty a 45 sekund. V první sérii musí všichni gymnasté předvést stejný prvek. Ve druhé a třetí sérii mohou předvést stejný prvek či obtížnost zvyšovat tj. každý následující cvičenec předvede stejný nebo obtížnější prvek.\n\nPři akrobacii závodníci cvičí hned po sobě. Cílem je předvést tři různé série dynamických akrobatických řad, které obsahují minimálně 3 různé prvky. V každé řadě cvičí vždy 6 nejlepších závodníků týmu, mohou se tedy při dokončení aktuální řady vyměnit. Program je předváděn na hudbu, která musí být instrumentální a beze slov. Časový limit je 2 minuty a 45 vteřin.\n\nSoutěž hodnotí rozhodčí. Dle odbornosti jsou rozhodčí rozděleni do 4 kategorií (kategorie I. - III. + mezinárodní). Rozhodčí udělují body za různé disciplíny a jsou rozděleni do tzv. panelů. Na každou disciplínu dohlíží panel 4 - 8 rozhodčích. Na pohybové skladbě jsou dva oddělené panely. Na akrobacii a trampolíně sedí všichni rozhodčí pohromadě u jednoho stolu. Každý rozhodčí vydává svoji známku sám a je za ni plně zodpovědný. Pravidla pro to, jak hodnotit a jaké body lze získat, se změnila v roce 2010 tak, aby skóre ve všech disciplínách mohlo být co nejvyšší. \n\nVýsledná známka za každou disciplínu je složena z tzv. D, E a C známky. Známka D (Difficulty) je obtížnost a ta nemá žádnou horní hranici. Známka E je provedení (Execution), kde všechny týmy začínají na hodnotě 10, která je pak krácena srážkami za např. nesprávně provedené či chybějící prvky apod. Známka C je kompozice (Composition), které je pro všechny týmy na úvod v hodnotě 2 pro trampolínu a akrobacii a 4 pro pódiovou skladbu. Součet známek E, D a C dohromady dává výsledné hodnocení za disciplínu..\n\nČeský gymnastická federace se rozhodla zavést specifická pravidla pro mladší závodníky či pro starší závodníky s nižší výkonností, TeamGym Junior, která jsou jednodušší obdobou pravidel TeamGym. Rozdíly jsou například v počtu závodníků tvořící tým (6 - 12 závodníků), v menší ploše pro pohybovou skladbu (14 x 14 metrů) či v kratším limitu pro pohybovou skladbu (délka od 1 minuty 30 sekund do 2 minut 15 sekund) apod.\n\nAby byl sport přístupný úplně všem, existují i ještě jednodušší pravidla, obvykle pro nejmenší děti. V rámci závodů Malého TeamGymu je vypuštěna Pohybová skladba.\n\n"}
{"id": "1518731", "url": "https://cs.wikipedia.org/wiki?curid=1518731", "title": "Martina Šmejkalová", "text": "Martina Šmejkalová\n\nMartina Šmejkalová (* 28. září 1970 Praha) je česká bohemistka a historička.\n\nPo absolvování gymnázia v Praze 10, Přípotoční ulici se zaměřením na kulturně-výchovnou činnost vystudovala obor český jazyk a literatura – hudební výchova na Pedagogické fakultě Univerzity Karlovy. Absolvovala v roce 1994 diplomovou prací Grafická stránka vybraných rukopisů Dalimilovy kroniky, která byla uznána jako práce rigorózní.\nV letech 1994–1996 pracovala jako středoškolská učitelka českého jazyka a hudební výchovy na gymnáziu v Praze 5, Loučanské ulici. V lednu 1996 nastoupila jako odborná asistentka na katedru českého jazyka PedF UK. Na této fakultě složila 12. září 2000 rigorózní zkoušku a 20. května 2003 ukončila obhajobou disertační práce Vývojová problematika ve vyučování českému jazyku na středních školách v letech 1918–1939 doktorské studium.\n\nOd roku 2009 působí jako vedoucí katedry českého jazyka PedF UK. V roce 2010 byla na základě obhajoby habilitační práce Čeština a škola – úryvky skrytých dějin jmenována docentkou pro obor české a československé dějiny. V roce 2012 koncipovala a organizovala přípravu doktorského studia Didaktika českého jazyka, akreditovaného na Pedagogické fakultě UK od roku 2013. Byla či je členkou odborných expertních orgánů pro oblast filologie (GA ČR, GA UK), vědeckých rad pedagogických fakult v Praze a Ostravě, členkou redakčních rad oborových recenzovaných časopisů (Český jazyk a literatura, Marginalia historica, Didaktické studie, Nová čeština doma a ve světě, Cizí jazyky) a odborných grémií (Jazykovědného sdružení České republiky, Centra výzkumu základního vzdělávání na PedF UK v Praze a Rady Programu rozvoje vědních oblastí Škola a učitelská profese v kontextu rostoucích nároků na vzdělávání). Byla členkou stálé pracovní skupiny AK pro oborové didaktiky.\n\nVe své vědecké činnosti se vedle lingvodidaktiky češtiny věnuje především tématům spjatým s historií bohemistiky a výuky českého jazyka.\n\nJe vdaná a má dvě děti.\n\n\nObě její monografie byly vysoce hodnoceny v rámci soutěže excelentních monografií Univerzity Karlovy v roce 2013, respektive 2017.\n"}
{"id": "1518732", "url": "https://cs.wikipedia.org/wiki?curid=1518732", "title": "Sedlo pod Čiernym kameňom", "text": "Sedlo pod Čiernym kameňom\n\nSedlo pod Čiernym kameňom (1266 m n. m.) je sedlo mezi vrchem Minčolem na severovýchodě a vrchem Čiernym kameňom na jihozápadě v centrální části pohoří Velká Fatra na Slovensku.\n\nJižní svahy klesají do údolí Pilná, které odbočuje z Revúcké doliny, severozápadně do Ľubochnianské doliny \n\nCelá oblast sedla a celý hřeben jsou travnaté od sedla až na vrchol Minčolu, vyskytují se zde pastevecké salaše. Díky tomu je odtud panoramatický výhled.\n\n"}
{"id": "1518733", "url": "https://cs.wikipedia.org/wiki?curid=1518733", "title": "Resistance Is Futile", "text": "Resistance Is Futile\n\nResistance Is Futile má více významů:\n\n\n"}
{"id": "1518736", "url": "https://cs.wikipedia.org/wiki?curid=1518736", "title": "Assmann", "text": "Assmann\n\nAssmann nebo Aßmann může znamenat:\n\n\n"}
{"id": "1518739", "url": "https://cs.wikipedia.org/wiki?curid=1518739", "title": "1892 v dopravě", "text": "1892 v dopravě\n\nTento článek obsahuje seznam událostí souvisejících s dopravou, které proběhly roku 1892.\n"}
{"id": "1518740", "url": "https://cs.wikipedia.org/wiki?curid=1518740", "title": "Flowblade", "text": "Flowblade\n\nFlowblade Movie Editor je svobodný a otevřený editor videa pro Linux.\n\nProjekt začal jeho hlavní vývojář Janne Liljeblad v roce 2009 a od té doby je aktivně vyvíjen. Zdrojový kód je v současnosti umístěn na Githubu.\n\nFlowblade používá jako pracovní postup filmový vkládací model úprav s podobným pojetím, jaké je u technologie pro audio a video Avid. Během úprav spojených s vkládáním jsou záběry při vkládání na časové ose obecně umísťovány těsně za jiné záběry. Úpravy jsou doladěny ořezáním počátečních a koncových bodů záběrů nebo vyjmutím a smazáním částí záběrů.\n\nFlowblade staví většinu své funkcionality na používání multimediálního frameworku MLT (soubor knihoven (s API) a nástrojů pro práci s multimédii). Dalšími editory videa postavenými nad MLT jsou Kdenlive a Shotcut.\n\nJinými použitými knihovnami jsou efekty frei0r a LADSPA. Flowblade podporuje všechny formáty podporované FFmpeg nebo libav (mezi jinými např. QuickTime, AVI, WMV, MPEG a Flash Video), a podporuje i poměry stran a pro PAL a NTSC a různé standardy HD, včetně HDV a AVCHD.\n\n\n"}
{"id": "1518742", "url": "https://cs.wikipedia.org/wiki?curid=1518742", "title": "I Romanticize", "text": "I Romanticize\n\nI Romanticize je čtvrté studiové album velšského hudebníka H. Hawklina. Vydáno bylo 2. června 2017 společností Heavenly Recordings a kromě Hawklina se na jeho produkci podíleli Cate Le Bon a Samur Khouja. Cate Le Bon na albu zároveň hrála na různé nástroje. Dále na něm hráli Stella Mozgawa a Josiah Steinbrick. Základ alba byl nahrán v Los Angeles, dokončeno pak bylo v západním Walesu. Album bylo neúspěšně nominováno na Welsh Music Prize.\n"}
{"id": "1518745", "url": "https://cs.wikipedia.org/wiki?curid=1518745", "title": "László Kovács (fotbalista)", "text": "László Kovács (fotbalista)\n\nLászló Kovács (24. dubna 1951 Tatabánya – 30. června 2017 Győr) byl maďarský fotbalový brankář.\n\nV maďarské lize chytal za Videoton Székesfehérvár, Győri ETO FC, Békéscsaba 1912 Előre SE a BFC Siófok, nastoupil ve 361 ligových utkáních. V letech 1982 a 1983 získal s Győri ETO FC dva mistrovské tituly. V Poháru mistrů evropských zemí nastoupil v 8 utkáních a v Poháru UEFA v 15 utkáních. Za maďarskou reprezentaci nastoupil v letech 1975–1977 ve 12 utkáních. Byl členem maďarské reprezentaca na Mistrovství světa ve fotbale 1978, ale do utkání nezasáhl.\n\n"}
{"id": "1518746", "url": "https://cs.wikipedia.org/wiki?curid=1518746", "title": "Jan Nepomuk Assmann", "text": "Jan Nepomuk Assmann\n\nJan Nepomuk Assmann (20. května 1956 Praha – 28. července 2013 Praha) byl český historik umění, starožitník, muzejní kurátor a publicista.\n\nJan Nepomuk Assmann v letech 1976–1981 vystudoval dějiny umění na Filozofické fakultě Masarykovy univerzity v Brně a v letech 1990–1992 dvouleté postgraduální studium moderního umění (Kuratorenlehrgang) pod vedením Dr. Dietera Bognera na univerzitě Ch. Dörreka v Krems an der Donau a ve Vídni. Do roku 1997 pracoval jako kurátor Sbírky staré grafiky Národní galerie v paláci Kinských v Praze, kde se specializoval na portrétní miniatury, poté byl starožitníkem, soudním znalcem a odborným poradcem starožitnictví a aukčních síní. V letech 2001 až 2009 pracoval jako kurátor malby, grafiky a plastiky v Muzeu hl. města Prahy. Aktivně ovládal šest cizích jazyků (perfektně uměl německy, dobře anglicky, částečně francouzsky, italsky, latinsky a rusky). Byl specialistou na malbu, grafiku a portrétní miniaturu a popularizátorem oboru. Především byl znám jako velmi společenský člověk, bonviván vyhlášený svými styky s rakouskou a německou šlechtou. Zajímal se o rodokmeny šlechty, ale také o současné umělce. Z jeho přátelství s malířem Karlem Laštovkou vzešla monografie o jeho portrétní malbě a lidském profilu \"Tajemství Karla Laštovky\"(2004). \n\nPsal články do uměleckých časopisů, pořádal přednášky a mediální pořady, externě přednášel na filozofické fakultě v Praze, prováděl při exkurzích na českých zámcích a pro Galerii hl. m. Prahy. Z jeho přátelství s Yvonne Přenosilovou vzešla tvůrčí spolupráce na Rádiu Regina a společná publikace. Jeho bratrancem je Petr Mašek.\n\nKnihy \n\nKatalogy výstav:\n\nMiniatura a drobný portrét z českých a moravských sbírek (NG 1986, s Janem Vlkem a Janem Rousem); Mozart a Praha – Katalog rytin a grafik, Praha 1991; Portrétní miniatury 17.–19. století, NG Praha 1996; Italské renesanční umění z českých sbírek – kresby a grafika (spoluautor s Martinem Zlatohlávkem, 1997); Obrazárna v Čechách 1796–1918 (spoluautor; 1996); ASen o říši – sbírka Jiřího Karáska ze Lvovic (spoluautor, 2001); Terče pražských ostrostřelců, MhMP Praha 2002;\n\nLibreta výstav a expozic: \n\nRembrandt Harmensz van Rijn, Václav Hollar, Sen o říši krásy – sbírka grafiky J. karáska ze Lvovic (1991); Praha Mozartova; Vídeňský akvarel 19. století; Muzeum Giacoma Casanovy na státním zámku Duchcov, spoluautor stálé expozice \"Praha v době baroka\" v Muzeu hl. m. Prahy. \n\nOdborné stati:\n\n\n\n"}
{"id": "1518747", "url": "https://cs.wikipedia.org/wiki?curid=1518747", "title": "Fahrelnissa Zeid", "text": "Fahrelnissa Zeid\n\nFahrelnissa Zeid (7. ledna 1901 – 5. září 1991) byla turecká umělkyně, známá hlavně díky abstraktním malbám s kaleidoskopickými vzory. Často také malovala litografie a skulptury, které byly kombinací islámského a byzantského umění s dalšími západními vlivy. Byla jednou z prvních žen, které navštěvovaly uměleckou školu v Istanbulu. Žila v několika městech a namalovala hned několik avantgardních scén Istanbulu, předválečného Berlína a poválečné Paříže. Její práce pak byly vystavovány ve významných galeriích v Paříži, New Yorku a Londýně. V 70. letech se přestěhovala do Ammanu v Jordánsku, kde založila výtvarnou školu. V roce 2017 byla na její počest v Londýně vytvořena retrospektivní výstava nazvaná \"\"jedna z nejlepších umělkyň 20. století\".\" Její díla (například \"Towards a Sky\" (1953) v roce 2017) byla prodávána až za milion liber.\n\nVe 30. letech minulého století se provdala do rodiny Hašímovců a byla matkou prince Ra'ad bin Zeida a babičkou prince Zaíd Raád Zaíd Husajna. \n\nFahrelnissa Zeid se narodila do vysoce postavené rodiny v Osmanské říši. Její strýc, Cevat Çobanlı Paša, byl v letech 1891-1895 velkovezírem. Její otec, \"Şakir Paša\", byl vyslancem v Řecku, kde se potkal s její matkou, \"Sarou İsmet Hanım\". V roce 1913 byl její otec zastřelen. Její bratr \"Cevat\" byl poté souzen a nakonec i z vraždy usvědčen. \n\nFahrelnissa začala kreslit a malovat už jako malé dítě. Její nejstarší dochovaná tvorba je portrét její babičky, který namalovala ve svých čtrnácti letech. Od roku 1919 začala navštěvovat dívčí uměleckou školu v Istanbulu. \n\nV roce 1920 ve věku devatenácti let se provdala za prozaika İzzeta Meliha Devrima. Na líbánky odjeli do Benátek, kde se Fahrelnissa poprvé setkala s evropskými malířskými tradicemi. Společně měli tři děti. Její nejstarší syn Faruk (*1921) zemřel v roce 1924 na spálu. Její syn Nejad (*1923) se později stal také malířem a její dcera Şirin Devrim (*1926) se stala herečkou.\n\nV roce 1928 odjela do Paříže, kde studovala na akademii pod vedením malíře Rogera Bissièreho. Než se v roce 1929 vrátila do Istanbulu, zapsala se tam do místní umělecké akademie.\n\nJejí bratr Cevat Şakir Kabaağaçlı byl prozaik a její sestra Aliye Berger byla také malířka.\n\nFahrelnissa se s Devrimem rozvedla v roce 1934 a provdala se za prince Zeida bin Husajna z Iráku, který se stal v roce 1935 prvním vyslancem Iráku v Německu. Pár se odstěhoval do Berlína, kde společně uspořádali celou řadu slavností a večírků. Po anexi Rakouska v březnu roku 1938 se vrátili zpět do Iráku, kde se usadili v Bagdádu.\n\nFahrelnissu v Bagdádu zachvátila deprese a na rady svého vídeňského lékaře se na krátký čas vrátila do Paříže. Následující léta strávila cestováním mezi Paříží, Budapeští a Istanbulem, aby mohla dokončit všechny své malířské práce. V roce 1941 se usadila v Istanbulu a své malby vylepšovala.\n\nFahrelnissa se poté přidala do skupiny D Group, avantgardní malířské skupiny vzniklé současně se vznikem Turecké republiky pod Mustafou Kemalem Atatürkem. I když v této skupině byla velmi krátce, výstava v skupiny v roce 1944 jí umožnila pozdější vlastní výstavy. Tu otevřela přímo ve svém domě v Istanbulu ještě téhož roku.\n\nV roce 1945 vyklidila několik místností svého apartmánu v Istanbulu a věnovala je všem svým samostatným výstavám. V roce 1946 se přestěhovala do Londýna, kde se její manžel princ Husejn stal vyslancem Iráku. Nadále pokračovala v malbách a stejně jako v Istanbulu věnovala několik místností jejich bytu v irácké ambasádě výstavám. \n\nOd roku 1947 se začala Fahrelnissa více zabývat abstraktním uměním. Inspirována byla malbami z Paříže krátce po skončení války. Do maleb zakomponovala své perské, byzantské, krétské a orientální kořeny, ze kterých poté díky ní vznikalo moderní umění.\n\nSvou sbírku poté vystavila v Londýně v Saint George's gallery v roce 1948. Výstavu navštívila i královna Alžběta II. Díky její vysoké pozici v rodině vládnoucí Iráku její výstavy navštěvovaly významné osobnosti a členové jiných vládnoucích vrstev. Kritik umění Maurice Collis si její expozici velmi oblíbil a stali se dobrými přáteli. Francouzský umělecký kritik a kurátor Charles Estienne se stal hlavním zastáncem jejích prací. \n\nNásledující dekádu žila střídavě v Londýně a Paříži.\n\nV roce 1958 přesvědčila svého manžela, aby se nevracel do Bagdádu, když se měl stát regentem svého synovce Faisala II. Pár odjel do svého prázdninového sídla na ostrově Ischia v Neapolském zálivu. Dne 14. července 1958 došlo v Iráku k vojenskému převratu a celá královská rodina Hašímovců byla zavražděna. Prince Zeid a jeho rodina smrti unikli a měli jen 24 hodin na opuštění ambasády Iráku v Londýně. Vojenským převratem skončila její kariéra malířky v Londýně.\n\nFahrelnissa a její rodina se přestěhovali do londýnského bytu a ve věku 57 let poprvé vařila sama. Tato zkušenost ji přinutila malovat na kuřecí kosti a později vytvořila sochy z kostí zalitých do pryskyřice, zvané \"paléokrystalos.\" Přestala se věnovat abstraktnímu umění a začala malovat portréty své rodiny a svých nejbližších.\n\nZa několik let se její nejmladší syn, princ Raad, oženil a přestěhoval se do Ammanu v Jordánsku. V roce 1970 její manžel zemřel a Fahrelnissa se přestěhovala za svým synem v roce 1975. Rok na to zde založila vlastní výtvarnou školu a následujících 15 let, až do své smrti v roce 1991, zde sama mladé ženy vyučovala.\n\n"}
{"id": "1518753", "url": "https://cs.wikipedia.org/wiki?curid=1518753", "title": "Pang!", "text": "Pang!\n\nPang! je šesté sólové studiové album velšského hudebníka Gruffa Rhyse. Vydáno bylo 13. září 2019 společností Rough Trade Records. Album bylo nahráno v Cardiffu a produkoval jej jihoafrický hudebník Muzi. Album je Rhysovým prvním od roku 2005 (\"Yr Atal Genhedlaeth\"), které obsahuje výhradně písně ve velštině. V mezidobí sice na některých albech vydal velšskou píseň, ale většina jich byla v angličtině. Název alba \"Pang\" je anglický.\n\n"}
{"id": "1518754", "url": "https://cs.wikipedia.org/wiki?curid=1518754", "title": "Bitva u Rábu", "text": "Bitva u Rábu\n\nBitva u Rábu se odehrála 21.května 1271 mezi vojsky českého krále Přemysla Otakara II. a uherského krále Štěpána V. V této bitvě, která se konala na území dnešního Maďarska poblíž města Győr, zvítězilo vojsko českého panovníka.\n\nPoté co Přemysl Otakar II. získal v roce 1251 Dolní i Horní Rakousy a Štýrsko, roku 1266 pak Chebsko a v roce 1269 zdědil Korutansko a Kraňsko, ocitl se na vrcholu moci. Vzápětí nastaly potíže s novým uherským králem Štěpánem V. V polovině října 1270 se oba panovníci setkali v Bratislavě a dohodli se na dvouletém míru. Uherský král ale dohodu nedodržel a v době, kdy byl Přemysl Otakar II. zaneprázdněn problémy v Korutanech, podnikla uherská vojska pustošivé vpády do Rakouska. Při odvetné výpravě, kterou Přemysl Otakar II. uspořádal hned po Velikonocích, se jeho vojsko shromáždilo na Moravském poli, odkud 13. dubna 1271 přešlo řeku Moravu po k tomuto účelu vybudovaném mostě do Uher a obsadilo Děvín, Stupavu, Svätý Jur, Nitru a Pezinok. Poté zamířil Přemysl Otakar opět k Bratislavě, kde po jím založeném mostě překročil Dunaj, a hned 2. května se nedaleko od něj střetl s dotírajícími Uhry a Kumány, které zahnal na útěk. Druhá vítězná bitva se odehrála 8. května poblíž Mošoně-Uherských Starých Hradů, kde se Uhři pokusili zabránit Přemyslovu vojsku v přechodu přes Litavu.\n\nPo bitvě z 8. května dorazilo do Přemyslova ležení poselstvo Štěpána V. tvořené veszprémským biskupem a bánem Rolandem, aby vyjednalo třídenní příměří, jež pak bylo ještě o dva dny prodlouženo. \n\nNeústupností Štěpánovou však byl Přemysl Otakar donucen pokračovat ve válce. \n\nŠtěpán V. se ale vyhýbal přímému střetu, a proto byl český král nucen uchýlit se k válečné lsti. Nechal část svých oddílů fingovat ústup jakoby ze strachu před silou uherského vojska. To Štěpána zmátlo, pročež dal povel k jejich hromadnému stíhání. Tak došlo konečně 21. května k otevřenému boji obou armád v rovinaté krajině mezi řekami Litavou a Rábou. České vojsko v čele s Přemyslem Otakarem II. rozdrtilo armádu Uhrů a Kumánů a zahnalo poražené až k řece Rábě vzdálené tři staročeské míle, tj. asi 22 km, kde se jich spousta utopila.\n\nKrátce poté, 24. května na letnice, byl Přemysl Otakar II. nucen rozpustit vzhledem ke značným zásobovacím problémům své vojsko. Štěpán se za svou porážku mstil odvetnými nájezdy svých Kumánů, kteří plenili přilehlé části Dolních Rakous a Moravy, přepadali bezbranné rolníky a několik tisíc jich odvlekli do zajetí.\n\nKonečně 2. července 1271 došlo po dlouhých jednáních mezi oběma panovníky v Bratislavě (Prešpurku) k podepsání Prešpurského míru. Podle smlouvy se Uhry vzdaly nároků na území dnešního Rakouska a Slovinska a Čechy se vzdaly podřízených uherských území.\n\n"}
{"id": "1518756", "url": "https://cs.wikipedia.org/wiki?curid=1518756", "title": "NGC 7027", "text": "NGC 7027\n\nNGC 7027 je velmi mladá a hustá planetární mlhovina\nv souhvězdí Labutě s magnitudou 8,5.\nOd Země je vzdálená přibližně 3 000 světelných let.\nObjevil ji Édouard Stephan v roce 1878.\nJde o jednu z nejmenších planetárních mlhovin a přitom je zdaleka nejpodrobněji zkoumaná. V roce 2019 byla v této mlhovině zjištěna přítomnost hydridu helia.\n\nPatří mezi nejjasnější planetární mlhoviny.\nJe viditelná i malým dalekohledem přibližně 2° severovýchodně od hvězdy Ný Labutě (ν Cyg).\nPři malém zvětšení, např. 50x, objekt vypadá pouze jako poměrně jasná namodralá či modrozelená hvězda. K pozorování podrobností v mlhovině je možné použít velké zvětšení, protože má velkou plošnou jasnost.\n\nMlhovinu objevil Édouard Stephan v roce 1878 na observatoři v Marseille, kde objevil i mnoho dalších mlhovin. Nezávisle na něm ji 14. listopadu 1879 objevil i Thomas William Webb.\n\nV roce 1977 byla pomocí Schmidtova dalekohledu na Yerkesově observatoři určena přesná optická poloha této planetární mlhoviny, aby bylo možné porovnat její snímky a rádiové mapy.\n\nMlhovina byla mnohokrát fotografována Hubbleovým vesmírným dalekohledem.\nPřed pozorováním tímto dalekohledem byla mlhovina považována za protoplanetární mlhovinu, jejíž ústřední hvězda je příliš chladná na ionizaci okolního plynu, ale snímky potvrdily, že jde o planetární mlhovinu v raném období jejího vývoje. Předpokládá se, že původní hvězda, ze které mlhovina vznikla, měla hmotnost asi 3 až 4 hmotností Slunce.\nNGC 7027 je jednou z nejjasnějších planetárních mlhovin ve viditelné oblasti.\nJejí plynná obálka začala vznikat před asi 600 lety, takže je poměrně mladá a kvůli tomu má malý rozměr - zatímco běžné planetární mlhoviny mají průměr kolem 1 světelného roku, tato mlhovina má rozměr asi 0,2 krát 0,1 světelného roku. Její tvar je velmi složitý a skládá se z eliptické oblasti ionizovaného plynu,\nležící uvnitř rozsáhlého neutrálního oblaku, který je tvořen prachem a plyny.\nObálka mlhoviny má tvar protáhlého sféroidu, obsahuje oblast fotodisociace uspořádanou do tvaru jetelového lístku a rozpíná se rychlostí 17 km/s. Ústřední oblast mlhoviny vydává rentgenové záření, což svědčí o přítomnosti velmi vysokých teplot. Eliptickou část mlhoviny obklopuje několik slabých soustředných modrých obálek.\n\nJe možné, že ústřední bílý trpaslík v mlhovině má akreční disk, který je místem vysokých teplot.\nTento bílý trpaslík by mohl mít hmotnost kolem 0,7 hmotnosti Slunce a jeho zářivý výkon dosahuje 7 700 násobek zářivosti Slunce. Mlhovina prochází krátkým obdobím ve vývoji planetární mlhoviny, kdy jsou molekuly v její obálce postupně štěpeny na jednotlivé atomy ultrafialovým zářením ústřední hvězdy a tyto atomy jsou poté ionizovány.\n\nRozpínající se halo mlhoviny má hmotnost asi trojnásobku hmotnosti Slunce a je asi 100x hmotnější než ionizovaná ústřední oblast. Takto výrazná ztráta hmotnosti ústřední hvězdy je přesvědčivým důkazem toho, že i hvězdy několikrát těžší než Slunce se mohou vyhnout závěrečnému výbuchu v supernovu.\n\nNGC 7027 má díky ústřední hvězdě bohaté a velmi ionizované spektrum. Mlhovina je bohatá na uhlík a je velmi zajímavou laboratoří pro výzkum chemie uhlíku v husté molekulární hmotě vystavené silnému ultrafialovému záření.\nSpektrum této mlhoviny ovšem obsahuje méně spektrálních čar neutrálních molekul, než je běžné. To je způsobeno právě rozkladem neutrálních molekul silným ultrafialovým zářením. \nMísto toho obsahuje ionty s velmi vysokým ionizačním potenciálem.\nV roce 2019 byla v této mlhovině zjištěna přítomnost hydridu helia, který je považován první molekulu, která se v raném vesmíru utvořila přibližně 100 000 let po Velkém třesku.\nVýzkum z roku 2016 v mlhovině našel důkaz přítomnosti nanodiamantů.\n\n\n"}
{"id": "1518759", "url": "https://cs.wikipedia.org/wiki?curid=1518759", "title": "Odborná knihovna Muzea jihovýchodní Moravy ve Zlíně", "text": "Odborná knihovna Muzea jihovýchodní Moravy ve Zlíně\n\nKnihovna Muzea jihovýchodní Moravy ve Zlíně je odborná prezenční knihovna určená pro pracovníky muzea, ale i pro laickou veřejnost, které nabízí prezenční výpůjční a rešeršní služby. Knihovna obsahuje přes 30 tisíc svazků odborné literatury a periodik orientujících se především na regionální tiskoviny a historii. Novější akvizice se zaměřuje především podle zájmů kurátorů sbírkových fondů muzea, kterými jsou historie, etnografie, botanika, geologie a zoologie.\n\nKnihovna a studovna se nachází v pátém patře 14. budovy 14/15 Baťova institutu ve Zlíně. Badatelé zde mohou, po předchozí dohodě na emailu veronika.balajkova@muzeum-zln.cz, využívat informační zdroje v knižní podobě, počítač s přístupem na internet a k dispozici je uživatelům také pro prezenční výpůjčky regionální fond, knihy, časopisy, noviny, ročenky, sborníky, mapy, příležitostné tisky a díla regionálních autorů a dalších pramenů o dějinách kraje, okresu a města Zlína. Uživatelé mohou využívat aktualizovaný on-line katalog muzejní knihovny, nebo mohou využít Souborného katalogu zlínských knihoven, všechna periodika jsou rovněž k dohledání v Souborném katalogu České republiky, kam jsou postupně připisovány, také další knihovní fondy.\n\nV roce 1953 bylo ustaveno Krajské muzeum v Gottwaldově, které zastřešilo dosavadní sbírkotvornou činnost městského muzea a firmy Baťa a zahájilo činnost v lednu 1953. Od této doby je rovněž možné datovat vznik muzejní knihovny, která však nebyla budována cílevědomě a plánovitě a její bohaté fondy vznikaly spíše nahodile. V 50. letech získalo muzeum rozsáhlé soubory převážně německé literatury ze zrušených gymnázií v Brně, Kroměříži a Uherském Brodě. Touto cestou se do knihovny dostaly mnohé zajímavé a vzácné ukázky odborné  a encyklopedické produkce z konce 19. a začátku 20. století. Většinu starší vlastivědné a regionální literatury muzeum získalo z různých vzdělávacích spolků a zrušených malých veřejných knihoven. V 50. letech fond doplnily publikace pocházející ze sbírek muzejních spolků v Napajedlích, Vizovicích a Luhačovicích. Oblastní muzeum jihovýchodní Moravy v Gottwaldově dlouhá léta sídlilo na zlínském zámku, kde se také nacházela knihovna se studovnou hojně vyhledávaná zvláště kvůli své regionální literatuře a sbírce etnické hudby z celého světa, avšak prostory pro umístění knih zde nebyly dostatečné, a proto se většina knihovního fondu nacházela na různých detašovaných pracovištích. V roce 2013 bylo Muzeum jihovýchodní Moravy i s knihovnou přestěhováno do 14. budovy 14/15 Baťova institutu ve Zlíně, kde je většina knihovních fondů centralizována dodnes.\n\nV bohatých regionálních knihovních fondech jsou shromážděny publikace, týkající historického vývoje našeho regionu, jednotlivých obcí a měst. Součástí tohoto fondu jsou také regionální periodika vydávaná obcemi a městy v regionu, jako je například \"Kulturní zpravodaj Gottwaldova, Zpravodaj města Zlína, Lukovský zpravodaj, Hvozdenský zpravodaj, Luhačovický zpravodaj\" nebo \"Naše Bojkovsko\". Knihovna vlastní i periodika významných průmyslových závodů působících na území jihovýchodní Moravy. K nejvýznamnějším závodním novinám, které se v knihovně nacházejí, kupříkladu patří \", Svit, Tep, Rudý říjen, Barum, Gottwaldovský kovák, Gottwaldovská jiskra, Vítězná práce\" a řada dalších.\n\nKnihovna rovněž spravuje stále se rozšiřující baťovský regionální fond, jenž obsahuje více než tři stovky knih, které se věnují období vývoje Baťových závodů a historie rodinného klanu Tomáše Bati a jeho pokračovatelů.\n\nK regionálním fondům rovněž patří knihovny zajímavých regionálních osobností, jimiž byly například František Bartoš, Josef Čižmář, Daniel Sloboda, Jiří Hanzelka nebo Karel Pavlištík. Tyto publikace, doplněné obvykle dedikacemi a rukopisnými poznámkami, jsou nejen zdrojem informací o osobnostech majitelů, ale poskytují i zajímavý pohled na společenské a kulturní klima doby, ve které žili.\n\nDíky vytrvalé a poctivé akviziční činnosti muzejních spolků, jejichž knihovny Krajské muzeum v Gottwaldově v 50. letech 20. století převzalo, vlastní téměř kompletní řady \"Českého časopisu historického,\" \"Časopisu Národního muzea\", \"Časopisu Moravského muzea, Českého lidu, Časopisu vlasteneckého musejního spolku v Olomouci, Vlastivědného věstníku moravského\" a řadu dalších významných českých a moravských odborných periodik.\n\nFond periodik je v knihovně již tradičně rozšiřován především pomocí výměny publikací s jinými institucemi. Publikační činnost odborných pracovníků a vydávání muzejního periodika od roku 1956 umožnilo výměnu publikací nejen s československými, ale i zahraničními institucemi. Tehdejší gottwaldovské muzeum navázalo kontakt s muzei v Polsku (Poznaň, Varšava), Maďarsku (Péc, Székesfehérvár), východním i západním Německu (Drážďany, Výmar, Berlín, Cottbus, Bonn, Brémy, Mnichov) a Rakousku (Linec). Sborníky a periodika pravidelně docházely nejen z akademických nakladatelství v Budapešti, Berlíně, Moskvě a Varšavě, z univerzitních pracovišť v polském Lublinu a Wroclavi, z německého Wittenbergu, ale i ze zámoří, ze státních univerzit v Kalifornii a Kansasu. V letech normalizace příliv zahraniční literatury postupně slábl, až prakticky ustal. V současné době je publikační činnost muzea na vysoké úrovni a díky ní se knihovně daří získávat výměnou takřka šedesát odborných periodik s širokým záběrem studijních oborů.\n\nObsah centrálního fondu je velmi rozmanitý. Uživatelé mohou v knihovně nalézt tituly naučné literatury od roku 1861 do současnosti. K nejzajímavějším patří encyklopedické soubory Ottova slovníku naučného, Masarykův a Riegrův slovník naučný a řada dalších encyklopedických děl naší i zahraniční provenience. Novější akvizice je orientována především na historii, pomocné vědy historické a etnografii. Rovněž se do tohoto fondu dostávají příspěvky z darů příznivců knihovny a knihy získané výměnou s jinými institucemi. Část fondu rovněž tvoří náboženská literatura, cestovatelské spisy, mapy, atlasy a reprezentativní velkoformátové barevné ilustrované publikace. \n\nSoučasná akvizice příručních knihoven se orientuje především podle zájmů kurátorů sbírkových fondů našeho muzea, kterými jsou historie, etnografie, botanika, geologie a zoologie.\n\nKnihovna Muzea jihovýchodní Moravy ve Zlíně spravuje sbírku vzácných historických knihovních fondů. Sbírkový knižní fond je rozdělen na dvě podkategorie, v nichž se nachází takřka čtyři stovky starých tisků z let 1500 až 1800, ale i více než 750 knih v historických fondech zaujímající roky 1801 až 1860. K nejvzácnějším souborům našeho muzea patří sbírka biblí, kterou tvoří 48 výtisků biblí představujících 33 vydání, 37 výtisků Nového zákona zastupujících 27 vydání, což tvoří takřka ucelený soubor českých tištěných biblí 16. – 19. století, včetně Bible Severinova, Melantrichova nebo Bible kralická. Knihovna zároveň vlastní řadu biblí jako například dvě hebrejské bible nebo latinskou Bibli svatou z roku 1645 tištěnou v Antverpách, či Bibli Lutherovu z roku 1663 vydanou v Jeně. Knihovna rovněž vlastní vydání Mattioliho \"Herbáře\" z let 1562 a 1596, \"Zřijzenij Zemské Margkrabstwj Morawského\" z roku 1604, \"Pjsně duchownj Ewangelistské\" vydané v Kralicích v roce 1618\",\" nebo \"Orbis Sensualium Pictus Quadrilinguis Emendatus Hoc est\" Jana Amose Komenského vydané v roce 1760 v Norimberku.\n\n\n"}
{"id": "1518764", "url": "https://cs.wikipedia.org/wiki?curid=1518764", "title": "Kineziologie One Brain", "text": "Kineziologie One Brain\n\nKineziologie One Brain je odvětví aplikované kineziologie, jedná se o alternativní metodu, která používá svalových testů k hledání příčin fyzických i duševních poruch a jejich odstranění pomocí korekčních technik. Metoda je používána u dětí i dospělých, při fyzických i psychických problémech, při aktuálním i dlouhodobém stresu.\n\nZáklady této metody vypracoval v 60. letech 20. století chiropraktik George J. Goodheart (1918 - 2008) v USA . Goodheart vycházel z fyziologických, mechanických i psychologických mechanizmů, které zkoumá kineziologie a vypozoroval souvislost mezi funkcí svalů a zdravím člověka. Vycházel z předpokladu, že tak, jak mozek vysílá signály do svalů, jsou i svaly schopny ovlivňovat funkce mozku. To se má dít jemným pohybem svalů, jehož se docílí masáží akupresurních bodů či tlakem na ně. Goodheart postupně zmapoval souvislost mezi 16 různými tlakovými body na lebce, dále nad prsní kostí, za kolenem a všemi hlavními svalovými skupinami. Pomocí těchto souvislostí naznal, že v lidském těle jsou určité energetické kanály, které mají vztah mezi jednotlivými tlakovými body, svaly a orgány. Energetické dráhy, kterým se říká také meridiány, jsou známy a využívány zejména v tradiční čínské medicíně. Energetické dráhy jsou například využívány v akupresuře či akupunktuře.\n\nV roce 1975 byla založena mezinárodní organizace aplikované kineziologie International College of Applied Kinesiology (ICAK) s cílem poskytnout informace a postupy založené na výzkumu, který učinil George J. Goodheart. Goodheart později učil metodu další chiropraktiky. V roce 2003 byla aplikovaná kineziologie 10. nejpoužívanější metoda používaná chiropraktiky v USA, 37.6 % chiropraktiků používajících tuto metodu a 12.9 % pacientů bylo touto metodou ošetřeno.\n\nKoncepci George J. Goodhearta později rozpracoval dr. John Thie, zakladatel mezinárodní asociace kineziologů Touch For Health Kinesiology Association. V dalším vývoji této metody se specifikovalo několik odvětví specializované kineziologie, z nichž nejrozšířenější je metoda kineziologie One Brain, která je součástí systému Three In One - 3in1. Zakladatelem kineziologie One Brain je Gordon Stokes (1929 - 2006) a Daniel Whiteside (1933 - 2013), kteří metodu aplikované kineziologie dále zdokonalili. Stokes ve své práci využíval behaviorální genetiku (genetiku chování), psychodrama, hru na postavy. Whiteside společně se svými rodiči Robertem a Elizabeth byli průkopníky genetiky chování, metody, která by měla pomoci pochopit instinktivní chování lidí. Whiteside vytvořil mezinárodně uznávaný systém v oblasti vrozených vzorců chování.\n\nMetoda One Brain je v současnosti nejpoužívanější a nejúčinnější z aplikované kineziologie, je hrazena zdravotní pojišťovnou například v Nizozemsku nebo v Maďarsku.\n\nMetoda kineziologie One Brain nachází uplatnění při fyzických či psychických potížích, které vznikly následkem nějaké prožité silné negativní události. Pomáhá lidem identifikovat stres a uvolnit ho. I klasická medicína připouští, že až 95 % všech onemocnění je psychosomatického původu, což znamená, že je naše tělo závislé na našich duševních procesech. Psychosomatický základ tak může mít například bolesti hlavy, zad, žaludku, a mnohé jiné.\n\nMetoda používá k hledání příčiny problému testování svalů vycházející z pozorování, že negativní emoce sval oslabí, čímž je možné pomocí svalů testovat tělo. Mozek, jako biologický počítač, koordinuje činnost tělesných projevů a funkcí a zaznamenává všechny údaje do paměti člověka. Přes propojení svalů s mozkem je možné dostat se k uloženým údajům a nalézt tak prvotní příčinu aktuálního prožívaného stresu či problému a v konečném důsledku příčinu vyloučit. Metoda rovněž předpokládá, že když má člověk jakýkoliv problém, jedná se o špatnou komunikaci mezi levou a pravou mozkovou hemisférou. Tento blok byl způsoben strachem, bolestí nebo strachem z bolesti. Pomocí jednoduchých korekcí nebo cvičením příslušných svalů lze blok jemně a účinně odstranit a znovu nastolit tzv. jednotný mozek (tj. One Brain).\n\nFilosofie One Brain je jednoduchá. Odstranit stres a obnovit vlastní volbu ve svém jednání a chování, převzít za sebe odpovědnost. Odblokováním se uvolní negativní energie spojená se stresem nebo traumatickou událostí v minulosti, které ovlivňovaly klienta v přítomnosti. Člověk již nereaguje jako dříve na základě minulé negativní zkušenosti, nachází nová řešení svých stávajících problémů a tím dosahuje větší harmonii v životě.\n\nMetoda nediagnostikuje ani neléčí, ale tím že odstraní blokády uvolní energetický tok v těle a zapojí se samo léčící síly organismu.\n"}
{"id": "1518769", "url": "https://cs.wikipedia.org/wiki?curid=1518769", "title": "Hotel Mánes (Svratka)", "text": "Hotel Mánes (Svratka)\n\nHotel Mánes je hotel vystavěný ve 40. letech 20. století ve Svratce, tvořící jednu z dominant města v centru CHKO Žďárské vrchy.\n\nHotel začal stavět během druhé světové války svratecký podnikatel Jindřich Bureš podle plánů architekta Karla Řepy z Pardubic. V důsledku válečných událostí a nedostatku stavebního materiálu stavba pokračovala pomalu a po skončení války byla dokončena jen hrubá cihlová stavba. I v dalších letech pokračovaly práce jen pozvolna. Po únoru 1948 byla na stavbu uvalena národní správa, kterou byl pověřen podnik Československé hotely. Národní správce stavební práce dokončil, slavnostní otevření hotelu proběhlo 17. července 1949. Vzhledem k malířské tradici Svratky dostal jméno Mánes. Do roku 1964 spravoval hotel podnik Raj Žďár nad Sázavou, poté Interhotel Brno. Po listopadu 1989 byl hotel v restituci vrácen potomkům původních majitelů. Vzhledem k soudním sporům však chátral. Po několika letech, kdy byl mimo provoz, hotel na začátku 21. století koupil František Černý, učeň bývalého šéfkuchaře hotelu Františka Mořického. Začal s opravami a v září 2008 byl hotel znovu otevřen.\n\nArchitekt při výstavbě vycházel z estetických kvalit místních přírodních materiálů. Plochy hrubého kamene a tmavého dřeva kontrastují s hladkou omítkou. Těchto materiálů bylo využito také při horizontálním členění jednotlivých podlaží. Budova hotelu je zakončena mírnou pultovou střechou, v nárožích prolomené balkony. Stavbu obklopuje zahrada upravená ve stylu anglického parku.\n\nHotel nabízí ubytování v čtyřhvězdičkovém hotelu ve dvou a třílůžkových pokojích a tří až pětilůžkových apartmánech s LCD televizí, minibarem, sociálním zařízením a internetem. K dispozici je vířivka a kongresový sál pro 100 až 200 osob.\n\n"}
{"id": "1518770", "url": "https://cs.wikipedia.org/wiki?curid=1518770", "title": "Daryl Impey", "text": "Daryl Impey\n\nDaryl Impey (* 6. prosince 1984 Johannesburg) je jihoafrický reprezentant v silniční cyklistice, který je do roku 2012 členem týmu Mitchelton-Scott. Je všestranným jezdcem, který zvládá jízdu v kopcích, časovky i závěrečné spurty. \n\nJe osminásobným mistrem své země v časovce jednotlivců a dvojnásobným v závodě s hromadným startem. Na mistrovství Afriky v silniční cyklistice získal v roce 2006 bronzovou medaili v časovce. Na mistrovství světa v silniční cyklistice získal v časovce družstev stříbrnou medaili v roce 2013 a bronzovou medaili v roce 2016. Dvakrát startoval na olympijských hrách, kde obsadil v individuálním závodě 40. místo v roce 2012 a 28. místo v roce 2016. \n\nVyhrál etapové závody Kolem Turecka (2009), Tour of Alberta (2014), Tour Down Under (2018 a 2019) a Czech Cycling Tour (2019). Na Critérium du Dauphiné v roce 2018 vyhrál bodové hodnocení. \n\nV roce 2013 jel dvě etapy na Tour de France ve žlutém trikotu jako první africký závodník v historii. V roce 2019 získal po úniku svoje první etapové vítězství na TdF.\n\n"}
{"id": "1518777", "url": "https://cs.wikipedia.org/wiki?curid=1518777", "title": "Flora Tristan", "text": "Flora Tristan\n\nFlora Tristan, celým jménem Flora Célestine Thérèse Henriette Tristán y Moscoso (7. dubna 1803 Paříž – 14. listopadu 1844 Bordeaux), byla francouzská spisovatelka a publicistka peruánského původu, zabývající se emancipací žen a sociálními otázkami. Jejím vnukem byl Paul Gauguin.\n\nByla dcerou peruánského aristokrata, sňatek jejích rodičů však nebyl ve Francii uznán za legitimní a proto neměla nárok na dědictví. Z existenčních důvodů se v sedmnácti letech provdala za rytce André Chazala, s nímž měla tři děti. V roce 1825 od manžela uprchla, cestovala a střídala různá zaměstnání. Zemřela ve věku 41 let na břišní tyfus.\n\nVe svých knihách se zasazovala za ženskou rovnoprávnost včetně nároku na rozvod, byla odpůrkyní trestu smrti, požadovala vzdělání a zdravotní péči pro nemajetné vrstvy. Její myšlenka, že dělníci potřebují k prosazení svých zájmů jednotnou organizaci, ovlivnila zrod marxismu.\n\nČesky vyšla její kniha \"Toulky po Londýně\" (SNKLHU 1953).\n\nMario Vargas Llosa popsal její životní osudy v románu \"Ráj je až za rohem\".\n\n"}
{"id": "1518781", "url": "https://cs.wikipedia.org/wiki?curid=1518781", "title": "Seznam sídel v Chorvatsku (H)", "text": "Seznam sídel v Chorvatsku (H)\n\nToto je seznam sídel v Chorvatsku začínajících na písmeno H.\n"}
{"id": "1518782", "url": "https://cs.wikipedia.org/wiki?curid=1518782", "title": "Fridrich Hannibal z Thurn-Taxisu", "text": "Fridrich Hannibal z Thurn-Taxisu\n\nFridrich Hannibal z Thurn-Taxisu (3. září 1799 Praha – 17. leden 1857 Benátky) byl generál rakouského jezdectva.\n\nJeho otec byl Maxmilián Josef z Thurn-Taxisu (1769–1831), matka byla Marie Eleonora z Lobkovic (* 22. dubna 1770, Praha – 9. listopadu 1834, Loučeň) a měl pět sourozenců: Karel Anselm (1792–1844), August Maria Maxmilián (1794–1862), Josef (1796–1857), Karel Theodor (1797–1868), Vilém (1801–1848).\n\nFriedrich Hanibal se roku 1831 oženi s Marií Antonií Aurorou hraběnkou Batthyány von Német-Ujvár a měli spolu sedm dětí. \n\nVojenskou kariéru započal v roce 1809 v saské armádě a v roce 1814 přešel do rakouské armády v hodnosti nadporučíka (Oberleutnant). V roce 1815 se účastnil tažení na Paříž. V roce 1821 byl u císařské kavalérie povýšen do hodnosti rytmistr a v roce 1829 byl povýšen na majora. V roce 1830 byl krátkodobě adjutantem guvernéra pevnosti Mainz, Ferdinanda von Württemberg. V roce 1833 byl povýšen do hodnosti plukovníka a to bylo spojeno s vlastnictvím pěšího pluku. V roce 1840 byl povýšen do hodnosti generálmajora a převzal velení jezdecké brigády v Prostějově. V roce 1842 převzal velení nad pěší brigádou v Praze. Po jmenování do hodnosti polní podmaršálek mu bylo v lednu 1848 svěřeno velení nad záložní divizí II.armádního sboru ve válce za italskou nezávislost.\n\nPři tažení v roce 1848 sloužil ve II. sboru pod Konstantinem d’Aspre. Jeho jednotky se účastnily bitvy u Volta a při vstupu do Milána. V roce 1849 se účastnil bitvy u Novary a po bitvě se jeho jednotka vrátila do Prahy. V roce 1850 procestoval Švédsko a v roce 1851 se stal vojenským velitelem města Linz. Ve stejném roce se stal majitelem 50. pěšího pluku. V dubnu 1854 byl povýšen do hodnosti generál kavalérie. Stal se nejvyšším hofmistrem císařovny Alžběty. Zemřel 17. ledna 1857 na tyfus a byl pohřben na hřbitově Santa Lucia u Vicenzi po boku svého bratra. \n\n"}
{"id": "1518783", "url": "https://cs.wikipedia.org/wiki?curid=1518783", "title": "Fons honorum", "text": "Fons honorum\n\nFons honorum (česky \"zdroj cti\") je latinský termín označující moc (právo) papeže či panovníka povyšovat osoby do šlechtického stavu či povyšovat společenství na rytířské řády.\n\nVe středověké společnosti byli králové (a jiní suverénní panovníci, např. knížata) obvykle válečníci ve svých, zejména feudálních, systémech. Vládci poskytovali svým válečníkům půdu a zároveň nadání, které je opravňovalo k vlastnímu vládnutí nad daným územím a zároveň však zůstávali podřízenými vůči svému pánu. Tito vyznamenaní bojovníci získali tituly od panovníka, tedy díky jeho \"fons honorum\". \n\nPapež mohl povyšovat bratrstva či jiná společenství v rámci církve do šlechtického stavu jako celek a obdobně jako panovník i jednotlivce nebo rody. Příkladem mohou být johanité, jejichž bratrstvo bylo povýšeno na rytířský řád papežem Paschalem II. díky jeho \"fons honorum\" v této záležitosti. \n\n \n"}
{"id": "1518784", "url": "https://cs.wikipedia.org/wiki?curid=1518784", "title": "Rybářská bašta (altán)", "text": "Rybářská bašta (altán)\n\nRybářská bašta je otevřený altán na břehu \"rybníka Linhart\" v lázeňských lesích Karlových Varů. Veřejně zpřístupněn byl v roce 2003.\n\nAltán byl veřejnosti představen v roce 2003, kdy se zde konala slavnost na počest poslední \"Páralpárty\". Zástupci organizace Lázeňské lesy spolu s hejtmanem a šéfredaktorkou měsíčníku \"Promenáda\" předali spisovateli Vladimíru Páralovi cenu \"Findlaterův obelisk\" za jeho dlouhodobý přínos k obnově vyhlídek, altánů a jiných objektů v okolí města Karlovy Vary.\n\nProstorný otevřený altán s vyhlídkou na chovný rybník jménem \"Linhart\", někdy uváděn též jako \"svatý Linhart\", slouží ke společenským událostem při výlovech, ale i jako odpočinkový přístřešek ve volné přírodě. Jeho konečná podoba vznikala postupně. Základní návrh podal lesník organizace Lázeňské lesy Karlovy Vary Ivan Janoušek a dotvořili jej Otakar Kulhánek, Miroslav Straka a Lubor Skokánek. Později byla rozšířena plocha verandy. K celkové rekonstrukci došlo v roce 2015 a tehdy získal altán svoji současnou podobu (2019).\n\nObjekt je celoročně volně přístupný.\n\n"}
{"id": "1518785", "url": "https://cs.wikipedia.org/wiki?curid=1518785", "title": "Černá (Praha)", "text": "Černá (Praha)\n\nČerná ulice na Novém Městě se nachází mezi ulicemi Myslíkova a Opatovická. Dříve spadala tato část pod dnes již zaniklou vesnici Opatovice založenou roku 1115 kladrubskými benediktiny při kostele sv. Michala. Roku 1348, za vlády Karla IV., byla vesnice i s kostelem začleněna do Nového Města pražského.\n\nDo 18. století se kvůli lokaci užívalo označení \"V Opatovicích\", později se uchytil název \"Černá ulice\". Původ novějšího jména není ale jednoznačně stanoven. Obecně se přiklání k odkazu na její charakter – \"užší temná/tmavá ulice\". Dle Heraina nese ulice jméno po jednom z občanů, jenž zde bydlel.\n\nPětipatrová budova Marathon čp. 646/II byla postavena roku 1928 pro Plichtův tělovýchovný ústav Františkem X. Čtrnáctým. V roce 1995 byla tato puristická stavba zakoupena synodní radou Českobratrské evangelické církve. Obnovená budova se stala téhož roku sídlem Evangelické teologické fakulty Univerzity Karlovy, která v těchto místech přetrvává dodnes.\n\nV suterénu se dříve nacházela tělocvična s galerií a sportovně laděné reliéfy od Ladislava Šalouna. V současnosti se zde vyskytuje fakultní knihovna, v jejímž čele lze ještě dnes spatřit tři zmíněné reliéfy. V tomto patře také začíná původní dochované dřevěné dvouramenné schodiště s dřevěným zábradlím vedoucí do 1. patra, kde na mezipodestě visí obraz od V. Stříbrného z roku 1928. V přízemí a v prvním patře se z doby výstavby budovy dochovaly mimo zmíněné dřevěné schodiště i některé dveře.\n\nV roce 1882 byl postaven v novorenesančním duchu dům čp. 1610/II (č. o. 14) Františkem Buldrou pro manžele Josefa a Aloisii Teigovi, budoucí rodiče známého spisovatele Karla Teigeho, který zde též prožil část svého života. V téže době byla na druhém dílu parcely vystavena novostavba čp. 170 (č. o. 16). V roce 1909 byl dům čp. 170 zakoupen \"Dětským Azylem milostného pražského Jezulátka\", v jehož čele stály sestry dominikánky. Své zdejší působiště o pět let později rozšířily i o vedlejší stavbu čp. 1610/II, přičemž zde ale do roku 1937/38 využívaly pouze 3. patro a přízemí, které se propojilo s přízemím druhého domu. V roce 1927 se Karel Teige se svou manželkou z důvodu osamostatnění přestěhoval do sousedního obydlí čp. 170. Na přelomu let 1927–28 zde byla jeho přítelem Jaromírem Krejcarem přistavěna dvě mansardová patra. Doprostřed nového 5. patra nechal zahloubit malou terasu. Zároveň došlo ke zpurizování fasády odstraněním veškerých novorenesančních architektonických prvků. Byty v nově vytvořených patrech přizpůsobil autorově ideálu bydlení skrze zhotovení dvoupokojových garsonek se společným příslušenstvím. Páté patro obýval spisovatel se svou ženou, čtvrté patro poté obydlila jeho matka se sestrou. Odchod rodiny Teigů z domů roku 1938 odstartoval úpravy vedoucí k definitivnímu spojení obou objektů pod Dětský Azyl.\n\nK zásadním změnám došlo s nastolením komunistického režimu. Dům byl znárodněn, děti byly rozvezeny do jiných ústavů a sestry byly přemístěny do soustřeďovacích táborů. V budově se nově usídlil internát základní školy pro děti s vadami řeči. V 50. letech bylo navíc ve 4. patře zavedeno dormitorium pro spánkovou léčbu. V roce 1959 se díky získání nových prostor internát přemístil na Kobyliské náměstí a byl v domě v Černé ulici vystřídán chlapeckým domovem mládeže, ve kterém směly být později ubytovány i dívky. Nakonec zde vznikl dívčí internát.\n\nPo roce 1990 byl dům v rámci privatizace navrácen Kongregaci sester dominikánek. V letech 1992-94 došlo při přestavbě na penzion k narušení Krejcarovy puristické fasády. Neznámý projektant nechal okna ve střední ose orámovat kamennými deskami a zároveň mezi ně umístil pseudokubistické plastické ornamenty.\n\nV současné době zde sestry dominikánky provozují \"Katolický domov studujících\" neboli církevní školské ubytovací zařízení.\n\nDva nájemní novorenesanční domy čp. 1704/II a čp. 1705/II byly roku 1889 postaveny jako dvojdům dle plánů Aloise Bureše. K dalším větším stavebním úpravám došlo v roce 1923, kdy byl přistavěn přízemní dvorní přístavek dle Josefa Kovařoviče, a v roce 1927, kdy byla přidána nástavba 4. patra nad dvorní trakt dle návrhu Štěpána Koloschka. Vnější fasáda obou objektů je s výjimkou barvy zdiva a vstupních dveří de facto identická. První podlaží třípatrových domů je bosované a má 6 nezdobených oken. Uprostřed budov jsou umístěny původní dvoukřídlé dřevěné kazetové dveře s rozdílným nadsvětlíkem, který je stylizován do oblouku. V oblasti nad nadsvětlíkem mezi pilastry rámujícími dveře se vyskytuje část zdobená festonem s rostlinnou tematikou, v jejímž středu se nachází maskaron v podobě ženské tváře. Okna ve zbývajících třech podlažích jsou po osmi a odlišně pojatá. Nad okny v 1. patře se nachází trojúhelné nadokenní římsy zdobené festonem, v 2. patře jsou poté segmentové nadokenní římsy s kartušemi s rostlinným motivem. Nad okny ve 3. patře se nachází maskaron v podobě ženské tváře. Střecha domů je sedlová.\n\nNájemní třípatrový novorenesanční dům čp. 172/II, nacházející se na rozhraní ulic Černá a Myslíkova, byl postaven roku 1881 dle návrhu Františka Pavikovského. V roce 1905 přidal architekt Matěj Blecha budově druhý vstup na nároží. Původní dřevěné předsazené výkladce byly odstraněny při přestavbě přízemí roku 1968. Přízemí stavby prošlo později v 90. letech ještě dvěma dalšími rekonstrukcemi.\n\nObě uliční fasády budovy ústí do nárožního rizalitu. V přízemí rizalitu je vstup do jednoho z obchodů. V 1. patře se nachází oválný výklenek s mužskou bustou, nad okny lemovanými pilastry je vlys, v jehož středu se nachází medailon se ženskou hlavou, zdobený putti, girlandami a rostlinnými ornamenty. V 2. patře se nachází kartuš s maskaronem, v 3. patře je znázorněno datum výstavby budovy a nad ním orel s rozepjatými křídly a festony v zobáku. Okna v 2. a 3. patře jsou také ohraničená pilastry, jejich zdobení je ale odlišné. Rizalit je na vrcholu zakončen atikovou zídkou se třemi lvími hlavami. Do Černé ulice vedou z domu dřevěná kazetová vrata s proskleným nadsvětlíkem. Podél Myslíkovy ulice vedou do obchodů v budově celkem tři vstupy. V rámci interiéru stavby se dochovalo mnoho původních uměleckořemeslných detailů.\n\nV již výše zmíněném domě čp. 1610/II se roku 1900 narodil jeden z našich předních avantgardních spisovatelů - Karel Teige. Jeho rodný dům v Černé ulici se pro něj stal časem základnou pro vedení skupiny Devětsil. Mihli se zde proto také literární osobnosti jako Jaroslav Seifert a Vítězslav Nezval. Po smrti Josefa Teigeho roku 1921 dokonce pronajímala jeho manželka Aloisie volné pokoje v bytě některým synovým přátelům - např. Jiřímu Wolkerovi a Jindřichu Hořejšímu. I prostřednictvím jejich tvorby dochází k lepšímu seznámení s historií staveb včetně uměleckého vnímání interiéru obydlí. Následující přiblížení a de facto potvrzení informací zmíněných v části \"Rodný dům Karla Teigeho a Katolický domov studujících\" pochází z pera Karla Honzíka, architekta a spisovatele:\n\n\"[...] \"V pootevřených dveřích se objevila jeptiška, jindy chovanka sirotčince či azylu, který měl sídlo v přízemí. Bylo nutno hlásit, ke komu jdete na návštěvu, aby vám byl s tisícerým váháním uvolněn vstup do chodby, plné kuchyňských pachů, tak příznačných pro ústavy tohoto druhu.\" [...] \"Nahoru se vystupovalo po vyšlapaných schodech, s vyhlídkou na dvory\" [...] \"Na bytové dveře se zvonilo tlačítkovým ručním zvonkem. Tichá a laskavá paní vás uvedla do jídelny, jež tak často sloužila v měšťanských rodinách za salón, a kde byly ještě zbytky makartovské nádhery. Plyšová pohovka s vysokým opěradlem pro záda, na němž byly seřazeny bibeloty, okna s lambrekýny, střapce, drakslované kuželkové nohy, z plechu lisované lví hlavy s kruhy v tlamě - tak se mi prostředí jeví v paměti. Teigův pokoj byl jednodušší, biedermeierovský.\" [...] \"O bytě v Praze II, Černá 12a\" [dn. Černá 14], \"kolovaly nejrůznější anekdoty, více či méně hodnověrné, o nichž by mohli podat svědectví jiní pamětníci. Později se Teige přestěhoval do sousedního domu, který zadaptoval Krejcar. Zvenčí jej prostě dal zbavit všech šambrán a nadokenních říms. Toto \"zpurizování\", které se ve třicátých letech leckde ujalo, nebylo právě šťastné, neboť okenní formáty nabyly mnohdy v holé ploše nevhodné proporce. Byt byl adaptován na jakousi ideální jednotku kolektivního domu, v níž byly dvě individuální obytné buňky (Teigova a jeho družky) spojeny společným příslušenstvím a minimální kuchyňkou.\" [...]\"\n\nV domě čp. 169 poté dožila svůj život spisovatelka Eliška Krásnohorská, která zde zemřela 26. listopadu 1926. O rok později byla z iniciativy \"Jednoty Karoliny Světlé\" umístěna na budovu bronzová pamětní deska vyhotovená Karlou Vobišovou-Žákovou. Tato sochařka je zároveň autorkou mramorového pomníku Elišky Krásnohorské na Karlově náměstí.\n\n\nDalší domy nacházející se v Černé ulici:\n\n"}
{"id": "1518786", "url": "https://cs.wikipedia.org/wiki?curid=1518786", "title": "Seznam sídel v Chorvatsku (I)", "text": "Seznam sídel v Chorvatsku (I)\n\nToto je seznam sídel v Chorvatsku začínajících na písmeno I.\n"}
{"id": "1518787", "url": "https://cs.wikipedia.org/wiki?curid=1518787", "title": "Nahé dětství", "text": "Nahé dětství\n\nNahé dětství (ve francouzském originále \"L'enfance nue\") je francouzské filmové drama z roku 1968, které natočil režisér Maurice Pialat podle scénáře, který napsal ve spolupráci s Arlette Langmann. Hlavní roli desetiletého chlapce Françoise v něm ztvárnil Michel Terrazon. Ten byl svou matkou ještě před začátkem filmu opuštěn a žije u pěstounů. Z první rodiny je odebrán poté, co hodí kočku ze schodů. Poté je dán k jiné rodině, kde se rovněž projevuje jeho problémová povaha, ale zároveň se pomáhá starat o starou Nanu, matku své pěstounské matky. Na produkci filmu se podíleli mimo jiné režiséři Claude Berri a François Truffaut.\n\n"}
{"id": "1518789", "url": "https://cs.wikipedia.org/wiki?curid=1518789", "title": "Bajanölgijský ajmag", "text": "Bajanölgijský ajmag\n\nBajanölgijský ajmag ( Баян-Өлгий Аймаг, Баян Өлгей аймағы) je nejzápadnější provincií Mongolska. Má rozlohu 45 705 km² a žije v něm okolo 100 000 obyvatel, hlavním městem je Ölgij. Ajmag byl zřízen v roce 1940, jeho název pochází z kazašského výrazu Бай Өлке (bohatý kraj).\n\nÚzemí leží v altajském pohoří a nachází se zde nejvyšší mongolská hora Chüjtnij orgil (4374 m n. m.). V ajmagu pramení řeka Chovd gol, největším jezerem je Tolbo, známé díky bitvě, v níž bolševici roku 1921 porazili bělogvardějce. Podnebí má kontinentální charakter, část území pokrývají modřínové lesy. Nachází se zde národní park Altaj Tavan bogd, vyznačující se bohatou faunou (argali, los evropský, kozorožec sibiřský) i pravěkými skalními malbami. Hlavním zaměstnáním obyvatel je pastevectví skotu, koní, ovcí a velbloudů, důležitou tradicí je lov pomocí orlů. Pěstují se brambory, jablka a rakytník, těží se wolfram a stříbro.\n\nOd ostatních mongolských ajmagů se liší složením obyvatelstva. Přes devadesát procent tvoří Kazaši, majoritním náboženstvím je islám. Po otevření hranic se mnoho zdejších obyvatel odstěhovalo do Kazachstánu, ale část z nich se později zase vrátila.\n\nAjmag je rozdělen na čtrnáct somonů:\n\n\n"}
{"id": "1518792", "url": "https://cs.wikipedia.org/wiki?curid=1518792", "title": "Paris vu par... 20 ans après", "text": "Paris vu par... 20 ans après\n\nParis vu par… 20 ans après je francouzský povídkový film z roku 1984. Skládá se z šesti kratších segmentů, které režírovali Chantal Akermanová, Bernard Dubois, Philippe Garrel, Frédéric Mitterrand, Vincent Nordon a Philippe Venault. Jde o pokračování filmu \"Paříž očima…\" z roku 1965.\n\n\n\n\n\n\n\n"}
{"id": "1518794", "url": "https://cs.wikipedia.org/wiki?curid=1518794", "title": "Prezidentské volby v Abcházii 2004", "text": "Prezidentské volby v Abcházii 2004\n\nVolba prezidenta Abcházie v roce 2004 byla v pořadí třetí volba prezidenta této tehdy mezinárodně neuznané kavkazské země a v pořadí druhá přímá volba hlavy státu. Na rozdíl od minulých voleb, kdy první prezident republiky Abcházie Vladislav Ardzinba nemusel čelit žádnému protikandidátovi, se do volebního klání přihlásilo vícero kandidátů. Dle Ústavy Abcházie již Ardzinba nesměl kandidovat potřetí a neumožnil by to ani jeho špatný zdravotní stav.\n\nKandidáti byli do voleb nominováni iniciativními skupinami, společensko-politickými hnutími nebo politickými stranami. Nominace probíhala od 4 do 23. srpna 2004 a kandidát pak musel do stejného data kandidaturu potvrdit registrací u Ústřední volební komise, kdy odevzdal tiskopisy s minimálně než 2000 podpisy, ale ne více než s 2500 podpisy svých podporovatelů. Kandidáti poté absolvovali test znalosti abchazského jazyka a proběhlo ověření, zda žili na území Abcházie nepřetržitě alespoň po dobu pěti let před volbami.\n\nDo voleb bylo nominováno až devět kandidátů, z kterých sedm provedlo registraci kandidatury. Jeden z kandidátů byl vyloučen a 2. září 2004 Ústřední volební komise potvrdila šest kandidátů. Hned následující den další z kandidátů odstoupil a zůstalo tak následujících pět kandidátů:\n\nPři hlasování mohli voliči zaškrtnou svého kandidáta, nebo mohli zvolit proti všem kandidátům či odevzdat neplatný hlas. Volební účast dosáhla 62,9 % z celkového počtu 137 564 oprávněných voličů. Volby dopadly takto:\n\nVolební zákon neumožňuje kandidátům provádět kampaň ve volební den 3. října. Volební místnosti byly otevřeny v 8:00 místního času. Předseda \"sdružení pro účast voličů v politice\" Nikolaj Timakov prohlásil na tiskové konferenci, že volby byly obecně dobře zorganizovány. Bylo zjištěno několik drobných porušení volebního řádu, avšak nebyly natolik závažné, aby ovlivnily výsledek. Dle Timakova byly volební místnosti kontrolovány jeho klubem a příslušníci policie zajistili bezpečnost hlasujících, zabránili manipulacím kontrolou volebních lístků všech kandidátů, zveřejněných výňatků volebního zákona i zda ve volebních místnostech visí plakáty všech kandidátů.\n"}
{"id": "1518798", "url": "https://cs.wikipedia.org/wiki?curid=1518798", "title": "Třída Tapi", "text": "Třída Tapi\n\nTřída Tapi je třída protiponorkových korvet thajského královského námořnictva. Nekteré prameny je řadí mezi fregaty. Celkem byly postaveny dvě jednotky této třídy. Ve službě jsou od roku 1971.\n\nCelkem byly postaveny dvě korvety této třídy. První byla objednána roku 1969 a druhá roku 1971. Jde o derivát amerických hlídkových fregat typu PF-103, ke kterým patří rovněž íránské korvety třídy \"Bayandor\". V letech 1970–1974 thajské korvety postavily americké loděnice American Shipbuilding v Toledu a Norfolk Shipbuilding. Do služby byly přijaty v letech 1971 a 1974.\n\nJednotky třídy \"Tapi\":\nKorvety dostaly vzdušný vyhledávací radar SPS-6, hladinový vyhledávací radar SPS-53, střelecký radar SPG-34 a sonar SQS-17A. Byly vyzbrojeny dvěma dvouúčelovými 76mm kanóny Mk.34, dvojitým 40mm kanónem, salvovým vrhačem hlubinných pum Hedgehog a jedním spouštěčem hlubinných pum. Pohonný systém tvoří dva diesely Fairbanks-Morse o výkonu 5300 hp, pohánějící dva lodní šrouby. Nejvyšší rychlost dosahuje 20 uzlů. Dosah je 2400 námořních mil při 18 rychlosti uzlů.\n\nV 80. letech byly modernizována výzbroj obou plavidel. Původní kanóny a vrhač Hedgehog nahradil jeden 76mm kanón OTO Melara, jeden 40mm kanón Bofors Mk.3, dva 20mm kanóny GAM-B01, dva 12,7mm kulomety a dvěma trojité 324mm torpédomety. Modernizována byla také elektronika.\n\n"}
{"id": "1518799", "url": "https://cs.wikipedia.org/wiki?curid=1518799", "title": "Třída Etna (1941)", "text": "Třída Etna (1941)\n\nTřída Etna byla třída protiletadlových křižníků stavěných pro italské královské námořnictvo. Původně byly objednány jako lehké křižníky pro thajské královské námořnictvo a Itálií byly zabaveny během stavby. Ani jeden nebyl dokončen. Roku 1943 je ukořistila německá Třetí říše. Roku 1944 byly potopeny a později byly sešrotovány.\n\nLehké křižníky \"Taksin\" a \"Naresuan\" Thajsko objednalo roku 1938 u italské loděnice Cantieri Riuniti dell'Adriatico (CRDA) v Terstu. Jejich stavba byla zahájena roku 1939, ale roku 1941 byly práce přerušeny a dne 6. srpna 1942 byly oba rozestavěné křižníky zabaveny Itálií. Křižníky dostaly nová jména \"Etna\" a \"Vesuvio\". Stavba pokračovala do roku 1943 podle přepracovaného projektu protiletadlových křižníků. Následně však došlo ke ke kapitulaci Itálie a oba křižníky 8. září 1943 ukořistili Němci, kteří ve stavbě nepokračovali. V roce 1944 oba křižníky odtáhli k městečku Muggia u Terstu, kde zůstaly polozatopené v mělkém moři. Jejich vraky byly na počátku 50. let sešrotovány.\n\nJednotky třídy \"Etna\":\nThajské lehké křižníky měly nést výzbroj šesti 152mm kanónů ve dvoudělových věžích, šesti 76mm kanónů, osmi 13,2mm kulometů a dvou trojitých 533mm torpédometů. Dále měly nést dva průzkumné hydroplány startující z jednoho katapultu.\n\nItalské protiletadlové křižníky měly nést šest 135mm kanónů, deset 65mm kanónů a dvacet 20mm kanónů. Oproti ůvodnímu projektu chyběly torpédomety a hydroplány. Měly být vybaveny radarem FuMo 39. Sekundárně měly působit jako rychlé transporty, takže disponovaly několika prostory pro náklad. Pohonný systém tvořily tři kotle Yarrow a dvě turbíny Parsons o výkonu 40 000 hp, pohánějící dva lodní šrouby. Nejvyšší rychlost měla dosahovat 28 uzlů.\n"}
{"id": "1518800", "url": "https://cs.wikipedia.org/wiki?curid=1518800", "title": "Sébastien Toutant", "text": "Sébastien Toutant\n\nSébastien Toutant (* 9. listopadu 1992 L'Assomption, Québec, Kanada) je kanadský snowboardista, který se věnuje big airu a slopestylu.\n\nVe Světovém poháru debutoval v roce 2010 a ještě téhož roku svůj druhý závod v big airu v seriálu vyhrál. V letech 2011 a 2013 zvítězil na X Games ve slopestylu. Na zimní olympiádu se poprvé podíval v roce 2014, kdy v Soči závodil ve slopestylu a obsadil devátou příčku. Na ZOH 2018 získal při olympijské premiéře big airu zlatou medaili a ve slopestylu byl jedenáctý.\n\n"}
{"id": "1518808", "url": "https://cs.wikipedia.org/wiki?curid=1518808", "title": "Christopher Chaplin", "text": "Christopher Chaplin\n\nChristopher James Chaplin (* 8. července 1962 Lausanne) je švýcarský hudební skladatel a herec. Je nejmladším synem komika Charlieho Chaplina a jeho čtvrté manželky Oony O'Neillové. V roce 1991 hrál Franze Kafku v českém filmu \"Labyrint\" režiséra Jaromila Jireše. Ve filmu \"Úplné zatmění\" hrál zase francouzského básníka Charlese Crose. Jako skladatel spolupracoval například s německým hudebníkem Hansem-Joachimem Roedeliusem.\n\n\n\n"}
{"id": "1518817", "url": "https://cs.wikipedia.org/wiki?curid=1518817", "title": "Lucy Russell", "text": "Lucy Russell\n\nLucy Russell (* 1972) je anglická herečka. Svou kariéru zahájila koncem devadesátých let jednou z hlavních rolí ve snímku \"Sledování\". Režisérem filmu byl Christopher Nolan – s tím se potkala během studií University College London; později měla malou roli v jeho filmu \"Batman začíná\" (2005). Později hrála v mnoha dalších filmech a také v řadě seriálů. Rovněž hrála v divadle.\n\n\n\n"}
{"id": "1518823", "url": "https://cs.wikipedia.org/wiki?curid=1518823", "title": "Jens Albinus", "text": "Jens Albinus\n\nJens Albinus (* 3. ledna 1965 Bogense) je dánský herec. Studoval hereckou školu v Aarhus Teater, kterou absolvoval v roce 1989. V tomto divadle pracoval až do roku 1994. Nedlouho poté zahájil kariéru u filmu. Hrál například v několika filmech Larse von Triera, včetně snímků \"Idioti\" (1998) a \"Nymfomanka\" (2013). Kromě filmů hrál také v různých televizních seriálech. Jeho manželkou je herečka Marina Bouras.\n\n\n"}
{"id": "1518824", "url": "https://cs.wikipedia.org/wiki?curid=1518824", "title": "Jedovatec", "text": "Jedovatec\n\nJedovatec (\"Toxicodendron\") je rod rostlin z čeledi ledvinovníkovité. Jsou to dřeviny se zpeřenými střídavými listy a drobnými květy v latovitých nebo hroznovitých květenstvích. Plodem je peckovice. Rod zahrnuje asi 27 druhů a je rozšířen v Asii a Americe.\n\nJedovatce jsou známy především tím, že jejich šťáva způsobuje při kontaktu s pokožkou alergické reakce a těžké dermatitidy. Účinnými látkami jsou fenolické sloučeniny, urushioly. Nejznámějším zástupcem je severoamerický jedovatec kořenující. Pryskyřice některých druhů je v Asii využívána k výrobě kvalitních a trvanlivých laků.\n\nJedovatce jsou opadavé nebo výjimečně stálezelené, dvoudomé nebo polygamní keře či stromy, případně i dřevnaté liány. Rostliny při poranění roní bělavou, na vzduchu černající šťávu. Listy jsou lichozpeřené, trojčetné nebo výjimečně jednolisté, složené z téměř nebo zcela vstřícných, řapíčkatých nebo přisedlých, celokrajných, zubatých nebo laločnatých lístků. Květy jsou funkčně oboupohlavné nebo jednopohlavné, stopkaté (stopka nečlánkovaná), nejčastěji pětičetné, uspořádané v úžlabních latách nebo hroznech. Květenství je za plodu často převislé. V květech je přítomen kruhovitý nebo laločnatý disk. Kališní lístky jsou na bázi srostlé. Koruna je bílá nebo zelenavá. Tyčinek je pět. Semeník je srostlý ze 3 plodolistů a nese 3 většinou na bázi srostlé čnělky, obsahuje však jedinou komůrku s jediným vajíčkem. Blizny jsou hlavaté. Plodem je bílá, žlutavá nebo šedá, kulovitá nebo ze stran zploštělá, jednosemenná peckovice. Plody jsou lysé, chlupaté nebo i srstnaté. Dužnina (mezokarp) je bílá, voskovitá, s podélnými hnědými pryskyřičnými kanálky. Pecka (endokarp) je tvrdá.\n\nRod jedovatec zahrnuje 27 druhů. Je rozšířen v Americe a Asii.\nV Asii sahá areál rodu od západního Himálaje přes Čínu po Japonsko, Sachalin a Kurilské ostrovy a přes Indočínu po Borneo a Jávu. Nevyskytuje se na Nové Guineji, Sumatře a Filipínách.\nZ Číny je udáváno 16 druhů, z toho 6 endemických.\nV Americe sahá areál rodu od Kanady přes USA, Mexiko, Střední Ameriku a západ Jižní Ameriky po Bolívii. Vyskytuje se i na Bahamách. Zcela chybí v Brazílii a na většině Karibských ostrovů.\nV Severní Americe se vyskytuje 5 druhů. Největší areál zde má \"T. rydbergii\", který se vyskytuje v západních i východních oblastech USA a v Kanadě. Rozsáhlý areál ve východní polovině kontinentu má jedovatec kořenující a jedovatec lakový. Výhradně v západních oblastech USA a Kanady roste jedovatec různolaločný.\n\nKvěty jedovatců jsou opylovány hmyzem.\nSemena jsou šířena ptáky a savci, kteří vyhledávají plody jako potravu. V Kanadě je vyhledává zejména jeřábek kanadský (\"Bonasa umbellus\") a veverky čikarí červený (\"Tamiasciurus hudsonicus\") a veverka popelavá (\"Sciurus carolinensis\"). Semena procházejí jejich trávicím traktem bez poškození a jsou schopna klíčení. V paždí postranních žilek na rubu listů jsou domatia, tvořená shluky chloupků. Obývají je symbiotičtí roztoči.\n\nJedovatce jsou známé tím, že na pokožce způsobují silné alergické reakce. V kmeni, kůře, listech i dalších pletivech rostlin jsou pryskyřičné kanálky, obsahující průsvitnou, na vzduchu černající šťávu. Pokud se šťáva dostane na pokožku, vybudí se imunitní systém a zejména u citlivějších jedinců dochází k tzv. senzibilaci. Při opakovaném kontaktu s rostlinou, při němž se ani nemusí jednat o stejný druh rostliny, pak nastupuje prudká reakce imunitního systému, projevující se dermatitidou. Mechanismus účinku spočívá v navázání účinných látek na bílkoviny v kůži. Vzniklý komplex se stává antigenem, na který pak reagují T-lymfocyty a spouštějí imunitní reakci. Silnější reakce se projevuje zarudnutím a otokem, později dochází k tvorbě puchýřů. Postižené místo často pálí, svědí nebo štípe a silně mokvá. Ve vážnějších případech je zapotřebí hospitalizace. K potřísnění šťávou může dojít nejen přímo při kontaktu s rostlinou, ale i skrz kontaminované oblečení, jiné osoby, zvířata, předměty či např. piliny ze dřeva. Rovněž kouř z hořícího dřeva může být nebezpečný.\n\nÚčinnými látkami jsou fenolické sloučeniny odvozené od katecholu. Jedná se o skupinu látek s obdobnou strukturou, které jsou hromadně označovány jako urushioly. Základem je katechol, na nějž je na 3. uhlíku navázán nevětvený, nasycený nebo nenasycený postranní řetězec až o 17 uhlících. V jedovatci kořenujícím je obsažen 3-pentadecylkatechol, zatímco v jedovatci různolaločném 3-heptadecylkatechol.\n\nJedovatce přinášejí nemalé ekonomické ztráty. Např. v Kalifornii je jedovatec různolaločný hlavní příčinou kompenzací pracovníkům za zdravotní újmu při výkonu práce. Počet případů dermatitidy zapříčiněných v USA jedovatcem převyšuje počty všech ostatních případů dohromady.\n\nRod \"Toxicodendron\" je v rámci čeledi \"Anacardiaceae\" řazen do podčeledi \"Anacardioideae\" a rozsáhlého tribu \"Rhoeae\". V minulosti byl vřazován do rodu \"Rhus\", výsledky molekulárních studií však takové řešení nepodporují.\nNejblíže příbuzné rody jsou \"Actinocheita\", \"Malosma\", \"Pistacia\", \"Rhus\", \"Schinus\" a \"Searsia\".\n\n\nPryskyřice jedovatce lakodárného a jedovatce voskového je v Číně, Myanmaru, Thajsku i Japonsku k přípravě kvalitního a trvanlivého laku, používaného zejména na různé umělecké a řemeslné výrobky. Tyto předměty však mohou i po letech spustit u citlivých jedinců nepříjemnou alergickou reakci. Asijský jedovatec voskový unikl v Brazílii z kultury do volné přírody a stal se invazním druhem.\n\nJedovatce jsou občas vysazovány i jako okrasné rostliny, při výsadbě je však mít na paměti bezpečnostní hledisko. S některými druhy se lze setkat v českých botanických zahradách. Nejčastěji je jako sbírková dřevina pěstován jedovatec kořenující a jedovatec lakodárný, výjimečně i jedovatec východní nebo jedovatec dubolistý.\n\n"}
{"id": "1518826", "url": "https://cs.wikipedia.org/wiki?curid=1518826", "title": "Vyvěračka Na máchadle", "text": "Vyvěračka Na máchadle\n\nVyvěračka Na máchadle (někdy též jen Máchadlo jako označení celého areálu s kašnou a nádrží) v Litomyšli je jedním z četných pramenů a vývěrů vody, vyskytujících se na Litomyšlsku podél toku řeky Loučné. Zdejší prameny vyvěrají z vrstev místních částečně zkrasovatělých křídových opuk. Vyvěračka Na máchadle je velmi vydatná, má průtok okolo 5 litrů za sekundu. \n\nVoda vyvěrá v nadmořské výšce zhruba 330 metrů přímo v historickém centru města z mírného svahu pod litomyšlským zámkem, v malém parčíku, sevřeném ulicemi Jiráskovou, Mariánskou a Na Máchadle. Zdi zámeckého areálu jsou od vodního zdroje vzdáleny pouhých pět desítek metrů východním směrem, podobná vzdálenost dělí Máchadlo od bývalého piaristického gymnázia, v jehož budově sídlí litomyšlské Regionální muzeum. Z geomorfologického hlediska leží místo vývěru, stejně jako celé město Litomyšl, ve střední části Svitavské pahorkatiny, v geomorfologickém okrsku Litomyšlský úval podcelku Loučenská tabule .\n\nPodle některých úvah existence tohoto vydatného vodního zdroje mohla přispět k osídlení dané lokality a ke vzniku budoucího města Litomyšle. Máchadlo pod úpatím tzv. \"Židovského kopce\" pravděpodobně vzniklo v 18. století. Místo, kterému se díky litomyšlskému kupci a muzejníkovi Quidonovi Šimkovi říkalo také \"Kašinka u Panenky Marie\" podle vyobrazení Madony, jež zde byl umístěno, se stalo v místní společnosti velmi populární. Magdalena Dobromila Rettigová (1785–1845), která v Litomyšli prožila posledních jedenáct let svého života, propagovala mezi návštěvnicemi své \"kafíčkové společnosti\" novou zdravotní módu, která se objevila na přelomu 18. a 19. století a která spočívala v tom, že místní dámy a dívky chodily ještě před snídaní ke studánce pít \"léčivou vodu\". Poblíž vyvěračky byl zřízen park s lavičkami a místo připomínalo lázeňské prostředí, zdejší jezírko bylo však zároveň využíváno k máchání prádla.\nUrčité stavební úpravy zde byly realizovány až v první polovině 20. století, kdy v roce 1941 místní stavitel František Vlach nechal upravit tvar nádrže u vyvěračky. K největší proměně celého prostoru pak došlo až v roce 2005. Architekt Aleš Burian, spoluautor rozsáhlých stavebních úprav ve městě, vypracoval projekt, který zahrnoval zajištění dvou vodních pramenů, osazení dřevěného mola po obvodu podsvětlené vodní plochy, předláždění ulic Mariánské a Na Máchadle a restaurátorské práce na \"Kašince Panny Marie\". \n\nAutoři Václav Cígler a Michal Motyčka později umístili přímo do Máchadla jednu ze svých výtvarných instalací ve veřejném prostoru - velkou pozlacenou kovovou mísu o průměru 150 centimetrů. Dílo, nazvané \"Dvě hladiny\", se stalo součástí Máchadla v polovině roku 2018. Rekonstruované a upravené Máchadlo je jediným vodním prvkem v zástavbě historického centra města.\n\nV Litomyšli se nachází ještě jedna podobně silná vyvěračka s průtokem 5 litrů vody za sekundu, rovněž zvaná Máchadlo. Není ale přímo ve městě, nýbrž v jihovýchodním výběžku katastrálního území Nedošín. Tento pramen vyvěrá v lokalitě Na Lánech na úrovni říčky Loučné rovněž ze zkrasovatělých křídových opuk. O něco níže po toku řeky vyvěrají další prameny. Mnoho pramenů najdeme v údolí Loučné také jižně od Litomyšle na území obce Trstěnice, mezi nimi i vydatné Trstěnické prameny, které kdysi poháněly mlýn mezi Trstěnicí a Čistou. \n\n"}
{"id": "1518828", "url": "https://cs.wikipedia.org/wiki?curid=1518828", "title": "Andrijaševci", "text": "Andrijaševci\n\nAndrijaševci (, ) je vesnice a opčina v Chorvatsku ve Vukovarsko-sremské župě. Nachází se u řeky Bosut, asi 6 km jihozápadně od Vinkovci, asi 15 km severozápadně od Otoku a asi 26 km jihozápadně od Vukovaru. V roce 2001 žilo v Andrijaševcích 2 046 obyvatel, v celé opčině pak 4 075 obyvatel.\n\nK opčině připadají celkem dvě sídla - vesnice Andrijaševci, která je střediskem opčiny a v níž žije 2 046 obyvatel, a vesnice Rokovci s 2 029 obyvateli. Tyto dvě části \"de facto\" tvoří jedinou vesnici, rozdělenou řekou Bosut.\n\nSousedními opčinami jsou Cerna, Ivankovo, Privlaka a město Vinkovci. V opčině se stýkají silnice 4166, 4170 a 4192, které jsou zde nejdůležitějšími dopravními komunikacemi. Obě vesnice opčiny jsou též napojeny na železniční síť mezi Županjou a Vinkovci.\n\nO vzniku opčiny existuje pověst o dvou bratrech, kteří se jmenovali Andrija a Rok a na každé straně postavili kostel. Poté kolem kostelů začaly vznikat dvě vesnice současné opčiny, pojmenované Andrijaševci a Rokovci. Zachoval se pouze kostel sv. Ondřeje (Andrije) v Andrijaševcích, kostel v Rokovcích se nedochoval.\n"}
{"id": "1518831", "url": "https://cs.wikipedia.org/wiki?curid=1518831", "title": "Sedlo Príslop (Velká Fatra)", "text": "Sedlo Príslop (Velká Fatra)\n\nPríslop (935 m n. m.) je sedlo v hlavním hřebenu Velké Fatry ve stejnojmeném národním parku. Nachází se v turčianské větvi hřebene, v závěru Velké doliny, mezi vrchem Príslopem (1070 m n. m.) a vrchem Chládkovým (1240 m n. m.). Asi 200 metrů západním směrem je lesnická chata (veřejnosti nepřístupná) a zdroj pitné vody.\n\n\n"}
{"id": "1518842", "url": "https://cs.wikipedia.org/wiki?curid=1518842", "title": "Bárbara Timová", "text": "Bárbara Timová\n\nBárbara Chiancaová Timová (* 10. března 1991) je původem brazilská zápasnice–judistka, která od roku 2019 reprezentuje Portugalsko.\n\nS judem začala v 8 letech v rodném Riu de Janeiru. V brazilské ženské reprezentaci se pohybovala od roku 2013 ve střední váze do 70 kg, jako členka profesionálního klubu Flamengo. V roce 2016 dostala v nominaci na domácí olympijské hry v Riu přednost Maria Portelaová. \n\nV roce 2017 následovala svého reprezentačního kolegu a snoubence Marcela Continiho do São Paula do profesionálním klubu Pinheiros. V roce 2018 zvýšila své šance startovat na olympijských hrách v Tokiu v roce 2020 přijetím nabídky reprezentovat Portugalsko, které dlouhodobě nemělo ve střední váze konkurenceschopnou judistku. Od roku 2019 se připravuje v portugalském Lisabonu v profesionálním klubu Benfica pod vedením Jorga Gonçalvese.\n\n\n\n"}
{"id": "1518844", "url": "https://cs.wikipedia.org/wiki?curid=1518844", "title": "Ražanj", "text": "Ražanj\n\nRažanj je malá vesnice a přímořské letovisko v Chorvatsku v Šibenicko-kninské župě, spadající pod opčinu Rogoznica. Nachází se asi 25 km západně od Trogiru. V roce 2011 zde žilo 161 obyvatel.\n\nK vesnici připadají též vesničky Luka, Mezaroca, Ploča a Podljoljinica. Dříve k Ražanji připadala i vesnice Stivašnica.\n\nObyvatelé se zde věnují převážně rybolovu a turistickému ruchu.\n"}
{"id": "1518846", "url": "https://cs.wikipedia.org/wiki?curid=1518846", "title": "Maiden Way", "text": "Maiden Way\n\nPravděpodobně jde o nejvýše položenou římskou silnici v Anglii, vybudovali ji totiž v nadmořské výšce okolo 670 metrů (jen pokud je High Street skutečně římského původu, potom je Maiden Way v pořadí druhá). Navzdory obtížnému terénu v horách silnice vede pozoruhodně přímo, i když se to neobešlo bez značných změn výšky, příkladem může být prudké stoupání z vesnice Kirkby Thore. \nHlavním účelem římských silnic bylo sloužit Cursus Publicus neboli poštovní službě Římské říše. Expresní kurýři dokázali překonat až 240 km za den po silnicích Británie a Evropy, mohli totiž na důležitých trasách měnit koně po každých 12 km a přespávat v hostincích, které byly od sebe vzdáleny 35 až 40 km. Silnice rovněž měly zásadní strategický vojenský význam. V době římské i později sloužily také jako obchodní cesty, vyrůstaly u nich vesnice a města a rozvíjela se řemeslná výroba. \n\nSloužila jako zkratka pro zásobování střední a východní části Hadriánova valu a olověných a stříbrných dolů v blízkosti římské pevnosti Whitley Castle. Kudy v její blízkosti severně od Alstonu silnice prochází, zjistila organizace English Heritage díky leteckým fotografiím.\nPo konci římské nadvlády v Británii Maiden Way používali honáci dobytka.\nV roce 2016 bylo oznámeno, že šetření využívající technologii LIDAR, která provedla Agentura pro životní prostředí mimo jiné pro účely mapování nebezpečí povodní, poskytla rozsáhlá data, z nichž lze vyčíst existenci podzemních archeologických útvarů včetně římských silnic. To se týká i pokračování Maiden Way směrem na jih od Kirkby Thore k římské pevnosti v Low Borrowbridge u vesnice Tebay.\n\nV červenci 2011 za 9 dnů skupina dobrovolníků organizace Altogether Archaeology vykopala tři úseky Maiden Way, které leží v bezprostřední blízkosti jihovýchodního konce pevnosti Whitley Castle.\n\nZa Maiden Way byla někdy považována také silnice, která vedla na východ podél další římské silnice Stanegate do pevnosti Banna (Birdoswald), pak 11 km na sever do pevnosti zvané Cocidiova svatyně (Bewcastle a odtud do údolí Liddesdale, ale vzhledem k tomu, že se tato trasa výrazně klikatí, nešlo pravděpodobně o jedinou silnici. \nNázev silnice lze vystopovat až do 12. století, měl ve střední angličtině podobu \"Maydengathe, Maidingat\"e, \"Maidengate\" (doloženo z let okolo 1179 a 1294); ve středověké latině \"Via Puellarum;\" tj.\"Cesta dívek\"). Trasa pravděpodobně dostala jméno podle pevnůstky Maiden Castle, která střežila průsmyk Stainmore na východ od pevnosti Verterae (Brough).\nPěší trasa Pennine Way sleduje linii Maiden Way několik kilometrů zhruba severojižním směrem přes Lambley Common v hrabství Northumberland, nad západním břehem řeky South Tyne. Bezprostředně na sever od tohoto úseku vede moderní vedlejší silnice podél linie Maiden Way několik kilometrů na západ od gotického venkovského sídla Featherstone Castle. \nSilnice je v současné době viditelná jako protáhlá propadlina, rovný pruh nebo také vyvýšený násep doprovázený po stranách příkopy. Vyvýšená část má šířku zhruba 4 metry, výška dosahuje až půl metru (Lambley Common). Na některých místech vystupuje na jinak travou porostlý povrch štěrk či dlažební kameny. \nStarověká památka je coby Scheduled Monument (historická památka národního významu) chráněna zákonem. \n"}
{"id": "1518847", "url": "https://cs.wikipedia.org/wiki?curid=1518847", "title": "Antonín Raimund Wolf", "text": "Antonín Raimund Wolf\n\nAntonín Raimund Wolf (1865 Černovice – 1924 Vídeň) byl český akademický malíř, jeden z prvních žáků J. Mařáka.\n\nNarodil v Černovicích na tehdejším území Bukoviny. Po absolvování osmiletého gymnázia nastoupil na pražskou malířskou Akademii, kde studoval v letech 1886–1887 u prof. Antonína Lhoty v tzv. \"\"antickém oddělení\"\" a v letech 1887–1891 pokračoval ve studiu v krajinářském ateliéru Julia Mařáka. S oblibou maloval lesní zákoutí, tvořil v Karlových Varech a od roku 1899 působil ve Vídni, kde patrně i roku 1924 zemřel.\n\n\n"}
{"id": "1518848", "url": "https://cs.wikipedia.org/wiki?curid=1518848", "title": "Národní řád lva", "text": "Národní řád lva\n\nNárodní řád lva \"(: Ordre national du Lion)\" je nejvyšší státní vyznamenání Senegalské republiky. Byl založen v roce 1960. Řád je udílen prezidentem republiky za zásluhy jak civilní tak vojenské povahy.\n\nŘád byl založen čtyři měsíce po získání nezávislosti dne 22. října 1960. Je udílen občanům Senegalu i cizím státním příslušníkům za jejich vynikající občanské nebo vojenské zásluhy. V roce 1962 a opětovně v roce 1964 byl řád upraven.\n\nŘád je udílen úřadujícím prezidentem Senegalské republiky, který je také \"ex officio\" velmistrem řádu. Návrhy na udělení vyznamenání jsou posuzovány Velkým kancléřstvím Národního řádu lva \"(\": \"Grande Chancellerie de l'Ordre national du Lion)\", kterému předsedá velký kancléř Národního řádu lva \"(\": \"Grand Chancelier de l'Ordre national du Lion)\", který je automaticky držitelem řádu v hodnosti velkokříže, který mu zůstává i po skončení funkčního období.\n\nŘád je udílen po minimálně 15 letech vojenské nebo veřejné služby, nebo po 20 letech služby v soukromém sektoru. Je udílen méně často než Řád za zásluhy, což zvyšuje jeho prestiž. Obvykle je udílen v nižší třídě s možností povýšení do vyšších tříd.\n\nŘádový odznak má tvar bílé smaltované pěticípé hvězdy. Hvězda je zlatě lemována a každý cíp je zakončen zlatou kuličkou. Ramena hvězdy jsou spojena pěti zlatými paprsky. Na lícní straně je uprostřed hvězdy kulatý zlatý medailon s vyobrazením lva. Nad lvem je vyobrazena malá hvězda, která je symbolem Senegalu. Medailon je orámován červeně smaltovaným kruhem nesoucím zlatý nápis RÉPUBLIQUE DU SÉNÉGAL \"•\" UN PEUPLE • UN BUT • UNE FOI \"(Senegalská republika • jeden národ, jeden cíl, jedna víra)\". Na zadní straně odznaku je vlajka Senegalu obklopená vavřínovým věncem. Odznak je zavěšen na dvou zkřížených zlatých vavřínových větvičkách. V rytířské třídě jsou prvky stříbrné, od důstojnické třídy výš pak pozlacené.\n\nŘádová hvězda náleží k insigniím I. a II. řádové třídy. Hvězda je kulatá o průměru 80 mm s třiceti navzájem spojenými stříbrnými pozlacenými paprsky. Na nich je položena pěticípá hvězda, která svým vzhledem odpovídá řádovému odznaku ve stupni komtura.\n\nStuha řádu je zelená, v případě důstojnické hodnosti je doplněna rozetou.\n\nŘád je udílen v pěti řádných třídách a jedné speciální:\n\n\n\n"}
{"id": "1518849", "url": "https://cs.wikipedia.org/wiki?curid=1518849", "title": "Biggles v jícnu sopky", "text": "Biggles v jícnu sopky\n\nBiggles v jícnu sopky (v originále: \"Biggles on Mystery Island\") je dobrodružná kniha od autora W. E. Johnse z roku 1958. V Česku byla vydána nakladatelstvím Riopress Praha v roce 2000 jako svoji 159. publikaci.\n\nPilot James Bigglesworth byl pověřen úkolem, aby prohledal jistý pustý ostrov v Tichém oceánu jménem Oratovoa. Hlavní důvod bylo testování zbraní hromadného ničení v této oblasti a tak byla povinnost případné obyvatele ostrova včas varovat a případně je přestěhovat. Ostrov však byl zahalen spoustou mýtů a pověr a tak se místní obyvatele nedalekých ostrovů nedovolili k němu přiblížit. Dále bylo podivné, že se při cestě na ostrov ztráceli lidé, z nichž poslední se plavili na jachtě jménem Dryada. Někteří ztracení lidé byli evropské národnosti např: Francouzi, Holanďané, Švédové a rodiny pohřešovaných přirozeně chtěli vědět, co se s nima stalo. Biggles se tedy společně se svými přáteli Algym, Gingrem, Bertiem, policejním důstojníkem Marcelem Brissacem a švédským policejním důstojníkem Svenem Heldersenem vydal splnit svůj úkol. Po přeletu nad ostrovem nalezli malou vesnici uprostřed sopečného kráteru a po přistání dokonce onu jachtu Dryadu, která ale byla prázdná. U pláže nalezli vyšlapanou cestu džunglí a vydali se po ní, jenomže je krátce po vstupu napadla smečka zdivočelých a krvelačných psů, která jak se později ukázalo, měla sloužit jako obrana. Těsně jim unikli a rozhodli se, že si ke kráteru najdou vlastní cestu. Biggles tedy společně s Gingrem, Marcelem a Svenem vyšli zatímco Algy s Betiem hlídali letadlo. Po hodně dlouhém a velmi namáhavém výstupu dorazili ke kráteru, kde narazili na jednoho člověka jménem Axel. Ten se jim velmi rád představil a vyprávěl jim svůj příběh o tom, jak byl společně s dalšími výletníky ošizen novinovým článkem o neobydleném ostrově, kde místo příjemného pobytu se z nich stali otroci sloužící jistému \"králi\" ostrova jménem Hara. Nikdo z ostrova nemohl uniknout, neboť král Hara si vzal do hlavy, že zde vybuduje novou lidskou míšeneckou rasu, která bude odolná proti všem nemocím a zaopatřil tak ostrov obrannými prvky, jímž byli psi a jeho strážní. Biggles proto poslal Svena zpět k letadlu, aby o tom podal zprávu a sám se společně s Marcelem vydal promluvit si s Harou, mezitím co Ginger a Axel jim měli v případě potíží jít na pomoc. Poté co se jim podařilo se zbavit jednoho z harových strážných, jenž byl krutý chlap jménem Swenson, se dostali až do budovy, kde bydlel Hara. Král Hara, ale vůbec nechtěl uposlechnout Bigglesovi pokyny (neboť ostrov patřil Britům) aby s tím okamžitě přestal, na varování před nukleárními zbraněmi nedbal a dal Bigglese s Marcelem zavřít do vězení. Gingerovi se ale v noci společně s Axelem a Svenem, který se kvůli zemětřesení vyvolaným ostrovem k letadlu nedostal, podařilo je osvobodit a naplánovali společnou akci, jak přemoct Haru a zachránit odtamtud všechny jeho otroky. Využili momentu překvapení, kdy Ginger s Bigglesem společně přelstili Harovu stráž a poté i samotného Haru, kterému ukradli střelné zbraně, mezitím co Sven s Axelem a Marcelem osvobodili vězně a nashromáždili je na začátku psí stezky. Poté je všechny dokázali dostat přes zdivočelé psy až k pobřeží, kde měl čekat Algy s Bertiem. Ti však byli nuceni z nenadálého zemtřesení způsobeného sopkou se přemístit a tak Biggles rozkázal, aby se co nejvíce lidí nalodilo na Dryadu a odpluli, což se také stalo. Poté se právě včas vrátili Algy s Bertiem, aby naložili zbytek vězňů společně s Bigglesovou partou a odletěli s nimi zpět z ostrova, který se v té chvíli ocital pod otřesy výbuchu sopky. Po jejich přistání na Atuoně byli všichni vězni po podání prohlášení vráceni do svého předešlého života, Axel se společně se svým přítelem Martinem přidal k posádce Dryady hledat nové dobrodružství a Bigglesova parta se po čase vrátila zpět na ostrov, který byl po činnosti sopky úplně zdevastovaný. Zde na pláži nalezli lidské ostatky patřící zřejmě Harově bandě a k jejich velkému překvapení i bedničku s penězi, které Hara od lidí vylákal, díky novinovému článku.\n\n\n\n"}
{"id": "1518854", "url": "https://cs.wikipedia.org/wiki?curid=1518854", "title": "Jaroslav Tuček", "text": "Jaroslav Tuček\n\nJméno a příjmení Jaroslav Tuček nosí více osobností:\n"}
{"id": "1518855", "url": "https://cs.wikipedia.org/wiki?curid=1518855", "title": "Filip (jáhen)", "text": "Filip (jáhen)\n\nSvatý Filip či Filip Evangelista je jeden z prvních diakonů (jáhnů) rané církve, světec, nazývaný v Novém zákoně též evangelistou. \n\nPoprvé je zmíněn ve Skutcích apoštolů (6:5) jako jeden ze Sedmi jáhnů, kteří byli vybráni starat se o Jeruzalémskou církev.\n\nPo mučednické smrti svatého Štěpána odešel do Samařska kde kázal. Mezi jeho konvertity patřil Šimon Mág.\n\nNa jedné z jeho cest se mu mezi Jeruzalémem a Gazou zjevil anděl a promluvil k němu. Následně pokřtil etiopského dvořana (kleštěnce). \n\nPozději žil v Caesarei se svými čtyřmi dcerami, které byly prorokyněmi (Sk 21:8-9).\n\nPozdější prameny zmiňují Filipa jako biskupa Tralles v Asii. Pozdější východní tradice jej řadí mezi 70 společníků Ježíše Krista.\n\nJeho svátek se slaví 11. října.\n\n\n"}
{"id": "1518856", "url": "https://cs.wikipedia.org/wiki?curid=1518856", "title": "Krabí koláček", "text": "Krabí koláček\n\nKrabí koláček (angl. Crab Cake) je americký pokrm z krabího masa a dalších ingrediencí jako je například strouhanka, mléko, majonéza, vejce, cibule a koření. Může se přidat i červená nebo zelená paprika nebo ředkvičky. Z krabího těsta se vytvoří malé placičky, které se pak buď restují, pečou nebo grilují. Krabí koláčky jsou tradičně spojovány s oblastí kolem zálivu Chesapeake, jsou populárním pokrmem zejména ve státech Maryland a Virginie. \n\nV Marylandu jsou nejznámější krabí koláčky \"Boardwalk\" a \"Restaurant\" . Koláčky \"Boardwalk\" se obvykle obalují a smaží. Kromě toho se často ochucují dalšími ingrediencemi a podávají se na hamburgerové housce. Koláčky \"Restaurant\", někdy nazývané \"Labužnické\", jsou obvykle bez přísad a servírují se na talíři nebo jako obložený chlebíček. \n\nKrabí koláčky se liší velikostí - od malých sušenek až po placičky velikosti hamburgeru. \n\nNa krabí těsto se tradičně používá maso z kraba modrého, který žije v zálivu Chesapeake. Jeho maso je považováno za nejchutnější. V severozápadním Pacifiku a severní Kalifornii se krabí koláčky připravují z tamního druhu kraba zvaného Dungeness Crab ( \"Metacarcinus magister\" ). \n"}
{"id": "1518858", "url": "https://cs.wikipedia.org/wiki?curid=1518858", "title": "Řád republiky (Tunisko)", "text": "Řád republiky (Tunisko)\n\nŘád republiky (: وسام الجمهورية) nebo také Řád republiky Tunisko je státní vyznamenání Tuniské republiky. Byl založen v roce 1959 a spolu s Řádem nezávislosti patří k nejvyšším tuniským vyznamenáním. Řád republiky je udílen za významné civilní či vojenské zásluhy při vzniku Tuniské republiky a za zásluhy o rozvoj státu. Obvykle je udílen v nižší třídě s možností povýšení do vyšších tříd. Velmistrem řádu je tuniský prezident.\n\nŘád byl založen dne 16. března 1959 na památku vyhlášení první ústavy Tuniské republiky. Vznik ústavy byl jedním z procesů, který postupně vedl k zisku nezávislosti státu na francouzské koloniální vládě.\n\nV roce 1963 byl výrazně změněn vzhled řádových insignií.\n\nPůvodní řádový odznak měl tvar bílé smaltované pěticípé hvězdy s malými zlatými trojúhelníkovými hroty mezi paprsky se základnou z červeného smaltu. Uprostřed hvězdy byl zlatým medailonem s vyobrazením Habíba Burgiby, který se stal v roce 1957 tuniským prezidentem poté, co byla svržena monarchie. V prezidentské funkci pak zůstal až do roku 1987. Tento medailon je orámován bíle smaltovaným kruhem se zlatým nápisem \"Řád republiky\", psaným arabským písmem. Odznak je na stuze zavěšen na jednoduchém kroužku.\n\nŘádová hvězda měla tvar pěticípé hvězdy položené na zlatých paprscích symbolizujících slunce. Stuha byla bílá se širokými žlutými pruhy na okrajích, uprostřed nichž byly dva tenké červené pruhy.\n\nŘádový odznak má tvar pěticípé hvězdy s velkým kulatým středovým medailonem. Jednotlivé cípy ve tvaru pětiúhelníků jsou zeleně smaltované s červeným lemováním. Jednotlivá ramena jsou spojena dekorací na níž leží vždy tři šípy. Středový medailon je zeleně smaltovaný a je v něm umístěn stříbrný tuniský erb. Tento medailon je orámován červeně smaltovaným kruhem se zlatým nápisem \"Tuniská republika\", psaným arabským písmem. U všech tříd má řádový odznak stejnou podobu, liší se pouze velikostí a designem stuh. Odznak je na stuze zavěšen na jednoduchém kroužku.\n\nŘádová hvězda má stejnou podobu jako odznak, je však oproti němu větší.\n\nStuha je světle zelená na obou stranách se dvěma červenými tenkými pruhy.\n\nŘád je udílen v pěti řádných třídách:\n\n\n"}
{"id": "1518859", "url": "https://cs.wikipedia.org/wiki?curid=1518859", "title": "LY6", "text": "LY6\n\nLY6 (uPAR) je superrodina proteinů, které mají společnou strukturu, ale liší se funkcí expresí v jednotlivých tkáních. Jedná se o proteiny bohaté na cystein, které tvoří disulfidické můstky a formují tak LU doménu. Tyto proteiny můžeme rozdělit na membránově vázané (pomocí GPI-kotvy) a sekretované. Jsou exprimovány v různých typech tkání a jejich exprese závisí na stádiu buněčné diferenciace. Tato rodina byla objevena v 70. letech 20. století a tyto proteiny se stále používají jako markery diferenciace leukocytárních populací. V současné době je známo asi 35 lidských a 61 myších proteinů, které patří do této rodiny. V závislosti na expresi v různých tkáních mají členové rodiny Ly6 různé funkce. Podílí se například na buněčné proliferaci, buněčné migraci, mezibuněčných interakcích, maturaci imunitních buněk, aktivaci makrofágů a produkci cytokinů. Jejich nadměrná exprese nebo deregulace jejich funkce, například v důsledku bodových mutací, je spojena s nádorovým bujením a autoimunitními onemocněními. \n\nGeny kódující proteiny rodiny Ly6 jsou umístěny v lidském genomu v klatrech především na chromozomech 6, 8, 11 a 19. V myším genomu jsou analogicky na chromozomech 17, 15, 9 a 7. Gen kódující protein rodiny Ly6 s jednou LU doménou je tvořen 3 exony a 2 intronůy. První exon kóduje signální peptid, exony 2 a 3 kódují samotnou LU doménu a exon 3 kóduje ještě GPI kotvu. \n\nProteiny Ly6 jsou charakterizované LU doménou. Obvykle tvoří jednu LU doménu, ale mohou jich mít i více. LU doména je tvořena 60-80 aminokyselinami a obsahuje 10 cysteinů, které jsou specificky rozestoupeny a tvoří disulfidické můstky. Tyto disulfidické můstky umožňují vytvoření tzv. 3F (three finger) strukturního motivu. \n\nProteiny této rodiny můžeme rozdělit na sekretované a membránově vázané. Ty jsou do membrány ukotveny GPI kotvou. \n\nPřestože mají členové rodiny Ly6 stejnou strukturu, jejich exprese se liší v různých tkáních a je regulována v závislosti na stádiu buněčné diferenciace. \n\nMnoho zástupců rodiny Ly6 je exprimováno v hematopoetických prekurzorech a diferencovaných hematopoetických buňkách v závislosti na příslušnosti k určité hematopoetické vývojové řadě. Jsou proto využívány jako markery leukocytů a indetifikátory jednotlivých stádií diferenciace. \n\nDále jsou proteiny rodiny Ly6 také exprimovány například spermiemi, neurony, keratinocyty a epiteliálními buňkami. \n\nProteiny rodiny Ly6 mají různé funkce v závislosti na expresi v různých tkáních. Hrají důležitou roli v imunitní imunitní odpovědi při infekci a udržování homeostázy při měně se podmínek. Podílí se na buněčné proliferaci, buněčné migraci, mezibuněčných interakcích, maturaci imunitních buněk, aktivaci makrofágů a produkci cytokinů. Také se podílí na aktivitě komplementu, neuronální aktivitě, angiogenezi, nádorovém bujení a hojení ran. \n\nProteiny Ly6 rodiny s výjimkou SLURP1 jsou nadměrně exprimovány v zánětlivém prostředí a nádorové tkáni. Používají se proto jako nádorové markery a také jako terapeutické cíle. \n\nNěkteré bodové mutace v proteinech rodiny Ly6 jsou spojeny s výskytem autoimunitních onemocnění, jako je například psoriasis vulgaris. \n\n"}
{"id": "1518860", "url": "https://cs.wikipedia.org/wiki?curid=1518860", "title": "Banánový split", "text": "Banánový split\n\nBanánový split je zmrzlinový dezert. Ve své tradiční podobě se podává v podlouhlé misce. Oloupaný banán se podélně rozřízne (\"split\" znamená anglicky podélně rozříznout) a položí se do misky. Mezi rozříznuté půlky banánu se dají tři kopečky zmrzliny (po jednom kopečku vanilkové, čokoládové a jahodové). Zmrzlina se pokape sirupem (tradičně čokoládovým, jahodovým nebo karamelovým). Vše se posype drcenými ořechy (obvykle arašídy)) a případně ozdobí šlehačkou. Navrch se posadí maraschino třešnička. \n\nAutorství se připisuje Davidovi Evansovi Stricklerovi, lékárnickému učni v městě Latrobe, Pennsylvanie, který vytvořil zmrzlinový pohár se třemi druhy zmrzliny a banánem v roce 1904. Popularita nového zmrzlinového poháru se rychla šířila. Recept publikovaný v roce 1907 mluvil o podélně rozděleném banánu, dvou kopečcích zmrzliny na každém konci a o lžíci šlehačky mezi banánovými půlkami s maraschino třešničkou navrchu, s jednou stranou posypanou směsí nasekaných ořechů a druhou stranou posypanou nadrobno pokrájeným ovocem. \n\nMěsto Latrobe oslavilo v roce 2004 100. výročí vynálezu zmrzlinového dezertu a ve stejném roce jej jako místo zrození banánového splitu certifikovalo Národní sdružení maloobchodníků se zmrzlinou (NICRA). Latrobe je místem každoročních oslav Great American Banana Split Celebration. \n\nMěsto Wilmington, Ohio, také tvrdí, že je rodištěm této sladkosti. Říká se, že v roce 1907 chtěl Ernest Hazard přilákat do své restaurace studenty z místní univerzity. Uspořádal proto mezi svými zaměstnanci soutěž o nejlepší nový zmrzlinový dezert. Když nikdo z nich nepřišel s dobrým nápadem, tak Hazard podélně rozkrojil banán, položil ho do podlouhlé misky a vytvořil svůj vlastní dezert. Město si tuto příhodu připomíná každý červen vlastním festivalem Banana Split.\n\nO popularitu banánového splitu se zasloužil řetězec Walgreens, který ho přijal jako svůj značkový dezert.\n"}
{"id": "1518861", "url": "https://cs.wikipedia.org/wiki?curid=1518861", "title": "Uvažování z pohledu celého životního cyklu", "text": "Uvažování z pohledu celého životního cyklu\n\nUvažování z pohledu celého životního cyklu (LCT), či též filozofie životního cyklu (anglicky Life cycle thinking – LCT), je přístup, při kterém bereme v úvahu, jak každodenní život ovlivňuje životní prostředí. Tento přístup vyhodnocuje jak konzumované výrobky, tak i zapojení do různých aktivit ovlivňujících životní prostředí, hodnocení ale neprobíhá pouze v jednom kroku, bere se v úvahu ucelený obraz výrobku nebo celého souboru aktivit. Jedná se o způsob uvažování, který překračuje tradiční zaměření na místo výroby a výrobní procesy a zahrnuje environmentální, sociální a ekonomické dopady produktu po celý životní cyklus výrobku. Hlavním cílem LCT je snížit spotřebu zdrojů produktu a emise do životního prostředí a zlepšit jeho socioekonomickou výkonnost v průběhu jeho životního cyklu. To může usnadnit propojení mezi ekonomickým, sociálním a environmentálním rozměrem v rámci firmy a v celém jejím hodnotovém řetězci.\n\nUvažování z pohledu celého životního cyklu lze tedy použít i na spotřebu jiných sociálně-ekonomických aktivit, jako je sledování filmů, výroba uměleckých a řemeslných děl, vaření večeře nebo dokonce dělání domácích úkolů. Například půjčení filmu, který se zdá být neškodnou činností, by při tomto přístupu zahrnovalo i spotřebu paliva pro cestu do videopůjčovny, použití elektřiny k napájení televizoru a DVD přehrávače a spotřeba energie baterií dálkového ovladače. Kvantitativní zkoumání účinků životních cyklů má dané limity s ohledem na to, jaký přístup k hodnocení je použit; kompletní vyhodnocení celého řetězce činností může být tak složité, že by mohlo vyžadovat mnoholeté zkoumání, abychom zjistili životní cyklus konkrétního procesu. Uvažování z pohledu celého životního cyklu je způsob, jak si více uvědomovat složitost konzumace výrobků a zapojení do činností a posuzovat, jak to ovlivňuje životní prostředí.\n\nCílem uvažování z pohledu celého životního cyklu (LCT) je informovat lidi i firmy o tom, jak jejich aktivity ovlivňují životní prostředí komplexním způsobem a nejen jednorázovým znečištěním, které je výsledkem přímého použití produktu nebo v důsledku činnosti v určitém konkrétním čase. Přestože je téměř nemožné najít nějaký produkt či činnost bez dopadu na životní prostředí, uvažování z pohledu celého životního cyklu může lidem pomoci učinit lepší rozhodnutí ke zmírnění jejich dopadu na životní prostředí. Jedním z cílů uvažování z pohledu celého životního cyklu je zabránit přesunu zátěže. Tím je zajištěno, že aby snížení dopadu na životní prostředí v jedné fázi životního cyklu výrobku nezvýšilo dopad v jiné fázi tohoto cyklu. Například klasické elektromobily snižují množství spáleného benzínu, ale zvyšují množství použité elektřiny, která je obvykle vyráběna jinými znečišťujícími zdroji energie, jako je uhlí. Uvažování z pohledu celého životního cyklu také může být faktorem, který podporuje technologické inovace. Filmy lze nyní například stahovat prostřednictvím poskytovatelů televizních služeb a herních zařízení, což odstraňuje nutnost jízdy do videopůjčovny. Díky identifikaci nákladů na znečištění mohou firmy inovovat, aby zmírnily své výdaje, zatímco spotřebitelé si mohou vybrat lepší alternativy ke zmírnění jejich dopadu.\n\n\n\nUvažování z pohledu celého životního cyklu má uplatnění v mnoha sektorech, například:\n\nOdvětví zemědělství a potravinářství mají velký dopad na znečištění životní prostředí, ke kterému dochází po celou dobu životního cyklu výrobku, od farmy přes stůl až po likvidaci. Uvažování z pohledu celého životního cyklu (LCT) usiluje o snížení těchto dopadů ve všech fázích výroby/spotřeby potravin. Výživa, zdraví, blahobyt, kulturní identita a životní styl jsou také faktory, které by měly být při posuzování dopadů rozhodnutí při výrobě potravin řešeny, aby se zajistilo, že snížení emisí a dopad na životní prostředí nenastanou na úkor spokojenosti spotřebitelů.\n\nAnalýza životního cyklu výrobku zahrnuje veškeré výrobní a servisní procesy, které se podílejí na výrobě a spotřebě produktu po celou dobu jeho životního cyklu. To zahrnuje i výrobu materiálů potřebných k výrobě produktu. Vzhledem k tomu, že výroba je velkým zdrojem znečišťujících látek a čerpání přírodních zdrojů, je určování oblastí, ve kterých je třeba snížit dopad na životní prostředí během výrobního procesu, podstatnou součástí uvažování z pohledu celého životního cyklu (LCT).\n\nDrastické zvýšení koncentrací atmosférického CO způsobené spalováním fosilních paliv vedlo k hledání alternativních zdrojů energie, jako jsou biopaliva a obnovitelné zdroje energie. K analýze, zda mají tyto alternativní zdroje celkově menší dopad na životní prostředí než konvenční zdroje energie, je nutné posouzení životního cyklu (LCA). Uvažování z pohledu celého životního cyklu je složitou součástí hledání nových zdrojů energie, které mají celkově menší dopad na životní prostředí.\n\nUvažování z pohledu celého životního cyklu a posuzování tohoto cyklu mohou pomoci snížit negativní dopady produkce a nakládání s odpady na životní prostředí. To zahrnuje hledání způsobů, jak snížit produkci odpadu, zvýšit recyklaci a zneškodňovat odpady ekologičtějším způsobem. To je komplikované s ohledem na rozdíly v přínosech a zátěžích v různých geografických regionech a faktem, že účinky jsou obvykle dlouhodobé. Přínosy a zátěže různých procesů se mohou objevit v mnoha různých formách a může být obtížné je identifikovat, kvantifikovat a porovnat.\n\nMaloobchod často představuje významnou část ekonomiky, a proto může mít obrovské důsledky z hlediska dopadů na životní prostředí. Životní cyklus výrobku v maloobchodě by měl zahrnovat kompletní dodavatelský řetězec produktu, jeho použití a likvidaci nebo zpracování po skončení životnosti.\n\nVe stavebnictví existuje mnoho využití pro filozofii uvažování z pohledu celého životního cyklu (LCT), zejména pokud jde o stavební odpady a nakládání s nimi. Nalezení lepších způsobů recyklace odpadu a předcházení vzniku odpadu je důležité pro snížení negativního dopadu stavebnictví na životní prostředí.\n\nV Evropě byla pro stavební výrobky schválena standardizovaná metodika pro posuzování budov s ohledem na prohlášení o ekologických výrobcích (EPD). Hlavními normami jsou EN 15978 (pro budovy) a EN 15804 (pro výrobky).\n\nNalezení alternativních zdrojů paliva je největší výzvou ke snížení negativního dopadu na životní prostředí v odvětví dopravy. Biopaliva jsou stále více populární jako alternativa k fosilním palivům. Analýza životního cyklu může poskytnout ucelenější obraz o tom, do jaké míry alternativní zdroje paliva snižují emise a celkový dopad na životní prostředí ve srovnání s konvenčními palivy.\n\nOdvětví služeb hraje velkou roli při přidávání ekologické zátěže, zejména pokud jde o emise skleníkových plynů vytvářených při cestování a turistice. Očekává se, že odvětví služeb bude hrát v moderní ekonomice větší roli, protože v mnoha firmách hraje stále větší roli „dematerializace“ nebo nahrazování vyrobeného zboží službami.\n\nExistuje mnoho různých přístupů k uvažování z pohledu celého životního cyklu (LCT) které zahrnují zkoumání dopadů způsobených v rámci životního cyklu výrobku a způsoby, jak tyto dopady minimalizovat. Důležitou součástí přístupů k životnímu cyklu je zamezení přesunu zátěže, jinými slovy, zajištění toho, že zlepšení v jedné fázi nebude dosaženo na úkor jiné fáze. Přístupy měření dopadů se zaměřují na snižování dopadů na životní prostředí a efektivní využívání zdrojů ve všech fázích procesu.\n\nBěžně používané přístupy:\n\nPosuzování životního cyklu (LCA nebo analýza životního cyklu) je technika používaná k posouzení potenciálních dopadů výrobku na životní prostředí v různých fázích jeho životnosti. Tato technika používá přístup „od kolébky ke hrobu“ nebo „od kolébky k kolébce“ a zkoumá dopady na životní prostředí, ke kterým dochází po celou dobu životnosti výrobku od těžby surovin, přes výrobu a zpracování, distribuci, použití, opravy a údržbu, likvidaci a recyklaci.\n\nŘízení životního cyklu je podnikatelský přístup k řízení celého životního cyklu výrobků a služeb. Z toho vyplývá, že podniky mají prostřednictvím činností, které musí vykonávat, environmentální, sociální a ekonomické dopady. LCM se používá k porozumění a analýze fází životního cyklu výrobků a služeb firmy, k identifikaci potenciálních ekonomických, sociálních nebo environmentálních rizik a příležitostí v každé fázi a k vytvoření způsobů, jak na tyto příležitosti reagovat a omezit potenciální rizika.\n\nKalkulace životního cyklu (nebo analýza nákladů životního cyklu) je analýza celkových nákladů procesu nebo systému. To zahrnuje náklady vzniklé v průběhu životnosti systému a často se používá k nalezení nákladově nejefektivnějších prostředků pro poskytování zboží a služeb.\n\nDesign pro životní prostředí (DfE) byl vytvořen v roce 1992 Agenturou pro ochranu životního prostředí Spojených států a snaží se zabránit znečištění a snížit rizika, která představuje znečištění pro člověka a životní prostředí. Hlavním cílem DfE je podpora ekologického čištění, rozpoznávání bezpečnějších průmyslových a spotřebních výrobků prostřednictvím označování výrobků, vymezení osvědčených postupů při výrobě a výrobě a identifikace bezpečnějších chemikálií pro tyto procesy založené na uvažování z pohledu celého životního cyklu (LCT). Přesto musí vědět, že znečištění ovzduší v USA je způsobeno spolupůsobením znečištění aerosoly, pevnými částicemi, plyny, zápachem a hlukem, což je nebezpečné pro člověka, zvířata a rostliny.\n\nSystém výrobek-služba (PSS) je systém, kdy jeden výrobce vyrábí určitý výrobek a zároveň k němu poskytuje po celou dobu životnosti výrobku také služby k uspokojení potřeb uživatele. Tento nový přístup je výsledkem toho, že si společnosti uvědomují, že služby, v kombinaci s výrobky, jim mohou přinést vyšší zisky a spokojenost zákazníků proti samotným výrobkům. Firmy, které používají přístup PSS, hledají způsoby, jak maximalizovat využití svého produktu po celou dobu jeho životnosti pomocí služeb ke zlepšení jeho používání. Bylo zjištěno, že PSS má menší dopad na životní prostředí než tradiční obchodní modely, protože zaměření na služby vedlo ke snížení materiální výroby a spotřeby materiálů. To se týká uvažování z pohledu celého životního cyklu, protože to zahrnuje zkoumání nákladů životního cyklu výrobku (např. nákladů na údržbu a skladování) pro spotřebitele a snižování těchto nákladů poskytováním služeb spojených s nakoupeným zbožím.\n\nIntegrovaná výrobková politika pracuje na minimalizaci poškození životního prostředí způsobeného výrobky tím, že se dívá na všechny fáze životního cyklu produktu, aby určila, v které fázi jsou nejúčinnější opatření. Při pohledu na život výrobku se také používá přístup od kolébky k hrobu. Kromě toho je důležité, aby se politiky vyhýbaly přesunu zátěže a nesnižovaly emise do životního prostředí v jedné fázi vývoje na úkor jiné. Mezi politická opatření použitá na základě doporučení patří ekonomické nástroje, zákazy látek, dobrovolné dohody, environmentální značení a pokyny pro navrhování výrobků.\n\nExistuje mnoho situací, na které lze aplikovat uvažování z pohledu celého životního cyklu (LCT), včetně každodenního života spotřebitelů, obchodní a vládní politiky. Uplatněním uvažování z pohledu celého životního cyklu na více aspektů společnosti mohou mít spotřebitelé, podniky a vlády do značné míry pozitivní vliv na životní prostředí. To platí i když kroky podniknuté k uplatňování uvažování z pohledu celého životního cyklu jsou relativně malé.\n\nSpotřebitelé si každý den volí, které výrobky chtějí používat na základě svých potřeb a různých dostupných značek. Většina spotřebitelů při svém výběru nezohledňuje dopady výrobku na životní prostředí. Spotřebitelé například nezohledňují spotřebu energie výrobku, nevhodné pracovní podmínky při výrobě, nebezpečný odpad z výroby, dopady na ekosystémy nebo znečištění vzduchu nebo vody .\n\nSpotřebitelé mohou, s ohledem na svůj výběr výrobků, uplatňovat uvažování z pohledu celého životního cyklu různými způsoby, aby snížili svůj dopad na životní prostředí. Za prvé, spotřebitelé si mohou vybrat, že budou používat produkty od společností, které se snaží o udržitelnost. Mnoho společností poskytuje zprávy o udržitelnosti, které si mohou spotřebitelé přečíst, aby se mohli informovat o společnostech, od kterých nakupují. Díky používání životního cyklu si mohou spotřebitelé vybrat společnost s menšími environmentálními dopady během výroby.\n\nZpůsob, jak výrobek používají spotřebitelé má největší dopad na životní prostředí po celou dobu životnosti produktu. Uvažováním z pohledu celého životního cyklu myšlení může tento dopad snížit. K tomu může napomoci vzdělávání spotřebitelů, aby se mohli lépe rozhodovat o používání výrobku. Toto vzdělání může poskytnout společnost, která poskytuje službu nebo dodává určitý výrobek, nebo je může poskytovat také státní správa. Spotřebitelé si například mohou položit otázku, jaké dopady na životní prostředí mají, pokud používají určitý výrobek. Je třeba, aby se ptali, zda opravdu potřebuji použít daný výrobek, nebo zda existuje udržitelnější varianta. Příkladem může být sušení prádla venku za pěkného počasí, místo použití sušičky. Spotřebitelé se mohou vzdělávat sami o tom, jak se stát udržitelnějšími prostřednictvím uvažování z pohledu celého životního cyklu a nespoléhat se na firmy a státní správu.\n\nFirmy jsou každodenně zodpovědné za rozhodování o svých službách a výrobcích. Uvažováním z pohledu celého životního cyklu (LCT) mohou firmy rozpoznat potenciální dopady svého rozhodování. Měly by uvažovat o tom, jak každé rozhodnutí o designu a o výrobě ovlivňuje životní prostředí a jak je může učinit udržitelnějším. Firmy by neměly brát v úvahu pouze to, jak je výrobek vyroben, ale také to, jak bude používán a likvidován uživatelem. Společnosti se snaží získat udržitelnější produkt tím, že budou výrobky recyklovatelné nebo znovu použitelné. Náročnou součástí je vyvažování nákladů a udržitelnosti. Uvažování z pohledu celého životního cyklu jim umožňuje vidět nejlepší udržitelné možnosti, ale je omezeno, pokud jde o stanovení ceny těchto možností. Uvažováním z pohledu celého životního cyklu pro podniky zahrnuje zvážení, kde získat surovinu, jak vyrobit materiál, přepravit, distribuovat, používat a zlikvidovat výrobek. Posouzením všech těchto fází mohou firmy udělat pro sebe a pro spotřebitele to nejlepší, co má nejmenší dopad na životní prostředí.\n\nStátní správa hraje klíčovou roli v uvažování z pohledu celého životního cyklu tím, že zavádí politiky pro regulaci dopadů na životní prostředí. Aplikováním politik v oblasti životního cyklu mohou politici stanovit standardy, které musí firmy a spotřebitelé splňovat. Dělají to shromažďováním informací o dopadu na životní prostředí a používají je k stanovování cílů založených na znalostech uvažování z pohledu celého životního cyklu. Mohou také použít trendy z dodavatelských řetězců různých podniků, které regulují, aby určily, kde nejúčinněji snížit dopad firem. Vládní sektory mohou také využít uvažování z pohledu celého životního cyklu k lepšímu vzdělávání spotřebitelů. Důležitou roli pro vládu může být požadování štítků na výrobcích, popisujících dopady výrobku a způsob použití výrobku za účelem snížení dopadu. Regulace dodavatelských řetězců a spotřebitelů politikou je motivační jako negativní posílení. Uvažování z pohledu celého životního cyklu poskytuje metodiku pro vytvoření těchto opatření, aby byl k dispozici nejúčinnější a nákladově nejefektivnější způsob snižování dopadů na životní prostředí.\n\nMnoho spotřebitelů při rozhodování o tom, co koupit a co nekupovat, zvažuje dopad konkrétního produktu na životní prostředí. Politici uznávají tyto snahy a jednají tak, aby vytvořili opatření, která spotřebitelům nejen pomohou, ale učiní tak při zachování rostoucí ekonomiky.\n\nDo evropské politiky je zahrnuto mnoho aspektů uvažování z pohledu celého životního cyklu. Akční plán pro udržitelnou spotřebu a výrobu je právní předpis, jehož cílem je snížit dopad na životní prostředí a spotřebu zdrojů spojených s úplnými životními cykly zboží a služeb. Dne 16. července 2008 navrhla Evropská komise tyto právní předpisy. Návrh zahrnuje plány, jak nejen snížit dopady zboží a služeb na životní prostředí, ale také podporuje používání udržitelnějších technologií pro výrobu a výrobu. Tento akční plán rovněž vybízí Evropskou unii, aby hledala každou příležitost k inovacím v průmyslu.\n\nIntegrovaná produktová politika je dalším legislativním opatřením, které Evropa podnikla s cílem podpořit myšlení o životním cyklu. Cílem Integrované produktové politiky je minimalizovat zhoršování životního prostředí způsobené výrobou, používáním a likvidací všech produktů. Tyto právní předpisy se zabývají všemi aspekty životního cyklu výrobku a v případě potřeby přijímají opatření ke snížení.\n\nTematická strategie udržitelného využívání přírodních zdrojů byla provedena dne 21. prosince 2005 s cílem snížit dopady na životní prostředí spojené s využíváním zdrojů a dosáhnout toho v rostoucí ekonomice. Cíl lze popsat jako „zajistit, aby spotřeba zdrojů a jejich související dopady nepřesáhly únosnost životního prostředí a přerušily vazby mezi hospodářským růstem a využíváním zdrojů“.\n\nZatímco termín “uvažování z pohledu celého životního cyklu” není tak prominentní v politice Spojených států, tam jsou úvahy procesu životního cyklu skrz vládní politiky a programy. Existují prohlášení o environmentálních produktech, která se používají k začlenění životního cyklu do společností a organizací. Sdělují spotřebiteli environmentální vlastnosti produktu nebo systému. Tato prohlášení jsou založena na posouzení životního cyklu a jakmile je hodnocení dokončeno, může být produkt nebo systém certifikován EPD.\n\nProgram Agentury pro ochranu životního prostředí \"Design pro životní prostředí\" pracuje s jednotlivými průmyslovými odvětvími, aby porovnával a zlepšoval výkon a rizika pro lidské zdraví a životní prostředí a náklady na stávající a alternativní produkty, procesy a postupy. Partnerské projekty DfE podporují integraci čistějších, levnějších a chytřejších řešení do každodenních obchodních praktik. Program Design for the Environment je rovněž vybaven systémem označování. Umožňují bezpečnější výrobky nést tyto štítky a jsou pro spotřebitele známkou toho, že nákup těchto výrobků bude bezpečnější pro životní prostředí a jejich rodiny.\n\nZákon o energetické nezávislosti a bezpečnosti z roku 2007 je rovněž součástí legislativy, která zahrnuje myšlení o životním cyklu, i když přesná fráze zde není uvedena. Tento zákon obsahuje části o pokročilých biopalivech. V hlavě II zákona vyžaduje vytvoření motorové nafty na bázi biomasy, která je přidáním obnovitelných biopaliv do motorové nafty a sníží emise o 50 % ve srovnání s ropnými biopalivy. V hlavě III jsou zavedeny zlepšené standardy.\nProtože uvažování z pohledu celého životního cyklu (LCT) může být zapojeno do výběru jednotlivých spotřebitelů, jakož i tvůrců politik a podniků, je velmi důležité, aby lidé byli dobře informováni o předmětu a jeho použití. Zvyšování povědomí o metodě analýzy životního cyklu by umožnilo firmám i jednotlivcům zvážit více možností pro nový produkt. Po zvážení všech dostupných možností by uvažování z pohledu celého životního cyklu podpořilo výběr nejudržitelnější možnosti. Pokud by při hledání nových materiálů nebo metod více spotřebitelů praktikovalo uvažování z pohledu celého životního cyklu, zvýšilo by se povědomí, jak mohou být environmentální náklady vlastnictví produktů ovlivněny provozními náklady na energii a spotřební materiál.\n\nUvažování z pohledu celého životního cyklu může lidem pomoci najít nové způsoby, jak zlepšit vliv na životní prostředí, image a ekonomické přínosy. Protože rozhodnutí globálních firem a státní správy mají velký dopad na životní prostředí, mohlo by začlenění myšlení do životního cyklu do jejich činnosti výrazně snížit negativní dopady na životní prostředí a zlepšit udržitelnost. Mnoho firem ne vždy zvažuje své dodavatelské řetězce nebo procesy „konce životnosti“ spojené s jejich výrobky; stejně tak státní správa a samosprávy často zvažují svou vlastní zemi nebo region a nezohledňují dopad, který by mohly mít na jiné regiony.\n\nUvažování o životním cyklu výrobku může pomoci nejen životnímu prostředí, ale může také firmě ušetřit více peněz a zlepšit pověst. Pokud společnost ví, odkud jejich materiály pocházejí a kde skončí poté, co dosáhly konce své životnosti, mohla by se hospodářská výkonnost dále zlepšit. Vzhledem k tomu, že v současné době je kladen velký důraz na udržitelné činnosti, čím více firma projevuje své obavy a respekt k životnímu prostředí, tím lepší bude její reputace.\n\nV případové studii pracích prostředků bylo zjištěno, že praní oděvů při nižších teplotách vedlo k úsporám energie a zlepšením několika ukazatelů životního prostředí, jako jsou změna klimatu, acidifikace a tvorba fotochemického ozonu. Protože firma chápe důležitost přemýšlení o životním cyklu, rozhodli se provést analýzu životního cyklu, aby zjistili výhody vývoje jiného pracího prostředku. Nové detergenty nejen snížily dopad na životní prostředí snížením spotřeby energie, ale také prospěly spotřebiteli snížením výdajů za elektřinu a pomohly společnosti stát se lídrem v tomto odvětví.\n\n\n"}
{"id": "1518863", "url": "https://cs.wikipedia.org/wiki?curid=1518863", "title": "Rue Montgolfier", "text": "Rue Montgolfier\n\nRue Montgolfier je ulice v Paříži v historické čtvrti Marais. Nachází se ve 3. obvodu. Ulice nese jméno bratrů Montgolfierů.\n\nUlice vede od křižovatky s \"Rue Conté\" a \"Rue de Turbigo\" a končí na křižovatce s \"Rue du Vertbois\". Vyznačuje hranici bývalého kláštera Saint-Martin-des-Champs a vede podél Conservatoire national des arts et métiers.\n\nČást mezi ulicemi \"Rue Conté\" a \"Rue Ferdinand-Berthoud\" byla otevřena začátkem roku 1817. Stalo se tak na základě ministerského rozhodnutí ze dne 9. října 1816 v rámci rozvoje tržnice Saint-Martin, kterou ulice ohraničovala z východu, současně s \"Rue Ferdinand-Berthoud\" (nyní již neexistující), \"Rue Borda\", \"Rue Conté\" a \"Rue Vaucanson\".\n\nKrálovská vyhláška z 23. července 1817 stanovila prodloužení této ulice až k \"Rue Vertbois\" a zmocňovala prefekta, aby zde zajistil výstavbu budov. Ministr vnitra 27. září rozhodl, že se tato veřejná komunikace bude nazývat \"Rue Montgolfier\".\n\n"}
{"id": "1518869", "url": "https://cs.wikipedia.org/wiki?curid=1518869", "title": "Digitální daň", "text": "Digitální daň\n\nDigitální daň nebo internetová daň (anglicky \"Internet tax\") je daň, která se vztahuje na služby poskytované na internetu. Digitální daň zavedlo několik zemí jako Itálie, Francie (obě 3%) nebo Rakousko (5%) a další země ji buď chystají, nebo o ní diskutují v reakci na úspěšné obcházení daní nadnárodními korporacemi, jež operují převážně ve sféře digitální ekonomiky.\n\nV Česku se plánuje zavedení digitální daně ve výši 7 % od července 2020. Měla by se týkat společností s ročním globálním obratem 750 milionů eur a více, tj. především velkých mezinárodních podniků jako Google, Facebook, Amazon, Airbnb nebo třeba Uber.\n\nDne 24. ledna 2020 Spojené státy americké proti zavedení digitální daně v Česku oficiálně protestovaly.\n\n"}
{"id": "1518871", "url": "https://cs.wikipedia.org/wiki?curid=1518871", "title": "Panama (film, 2015)", "text": "Panama (film, 2015)\n\nPanama je srbské filmové drama, které natočil režisér Pavle Vučković. Jde o jeho první celovečerní film. Premiéru měl 16. května 2015 na 68. ročníku Filmového festivalu v Cannes. V domovském Srbsku byl poprvé uveden 29. června toho roku na festivalu Cinema City a do tamních kin byl uveden 21. října 2015. V Česku byl uveden na Febiofestu. Hlavní roli mladíka jménem Jovan ve snímku ztvárnil Slaven Došlo. Jovan studuje architekturu a ve volném čase tráví čas se svým kamarádem Milanem (Miloš Pjevač). Později potká dívku Maju (Jovana Stojiljković).\n\n"}
{"id": "1518883", "url": "https://cs.wikipedia.org/wiki?curid=1518883", "title": "Drakontomelon", "text": "Drakontomelon\n\nDrakontomelon (\"Dracontomelon\") je rod rostlin z čeledi ledvinovníkovité. Jsou to stromy s nápadnými opěrnými pilíři u paty kmene a drobnými květy v latovitých květenstvích. Plodem je peckovice. Rod zahrnuje 9 druhů a je rozšířen výhradně v tropické Asii. Hospodářsky nejvýznamnějším druhem je \"Dracontomelon dao\". Je zdrojem dekorativního dřeva používaného zejména na dýhy a k výrobě nábytku. Plody jsou využívány v asijské kuchyni a je pěstován i jako okrasná dřevina. Některé druhy drakontomelonu mají význam v domorodé medicíně.\n\nZástupci rodu drakontomelon jsou oboupohlavné, stálezelené stromy, dorůstající výšky až přes 40 metrů. U paty kmene mívají robustní opěrné pilíře, které mohou dosáhnout výšky až 5 metrů. Při poranění roní bílou pryskyřičnatou šťávu. Listy jsou střídavé, lichozpeřené, řapíkaté, složené ze vstřícných až střídavých, celokrajných, řapíčkatých lístků.\nKvěty jsou drobné, pětičetné, oboupohlavné, stopkaté, uspořádané v úžlabních nebo vrcholových latách. Stopky květů jsou článkované. Kališní lístky jsou téměř volné. Koruna je bílá, zelenavá nebo žlutá. Tyčinek je deset a mají šídlovité nitky. Gyneceum je složeno z 5 plodolistů, které jsou srostlé jen na bázi a na vrcholu. Čnělky jsou zakončené hlavatými bliznami. Zpravidla je plodný jen jediný plodolist a ostatní zakrňují. Plodem je oranžová, hnědá až černá, kulovitá, zploštělá nebo vejcovitá peckovice. Mezokarp je dužnatý, endokarp (pecka) dřevnatý.\n\nRod drakontomelon zahrnuje 9 druhů. Je rozšířen výhradně v tropické Asii v oblasti od severovýchodní Indie přes jižní Čínu, Indočínu, jihovýchodní Asii a Novou Guineu po souostroví Fidži.\nDrakontomelony většinou rostou jako součást primárních nebo i sekundárních, stálezelených nebo poloopadavých nížinných tropických lesů. Často rostou v blízkosti řek.\n\nSemena drakontomelonů šíří různá zvířata, např. veverky. Plody se živí netopýři, v Tichomoří např. kaloň \"Pteropus tonganus\". Semena některých druhů, rostoucích v poříčních lesích, jsou šířena vodou.\nV paždí postranních žilek na rubu listů bývají domatia v podobě shluků chloupků. Jsou obývána symbiotickými roztoči.\n\nRod \"Dracontomelon\" je v rámci čeledi \"Anacardiaceae\" řazen do podčeledi \"Spondioideae\" a tribu \"Spondiadeae\". Blízce příbuznými rody jsou podle výsledků molekulárních studií rody \"Spondias\" a \"Pegia\".\n\nDruh \"Dracontomelon dao\" je v tropické Asii těžen pro dřevo, obchodované pod názvem \"dao\". Je středně těžké a středně tvrdé, není příliš trvanlivé ani odolné vůči termitům. Jádrové dřevo bývá našedle hnědé, s tmavě hnědými až téměř černými pruhy, běl je světlá. Pěkně vybarvené jádrové dřevo je ceněné zejména na výrobu nábytku a dýh, používá se také na obklady, podlahy a podobně. Slouží i jako náhrada za dřevo ořechové. Ekonomický význam má pouze tento druh. Na Nové Guineji je to důležité exportní dřevo.\nNěkdy je strom pěstován i jako okrasná dřevina podél cest a silnic, ceněná zejména pro nápadný tvar koruny.\n\nMladé plody \"Dracontomelon dao\" jsou v Asii používány k ochucení kari omáček. V Malajsii jsou přidávány zejména k rybám. Tenká sladkokyselá dužnina zralých plodů je konzumována zejména vThajsku a vyhledávají ji především děti. Jedlá jsou i jádra plodů. Mladé listy, květy a plody jsou využívány jako zelenina.\nExtrakt z listů, kmene a kůry kořenů \"D. dao\" má antibakteriální, antimykotické a svíravé účinky. Plody jsou používány při ošetřování dermatitidy. Druh \"Dracontomelon mangiferum\" je v Asii používán jako svíravý prostředek proti průjmům. Odvar z kůry tohoto druhu a kořenů \"Leea indica\" ulevuje od bolestí zubů.\n\n\n \n"}
{"id": "1518884", "url": "https://cs.wikipedia.org/wiki?curid=1518884", "title": "Panama (film, 2020)", "text": "Panama (film, 2020)\n\nPanama je připravovaný americký akční film režiséra Daniela Adamse. Ten je rovněž spolu s Williamem Barberem autorem scénáře.\n\nFilm byl původně oznámen v září 2014 jako Adamsův první snímek po opuštění vězení, kde strávil bezmála dva roky za daňové podvody v souvislosti se svými předchozími filmy. Natáčení mělo původně začít počátkem léta 2015. Nakonec se Adams rozhodl natočit nejprve komedii \"An L.A. Minute\" (2018). V srpnu 2019 bylo oznámeno, že natáčení filmu \"Panama\" začne v listopadu toho roku, a zároveň byla zveřejněna jména několika herců. Ve filmu si měli zahrát Morgan Freeman a Frank Grillo. Do konce roku 2019 natáčení však nezačalo; od projektu zároveň odstoupil Freeman.\n\n"}
{"id": "1518887", "url": "https://cs.wikipedia.org/wiki?curid=1518887", "title": "Lou Castel", "text": "Lou Castel\n\nLou Castel, rodným jménem Ulv Quarzell, (* 28. května 1943 Bogotá) je švédský herec. Narodil se v Kolumbii, kde jeho otec pracoval jako diplomat. Vyrůstal v Cartageně. Když mu bylo šest let, jeho rodiče se rozvedli a on se se svou matkou odstěhoval do Evropy, nejprve do Londýna, poté do Stockholmu a nakonec do Říma. Svou hereckou kariéru, během níž hrál ve více než 140 filmech, zahájil v šedesátých letech.\n\n\n"}
{"id": "1518907", "url": "https://cs.wikipedia.org/wiki?curid=1518907", "title": "František Jelínek (hokejový brankář)", "text": "František Jelínek (hokejový brankář)\n\nFrantišek Jelínek (* 3. září 1960 Moravský Krumlov) je bývalý český hokejový brankář. \n\nV československé lize chytal za TJ Zetor Brno a Duklu Trenčín. Odchytal 10 ligových sezón, nastoupil ve 104 ligových utkáních. V nižších soutěžích chytal i za TJ Lokomotiva Ingstav Brno a TJ TŽ Třinec. \n\n"}
{"id": "1518942", "url": "https://cs.wikipedia.org/wiki?curid=1518942", "title": "Dubnička-Lahoda", "text": "Dubnička-Lahoda\n\nDubnička–Lahoda je hudební těleso a zároveň autorská dvojice, která spolu tvoří od roku 2006. Zdeněk Lahoda je výhradním autorem hudby, Vilém Dubnička píše texty.\n\nJejich tvorba obsahuje jak písničky pro děti, tak pro dospělé a jak pro vlastní vystoupení, tak pro jiné interprety. Pro Rádio Junior vytvořili pořady \"Řemesla nás baví\" podle stejnojmenného alba a Napiš HIT, kde píší písně ve spolupráci s posluchači a moderátory rádia prostřednictvím YouTube kanálu Rádia Junior. Specialitou jejich vystoupení je skládání písniček přímo na místě spolu s diváky či dětmi. Často vystupují v českých školách v zahraničí (Varšava, Brusel, Madrid, Ženeva, Kodaň, Düsseldorf). V roce 2019 začali spolu s dalšími čtyřmi muzikanty vystupovat s divadelní formou svých písní a vtipných autorských scének s názvem Dubnička Lahoda Revival Kabaret – Oslavná tryzna za neznámé hity.\n\nDebutové album dvojice Dubnička-Lahoda bylo pod názvem \"Normálně nezpívám\" vydáno v roce 2010.\n\n\nV roce 2013 vydalo duo Dubnička-Lahoda CD \"Řemesla nás baví\", na kterém písně nazpívaly také některé osobnosti české kulturní scény.\n\n\nNa tomto CD vokálního kvintetu Hlasoplet vydaném v roce 2014 se duo Dubnička-Lahoda podílelo na hudbě a textech většiny písní.\n\n\n"}
{"id": "1518945", "url": "https://cs.wikipedia.org/wiki?curid=1518945", "title": "Fémový soud", "text": "Fémový soud\n\nFémový soud či féma je druh tajného soudu, jeho kořeny sahají až do středověku, do Vestfálska v 13. století. Výraz \"féma\" označující tajný soud pochází ze staré dolnoněmčiny. Z Vestfálska se tyto soudy rozšířily i do jiných německy mluvících zemí.\n\nPo vymření rodu Štaufů nastalo ve Svaté říši římské dvacetileté období bezvládí, jež znamenalo konec ambiciózních plánů na sjednocení všech německých zemí a Itálie. Skončilo také držení dědičného císařského titulu v jednom rodě. Opětovně se ho podařilo obnovit až mnohem později Habsburkům.\nV nastalém období docházelo ke zneužívání moci šlechtou, takže vznikly tajné soudy, které trestaly nejkřiklavější případy. Byl- li někdo předvolán, měl dvě možnosti: uprchnout, a tím se prakticky usvědčit, anebo se dostavit a obhájit se. Kdo se neobhájil, byl oběšen. Soudci zasedali výhradně v noci a svou totožnost skrývali pod maskami. Specifickým rysem tohoto soudu bylo, že výkonem trestu byl pověřen jeden z jeho členů, většinou vybraný losem. Názory současníků byly zpravidla příznivé, protože strach z odsouzení fémou bránil nejhorším výstřelkům. Dnes by se patrně řeklo, že brát spravedlnost do vlastních rukou je protiprávní (nehledě k nepřítomnosti obhájce a tomu, že platila spíš presumpce viny), ale v Německu dlouho převažovalo zvykové právo, které bylo k podobným věcem benevolentnější než právo římské. Pravda je, že takovýto systém znamenal určité pokušení ke zneužívání moci, ale soudci se zřejmě kontrolovali navzájem. Jelikož nebyla známa identita soudců, těžko říci, kdo jimi byl, ale pravděpodobně to museli být lidé z vyšších vrstev společnosti. Tyto soudy utlumily svou činnost za Lucemburků, kdy se právní stav v říši zlepšíl,ale možná nezanikly úplně.\n\nPokud bychom věřili líčení kronikáře Otakara Štýrského, nese některé prvky fémové vraždy smrt českého krále Václava III. Kronikář označuje za vraha Holena z Vildsteinu (Odolena z Vlčtejna). Vraždě prý předcházela tajná schůzka dvanácti šlechticů a rozsudek měl vykonat ten, kdo hodí kostkou dvojku. Důvodem měla být poprava bratra jednoho ze spiklenců.\n\nVe 20.století jsou jako fémové popravy definovány tajné vraždy politických protivníků na základě ilegálního rozsudku.\n\nNovináři takto označili vraždu dr.Theodora Lessinga, německého antinacisty židovského původu, která se udála 30.8.1933 v Mariánských Lázních, kam se uchýlil. Byl natočen i film Výstřely v Mariánských Lázních\n\nInženýr Rudolf Formis, který také uprchl z Německa před nacisty a provozoval tajnou vysílačku v hotelu Záhoří (dnes je na tomto místě hráz Slapské přehrady), byl zabit 23.ledna 1935. Stejně jako v předešlém případě vrahové našli azyl v Německu.\n\nTyto dva případy nelze považovat za skutečné fémové vraždy, protože se udály nejen s vědomím, ale i přímou podporou vysoce postavených nacistů v Německu.\n\nTřetí případ se udál na severní Moravě, kde působila ilegální skupina Hnědých bojovníků (Braune Kampfer). Jejich obětí se stal odpůrce nacistické strany Franz Josef Hroch 24.9.1938. Po válce byl v Německu z jeho vraždy byl obviněn Herbert Winkler, avšak byl propuštěn pro nedostatek důkazů.\n\n\"V tomto článku je použit text z článku Pavel Kukal: Féma neboli fémový soud.\"\n"}
{"id": "1518947", "url": "https://cs.wikipedia.org/wiki?curid=1518947", "title": "Dějiny Kambodže", "text": "Dějiny Kambodže\n\nDějiny Kambodže jsou dějinami území současného Kambodžského království, obnoveného roku 1993. Dějiny území lze vysledovat až do 5. tisíciletí př. n. l., nicméně prvním státním útvarem, o němž víme díky čínským zdrojům, byl Funan, který se v 1. až 6. století rozkládal v nejjižnější části Indočíny. Šlo o hinduistickou kulturu, se silnou socio-ekonomickou interakcí s Indií. V 6. století byl Funan nahrazen novým státem Čenla, který ovládl větší území a již udržoval více než jediné centrum moci. \n\nRoku 802 byla založena Khmérská říše, velmi důležitá pro identitu Kambodžanů, neboť ač zaujímala území mnoha dnešních států jihovýchodní Asie (krom Kambodže i Vietnamu, Laosu a Thajska), politicky dominantním etnikem byli Khmerové, národ, který v současné Kambodži představuje 98 procent obyvatelstva. Říše dosáhla velkých úspěchů ve správě, zemědělství, architektuře, hydrologii, logistice, urbanismu i umění. Její základy byly jako u předchozích států hinduistické, ale v pozdějších fázích vývoje říše se prosadil i buddhismus, což mělo podle některých historiků podíl i na jejím rozkladu. Hlavním městem byl Angkor (ležící v dnešní kambodžské provincii Siem Reap), proto se někdy hovoří též o Angkorské říši. Když byla roku 1431 vyvrácena Ajutthajským královstvím (Thajci), začalo období někdy nazývané „temný věk kambodžských dějin“ (1431–1863). \n\nKambodžské království nadále fungovalo, ale jako menší regionální síla. Převládl pozvolna plně théravádový buddhismus (ve specifické místní variaci). Význam Angkoru upadl a lidé se přesunuli jižněji, k soutoku řek Mekong a Tonlesap, kde se šlo mnohem lépe zapojit do námořního obchodu. Zde bylo založeno město Čaktomuk (dnešní Phnompenh), kam roku 1443 i král Čau Ponchea Jat přesunul své sídlo. Roku 1528 bylo hlavní město přesunuto do Longveku. V roce 1601 se královské sídlo přesunulo do města Oudong a bylo zde až do roku 1866. Námořní obchod dal od 16. století zemi ekonomickou prosperitu, ovšem znamenal také vliv cizinců – zejména Malajců, Chamů a Evropanů – na vládu. Také Thajci a Vietnamci si stále více uvědomovali, že dolní Mekong je klíčem k ekonomickému ovládnutí oblasti a slabá kambodžská královská moc jim nedokázala vzdorovat. Vnější zásahy do nástupnické a sňatkové politiky vzaly královské rodině prestiž. A tak zatímco evropská kolonizace (v jihovýchodní Asii francouzská) byla pro Thajce a Vietnamce hrozbou (Thajci se jí ubránili, Vietnamci ne), pro kambodžskou královskou rodinu byla spíše vítanou oporou proti silnějším sousedům. Francouzi se vlády nad Kambodžou ujali roku 1863, v roce 1867 vznikl Francouzský kambodžský protektorát a roku 1887 byl začleněn do Indočínské federace známé jako Francouzská Indočína. \n\nKoloniální éra přinesla řadu modernizačních projektů, nicméně v 50. letech se Francouzská Indočína zhroutila, pod tlakem protikoloniálního boje vedeného zejména Vietnamci. Kambodža vyhlásila nezávislost roku 1953. Do čela království se postavil král Norodom Sihanuk (korunován již 1941, od 1955 předal vládu otci a zastával politické posty, včetně premiérského). Království se zpočátku snažilo zůstat neutrální ve studené válce, ale boje v sousedním Vietnamu velmi radikalizovaly zvláště kambodžskou politickou levici. Komunističtí Rudí Khmerové v roce 1968 zahájili povstání. Sihanuk postavil do čela země pravicového generála Lon Nola, aby povstání zpacifikoval. Ten ale roku 1970 provedl státní převrat, monarchii svrhl a založil Khmerskou republiku, do jejíhož čela se postavil. Výsledkem bylo, že vládu nově neohrožovali jen partyzáni komunističtí, ale i monarchističtí. Obě skupiny dobyly značná území na venkově. \n\nRoku 1975 pak hlavní město Phnompenh dobyli Rudí Khmerové. Ti vyhlásili nový stát Demokratická Kampučia a vedeni svou prapodivnou ideologií inspirovanou čínským maoismem, nenávidějící vše průmyslové, moderní a vůbec kulturní, zahájili brutální teror veškerého obyvatelstva a zničení veškeré kultury a tradice. Tyranie měla i rasistický aspekt, obětí se ve velkém staly národnostní menšiny (Vietnamci, Číňané, Laosané) ve jménu khmerské rasové nadřazenosti. Počet obětí jejich genocidy vystoupal do milionů. Zvrácený režim pak roku 1979 smetla invaze Vietnamu, jakkoli rovněž komunistického. Vietnamský okupační režim byl nazván Kampučská lidová republika. Šlo o režim loutkový, nicméně vrátil do země civilizaci. \n\nOkupace skončila roku 1993. Bylo obnoveno království, do jehož čela se postavil znovu Sihanuk, a nastolena parlamentní demokracie. Režim má však mnoho problémů, zejména premiér Hun Sen byl obviňován ze zavraždění mnoha politických oponentů. Navíc, jako bývalý Rudý Khmer, jenž přeběhl k Vietnamcům, vždy bránil potrestání viníků genocidy ze 70. let a tvrdému postupu proti zbytkům hnutí Rudých Khmerů, které od vietnamského vpádu udrželo kontrolu nad oblastí u hranic s Thajskem. Od roku 2004 je králem Norodom Sihamoni, který studoval v Československu a hovoří plynně česky. \n\nČínské anály zaznamenaly existenci první známé státní organizace na kambodžském území, Království Funan (zasahovalo ovšem i na území dnešního Vietnamu). Jeho počátky sahají do 1. století. Hlavní osídlení bylo na kambodžském území v dnešní provincii Takéo, kolem řek Mekong a Bassac. Klíčovým archeologickým nalezištěm je Óc Eo.\n\nFunan byl federací menších jednotek, z nichž každá měla svého vlastního vládce. Proto se historici přou, nakolik je možno mluvit o funanském státě. Někteří to odmítají, jiní upozorňují, že si Funan dokázal zajišťovat i vazalské státy, což by rozdrobená kultura dokázat nemohla.\n\nFunan byl jednotkou zemědělsky-obchodní. Ve vnitrozemí se pěstovala rýže, jejíž přebytky pak prodávaly obchodníci v pobřežních městech. Funanští obchodníci kromě rýže obchodovali se zlatem, slonovinou, nosorožčími rohy, peřím ledňáčků, santalovým dřevem či kořením jako je kardamom. Některé funanské zboží bylo doloženo i ve starověkém Římě.\n\nVe 2. století Funan ovládl námořní obchodní cesty v celé Indočíně. Ve 3. století začal platit tribut čínskému císaři. Čínské zdroje uvádějí, že Funan tehdy dosáhl svého teritoriálního vrcholu, pod nadvládou krále Fan Ših-mana. Jeho říše měla sahat až do Malajsie a Barmy. Zásadní bylo ovšem kulturní ovlivnění z Indie. Již zakladatelský khmerský mýtus vypráví o indickém bráhmanovi nebo princi, který se ožení s khmerskou princeznou Nagi Soma a dají tak vzniknout první královské dynastii. Království bylo hinduizováno a k psaným projevům byl užíván sanskrt.\n\nHistorici vedou dosud také spory o pád Funanu. Buď došlo k přesunu hlavní námořní obchodní cesty do Malackého průlivu, v důsledku čehož Funan zchudl a byl pohlcen novým státem Čenla, anebo byl nejprve Čenlou dobyt, což narušilo důvěru námořníků a až následně změnili hlavní obchodní trasu. Čenla měla převzít otěže v oblasti okolo roku 616. Existuje ovšem také pojetí, že vznik nového státu je omylem čínských letopisců a Čenla je vlastně pokračující Funan.\n\nDějiny dynastie Suej obsahují záznam, že nový stát zvaný Čenla vyslal v roce 616 nebo 617 své velvyslance do Číny. Říká, že Čenla byla nejprve vazalem Funanu, ale pod svým vládcem Citrasenem-Mahendravarmanem Funan dobyla a získala nezávislost. Tato informace byla pro historiky dlouho základní. Od 70. let 20. století se však diskutuje o nových interpretacích, například, že Čenla bylo vlastně vnitrozemí Funanu, které v jisté chvíli získalo nad pobřežními obchodníky politicky navrch. Vynořila se též teorie, že jádrem území Čenly byl dnešní Laos, ale ta není všeobecně přijímána. Největším trumfem pro zastánce teorie o kontinuitě Funanu je tzv. nápis K53 z Ba Phnomu, datovaný do roku 667, který uvádí seznam králů, aniž by nějak rozlišoval mezi králi z před roku 616 a po něm. Klíčem je možná etnická proměna. Neboť v letech 612–628 vstoupili na území Khmerové. Kmen Khmerů, původně vazal Funanu, pak vytvořil nové hlavní město Sambor Prei Kuk (Íšánapura). To možná vedlo čínské letopisce k užití nového pojmu Čenla.\n\nOficiální historie čínské dynastie Tchang rovněž tvrdí, že krátce po roce 706 byla Čenla rozdělena na severní a jižní, což de facto znamená vnitrozemskou a příbřežní. To naznačuje, že napětí mezi vnitrozemím a pobřežím bylo trvale přítomno.\n\nKoncem 8. století se příbřežní Čenla stala vazalem jávské dynastie Šailendra. Poslední z králů Čenly byl zabit roku 790, načež bylo území začleněno do jávské monarchie. Jávancům území odňal až Džajavarman II., zakladatel Khmerské říše, nového hegemona oblasti.\n\nDžajavarman II. roku 802 též vykonal mystický hinduistický obřad ve „svatých horách“ Phnom Kulen, jímž se prohlásil za dévarážu, božského krále. Tím začala zlatá éra kambodžských dějin. Džajavarman II. založil první hlavní město nové říše Hariharalája (památkou na ně jsou především Chrámy Roluos). \n\nI Džajavarmanovi nástupci Indravarman I. (vládl 877–889) a Jasovarman I. (889–910) se drželi v oblasti severně od jezera Tonlésap (největšího v celé jihovýchodní Asii), kterou propojili důmyslným systémem vodních nádrží a kanálů, ba i nádrží umělých (ta největší, Západní baraj, je 8 kilometrů dlouhá a zadržovala 50 milionů metrů krychlových vody). Jasovarman zde pak nechal založit nové hlavní město, které nejprve neslo jeho jméno (Jasodharapura), ale dnes je známé jako Angkor, což byl původně název celé zkulturněné oblasti, rozkládající se na ploše 1000 kilometrů čtverečních. Nedávné průzkumy potvrdily, že Angkor byl ve 12. a 13. století největší sídelní komplex na světě – žilo tam asi tři čtvrtě milionu lidí. Velké infrastrukturní a hydrologické projekty však vedly k erozi půdy, která je někdy označována za příčinu úpadku tohoto centra a celé říše.\n\nRoku 1080 nastoupila nová královská dynastie Mahidharapura, jejím prvním panovníkem byl Džajavarman IV. (1080–1107). Ten oslabil důraz na hinduismus jako duchovní kostru státu a otevřel tím možnost pro pronikání buddhismu.\n\nZa krále Súrjavarmana II. (1113–1150) dosáhla říše svého největšího územního rozmachu, protože přímo nebo nepřímo ovládala celou Indočínu, Thajský záliv i všechny námořní cesty jihovýchodní Asie. Súrjavarmanovo panování znamenalo i vrchol kulturní, neboť to byl právě on, kdo nechal postavit dnes proslulý chrám Angkor Vat (tento název se ovšem užívá až od 16. století, v překladu značí zhruba Hlavní chrám; původní název zněl \"Preah Višnulóka\"). Chrám patří k nejslavnějším středověkým památkám světa a je i významným kambodžským národním symbolem – je vyobrazen na kambodžské státní vlajce. Se svou celkovou výměrou kolem 1 km² je navíc považován za nejrozlehlejší náboženský komplex na světě (původně byl zasvěcen Višnuovi, jednomu ze tří hinduistických božstev, ve 14. století se stal buddhistickým). Vrcholná éra říše skončila, když byl Súrjavarman zabit v bitvě při pokusu dobýt Đại Việt. Následovalo období nástupnických sporů a invaze Chamů, která vyvrcholila vypleněním Angkoru roku 1177.\n\nŘíše však zvedla znovu hlavu, když Chamy vytlačil Džajavarman VII. (1181–1219) a pak si i podrobil jejich království Čampa. Tento král již nebyl hinduistou, ale vyznával mahájánový buddhismus. S ním začalo dalších čtyřicet let prosperity. Asi 1,7 kilometru od vypleněného Angkoru nechal postavit nové hlavní město Angkor Thom s novým ústředním chrámem zvaným Bayon, který je zdoben obřími kamennými tvářemi, které zřejmě představují Avalókitéšvaru. Král patří k největším stavitelům středověku, je mu připisována i řada dalších chrámů v okolí, mostů, silnic či nemocnic. V letech 1296–1297 na Džajavarmanově dvoře pobýval čínský velvyslanec Čou Ta-kuan, který o životě království popsal podrobnou zprávu, jež je jedním z nejcennějších historických pramenů. Čou Ta-kuan Khmerskou říši popisuje jako víceméně zemědělský stát, který sestával ze tří společenských tříd – elity, dělníků a otroků. Mezi elitu patřili poradci, vojenští vůdci, dvořané, kněží, náboženští asketové a úředníci. Dělníci pracovali na polích, stavbách, nebo byli řemeslníky. Otroci byli často zajatci z vojenských kampaní nebo vzdálených vesnic. Velvyslanec si povšiml, že Angkořané neznají mince, jediným univerzálním platidlem byla rýže, jinak byl obchod výměnný.\n\nPád Khmerské říše je stále historickou záhadou. Ve 21. století historikové zdůrazňují ekologické aspekty, které mohly v tomto konci sehrát roli, v minulosti se zdůrazňovaly spíše možné náboženské důvody. Jisté je, že poslední nalezený sanskrtský nápis pochází z roku 1327 a zmiňuje panovníka Džajavarmana IX., který vládl asi do roku 1336. Za definitivní pád Khmerské říše je považován útěk posledního krále Ponhea Jata z Angkoru roku 1431 před Siamci. Nezdá se však, že by Siamský tlak byl hlavní příčinou úpadku říše, byla patrně již předtím značně oslabena.\n\nTermín „temný věk Kambodže“, nebo také „střední období“, je vyhrazen dlouhému období 1431–1863. Typické je, že pro toto období chybí místní historické prameny – nápisy v kambodžských chrámech zmizely ve třetí dekádě čtrnáctého století a nebyly obnoveny dříve než v polovině století šestnáctého. Předpokládá se, že kambodžské království v tomto období existovalo, byť na mnohem menším území než stará Khmerská říše, není však známo jméno žádného krále za více než 200 let. Stavba monumentální chrámové architektury se rovněž zastavila. Pro kambodžské 15. století existují jen zahraniční prameny – především čínské anály \"Ming š’-lu\" a nejstarší královská kronika Ajutthajského království.\n\nJe evidentní, že po siamské intervenci roku 1431 je vylidněna celá oblast Angkoru. Centrum státu se posunulo jižněji, hlavními městy se stávají Phnompenh a posléze Longvek. Oblast se hůře bránila, ale umožňovala zapojení do námořního obchodu. V jistém smyslu se dá říci, že Kambodža v této éře vyměnila suverenitu za prosperitu. To bylo nicméně ošidnou strategií, neboť vybudovaná prosperita se snadno stávala kořistí sílících sousedů. Roku 1594 tak Siamci dobyli Longvek. Kambodžané pak zopakovali svůj starší postup – posunuli hlavní město zase o kus dále, roku 1601 založili Oudong, a znovu vybudovali obchodně úspěšný stát. Jenže historie se v 17. století zase opakovala – toto bohatství tentokrát připadlo Vietnamcům, kteří zabrali oblast delty Mekongu a Kambodža tak definitivně ztratila přístup k moři a hlavním obchodním trasám. \n\nBěhem 17. a 18. století siamská a vietnamská dominance zesílila, což mělo za následek, že se kambodžská královská rodina dostala do pozice pouhých vazalů. Na počátku 19. století si britský agent John Crawfurd povšiml: „Král tohoto starověkého království je připraven se vrhnout pod ochranu jakéhokoli evropského národa.“ Tím evropským národem, který měl zachránit Kambodžu před začleněním do Vietnamu a Siamu, byla nakonec Francie. Smlouva o francouzském protektorátu byla podepsána králem Norodomem Prohmbarirakem 11. srpna 1863. Původní smlouva ponechala kambodžskou suverenitu nedotčenou, ale francouzská kontrola se postupně zvyšovala, takže na konci 19. století královská autorita mimo palác již neexistovala. Kambodža od Francouzů očekávala ochranu před Vietnamem a Thajskem, ovšem v tom se nakonec zklamala, když v roce 1940 byla vichistická Francie poražena v krátké hraniční válce s Thajskem a byla nucena odevzdat provincie Battambang a Angkor (jen starobylé město Angkor Kambodži zůstalo).\n\nV roce 1945 došlo k okupaci Japonskem. 9. března 1945 vyhlásil mladý král Norodom Sihanuk na přání Japonců „nezávislé království“. Nová vláda byla plně závislá na Japoncích, ale udělala důležitý symbolický krok – zbavila se latinky (prosazené Francouzi) a obnovila prastaré khmerské písmo. To vládě přineslo značnou popularitu. Brzy do Kambodže vstoupily spojenecké jednotky, Japonci byli odzbrojeni a Francouzi obnovili v říjnu 1945 koloniální správu. Sihanuk pak intenzivně vyjednával o nezávislosti. Zpočátku se Francouzům příliš nechtělo, ale jak se jejich situace v Indočíně komplikovala (v Kambodži už reálně operovali vietnamští vojáci), zvolili dohodu se Sihanukem a poklidnou dekolonizaci. Sihanuk na základě dohod s Francouzi vyhlásil nezávislost roku 1953 a ze Ženevské konference si o rok později přivezl i slib odchodu Vietnamců. Začala éra nezávislosti.\n\nÚstředním prvkem kambodžské zahraniční politiky v 50. a 60. letech byla neutralita ve studené válce a v konfliktu v sousedním Vietnamu. Její udržení však často značilo složité kličkování. V polovině šedesátých let si v části východní Kambodže vytvořili základny komunističtí partyzáni ze Severního Vietnamu (místní obyvatele vystěhovali), ke svému zásobování navíc používali přístav Sihanukville. Spojené státy byly touto situací stále více znepokojeny a v roce 1965 zahájily sérii bombardování těchto základen na území Kambodže. Historici se dodnes dohadují, jaký postoj k tomu Sihanuk vlastně měl. Je jisté, že oficiálně proti tomu protestoval, patrně proto, že si v žádném případě nepřál přenos konfliktu na kambodžské území a nechtěl dráždit stále více se radikalizující Rudé Khmery uvnitř Kambodže. Existuje však mnoho důkazů, že v zákulisí Američany k zásahu vyzýval, s podmínkou, že nebudou zabiti žádní Kambodžané. Sihanuk v reakci udělal i několik protiamerických kroků, například zakázal Spojeným státům používat kambodžský vzdušný prostor a letiště pro vojenské účely. Nicméně odtajněné dokumenty Bílého domu ukazují, že ještě v roce 1970 si byli Američané jistí, že přátelské vztahy se Sihanukem jsou možné a nechtěli ho svrhnout, jak tvrdila dlouho oblíbená teorie. Nicméně, někteří historici, jako Michael Ignatieff, Adam Jones, Greg Grandin a další považují bombardovací kampaň Spojených států v letech 1965–1973 za významný faktor, který vedl ke zvýšené podpoře Rudých Khmerů mezi kambodžským rolnictvem.\n\nV 60. letech se ovšem i vnitřní kambodžská politika stále více polarizovala. Na jedné straně mohutněly bojůvky radikální levice, které se říkalo Rudí Khmerové (tento pojem užil jako první Sihanuk, oni sami svou tajnou organizaci nazývali Komunistická strana Kampučie), na druhé straně rostlo znepokojení střední třídy z možného vítězství komunismu i v Kambodži. Ve volbách 1966 tak zvítězil pravicový a jasně proamerický generál Lon Nol. Ten se dostával do stále většího rozporu se Sihanukem. Ten Lon Nola odstavil od vlády roku 1967, ale když komunisté zahájili v roce 1968 povstání, povolal Sihanuk Lon Nola znovu do čela kabinetu. 18. března 1970, během Sihanukovy návštěvy Číny, však Lon Nol udělal vojenský převrat a Sihanuka svrhnul. 9. října byla kambodžská monarchie zrušena a země byla přejmenována na Khmerskou republiku. Nový režim požadoval, aby vietnamští komunisté opustili Kambodžu. To Hanoj odmítla. \n\nAmeričané potom pomohli s výzbrojí Lon Nolovy armády, a ta začala vojenské operace jak proti severovietnamským jednotkám, tak proti Rudým Khmerům. Zkušené severovietnamské jednotky však náporu odolaly a naopak posunuly frontu 24 kilometrů k Phnompenhu. Dobytá území přitom předávali Rudým Khmerům, takže původně dosti maličká a bezzubá guerilla se rychle stávala mohutnou silou. Do jejího čela se dostal Pol Pot, když hnutí očistil od svých odpůrců. V dubnu 1970 prezident USA Richard Nixon poslal do Kambodže americké pozemní síly. Severovietnamce se jim však porazit nepodařilo. V roce 1973 již Rudí Khmerové ovládali téměř 60 % území Kambodže a 25 % její populace. V té době již také vedli většinu bojových operací sami, Severovietnamci se stáhli poté, co zjistili, že Pol Potovo hnutí se rychle ideově vzdaluje představám vietnamských komunistů. Jeho ideologické zázemí zhruba kopírovalo Maovu kulturní revoluci, přičemž ovšem k nenávisti k tradici a staré kultuře přidalo nenávist k městskému životu a průmyslu. Vietnamci přestali Rudým Khmerům dodávat i zbraně, ale nahradili je právě Číňané. Vietnamci si příliš pozdě uvědomili hrozící nebezpečí. \n\nDo hlavního města a několika dalších měst kontrolovaných vládou mezitím uprchlo před komunistickými partyzány dva miliony lidí. Netušili, že vbíhají do pasti. Na Nový rok 1975 zahájily komunistické jednotky ofenzívu, která ve 117 dnech způsobila rozpad Khmerské republiky. Závěr Lon Nolova režimu měl i některé bizarní rysy, kdy například Lon Nol věřil, že by hlavní město mohl před rudými jednotkami zachránit magický kruh, který rituálně připravili buddhističtí mniši. Mýlil se. Vláda Lon Nola v Phnompenhu se vzdala 17. dubna 1975, pouhých pět dní po evakuaci mise USA z Kambodže. Začala se psát jedna z nejpodivnějších kapitol v dějinách lidstva, režim Rudých Khmerů, který se násilím rozhodl vybudovat z Kambodže jeden obrovský kolchoz. Vietnamští komunisté právě v té době plně ovládli Vietnam. Síly, které instalovali v Kambodži, přitom brzy začaly vyvražďovat právě etnické Vietnamce, krom mnoha jiných skupin obyvatel.\n\nIhned po svém vítězství Rudí Khmerové vyhnali všechno obyvatelstvo z měst na venkov. Už při tomto vyhánění zemřelo 20 000 lidí, většinou vyčerpáním při pochodu. Pak vyhnanci začali pracovat v zemědělských lágrech, kde je práce měla převychovat. Zemědělské stroje byly zakázány, ba i většina nářadí, jakožto průmyslová zvrhlost. Jen do první úrody tak zemřely tisíce lidí hladem. Továrny byly uzavřeny, 95% buddhistických chrámů bylo vypáleno, zrušeny byly školy. Rodina byla prohlášena za buržoazní zvrhlost, děti byly odebrány rodičům a učily se je nenávidět. Ženy a muži museli žít odděleně. Byly zrušeny peníze a jakékoli soukromé vlastnictví, jediným majetkem směla být lžíce a miska na rýži. Popravy byly nepřetržité a okamžité, bez soudu – za nošení brýlí (městská zvrhlost), za pláč nad ztrátou někoho blízkého, za použití igelitového sáčku, za přechovávání knih (ačkoli vůdci hnutí vystudovali na univerzitě v Paříži) za nepovolené jídlo, za užití jiného jazyka než khmerštiny. Režim byl totiž také vypjatě nacionalistický až rasistický, takže některá nekhmerská etnika byla systematicky vyvražďována – na prvním místě Chamové, ale také Vietnamci. Speciální khmerská komanda vyhledávala po okolí \"kontrarevolucionáře\". Když jich nenalezla dost, byli všichni členové komanda popraveni. Když ve východní Kambodži vypuklo povstání, Pol Pot nařídil veškeré obyvatelstvo na východě vyhladit jakožto \"Kambodžany s vietnamskou myslí\". Jen při této akci bylo vyvražděno 1,5 milionu lidí. Celkový počet zavražděných je však mnohem vyšší, byť se jen obtížně určuje. Odhady západních historiků se pohybují kolem dvou milionů, oficiální údaj současné kambodžské vlády je 3,3 milionu. I \"západní číslo\" však značí vyhlazení čtvrtiny kambodžské populace (více byli zabíjeni muži, takže komunistická genocida vyhladila třetinu kambodžských mužů). Režim Rudých Khmerů nicméně zabíjel i po svém pádu – odhaduje se, že v prvních dvou letech po svržení komunistického režimu umřelo hlady 300 000 lidí, v důsledku rozvráceného zemědělství, které bez zničených strojů nedokázalo uživit populaci moderních rozměrů. \n\nMezinárodní postavení brutálního režimu přitom nebylo vůbec špatné. Oficiální vztahy se státem, který Rudí Khmerové vyhlásili, tzv. Demokratickou Kampučiou, navázalo sedmdesát zemí planety. Nejužší ovšem byly s Čínskou lidovou republikou (kde právě po Maově smrti roku 1976 probíhal boj o moc mezi fanatiky kulturní revoluce a umírněnými, viz gang čtyř). Naopak vztahy s Vietnamem (podporovaným Moskvou) se začaly zhoršovat, u hranic docházelo ke stále většímu množství přestřelek a výpadů. Režim Rudých Khmerů oficiálně přerušil vztahy s Hanojí v prosinci 1977. V prosinci 1978 Vietnam oznámil vytvoření exilové odbojové organizace, Kambodžské sjednocené fronty národní spásy v čele s Hengem Samrinem, který naverboval většinou Rudé Khmery, kteří uprchli před třeštěním vlastního režimu do Vietnamu (k takovým patřil i sám Samrin). Koncem prosince 1978 vietnamská armáda a Samrinova skupina zahájily invazi do Kambodže. 7. ledna 1979 dobyly hlavní město a zbytky armády Rudých Khmerů zatlačily na západ směrem k hranicím s Thajskem. Vietnamské a provietnamské síly však nedokázaly tyto partyzány rozdrtit. A dlouhý boj ničil životy dalším Kambodžanům – 600 000 lidí z této oblasti muselo uprchnout do Thajska a žilo v uprchlických táborech. Mnozí při útěku zahynuli. Vietnamci na kontrolovaných územích pak zorganizovali vlastní režim (zhruba v intencích sovětského systému). Byla vyhlášena Kampučská lidová republika, do jejího čela se postavil Heng Samrin. Vietnamští vojáci zůstali v zemi až do roku 1993.\n"}
{"id": "1518949", "url": "https://cs.wikipedia.org/wiki?curid=1518949", "title": "Janet Jonesová", "text": "Janet Jonesová\n\nJanet Marie Jonesová, provdaná Gretzká (* 10. ledna 1961 Bridgeton, Missouri) je americká herečka, modelka a tanečnice. V šestnácti letech vyhrála soutěž Miss Dance of America, od roku 1979 vystupovala v televizní show \"Dance Fever\", účinkovala také v televizních reklamách. V březnu 1987 se objevila na obálce časopisu \"Playboy\". Hlavní ženskou roli měla ve filmu \"Flamingo Kid\", hrála také v jednom dílu televizního seriálu \"Komando\".\n\nByla zasnoubená s tenistou Vitasem Gerulaitisem. V roce 1988 se v Edmontonu provdala za hokejistu Wayna Gretzkého. Mají pět dětí, nejstarší dcera Paulina Gretzká je úspěšnou modelkou. \n\n\n"}
{"id": "1518955", "url": "https://cs.wikipedia.org/wiki?curid=1518955", "title": "Na rybničkách", "text": "Na rybničkách\n\nNa rybničkách je soustava čtyř malých rybníčků o rozloze vodních ploch od 0,12 po 0,61 ha nalézající se v polích na východním okraji městečka Libáň v okrese Jičín. \n\nRybníčky jsou využívány místní organizací Českého rybářského svazu v Libáni pro chov rybí násady. Rybniční areál je přístupný po polní cestě vedoucí z Dukelské ulice v Libáni.\n"}
{"id": "1518956", "url": "https://cs.wikipedia.org/wiki?curid=1518956", "title": "Kakodyl", "text": "Kakodyl\n\nKakodyl, systematickým názvem tetramethyldiarsan, je organická sloučenina arsenu se vzorcem (CH)As–As(CH); je součástí „Cadetovy dýmavé kapaliny“ (pojmenované po francouzském chemikovi Louisi Claudovi Cadetovi de Gassicourt). Jedná se o toxickou olejovitou kapalinu se silným česnekovitým zápachem. Na vzduchu se samovolně rozkládá.\n\nJako kakodyl se také označuje funkční skupina nebo radikál (CH)As.\n\nSměs této látky s kakodyloxidem ((CH)As–O–As(CH)) poprvé připravil Louis Claude Cadet de Gassicourt reakcí octanu draselného s oxidem arsenitým a následnou redukcí za vzniká směsi methylovaných sloučenin arsenu, mimo jiné i kakodylu. \n\nKakodyloxid se vytváří touto reakcí:\n\nPozději byl objeven lepší způsob přípravy, při němž se využívají dimethylarsanchlorid a dimethylarsan:\n\nJöns Jacob Berzelius navrhl název kakodyl pro dimethylarsanylový radikál ((CH)As) podle řeckých slov \"kakodés\" (zapáchající) a \"hylé\" (hmota).\n\nTuto látku šest let zkoumali Edward Frankland a Robert Bunsen; kakodyl je považován za první připravenou organokovovou sloučeninu (i když arsen není kov).\n\nZ kakodylu je možné připravit další sloučeniny, jako jsou například kakodylfluorid a kakodylchlorid.\n\nZkoumání kakodylu vedlo Bunsena k zavedení „methylových radikálů“ do tehdejší teorie radikálů.\n\nKakodyl byl využíván při pokusech o ověření Bunsenovy teorie radikálů, což vedlo k častému používání této látky v laboratořích; po zjištění toxických účinků se její používání omezilo. Během první světové války se uvažovalo o použití kakodylu jako chemické zbraně, k tomu ovšem nedošlo. V anorganické chemii lze kakodyl použít jako ligand v komplexech s přechodnými kovy.\n"}
{"id": "1518958", "url": "https://cs.wikipedia.org/wiki?curid=1518958", "title": "Cukrovarský rybník (Libáň)", "text": "Cukrovarský rybník (Libáň)\n\nCukrovarský rybník je rybník o rozloze vodní plochy 0,55 ha nalézající se u Tyršovy ulice na východním okraji městečka Libáň v okrese Jičín v areálu bývalého cukrovaru v Libáni, nyní v areálu domova pro seniory. Rybník vznikl po roce 1880.\n"}
{"id": "1518961", "url": "https://cs.wikipedia.org/wiki?curid=1518961", "title": "Széchenyi (zámek)", "text": "Széchenyi (zámek)\n\nZámek Széchenyi (maďarsky \"Széchenyi-kastély\") je pozdně barokní a raně klasicistní zámecký areál v obci Nagycenk šoproňského okresu v maďarské župě Győr-Moson-Sopron. Vybudovala jej hrabata rodu Sečenských (Széchenyiů).\n\nStavební práce započaly roku 1741. Autorem hlavní brány z let 1741 až 1750 byl Franz Anton Pilgram. Zámek ve stylu na rozhraní pozdního baroka a raného klasicismu sloužil jako sídlo uherského šlechtice Štěpána Sečenského (István Széchenyi). Ten ho v letech 1834 až 1840 nechal zmodernizovat podle plánu šoproňského stavitele Ferdinanda Hilda. \n\nNa konci druhé světové války byl zámek silně poškozen a z původního vnitřního vybavení se zachovalo prakticky pouze klasicistní schodiště. Po obnově objektu v letech 1969–1973 byla část budov přeměněna na muzeum věnované Štěpánu Széchenyiovi. Ostatní části slouží jako zámecký hotel a restaurant.\n\n"}
{"id": "1518964", "url": "https://cs.wikipedia.org/wiki?curid=1518964", "title": "Zatoglav", "text": "Zatoglav\n\nZatoglav je malá vesnička a přímořské letovisko v Chorvatsku v Šibenicko-kninské župě, spadající pod opčinu Rogoznica. Nachází se asi 4 km od Rogoznice. V roce 2011 zde trvale žilo 61 obyvatel.\n\nAž do roku 2011 byl Zatoglav součástí nedaleké vnitrozemské vesnice Dvornica a sloužil jako jedna z jejích přímořských částí. Sousedními letovisky jsou Ražanj a Rogoznica.\n"}
{"id": "1518966", "url": "https://cs.wikipedia.org/wiki?curid=1518966", "title": "Fara v Libáni", "text": "Fara v Libáni\n\nFara v Libáni je barokní budova číslo popisné 1, která se nachází u kostela svatého Ducha v Libáni v okrese Jičín v Královéhradeckém kraji. Je ve vlastnictví římskokatolické farnosti - děkanství Libáň a je zapsána na seznamu nemovitých kulturních památek České republiky.\n\nFaru v Libáni tvoří dvoupatrová obdélná budova se středním rizalitem členěná na průčelí na 7 okenních os. Budova fary má dvojitou mansardovou střechu na každé straně s vyzděnými vikýři a se střešní krytinou tvořenou bobrovkami. \nOkna jsou obdélná, s kamenným ostěním s kapsami a lištou, v přízemí s jednoduchou mříží z nakoso kladených tyčí. Nad vchodem je nika s druhotně umístěným obrazem sv. Václava malovaném na plechu.\n\n"}
{"id": "1518971", "url": "https://cs.wikipedia.org/wiki?curid=1518971", "title": "Portiva", "text": "Portiva\n\nPortiva a.s. je investiční skupina, která vznikla v červnu 2018 konsolidací aktiv a majetkových podílů akcionářů skupiny v oblasti energetiky a realit. Historie skupiny sahá do roku 1995, kdy byla založena společnost ELDACO a.s., která nyní se svými 14 větrnými a fotovoltaickými elektrárnami tvoří energetickou divizi holdingu. PORTIVA se kromě obnovitelných zdrojů orientuje také na nemovitostní projekty a investice do výrobních i technologických společností. \n\nObjem aktiv pod správou skupiny činil k 31.12.2018 2,3 mld. Kč. Souhrnný zisk EBITDA společností sdružených ve skupině dosáhl v témže roce 306 mil. Kč, čistý zisk po zdanění činil 166 mil. Kč.\n\n"}
{"id": "1518973", "url": "https://cs.wikipedia.org/wiki?curid=1518973", "title": "Roya", "text": "Roya\n\nRoya ( Roia) je řeka ve Francii a Itálii, která se vlévá do Ligurského moře. Je dlouhá 59 km, z toho 40 km se nachází na francouzském území a 19 km na italském. Povodí řeky má rozlohu 660 km². Průměrný průtok u ústí se pohybuje okolo 15 m³/s.\n\nŘeka pramení nedaleko průsmyku Col de Tende v departementu Alpes-Maritimes v nadmořské výšce 1908 m. Teče k jihu přes obce La Brigue, Saorge a Breil-sur-Roya, italskou hranici překračuje nedaleko Olivetta San Michele a vlévá se do moře ve Ventimiglii. Nejvýznamnějšími přítoky jsou Bendola a Bévéra.\n\nŘeka vytváří hluboké údolí, které překračuje evropská silnice E74 a železnice ligne de Tende. Horní tok patří do národního parku Mercantour. Pro svůj prudký spád se využívá k výrobě elektrické energie i k raftingu, loví se zde pstruzi, Roya je rovněž zdrojem pitné vody pro Monako. Podle řeky se nazývá místní dialekt royasque. Roie věnoval báseň držitel Nobelovy ceny Salvatore Quasimodo.\n"}
{"id": "1518978", "url": "https://cs.wikipedia.org/wiki?curid=1518978", "title": "Ecce Homo (Libáň)", "text": "Ecce Homo (Libáň)\n\nPískovcová socha Ecce Homo se nalézá v parčíku u kostela svatého Ducha v Libáni v okrese Jičín.\n\nJedná se o klasicistní pískovcovou sochu z roku 1819, která je dílem regionálního sochaře Ferdinanda Kofránka z Vojic. Na čtyřbokém nízkém obdélníkovém soklu o hranách 70 x 40 cm umístěném na podstavci ze dvou stupňů pískovcových schodů stojí hranolovitý dřík, v dolní části ozdobený dvěma volutami. Nad profilovanou římsou v přední části zakončené dvěma volutami a kartuší, spočívá na podstavci socha Krista trpitele v životní velikosti. \n"}
{"id": "1518979", "url": "https://cs.wikipedia.org/wiki?curid=1518979", "title": "László Pusztai", "text": "László Pusztai\n\nLászló Pusztai (1. března 1946 Szentes – 6. července 1987 Polgárdi) byl maďarský fotbalista, útočník. Zemřel na následky dopravní nehody.\n\nV maďarské lize hrál za Szegedi EAC, Budapest Honvéd FC a Ferencvárosi TC. V letech 1976 a 1981 získal s Ferencvárosi TC dva mistrovské tituly a v letech 1976 a 1978 získal se stejným klubem maďarský pohár. V Poháru mistrů evropských zemí nastoupil v 2 utkáních a dal 2 góly,v Poháru vítězů pohárů nastoupil ve 13 utkáních a dal 4 góly a v Poháru UEFA nastoupil v 6 utkáních a dal 4 góly. Za maďarskou reprezentaci nastoupil v letech 1970–1979 ve 25 utkáních a dal 5 gólů. Byl členem maďarské reprezentace na Mistrovství světa ve fotbale 1978, nastoupil ve 2 utkáních.\n\n"}
{"id": "1518981", "url": "https://cs.wikipedia.org/wiki?curid=1518981", "title": "The Winter of Our Monetized Content", "text": "The Winter of Our Monetized Content\n\nThe Winter of Our Monetized Content (česky doslovně Zima z našeho zpeněženého obsahu) je 1. díl 31. řady amerického animovaného seriálu Simpsonovi. Režisér dílu byl Bob Anderson, scénář napsal Ryan Koh. Ve Spojených státech měl premiéru 29. září 2019 na televizní stanici Fox. Nebylo oznámeno, zda bude tento díl (a celkově tato řada) vysílán i v Česku.\n\nHomer a Bart se stávají virálními video hvězdami. Mezitím se Líza postaví proti nové vazební politice Springfieldské základní školy.\n"}
{"id": "1518990", "url": "https://cs.wikipedia.org/wiki?curid=1518990", "title": "II. třída okresu Chrudim 1981/82", "text": "II. třída okresu Chrudim 1981/82\n\nV soubojích fotbalové II. třídy okresu Chrudim 1981/82, jedné ze skupin 8. nejvyšší fotbalové soutěže, se utkalo 14 týmů dvoukolovým systémem podzim – jaro. Tento ročník skončil v červnu 1982.\n\nPoznámky:\n\n"}
{"id": "1518991", "url": "https://cs.wikipedia.org/wiki?curid=1518991", "title": "Carles Aleñá", "text": "Carles Aleñá\n\nCarles Aleñá Castillo, (* 5. ledna 1998, Mataró, Španělsko) je španělský fotbalový záložník a reprezentant, hráč klubu FC Barcelona.\nPo úspěšné zkoušce se Aleñá jako sedmiletý zařadil do barcelonského mládežnického systému La Masia. Svůj debut si odbyl v dresu barcelonské rezervy 29. srpna 2015, kdy střídal Davida Babunskiho při remíze 0–0 s CF Pobla de Mafumet v Segunda División B. \n\nDne 24. listopadu 2015 Aleñá vstřelil krásný gól při utkání UEFA Youth League proti Římu. Za seniorský tým vstřelil první gól 19. prosince téhož roku. Jednalo se o zápas, ve kterém FC Barcelona B podlehla týmu CD Eldense 2–4. \n\nDo hlavního týmu byl Aleñá poprvé zařazen 10. února 2016 , do zápasu však nenastoupil. Barcelona v rámci semifinále Copa del Rey venku remizovala 1–1 s Valencií. Na hřiště se poprvé dostal 30. listopadu téhož roku, přičemž vstřelil vyrovnávací gól při remíze s týmem Hércules CF.\n\nV La Lize si Aleñá odbyl debut 2. dubna 2017, když ve druhém poločase střídal Ivana Rakitiće při venkovním vítězství 4–1 proti Granadě. Profesionální tříletý kontrakt podepsal s Barcelonou 28. června 2017. Smlouva obsahuje také výstupní klauzuli s částkou 75 000 000 €. V červenci 2018 byl nominován na prestižní ocenění Golden Boy award. Čtvrtého prosince 2018 byl Aleñá oficiálně povýšen do prvního týmu. Dva dny poté vstřelil svůj první ligový gól do branky Villarrealu.\n\nPo příchodu Frenkieho de Jonga do Barcelony se Aleñá vzdal svého čísla 21 a nyní obléká dres s číslem 19. \nAleñův otec Francesc býval také profesionálním fotbalistou. Na pozici útočníka hrál v 80. a 90. letech v klubech Lleida a Xerez.\n"}
{"id": "1518998", "url": "https://cs.wikipedia.org/wiki?curid=1518998", "title": "Světové hry mentálních sportů", "text": "Světové hry mentálních sportů\n\nSvětové hry mentálních sportů (\"mentalympiáda\") je akce pořádaná Mezinárodní asociací mentálních sportů. Soutěží se v následujících duševních sportech: šachy, čínské šachy, dáma, go a bridž. Plánuje se také zařazení pokeru a mahjongu. \n\nPrvní světové hry se konaly v Pekingu v říjnu 2008. Zúčastnilo se jich 2763 účastníků ze 143 zemí a rozdělovalo se 35 sad medailí. Druhé hry se konaly v Lille v srpnu 2012. Třetí hry, které mělo pořádat v roce 2016 Rio de Janeiro, byly odloženy na neurčito; uskutečnily se pouze soutěže v bridži, které v září 2016 hostila Vratislav.\n\n"}
{"id": "1519025", "url": "https://cs.wikipedia.org/wiki?curid=1519025", "title": "Rtina", "text": "Rtina\n\nRtina je vesnice a přímořské letovisko v Chorvatsku v Zadarské župě, spadající pod opčinu Ražanac. Nachází se malém poloostrově před ostrovem Pag, asi 19 km severovýchodně od Zadaru. V roce 2011 zde trvale žilo 452 obyvatel.\n\nVesnice je napojena na silnici D106, která zahrnuje také blízký Pažský most. Sousedními vesnicemi jsou Jovići, Krneza, Ljubač, Miškovići a Ražanac.\n"}
{"id": "1519026", "url": "https://cs.wikipedia.org/wiki?curid=1519026", "title": "François de Troy", "text": "François de Troy\n\nFrançois de Troy (únor 1645 Toulouse – 1. května 1730 Paříž) byl francouzský malíř a portrétista. Působil jako hlavní portrétista anglického krále Jakuba II. Stuarta během jeho francouzského exilu. Od roku 1708 zastával pozici ředitele \"Académie royale de peinture et de sculpture\".\n\nFrançois se narodil do rodiny malíře Antoine de Troye a jeho ženy Astrugues Bordes. Stejně jako bratr Jean se stal rovněž malířem. Françoise vyučoval otec i místní portrétista Antoine Durand. \n\nV roce 1662 (nebo po tomto roce) odešel Troy do Paříže, aby se dále věnoval studiu. Studoval u Clauda Lefèbvra a Nicolas-Pierre Loira. Oženil se roku 1669 s Loirovou švagrovou Jeanne Cotelle. Jejich syn Jean-François de Troy se stal rovněž malířem. V roce 1671 byl uznán \"Královskou akademií malby a sochařství\" jako malíř a roku 1674 byl přijat coby historický malíř. \n\nMezi jeho raná díla se řadí tapisérie pro Madame de Montespan a malby na náboženské a mytologické náměty. V 90. letech 17. století se v Saint-Germain-en-Laye stal dvorním malířem krále Jakuba II., který žil v exilu na tamním zámku. Zároveň tam Troy vyučoval svého žáka Alexise S. Bellea. Kromě portrétů se věnoval i gravírování.\n\nFrançois zemřel ve věku 85 let v Paříži.\n"}
{"id": "1519037", "url": "https://cs.wikipedia.org/wiki?curid=1519037", "title": "Městská knihovna v Chebu", "text": "Městská knihovna v Chebu\n\nMěstská knihovna v Chebu je dnes nejstarší veřejnou knihovnou na území České republiky, která již byla vystavěna jako veřejná a ve svých původních prostorách nadále působí. Její budova je kulturní památka, významný doklad chebské secesní architektury.\n\nPrvní veřejná knihovna na území českých zemí byla postavena roku 1892 ve Svitavách (od roku 1969 slouží tento objekt jinému účelu), druhá se budovala v letech 1909–1910 v Chebu. Vznikla díky velkorysému odkazu chebského rodáka Ing. Dominika Kreuzingera, majitele místních strojíren, radního a alpinisty, který zemřel v italském Arcu v pouhých 47 letech. Pro její výstavbu bylo zvoleno místo vedle středověkého opevnění (dnes ulice Obrněné brigády 615/1), v reprezentativní lokalitě s divadlem. Práce vedl podle plánů teplického architekta Maxe Loose stavitel Franz Kraus z Chebu. Slavnostně zahajovala 12. února 1911. Jako česká veřejná knihovna se pak po druhé světové válce otevírala 28. října 1946.\n\nKnihovna nesla ve své historii jméno svého mecenáše Dominika Kreuzingera i Ladislava Zápotockého. Měnila se také její působnost – z městské knihovny na okresní, či krajskou. Od roku 2003 je příspěvkovou organizací města Chebu.\n\nKapacita historické budovy, přes existenci druhého objektu knihovny v nedalekém sousedství (ulice Obrněné brigády 572/18), již ovšem potřebám instituce 21. století nevyhovuje, připravuje se proto její rozšíření. Projekt ateliéru A69 architekti, který v soutěži Stavby Karlovarského kraje 2015 vyhrál u odborné poroty i veřejnosti, řeší s ohledem na památkově chráněné prostředí jak vybudování unikátní, ´neviditelné´ přístavby v bývalém hradebním příkopu, tak rekonstrukci interiérů unikátní knihovny.\n\nZájem veřejnosti o stavbu je nebývalý, v roce 2017 ji v podpisové akci podpořilo během dvou měsíců na 8 tisíc lidí. Od roku 2018 je rozšíření knihovny mezi klíčovými investicemi města.\n\nKnihovna v Chebu je veřejnou knihovnou s univerzálním knihovním fondem. Krajskou knihovnou Karlovy Vary je také pověřena regionálními funkcemi - nabízí pomoc městským a obecním knihovnám na území okresu Cheb. Poskytuje komplexní knihovnické a informační služby včetně rozvozu výpůjček starším a zdravotně postiženým čtenářům. Působí v domovech pro seniory a ve škole na Zlatém vrchu, kde má pobočku oddělení pro děti. Obsluhuje bibliobox a dvě knihobudky ve městě. Knihovna pořádá vzdělávací, kulturní a další pořady pro děti a dospělé, které přitahují i neregistrované čtenáře. Po rozšíření prostor bude možné další její aktivity v roli komunitního centra ve městě ještě posílit.\n\nK 31. 12. 2018 měla knihovna 145 171 knihovních jednotek a 3 921 registrovaných čtenářů (z toho 1 160 do 15 let). V roce 2018 evidovala 263 032 výpůjček, 489 akcí pro veřejnost a 137 705 návštěvníků.\n\n"}
{"id": "1519043", "url": "https://cs.wikipedia.org/wiki?curid=1519043", "title": "Szécsényiové", "text": "Szécsényiové\n\nSzécsényiové (maďarsky \"Szécsényi család\") byl šlechtický rod v Uherském království ve 14. a 15. století. V mužské linii rod vyhasl v roce 1460. Rod nese jméno po svém panství Szécsény, podobně jako rod Széchenyiů.\n\nZakladatel rodu, Tomáš Szécsényi (asi 1285–1354), syn Farkaše Szécsényiho, svůj původ odvozoval od \"gens\" („rodu“) Kačićů (Kacsics). Byl jedním z nejmocnějších poddaných krále Karla I. Uherského, během jehož vlády držel několik vysokých úřadů. V roce 1301 stál na straně krále proti mocnému Matouši Čákovi. Z tohoto důvodu přišel o zděděná panství v Nógrádu, která připadla jeho příbuzným stojících na straně Matouše Čáka.\n\n15. června 1312 se Tomáš Szécsényi účastnil bitvy u Rozhanovců, v níž se královské vojsko střetlo se spojenou armádou Matúše Čáka a synů Amadea Abase. Krátce poté Tomáš získal do zástavy od krále panství Hollókő, které zkonfiskoval Tomášovým příbuzným. V roce 1316 obsadil pevnost Višegrád, kterou dříve ovládal Matúš Čák. Roku 1318 se Tomáš stal hlavou vévodství \"(fõispánem)\" Arad, Bács a Srem a roku 1319 des Magistrats von Cumans.\n\nV roce 1320 byl jmenován královniným pokladníkem (\"királynéi tárnokmester\"). V téže době se oženil se svou druhou manželkou, vévodkyní Annou Osvětimskou, příbuznou uherské královny Alžběty, původem z Polska. Po smrti Matúše Čáka v roce 1321 získal jako odměnu za služby od krále do zástavy několik panství v Hevesi, Gömöru a Nógrádu. Tak zahrnovala také Ajnácskő (dnešní \"Hajnáčka\" na Slovensku), Baglyaskő, Bene, Somoskő (dnešní \"Šomoška\" na Slovensku) a zámek Sztrahora. V témže roce se stal také sedmihradským vojevodou. V roce 1324 potlačil povstání v sedmihradském Sasku a král mu za to do zástavy dal hrad Salgó (dnešní \"Sibiel\" v Rumunsku). V roce 1342 se stal pokladníkem krále (\"tárnokmester\") a v roce 1349 vysokým právníkem království (\"Országbíró\").\n\n\n\n"}
{"id": "1519047", "url": "https://cs.wikipedia.org/wiki?curid=1519047", "title": "Bralná Fatra", "text": "Bralná Fatra\n\nBralná Fatra je geomorfologický podcelek Velké Fatry. \n\nNachází se v jihozápadní části pohoří a zabírá boční hřebeny a doliny svažující se do Turca. Na severu vede hranice s podcelkem Lysec Necpalskou dolinou, na východě hraničí s Hôľnou Fatrou v linii Dedošová dolina, západní úpatí Kráľovej skaly, Bystrická a Turecká dolina. Po krátkém úseku Starohorskou dolinou pokračuje hranice se Starohorskými vrchy lesním terénem po jižním úpatí hřebene Japeň a západně od obce Dolný Harmanec začíná Flochovský hřbet, podcelek Kremnických vrchů. Tato jižní hranice vede mimo údolí a je poměrně obtížně identifikovatelná. Západní okraj Bralnej Fatry strmě klesá do Turčianskej kotliny, kde se rozkládají Diviacka a Mošovská pahorkatina.\n\n\nTéměř celé území podcelku patří do Národního parku Velká Fatra, resp. jeho ochranného pásma. Z maloplošných chráněných území tu leží např. národní přírodní rezervace Padva, Rakšianské rašeliniště, Tlstá, Veľká Skalná, Harmanecká tisina, přírodní rezervace Biela skála a chráněný areál Krásno a Žarnovica.\n\nTato část Velké Fatry oplývá množstvím turisticky atraktivních lokalit, které jsou přístupné značenými turistickými cestami. Kromě dolin jsou přístupné některé jeskyně a Blatnický hrad nad Gaderskou dolinou. Přes sedlo Malý Šturec směrem na Krížnou vede červená turistická značka Cesta hrdinov SNP.\n\n"}
{"id": "1519060", "url": "https://cs.wikipedia.org/wiki?curid=1519060", "title": "John Carteret, 2. hrabě Granville", "text": "John Carteret, 2. hrabě Granville\n\nJohn Carteret, 2. hrabě Granville (\"John Carteret, 2nd Earl of Granville, 1st Viscount Carteret, 2nd Baron Carteret, 3rd Baronet Carteret of Metesches\") (22. dubna 1690, Londýn, Anglie – 2. ledna 1763, Bath, Anglie) byl britský státník a diplomat. Patřil k whigům a od mládí byl členem Sněmovny lordů. Během své dlouholeté kariéry byl ministrem vnitra (1721–1724), místokrálem v Irsku (1724–1730), ministrem zahraničí (1742–1744) a prezidentem Tajné rady (1751–1763). Po matce zdědil titul hrabat Granville (1744) a byl rytířem Podvazkového řádu. Proslul jako vzdělanec a mecenáš umění, díky svému obdivu k německé kultuře a loajální podporou hannoverské dynastie byl často kritizován z upřednostňování zájmů králů Jiřího I. a Jiřího II. v Hannoversku před prioritami zahraniční politiky britského impéria. \n\nPocházel ze starobylé šlechtické rodiny, která se dlouhodobě uplatňovala ve správě ostrovů mezi Anglií a Francií (Jersey), narodil se jako jediný syn George Cartereta, 1. barona Cartereta (1667–1695), po matce byl spřízněn s rodem Granville, po němž později zdědil hraběcí titul. V pěti letech po otci zdědil titul barona, studoval ve Westminsteru a Oxfordu, vynikl jako znalec antické literatury a ovládal několik jazyků. Po dosažení zletilosti vstoupil do Sněmovny lordů (1711) a i když jeho rodina inklinovala ke Stuartovcům a jakobitismu, zařadil se mezi přední stoupence whigů a hannoverské dynastie. Od roku 1714 byl lordem komořím Jiřího I. a zastával úřad lorda-místodržitele v Devonu (1716–1721). V letech 1719–1720 byl mimořádným vyslancem ve Švédsku a během této diplomatické mise získal značné znalosti o diplomatické situaci v Evropě, po návratu byl jmenován členem Tajné rady (1720).\n\nV letech 1721–1724 byl státním sekretářem vnitra (\"Secretary of State for the Southern Department\") a stal se blízkým spolupracovníkem Jiřího I. Vynikl jako politik a organizátor státní správy, díky tomu se dostal do sporu s premiérem Walpolem, který mezi svými podřízenými těžce snášel mimořádně schopné osobnosti. Z funkce ministra vnitra odstoupil na jaře 1724. Mezi důvody jeho nucené abdikace byla mimo jiné výborná znalost němčiny a byl tak jediným členem vlády, který dokázal mluvit s Jiřím I. jeho rodnou řečí. Neschopnost porozumět rozhovorům mezi Carteretem a panovníkem byla nepohodlná premiéru Walpolovi. V květnu 1724 byl Carteret odeslán do Dublinu do méně významné funkce irského místokrále a setrval zde šest let (1724–1730). Zúročil zde své diplomatické schopnosti a dokázal uvést do rovnováhy prosazování zájmů britské koruny a Irů. Z Londýna byl však s nedůvěrou sledován, zda dokáže spojit služební povinnosti se svými soukromými zájmy, protože jako znalec a obdivovatel irské kultury se věnoval řadě aktivit mimo politiku. \n\nSpolu s jinými oponenty premiéra Walpola byl z Irska odvolán v červnu 1730 a dalších dvanáct let strávil v opozici (na postu irského místokrále jej nahradil vévoda z Dorsetu). Až po Walpolově pádu se znovu zařadil mezi přední osobnosti britské domácí a zahraniční politiky v době probíhající války o rakouské dědictví. Zatímco Walpole na počátku války omezil podporu Marie Terezie na finanční dotace, Carteret jako nově jmenovaný ministr zahraničí (\"Secretary of State for the Northern Department\") (1742–1744) prosadil přímou britskou vojenskou účast a Jiřího II. doprovázel v bitvě u Dettingenu (1743). Po matce zdědil titul hrabat Granville (1744) a v roce 1749 obdržel Podvazkový řád. Mezitím v roce 1746 učinil Jiří II. pokus jmenovat jej předsedou vlády, což ale ztroskotalo na nedostatečné podpoře v parlamentu a silné pozici bratrů Pelhamů (vévoda z Newcastle a Henry Pelham). Carteret byl nominálně premiérem pouhých 48 hodin. Později se stal prezidentem Tajné rady (1751–1763), v této funkci měl spíše jen poradní hlas, skutečný vliv na politické záležitosti ale ztratil. Ve Sněmovně lordů a ve vládě se nadále věnoval zahraniční politice a patřil k odpůrcům sedmileté války. Měl podíl na mírových jednáních v závěru sedmileté války, ještě před jejím koncem zemřel a byl pohřben ve Westminsterském opatství. Uvolněný post prezidenta Tajné rady převzal vévoda z Bedfordu.\n\nPoprvé se oženil v roce 1710 s Frances Worsley (1693–1743) ze starobylé šlechtické rodiny, jeho druhou manželkou byla od roku 1744 Sophia Fermor (1721–1745), dcera nejvyššího štolby 1. hraběte z Pomfretu, která zemřela krátce po porodu dcery. Z obou manželství pocházelo celkem sedm dětí, jediný syn Robert Carteret, 3. hrabě Granville (1721–1776), byl krátce členem Dolní sněmovny (1744–1747) a po otci zdědil rodové tituly, ve veřejném životě se ale jinak neangažoval. Dcery z prvního manželství se provdaly do šlechtických rodin Thynne nebo Spencer, nejmladší dcera Frances Carteret (1718–1788) byla manželkou ministra pro Skotsko 4. markýze z Tweeddale. Z druhého manželství pocházela jediná dcera Sophia (1745–1771), manželka pozdějšího premiéra 1. markýze z Lansdowne. \n\nJohnův strýc Edward Carteret (1671–1739) byl za stranu whigů dlouholetým členem Dolní sněmovny, v politice se sice příliš neangažoval, ale v letech 1720–1739 zastával funkci generálního poštmistra. \n\nRodovým sídlem byl zámek \"Haynes Park\" v hrabství Bedfordshire postavený kolem roku 1725. Dědictvím později přešel na spřízněný rod Thynne. \n\nPo svých předcích zdědil rozsáhlé pozemky v severní Americe a na jeho počest byly pojmenovány dvě správní oblasti v Severní Karolíně, Carteret County (1722) a Granville County (1746). Po vyhlášení nezávislosti USA byla jeho dědicům za ztracená území vyplacena finanční náhrada. Jeho jméno nese městečko Granville ve státě Massachusetts. Byla po něm pojmenována také ulice Granville Street v kanadském Vancouveru a název se později přenesl i na mrakodrap Granville Square. \n\n\n"}
{"id": "1519064", "url": "https://cs.wikipedia.org/wiki?curid=1519064", "title": "Oleksij Hončaruk", "text": "Oleksij Hončaruk\n\nOleksij Valerijovyč Hončaruk, \"Олексі́й Вале́рійович Гончару́к\" (* 7. července 1984, Žmerynka, Vinnycká oblast) je ukrajinský politik a od roku 2019 ukrajinský premiér. Po ukončení střední školy ve městě Horodňa v Černihivské oblasti vystudoval finanční a bankovní právo. Stál čtyři roky v čele nevládního institutu BRDO, financovaného Evropskou unií pro zkvalitňování podnikatelského prostředí v zemi. Od roku 2014 pracoval jako externí poradce na ministerstvu životního prostředí. Od května 2019 byl zástupcem vedoucího kanceláře ukrajinského prezidenta Volodymyra Zelenského. Jeho otec v roce 2002 neúspěšně kandidoval v parlamentních volbách.\n"}
{"id": "1519065", "url": "https://cs.wikipedia.org/wiki?curid=1519065", "title": "Česká asociace go", "text": "Česká asociace go\n\nČeská asociace go (ČAGo) je spolek, který sdružuje hráče hrající deskovou hru go v České republice. ČAGO je členem jak Evropské federace go (EGF), tak i Mezinárodní go federace (IGF). Spolek, který byl oficiálně založen 1. listopadu 1991, se zaměřuje na propagaci této deskové hry v tuzemsku. Asociace sdružuje kluby go, které fungují v řadě českých měst, například v Praze, Brně, Olomouci, Liberci, Frýdku-Místku, Nymburce, Písku a mnoha dalších.\n\nPrvní zmínky o hráčích go na území České republiky jsou o MUDr. Janu Sedlaczkovi z Modřic u Brna a Dr. Otto Conradovi z Liberce. Jejich jména zaznamenal profesor Leopold Pfaundler ze Štýrského Hradce okolo roku 1909, který se o nich zmiňuje ve svých ručně psaných novinách „Deutsche Gozeitung“.\n\nHráčská komunita se rozrůstala a do širšího povědomí se hra go dostala po otisknutí pravidel v populární knize Zlatý fond her z roku 1990. V roce 1973 byl zorganizován první mezinárodní turnaj v Praze. Rostoucí hráčská základna přitáhla pozornost ze zahraničí, což vyústilo ve dvě návštěvy japonských profesionálů v tuzemsku - první v sedmdesátých letech, druhá na šampionátu v 1984.\n\nPodrobněji historii go zpracoval Aleš Cieplý, popřípadě je možné dohledávat některé události z kroniky Nymburského klubu.\n\nSoutěžní turnaje v deskové hře go jsou pořádány jednotlivými členy / kluby, převážně v místě sídla daného klubu. Na turnaji dochází ke změně ratingu hráče - v závislosti na výsledku soutěžní partie. Rating u go je obdoba ELO u šachu. \n\nPro hráče nejzajímavějším turnajem je od roku 2012 turnaj o titul Go Barona, který štědře sponzoruje Josef Němec. Vítěz turnaje má možnost získat 3 unce zlata. Hraje se systémem dvojitý knockout, s Fischerovým časem 45 minut + 20 s na tah, komi 7,5 dle AGA pravidel , který je pořádán V. Daňkem v Praze.\n\nPřehled vychází ze záznamů z EGD, která se začala tvořit rokem 1996. Před rokem 1996 jsou výsledky zaznamenány pouze v papírové podobě.\n\nVýkonný výbor je volen na tříleté období. \n\nPředsedou hráčské asociace: Jan Hora, hospodářem a členem výkonného výboru: Jaroslav Kotowski. Další členové výkonného výboru: Adriana Tomšů, Michal Zubalík, Dušan Jánsky.\n\nPředsedou hráčské asociace: Thierry Defer, hospodářem a členem výkonného výboru: Michal Timko. Další členové výkonného výboru: Ondřej Kruml, Michal Zubalík a David Žáček. \n\nPředseda Vladimír Daněk, členové: Martin Kovařík, Jaroslav Jiruše, Ondřej Jurásek, Michal Zubalík.\n\nPředseda Vladimír Daněk, členové: Martin Kovařík, Jaroslav Jiruše, Ondřej Jurásek, Miloš Podpěra. \n"}
{"id": "1519066", "url": "https://cs.wikipedia.org/wiki?curid=1519066", "title": "Řecké náboženství", "text": "Řecké náboženství\n\nŘecké náboženství je soubor věrských představ a praktik, včetně mytologie, který byl vlastní Řekům od Temného období (12. – 9. století př. n. l. ) až do svého zániku ve prospěch křesťanství v 5. století. Kromě dnešního Řecka a západního pobřeží Malé Asie bylo toto náboženství v četných řeckých koloniích od Iberského poloostrova a Velkého Řecka v jižní Itálii, po černomořské pobřeží až po severní Afriku. Zahrnovalo soukromý, lidový i občanský kult a projevy zbožnosti a jeho jednotlivé projevy se výrazně lišili v čase a prostoru. Řecké náboženství bylo polyteistické a znalo velké množství bohů, hrdinů a dalších bytostí. Za nejvyšší z bohů byl považován Zeus, významní byli také další členové olympské dvanáctky, především v lokálním kontextu pak další božstva. Příběhy o nich, stvoření světa a jejich vztazích se smrtelníky tvoří řeckou mytologii.\n\nKromě soukromého, lidového a občanského víry a kultu zahrnuje řecké náboženství různé esoterické a mysterijní formy jako orfismus, pythagoreismus nebo eleusínská mystéria, částečně z něj také vycházela řecká filosofie. Především od doby helénismu (4. století př. n. l.) docházelo k jeho synkrezi s cizími náboženstvími, například perským, egyptským a semitským. Výrazný byl vliv na náboženství římské, částečně zprostředkovaný náboženstvím etruským, který nakonec vedl až vzniku sykretického řecko-římského či klasického náboženství. I po svém zániku řecké náboženství, především mytologická část, zůstávalo, v povědomí vzdělaných obyvatel křesťanské Evropy. Jeho vliv nabyl na významu v renesanci se znovuobjevením neoplatonismu a hermetismu, od 80. let 20. století se k starověkému řeckému náboženství hlásí následovníci novopohanského hnutí zvaného helénismus.\n"}
{"id": "1519082", "url": "https://cs.wikipedia.org/wiki?curid=1519082", "title": "Insulární kortex", "text": "Insulární kortex\n\nV každé hemisféře mozku savce je insula n. insulární kortex n. insulární lalůček jako část mozkové kůry mozku složená hluboko v laterálním sulku (trhlině oddělující temporální lalok od parietálních a frontálních laloků). \n\nPředpokládá se, že se insula podílíí na vědomí a má různé funkce související obvykle s emocemi nebo regulací homeostázy těla. Mezi tyto funkce patří soucit a empatie, vnímání, motorická kontrola, sebeuvědomění, kognitivní funkce a interpersonální zkušenosti. Ve vztahu k nim se podílí na psychopatologii. \n\nInsula je rozdělena do dvou částí: větší přední a menší zadní oblast, ve které bylo identifikováno více než tucet oblastí. Kortikální oblast překrývající insulu směrem k bočnímu povrchu mozku je \"operculum\" (překl. \"víko\" ). Operculum je tvořeno z částí obklopujících frontálních, temporálních a parietálních laloků. \n\nPřední část insuly je rozdělena mělkými sulci do tří nebo čtyř krátkých gyri. \n\nPřední insula přijímá přímou projekci z bazální části ventrálního středního jádra thalamu a zvláště velký vstup z centrálního jádra amygdaly. Kromě toho přední insula sama projektuje na amygdalu. \n\nJedna studie na opicích odhalila rozšířené vzájemné vazby mezi insulárním kortexem a téměř všemi subnuklei amygdaloidního komplexu. Zadní insula směřuje převážně k dorzálnímu aspektu laterálního a centrálního amygdaloidního jádra. Naproti tomu přední insulární projece směřuje k přední amygdaloidní oblasti, stejně jako k mediálnímu, kortikálnímu, pomocnému bazálnímu magnocelulárnímu, mediálnímu bazálnímu a laterálnímu amygdaloidnímu jádru. \n\nZadní část insuly je tvořena tzv. dlouhým gyrem. \n\nZadní insula se vzájemně spojuje se sekundárním somatosenzorickým kortexem a přijímá vstup ze spinothalamicky aktivovaných ventrálních zadních horních thalamických jader. Bylo také prokázáno, že tato oblast přijímá vstupy z ventromediálního jádra (zadní část) thalamu, které jsou vysoce specializované na zprostředkování homeostatických informací, jako je bolest, teplota, svědění, místní stav kyslíku a smyslný dotek. \n\nStudie zaměřená na zobrazování neuroimagingu pomocí difuzního tenzoru ukázala, že přední insula je propojena s oblastmi v temporálním a okcipitálním laloku, operálním a orbitofrontálním kortexu, trojúhelníkových a operačních částech horního frontálního gyrusu. Stejná studie odhalila rozdíly v anatomickém spojení mezi levou a pravou hemisférou.\n\nKruhový sulcus insuly (nebo Reilův sulcus ) je půlkruhový sulcus oddělující insulu od sousedních gyrů opercula vpředu nahoře a vzadu. \n\nInsulární kortex má oblasti variabilní buněčné struktury nebo cytoarchitektury, které se mění z granulované v zadní části na agranulární v přední části.insula také přijímá diferenciální kortikální a thalamický vstup podél své délky. John Allman a jeho kolegové ukázali, že přední insulární kortex obsahuje populaci neuronů, nazývanou vřetenové neurony. Tito jsou také nazvaní \"von Economovy neurony\", identifikované jako charakteristika výrazného subregionu, agranulární frontální insuly. \n\nInzulární kortex je považován některými za samostatný lalok telencephalonu. Jiné zdroje vidí insula jako součást temporálního laloku. Někdy je také přiřazován k limbickým strukturám hluboko v mozku do limbického laloku. Jakožto paralimbická kůra se insulární kůra považuje za strukturu evolučněrelativně starou . \n\nFunkčně zobrazovací studie ukazují. že se insula aktivuje při úlohách audio-vizuální integrace. \n\nExistují důkazy o tom, že kromě svých základních funkcí může insula hrát roli v určitých funkcích vyšší úrovně, které fungují pouze u lidí a ostatních hominidů. Vřetenové neurony , jež se nalézají ve vyšší hustotě v pravém frontálním insulárním kortexu, vyskytují se také v přední cingulární kůře, což je další oblast, která dosáhla vysoké úrovně specializace u velkých lidoopů. Někteří spekulovali, že tyto neurony jsou zapojeny do kognitivně–emocionálních procesů, jež jsou specifické pro primáty, včetně velkých lidoopů, jako je empatie a metakognitivní emocionální pocity. To je podpořeno funkčními zobrazovacími výsledky, které ukazují, že struktura a funkce pravé čelní inzuly koreluje se schopností cítit vlastní srdeční tep, nebo se vcítit do bolesti ostatních. Zdá se, že tyto funkce nejsou odlišné od funkcí insuly na nižší úrovni, ale vyvstávají v důsledku role insuly v předávání homeostatické informace do vědomí. Pravá přední izolace napomáhá vzájemnému vnímání stavů těla, jako je schopnost měřit vlastní tep. Větší pravý přední ostrovní objem šedé hmoty navíc koreluje se zvýšenou přesností v tomto subjektivním smyslu vnitřního těla as negativním emocionálním prožitkem. To je také zapojené do kontroly krevního tlaku, zvláště během a po cvičení, a jeho aktivita se mění s množstvím úsilí osoby věří, že on / ona je vyvíjející se. \n\nFunkční neuroimagingový výzkum naznačuje, že insula je zapojena do dvou typů salience. Interoceptivní zpracování informací, které spojuje interoception s emocionálním výkyvem pro generování subjektivní reprezentace těla. To zahrnuje, nejprve, přední insulární kortex s pregenual předním cingulate kortexem ( Brodmann oblast 33 ) a přední a zadní střední cingulate cortices, a, za druhé, obecná síť salience zaujatá environmentálním sledováním, výběrem odezvy a orientací skeletomotorového těla. to zahrnuje všechny ostrovní kůry a střední cingulate kortex. \n\nAlternativní nebo možná doplňující návrh je ten, že pravý přední insulární reguluje interakci mezi významem selektivní pozornosti vytvořené k dosažení úkolu (dorzální systém pozornosti) a významem vzrušení vytvořeného tak, aby se zaměřil na relevantní část životního prostředí ( systém ventrální pozornosti). Tato regulace vynalézavosti může být zvláště důležitá při náročných úkolech, kde může být únava únavná a způsobit tak neopatrné chyby, ale pokud je příliš mnoho vzrušení, riskuje to, že se stane špatným výkonem změnou v úzkost. \n\nProgresivní expresivní afázie je zhoršení funkce normálního jazyka, která způsobuje, že jednotlivci ztrácejí schopnost plynule komunikovat a zároveň jsou schopni porozumět jednotlivým slovům a neporušenému jinému ne-lingvistickému poznání. To je nalezené v paletě degenerativních neurologických stavů včetně Pickovy nemoci, nemoci motorického neuronu, kortikobasal degenerace, frontotemporal demence a Alzheimerovy nemoci. To je spojováno s hypometabolism a atrofií levé přední insulární kůry. \n\nŘada funkčních studií zobrazujících mozek ukázala, že insulární kortex je aktivován, když jsou osoby užívající drogy vystaveny environmentálním pokynům, které vyvolávají chuť k jídlu. To bylo prokázáno u řady léčiv, včetně kokainu, alkoholu, opiátů a nikotinu. Navzdory těmto nálezům byla v literatuře o drogových závislostech ignorována izolace, možná proto, že není známo, že by byla přímým cílem mezokortikálního dopaminového systému, který je ústředním bodem současných teorií závislosti na závislosti na dopaminu. Výzkum publikovaný v roce 2007 ukázal, že kuřáci cigaret trpící poškozením ostrovní kůry, například mrtvicí, mají svou závislost na cigaretách prakticky vyloučeni. Bylo zjištěno, že tito jedinci jsou až 136krát více vystaveni narušení závislosti na kouření než kuřáci s poškozením v jiných oblastech. Narušení závislosti bylo doloženo vlastními změnami chování, jako je odvykání kouření méně než jeden den po poranění mozku, odvykání kouření s velkou lehkostí, opětovné kouření po odvykání od kouření a žádné nutkání pokračovat v kouření od ukončení kouření. Studie byla prováděna v průměru osm let po mrtvicích, což otevírá možnost, že vzpomínky by mohly ovlivnit výsledky. Nedávnější prospektivní studie, které překonají toto omezení, potvrdily tato zjištění Toto naznačuje významnou roli pro ostrovní kůru v neurologických mechanismech, které jsou základem závislosti na nikotinu a jiných drogách, a učinil by tuto oblast mozku možným cílem pro nové léky proti závislosti. Toto zjištění navíc naznačuje, že funkce zprostředkované izolací, zejména vědomé pocity, mohou být zvláště důležité pro udržení drogové závislosti, ačkoliv tento pohled není zastoupen v žádném moderním výzkumu ani v recenzích tohoto tématu. \n\nNedávná studie na potkanech Contreras et al. potvrzuje tato zjištění tím, že ukazuje, že reverzibilní inaktivace izolace narušuje amfetaminem podmíněné místo preferencí, zvířecí model touhy vyvolané cue. V této studii inaktivace izolací také narušila \"malátnost\" reakce na injekci chloridu lithného, což naznačuje, že reprezentace negativních interceptivních stavů izolací hraje roli v závislosti. V této studii se však upřednostňovala podmínka podmíněného místa bezprostředně po injekci amfetaminu, což naznačuje, že je to bezprostřední, příjemné interoceptivní působení podávání amfetaminu, spíše než opožděné, averzivní účinky abstinenčního amfetaminu, které jsou zastoupeny v izolaci.. \n\nModel navrhl Naqvi et al. (viz výše) je, že izolace uchovává reprezentaci příjemných interoceptivních účinků užívání drog (např. smyslové účinky nikotinu na dýchací cesty, kardiovaskulární účinky amfetaminu) a že tato reprezentace je aktivována expozicí narážkami, které byly dříve spojené s užíváním drog. Řada funkčních zobrazovacích studií ukázala, že během podávání léků zneužívajících léčiva se má aktivovat izolace. Několik funkčních zobrazovacích studií také prokázalo, že izolace je aktivována, když jsou uživatelé drog vystaveni návykům na léky, a že tato aktivita koreluje se subjektivními nutkáním. Ve studiích cue-exposure je aktivita isola vyvolána, když nedochází ke skutečné změně hladiny léčiva v těle. Namísto pouhého reprezentování interoceptivních účinků užívání léků, jak se vyskytuje, může hrát izolace roli v paměti pro příjemné interoceptivní účinky užívání drog v minulosti, očekávání těchto účinků v budoucnu nebo obojí. Taková reprezentace může vést k vědomým nutkáním, která mají pocit, jako by vycházely z těla. To může vést k tomu, že se závislí budou cítit, jako by jejich těla potřebovali užívat lék, a mohou mít za následek, že osoby s lézemi v hlášeních o insuficienci uvedou, že jejich těla zapomněla na nutkání používat podle této studie. \n\nSpolečná kvalita v mystických zkušenostech je silný pocit jistoty, který nelze vyjádřit slovy. Fabienne Picard navrhuje neurologické vysvětlení této subjektivní jistoty, založené na klinickém výzkumu epilepsie. Podle Picarda, tento pocit jistoty může být způsoben dysfunkcí přední izolace, částí mozku, která je zapojena do interoception, sebereflexe a vyhýbání se nejistotě ohledně vnitřních reprezentací světa „předvídáním rozlišení“. nejistoty nebo rizika “. Toto vyhýbání se nejistotě funguje prostřednictvím srovnání předpokládaných stavů a skutečných stavů, tj. \"Signalizace, že nerozumíme, tj. Že existuje nejednoznačnost.\" Picard poznamenává, že \"pojem vhledu je velmi blízký pojmu jistoty\" a odkazuje na Archimédovu \"Eureku!\" Picard předpokládá, že během extatických záchvatů srovnání mezi předpokládanými stavy a skutečnými stavy již nefunguje a že nesoulad mezi předpokládaným stavem a skutečným stavem již není zpracováván, blokuje „negativní emoce a negativní vzrušení vyplývající z prediktivní nejistoty“, která bude prožívána jako emocionální důvěru. Picard dospěl k závěru, že \"jeho vedení může vést k duchovní interpretaci v některých jedincích.\" \n\nPředpokládá se, že insulární kortex má úlohu v úzkostných poruchách, poruchách regulace emoce a mentální anorexii. \n\nInsula byla poprvé popsána Johannem Christianem Reilem při popisu kraniálních a spinálních nervů a plexi. Henry Gray v Grayově anatomii je zodpovědný za to, že je znám jako \"ostrov Reil\". \n\n"}
{"id": "1519088", "url": "https://cs.wikipedia.org/wiki?curid=1519088", "title": "Antunovac", "text": "Antunovac\n\nAntunovac je opčina v Osijecko-baranjské župě ve východním Chorvatsku. V roce 2011 zde žilo celkem 3703 obyvatel. \n\nOpčina se rozkládá v rovinaté Panonské nížině, jižně od města Osijeku, na silničním i železničním tahu Osijek–Vinkovci. \n\nV Antunovaci se nachází kostel sv. Antonína (Ante), podle něhož získal svůj název. První písemná zmínka o opčině pochází z roku 1839, kdy je evidována pod maďarským názvem Antafalu. \n"}
{"id": "1519089", "url": "https://cs.wikipedia.org/wiki?curid=1519089", "title": "Bizovac", "text": "Bizovac\n\nBizovac je obec v Osijecko-baranjské župě ve východním Chorvatsku. V roce 2011 zde žilo dle sčítání lidu 2 043 obyvatel (samotný Bizovac bez okolních obcí, které tvoří opčinu Bizovac). \n\nObec se rozkládá v rovinaté Panonské nížině, západně od města Osijek, na silničním tahu Našice–Osijek. Prochází tudy rovněž i železniční trať Varaždín–Dalj, od které se v Bizovaci odpojuje lokálka do měst Valpovo a Belišće. \n\nObec je poprvé připomínána v roce 1333, ve středověkých zdrojích se objevuje pod maďarským názvem Byezafalva. Současný kostel, který je zasvěcen sv. Matyášovi, pochází z roku 1802. \n"}
{"id": "1519090", "url": "https://cs.wikipedia.org/wiki?curid=1519090", "title": "Čeminac", "text": "Čeminac\n\nČeminac je obec (opčina) v Osijecko-baranjské župě ve východním Chorvatsku. V roce 2011 zde žilo celkem 1108 obyvatel. \n\nČeminac se rozkládá v rovinaté Panonské nížině, severně od Osijeku, na silničním tahu Beli Manastir–Osijek, má rovněž i železniční spojení. \n\nDo druhé světové války v obci žil značný počet německého obyvatelstva, které bylo v souvislosti s koncem konfliktu vyhnáno. Německý název obce zněl \"Laskafeld\". \n"}
{"id": "1519091", "url": "https://cs.wikipedia.org/wiki?curid=1519091", "title": "Čepin", "text": "Čepin\n\nČepin (v srbské cyrilici Чепин) je obec (opčina) v Osijecko-baranjské župě ve východním Chorvatsku. V roce 2011 zde žilo celkem 9 502 obyvatel.\n\nObec se rozkládá v rovné krajině Panonské nížiny, jihozápadně od regionálního centra Osijeku, na silničním tahu mezi Osijekem a městem Đakovo.\n\nObyvatelstvo obce je především chorvatské národnosti (93 %), nejpočetnější menšinou jsou Srbové (okolo 4 %). V Čepinu jsou celkem čtyři kostely (dva katolické, jeden pravoslavný a jeden evangelický). Obec je napojena na železniční trať Strizivojna–Osijek.\n"}
{"id": "1519092", "url": "https://cs.wikipedia.org/wiki?curid=1519092", "title": "Darda", "text": "Darda\n\nDarda je obec (\"opčina\") v Osijecko-baranjské župě ve východním Chorvatsku. V roce 2011 zde žilo celkem 5 394 obyvatel. \n\nObec se rozkládá v rovinaté Panonské nížině, asi 12 km severně od města Osijek, na silničním i železničním tahu směrem do města Beli Manastir a k maďarské hranici. \n\nPrvní písemná zmínka o obci s tímto názvem (Tarda) pochází již z dob existence Římské říše. Bylo navštěvováno obchodníky, kteří překonávali severní hranici impéria z oblastí dnešní střední a východní Evropy.\n\nV Dardě se nachází i zámeček rodiny Esterházy. Na blízkém slepém rameni řeky Drávy stával během expanze Turků dřevěný most. Obec je napojena na trať Osijek–Beli Manastir.\n"}
{"id": "1519093", "url": "https://cs.wikipedia.org/wiki?curid=1519093", "title": "Colorado (album, Neil Young)", "text": "Colorado (album, Neil Young)\n\nColorado je studiové album kanadského hudebníka Neila Younga, které nahrál ve spolupráci s kapelou Crazy Horse. Vydáno bylo 25. října 2019 společností Reprise Records. Jde o Youngovo první album s Crazy Horse od roku 2012, kdy vydali desku \"Psychedelic Pill\". Crazy Horse mezi tím opustil kytarista Frank Sampedro, kterého nahradil Nils Lofgren (ten s kapelou hrál již na Youngově albu \"Tonight's the Night\" z roku 1975 a i na dalších Youngových albech). Album se původně mělo jmenovat \"Pink Moon\". Spolu s Youngem desku produkoval jeho dlouholetý spolupracovník John Hanlon.\n\nAutorem všech skladeb je Neil Young.\n\n"}
{"id": "1519094", "url": "https://cs.wikipedia.org/wiki?curid=1519094", "title": "Donja Motičina", "text": "Donja Motičina\n\nDonja Motičina je obec (općina) v Osijecko-baranjské župě ve východním Chorvatsku. V roce 2011 zde žilo celkem 1 198 obyvatel. \n\nObec se rozkládá v na západním okraji pohoří Papuk, v jeho podhůří, západně od města Našice, na silničním tahu Našice–Virovitica. \n\nPrvní písemná zmínka o obci pochází z roku 1229, místní kostel je poprvé připomínán k roku 1333, byl však značen během druhé světové války. \n"}
{"id": "1519095", "url": "https://cs.wikipedia.org/wiki?curid=1519095", "title": "Revúcké podolie", "text": "Revúcké podolie\n\nRevúcke podolie je geomorfologický podcelek Velké Fatry.\nNachází se ve východní části pohoří a zabírá úzký pás levého břehu řeky Revúca v Revúckej doline. Na severu hraničí s podcelkem Šípská Fatra, na severovýchodě na krátkém úseku sousedí s Liptovskou kotlinou, východním sousedem jsou Ďumbierské Tatry. Jižně od Liptovské Osady Revúcke podolie hraničí s podcelkem Zvolen, západně se nachází Hôľná Fatra a Šiprúň.\n\nZ celé této oblasti i jejího okolí odtékají všechny potoky a řeky do Černého moře. Hlavní rozvodí mezi Černým a Baltským mořem prochází severní částí Kysuckých a Oravských Beskyd, kam oblast nezasahuje, a hlavní slovenské rozvodí mezi povodím řek vlévajících se do Dunaje nebo Tisy prochází východní částí Nízkých Tater (Kráľova hoľa). Nízko položená území povodí patří do mírně teplé vlhké oblasti, ostatní do velmi vlhké chladné oblasti. Hlavním činitelem, který v největší míře ovlivňuje prostorové rozložení teplot, srážek, půd, rostlinstva, živočišstva, ale i způsob využívání krajiny, je zde, jako na celém Slovensku, nadmořská výška.\n\nPohoří jsou budována převážně na vápencích a dolomitech. Většina zdejších druhů je přísně chráněná. Trhání chráněných druhů je přísně zakázáno. Roste tu koniklec slovenský, šafrán Heuffelův, prvosenka holá, hořec Clusův, sasanka narcisokvětá, lilie zlatohlavá, hvězdnice alpská, plesnivec alpský a mnohé další. Setkáme se s běžnými živočišnými druhy horského a podhorského pásma Karpat. Z horských pásem je na faunu nejbohatší severní část Velké Fatry, zejména oblast Ľubochnianska Dolina, v Nízkých Tatrách především oblast Salatín. Celá oblast se vyznačuje velkou pestrostí hmyzu a motýlů. Plazi jsou zastoupeni méně. Na slunných svazích a skalách se vyskytuje zmije a ještěrka. Velmi bohatě je celé horské pásmo oživeno ptáky. Z hrabavých se zde vyskytují tetřev hlušec, tetřívek a jeřábek lesní. Z dravých ptáků je rozšířen jestřáb, káně lesní a sokol stěhovavý, vzácný na celém Slovensku. V potocích a říčkách všech pohoří, včetně Revúcej, v souvislosti se zlepšením jejich čistoty žije mnoho druhů ryb, jako je pstruh potoční, lipan, hlaváč, Střevle potoční, ale i mohutná hlavatka. Z drobných savců jsou hojně zastoupeny plch a veverka, z masožravců kuna skalní i kuna lesní a liška. Pro krasové oblasti je charakteristické množství netopýrů. Z větších šelem je rozšířen rys, zejména ve Velké Fatře. Ve všech okolních horstvech se stále vyskytují exempláře medvěda hnědého. V poslední době se vrátili i vlci. Ze sudokopytníků se hojně vyskytují divočák a jelen karpatský.\n\nNa území se nachází víc chráněných rezervací, mezi nimi CHA Revúca, PP Dogerské skaly, PP Vlčia skala, PP Jazierske travertíny a PP Bukovinka.\n\nVýchodním okrajem území vede v trase silnice I/59 (Ružomberok – Zvolen) evropská silnice E77 spojující Budapešť s Krakovem. V trase zaniklé úzkorozchodné železnice do Korytnice se buduje cyklotrasa Cyklokorytnička.\n"}
{"id": "1519096", "url": "https://cs.wikipedia.org/wiki?curid=1519096", "title": "Draž", "text": "Draž\n\nDraž (maďarsky Darázs) je obec (opčina) v Osijecko-baranjské župě ve východním Chorvatsku. V roce 2011 zde žilo celkem 623 obyvatel.\n\nObec se rozkládá v rovinaté Panonské nížině, v blízkosti trojmezí Chorvatska, Srbska a Maďarska, poblíž řeky Dunaje. Historický region, do kterého spadá, nese název Baranja.\n\nObec se nachází stranou hlavních dopravních tahů, patří mezi méně rozvinuté obce v rámci Chorvatska. Místní obyvatelstvo je především chorvatské a maďarské národnosti, živí se většinou zemědělstvím. V roce 1944 probíhala v blízkosti obce Batinská operace, přechod jednotek Rudé armády přes Dunaj směrem dále na západ.\n"}
{"id": "1519098", "url": "https://cs.wikipedia.org/wiki?curid=1519098", "title": "Drenje", "text": "Drenje\n\nDrenje je obec (opčina) v Osijecko-baranjské župě ve východním Chorvatsku. V roce 2011 zde žilo celkem 583 obyvatel.\n\nObec se rozkládá na západním okraji pohoří Papuk (v jeho podhůří), jihovýchodně od města Našice a severozápadně od města Đakovo.\n\nDrenje se rozkládá stranou hlavních dopravních tahů. Známým místním rodákem byl biskup Ivica Petnjak. Obec má základní školu.\n"}
{"id": "1519100", "url": "https://cs.wikipedia.org/wiki?curid=1519100", "title": "Historický ústav Akademie věd České republiky", "text": "Historický ústav Akademie věd České republiky\n\nHistorický ústav Akademie věd České republiky, v. v. i., je veřejnou výzkumnou institucí zřizovanou Akademií věd ČR. Jeho cílem je výzkum českých, československých a obecných dějin.\n\nJako součást Akademie věd byl ústav ustaven od jejího založení v roce 1952, navazoval však na starší tradici \"Státního historického ústavu vydavatelského\" založeného r. 1921. Mezi lety 1970–1990 nesl název \"Ústav československých a světových dějin ČSAV\".\n\nHistorický ústav patří mezi hlavní výzkumná pracoviště v oboru historie v Česku. Základní strukturu výzkumných týmů tvoří šest oddělení: I. Oddělení dějin středověku; II. Oddělení dějin raného novověku; III. Oddělení dějin 19. století; IV. Oddělení dějin 20. století; V. Oddělení biografických studií; VI. Oddělení historické bibliografie. Součástí ústavu je také \"Český historický ústav v Římě – Instituto Storico Ceco di Roma\", stejně jako několik vědeckých center (Centrum raně novověkých studií, Centrum právněhistorických studií, Výzkumné centrum Dvory a rezidence ve středověku, Výzkumné centrum historické geografie a Výzkumné centrum dějin východní Evropy).\n\nV rámci ústavu vychází také několik oborových periodik: \"Český časopis historický\", \"Slovanský přehled\", \"Mediaevalia Historica Bohemica\", \"Folia Historica Bohemica\", \"Moderní dějiny\", \"Historická geografie\".\n\nJe zde zřízena rovněž rozsáhlá oborová knihovna, která obsahuje asi 250 000 svazků. Oddělení oborové bibliografie pak vytváří databázi \"Bibliografie dějin Českých zemí.\"\n\n"}
{"id": "1519102", "url": "https://cs.wikipedia.org/wiki?curid=1519102", "title": "Harun Farocki", "text": "Harun Farocki\n\nHarun Farocki (9. ledna 1944 Nový Jičín – 30. července 2014 Berlín) byl německý filmový režisér.\n\nNarodil se jako Harun El Usman Faroqhi v Novém Jičíně, tehdy v Německé říši. Jeho otec se do Německa přestěhoval ve dvacátých letech z Indie, matka byla Němka. Po válce vyrůstal v Indii a Indonésii, ale v roce 1958 se s rodinou vrátil do Německa. V letech 1966 až 1968 studoval na Německé filmové a televizní akademii v Berlíně. Za svou kariéru natočil přibližně osm desítek filmů, nějčastěji dokumentárních. V letech 1993 až 1999 přednášel na Kalifornské univerzitě v Berkeley a později na Akademii výtvarných umění ve Vídni. Roku 2012 získal speciální cenu Roswithy Haftmann. Zemřel nedaleko Berlína ve věku 70 let.\n\n"}
{"id": "1519103", "url": "https://cs.wikipedia.org/wiki?curid=1519103", "title": "Kyselina chenodeoxycholová", "text": "Kyselina chenodeoxycholová\n\nKyselina chenodeoxycholová je karboxylová kyselina patřící mezi žlučové kyseliny. Jedná se o bílou krystalickou látku nerozpustnou ve vodě, ale rozpustnou v ethanolu a kyselině octové. Její soli a estery se nazývají chenodeoxycholáty. Kyselina chenodeoxycholová je jednou z hlavních žlučových kyselin vytvářených v játrech.\n\nPoprvé byla tato kyselina izolována ze žluče husy domácí, z čehož pochází část jejího triviálního názvu (\"χήν\" je v řečtině husa).\n\nKyselina chenodeoxycholová a kyselina cholová jsou dvě nejvýznamnější žlučové kyseliny v lidském těle. U některých jiných savců se více než kyselina chenodeoxycholová vyskytují kyselina muricholová a kyselina deoxycholová.\n\nKyselina chenodeoxycholová se syntetizuje v játrech z cholesterolu několikastupňovým enzymatickým procesem. Jako další žlučové kyseliny zde může být konjugována s taurinem nebo glycinem, čímž se vytváří kyselina taurochenodeoxycholová či \nglykochenodeoxycholová; konjugací se snižuje pK, tedy zvyšuje kyselost, což vede k tomu, že vzniklé kyseliny jsou při pH obvyklém ve střevě ionizovány a zůstávají v trávicí soustavě, dokud se nedostanou do kyčelníku, kde jsou zpětně vstřebávány. Žlučové kyseliny vytvářejí micely, které usnadńují trávení lipidů. Po vstřebání se dostávají zpět do jater a jsou znovu využity. Neabsorbovaná kyselina chenodeoxycholová může být střevními bakteriemi přeměněna na kyselinu lithocholovou.\n\nKyselina chenodeoxycholová ze všech přírodních žlučových kyselin nejlépe stimuluje farnesoidový receptor X (FXR). Pomocí FXR se aktivuje trasnkripce řady genů.\n\nKyselina chenodeoxycholová se používá v lékařství k rozpouštění žlučových kamenů\n\nJelikož má kyselina chenodeoxycholová jako vedlejší účinek průjem, tak se také používá k léčbě zácpy.\n"}
{"id": "1519104", "url": "https://cs.wikipedia.org/wiki?curid=1519104", "title": "Cytometrie", "text": "Cytometrie\n\nCytometrie je souhrnné označení pro skupinu metod používaných pro měření různých charakteristik buněk. Proměnné, které lze měřit cytometrickými metodami, zahrnují velikost buňky, počet buněk, morfologii buněk (tvar a strukturu), fáze buněčného cyklu, obsah DNA a přítomnost či nepřítomnost specifických proteinů na buněčném povrchu nebo v cytoplazmě. Cytometrie se používá k charakterizaci a počítání krevních buněk v běžných krevních testech, jako je úplný krevní obraz. Podobným způsobem se cytometrie také používá ve výzkumu buněčné biologie a v lékařské diagnostice (například k odhalování rakoviny či AIDS). \n\nExistují různé typy cytometrie: \n\n"}
{"id": "1519106", "url": "https://cs.wikipedia.org/wiki?curid=1519106", "title": "Peter Flötner", "text": "Peter Flötner\n\nPeter Flötner, též Flatner, Flettner, Floetner, (* kolem 1485 Thurgau, Švýcarsko – 23. října 1546 Nürnberg) byl architekt, sochař, zlatník a stříbrník, medailér, řezbář a grafik v Norimberku. Do Německa přinesl italizující klasicismus a patřil mezi nejinovativnější a nejvlivnější umělce rané německé renesance. Jeho fontána se sochou Apolla v Norimberku je považovaná za nejvýznamnější dílo německé renesance.\nPeter Flötner se pravděpodobně vyučil jako zlatník u Adolfa Dauchera v Augsburgu. Tam se pod jeho vedením podílel na zlatnické výzdobě kaple Fuggerů (dokončené roku 1518). V Daucherově dílně Flötner také prováděl zlatnické práce a návrhy nábytku. V letech 1520 a 1530 navštívil Itálii. Po návratu z prvního pobytu v Itálii Flötner působil nejprve jako mistr v Ansbachu. V roce 1522 se přestěhoval do Norimberku, kde o rok později složil občanský slib (Bürgereid) jako sochař. Přes značnou popularitu jeho sochařských děl a grafických předloh zemřel Flötner v dluzích.\n\nNejvýznamnějším dochovaným Flötnerovým dílem je fontána se sochou Apollóna pro Norimberk, kterou odlil do bronzu Pankraz Labenwolf. Je vytvořena podle Barbariho grafického listu Apollo a Daphne, ale svou elegancí předlohu překonává. Flötner tímto dílem anticipuje manýrismus Celliniho. Jedinou sochou s Flötnerovou signaturou vlastní Kunsthistorisches Museum ve Vídni.\n\nPolský král Sigismund I u něj roku 1531 objednal oltář s reliéfními výjevy pro svou kapli v krakovském Wawelu (Stříbrný oltář). Tzv. Hirsvogelsaal, navržený Flötnerem, nechal postavit člen jedné z nejbohatších rodin v Norimberku Lienhard Hirschvogel. Byl označován za \"nejpřísnější a nejkrásnější dílo celé německé rané renesance\". Sál byl poničen za války v roce 1945 a později rekonstruován.\n\nZabýval se Vitruviovými spisy o architektuře a přeložil je do němčiny. První vydání Vitruvia v němčině vyšlo dva roky po Flötnerově smrti v Norimberku u nakladatele Petrejuse. Flötner byl aktivní jako designér a své návrhy šířil formou grafických listů nebo jako reliéfy v kameni, ve dřevě, olovu či vosku, určené k odlití do bronzu, nebo jako stříbrné a zlaté plakety. Přispěl tak k šíření italizujícího umění na severu Evropy. Navrhl množství ornamentů pro architekturu. Soubor jeho dřevorytových návrhů vydal po Flötnerově smrti roku 1549 Rudolff Wyssenbach v Zürichu jako \"Das Kunstbuch des Peter Flötner\" (novější vydání Rud. Schuster, Berlin 1881). \n\n"}
{"id": "1519108", "url": "https://cs.wikipedia.org/wiki?curid=1519108", "title": "Sougy", "text": "Sougy\n\nSougy je francouzská obec v departementu Loiret v regionu Centre-Val de Loire. Žije zde obyvatel.\n\nObec leží na západě departementu Loiret u hranic s departementem Eure-et-Loir.\n\n"}
{"id": "1519109", "url": "https://cs.wikipedia.org/wiki?curid=1519109", "title": "Peter Aalbæk Jensen", "text": "Peter Aalbæk Jensen\n\nPeter Aalbæk Jensen (* 8. dubna 1956 Osted) je dánský filmový producent. Spolu s režisérem Larsem von Trierem založil v roce 1992 produkční společnost Zentropa. Jako producent či výkonný producent je uveden u přibližně dvou set filmů. V roce 2017 jej devět žen obvinilo ze sexuálního obtěžování a šikany na pracovišti.\n\n"}
{"id": "1519111", "url": "https://cs.wikipedia.org/wiki?curid=1519111", "title": "Jennifer Rush", "text": "Jennifer Rush\n\nJennifer Rush (* jako Heidi Stern 28. září 1960) je americká zpěvačka a skladatelka. Celosvětového úspěchu dosáhla od poloviny osmdesátých let po vydání několika singlů a alb zahrnujících jednu z jejích nejprodávanějších písní „The Power of Love“, na které se autorsky podílela a která vyšla v roce 1984. \n\nJennifer Rush se narodila jako Heidi Stern v Astorii v Queensu v New Yorku a má dva starší bratry. Její otec Maurice Stern je operní tenorista, učitel zpěvu a sochař. Po rozvodu rodičů žila ona a její bratři s matkou, později se svým otcem a jeho druhou ženou. Rush se učila hrát na housle a klavír na Juilliard School, ale raději hrála v soukromí na kytaru. Když jí bylo devět, Sternova rodina se přestěhovala do Německa, vrátili se do USA v období jejího dospívání. Po nějaký čas žila v Seattlu, když její otec pracoval na washingtonské univerzitě. \n\nPrvní album zpěvačky Rush, nazvané jejím původním jménem \"Heidi Stern,\" bylo vydáno jen místně v Seattlu v roce 1979. Poté, co se setkala se zpěvákem, skladatelem a producentem Gene McDanielsem, odletěla do Los Angeles. Rush uvedla, že McDaniels byl jejím nejvlivnějším mentorem. V roce 1982 se Rush přestěhovala do německého Wiesbadenu, kde byl její otec zaměstnán jako operní zpěvák. \n\nJako zpěvačka uspěla v celé Evropě, Africe a Asii s písněmi jako \"Ring of Ice\", \"Destiny\", \"I Come Undone\", \"Madonna's Eyes\", \"Flames of Paradise\" (duet s Eltonem Johnem), \"25 Lovers\", \"Till I Loved You\" (duet s Plácido Domingem), \"Heart Over Mind\", \"You're My One and Only\", \"Who Wants to Live Forever\" (duet s Brianem Mayem z Queen) a \"Amigos Para Siempre\" (duet s José Carrerasem). \n\nV roce 2010 Rush uvedla, že své umělecké jméno „Jennifer“ přijala na naléhání své první vydavatelské/nahrávací společnosti CBS Songs (součást společnosti CBS Germany), se kterou podepsala první smlouvu. V Guinessově knize světových rekordů je její písnička \"The Power of Love\" uvedena jako „nejprodávanější singl ženské sólové zpěvačky v historii britského hudebního průmyslu.“ \n\nSingl \"The Power of Love\" se udržel na vrcholu žebříčků po více než osm týdnů v Austrálii, Jižní Africe a mnoha evropských zemích. Po několika cover verzích jiných umělců měla výrazný úspěch v roce 1994 verze od zpěvačky Céline Dion. \n\nPro Jennifer Rush byla úspěšná také 90. léta, kdy vydala čtyři alba, ale postupně se začala věnovat převážně psaní písní namísto zpívání. \n\n\n"}
{"id": "1519114", "url": "https://cs.wikipedia.org/wiki?curid=1519114", "title": "Ervín (rybník)", "text": "Ervín (rybník)\n\nRybník Ervín je rybník o rozloze vodní plochy 2,26 ha nalézající se na okraji lesa v katastrálním území Lično u Milkovic v okrese Jičín. Rybník Ervín je pozůstatkem někdejší rozsáhlé rybniční soustavy nalézající se v okolí nynější samoty a dvora Milkovice. Rybník je zakreslen na mapovém listě č. 76 z 1. vojenského mapování z let 1764-1768. Hráz rybníka je přístupná z polní cesty vedoucí od Milkovického dvora.\n\nRybník je současnosti využíván pro chov ryb.\n"}
{"id": "1519116", "url": "https://cs.wikipedia.org/wiki?curid=1519116", "title": "Handknattleiksfélag Kópavogs", "text": "Handknattleiksfélag Kópavogs\n\nHandknattleiksfélag Kópavogs (zkracováno HK) je islandský sportovní klub, jehož fotbalový oddíl hraje nejvyšší islandskou fotbalovou ligu. Klub byl původně založen jako čistě házenkářský v lednu roku 1970. V roce 1974 se přidal volejbalový oddíl a od roku 1992 kopaná. Kromě toho organizuje také tanec, bandy a nebo stolní tenis. Sídlí ve městě Kópavogur v multifunkční hale \"Kórinn\".\n\nMužský fotbalový oddíl HK skončil v sezóně 2019 nejvyšší fotbalové ligy na devátém místě. Do první ligy postoupil z druhého místa druhé nejvyšší soutěže v sezóně 2018, kde hrál od postupu z třetí ligy v roce 2013. Předtím v nejvyšší lize odehrál sezónu 2008, kdy z předposledního místa sestoupil. V domácím poháru se probojoval do čtvrtfinále v letech 2005 a 2009 a v roce 2004 do seminifále, kde podlehl 0:1 v zápase proti Keflavíku, který nakonec pohár vyhrál. \n\nPro sezónu 2018 první ligy klub přijal na pozici nového hlavního trenéra bývalého islandského reprezentanta Brynjara Björna Gunnarssona. Po úspěšném ročníku zakončeném postupem do elitní soutěže byl Gunnarssonův kontrakt před začátkem sezóny 2019 prodloužen na tři roky.\n\nFotbalistky HK v sezóně 2019 nejvyšší ženské ligy nastupují ve společném týmu s klubem Víkingur Reykjavík.\n\n"}
{"id": "1519119", "url": "https://cs.wikipedia.org/wiki?curid=1519119", "title": "Kategorie funktorů", "text": "Kategorie funktorů\n\nKategorie funktorů je kategorie, jejíž objekty jsou funktory z kategorie \"C\" do kategorie \"D\". Jde-li o stejnou kategorii, jedná se o kategorii endofunktorů. Morfismy v kategorii funktorů jsou přirozené transformace, jejichž (vertikální) skládání splňuje podmínky definice kategorie.\n\nKategorie endofunktorů spolu s operací skládání tvoří monoidální kategorii s funktorem identity jako jednotkovým prvkem. Monoidy v této kategorii, tzv. monády, představují základní stavební prvky ve funkcionálních jazycích.\n"}
{"id": "1519120", "url": "https://cs.wikipedia.org/wiki?curid=1519120", "title": "Židovská čtvrť v Rakovníku", "text": "Židovská čtvrť v Rakovníku\n\nŽidovská čtvrť v Rakovníku (německy dříve \"Rakonitz\"), městě na západě Středočeského kraje, existuje již od 17. století. Předtím zde žilo jen několik židovských rodin.\n\nVznik židovského ghetta v Rakovníku je všeobecně datován do roku 1678. V roce 1727 tu byly tři budovy, v polovině 19. století již deset budov, později více. Z tohoto bývalého ghetta na severním okraji centra města (kde se nachází synagoga) zůstalo dodnes jen přibližně deset domů, včetně tzv. Samsonova domu, zdobeného sgrafitem. Jedná se o nejlépe dochovanou renesanční budovu města. Rakovnická synagoga, vybudovaná v barokním stylu v šedesátých letech 18. století a vícekrát rekonstruovaná, dnes slouží jako koncertní síň a je ve správě rakovnické Rabasovy galerie. Od Husova náměstí čtvrť oddělovala dřevěná brána, zbořená až za druhé světové války.\n\nOd roku 2010 probíhala v několika fázích důkladná sanace zbytků židovské čtvrti. Mimo rekonstrukci budov byly v této oblasti města odstraněny např. asfaltované silnice, které nahradila kamenná dlažba.\n\n"}
{"id": "1519121", "url": "https://cs.wikipedia.org/wiki?curid=1519121", "title": "Nastapoka", "text": "Nastapoka\n\nNastapoka je řeka v Kanadě (provincie Québec). Je dlouhá 402 km a její povodí zaujímá plochu okolo 13 400 km². Vytéká z jezera Lacs des Loups Marins na poloostrově Labrador a teče západním směrem. Vlévá se do Hudsonova zálivu nedaleko vesnice Umiujaq. Při jejím ústí leží soustroví Îles Nastapoka. Zdejší pobřeží je pro svůj neobvykle pravidelný tvar známé jako oblouk Nastapoka.\n\nŘeka vytváří mnoho peřejí a vodopádů a je oblíbenou destinací pro rekreační vodáky. Název řeky znamená v jazyce Kríů „místo zabitých sobů“, což souvisí s příkrými skalisky na březích. Na dolním toku byl vyhlášen národní park Tursujuq. Na řece se chytá losos obecný.\n"}
{"id": "1519122", "url": "https://cs.wikipedia.org/wiki?curid=1519122", "title": "Milkovice", "text": "Milkovice\n\nMilkovice jsou v současnosti osada v okrese Jičín, asi 2 km severovýchodně od Libáně. Leží v údolí potoka Záhubka a skládá se z budov bývalého hospodářského dvora Milkovice na výrazném ostrohu na pravé straně údolí a z dalších pěti domů rozptýlených v údolí potoka podél silnice vedoucí do obce Zelenecká Lhota. Pod dvorem bylo v minulosti tvrziště. \n\nPrvní písemná zmínka o Milkovicích pochází roku 1323, kdy je jako jejich majitel uváděn Albín z Milkovic. Ves zřejmě zanikla v husitských válkách, později jsou zde uváděny pouze tvrz a dvůr.\n"}
{"id": "1519124", "url": "https://cs.wikipedia.org/wiki?curid=1519124", "title": "Houba (nápoj)", "text": "Houba (nápoj)\n\nHouba je alkoholický koktejl původem ze Španělska, kde se mu říká \"Calimocho\". Jeho vznik se datuje kolem roku 1970 v Baskicku a nyní je oblíben převážně mládeží v celém Španělsku.\n\nDrink se pije převážně na ulici či pláži, kde se mládež schází s vlastním alkoholem, čemuž se říká Botellón. V některých barech se tento drink servíruje ve specifickém namrazeném džbánu zvaném Porron.\n\n\nDo sklenice se přidá led a na se něj nalijí stejné díly červeného vína a koly.\n\nPodle legendy vznikl název Kalimotxo během baskitských slavností Puerto viejo. Prodejci vína v jednom ze stánků zjistili, že jejich víno je zkyslé, a tak se jim ho nedařilo prodávat. Proto se ho rozhodli smíchat s kolou a pojmenovali jej podle přezdívek dvou přátel Kalimero (podle postavy kuřete) a Motxo. Během dalších let se tento název rozšířil do celého Španělska.\n\nDrink byl již však i dříve znám pod různými názvy jako Rioja Libre nebo Cuba Libre del pobre (pro chudé). V Barceloně byl tento drink znám pod jménem El Cubata Gitano.\n\n"}
{"id": "1519125", "url": "https://cs.wikipedia.org/wiki?curid=1519125", "title": "Ažara", "text": "Ažara\n\nAžara ( Ажара, აჟარა - Ažara) je vesnice v Abcházii v okrese Gulrypš. Nachází se ve vrchní části soutěsky Kodori vysoko v horách na severovýchodě země, při horním toku řeky Kodori. Jedná se o nejodlehlejší kout Abcházie, který je obklopen ze všech stran velehorami Velkého Kavkazu. Nejbližší sousední obec Lata se nachází na jihozápadě po toku řeky Kodori. Východně od obce se nachází těžko prostupná hranice Abcházie s Gruzií v Kodorských horách, za níž se nachází okres Mestia. Na sever od obce se rozkládá Karačajevsko-Čerkesko, část Ruské federace. Od okresního města Gulrypš je Ažara vzdálena přes 70 km a je značně rozlehlá. Například od části Adzgara do Sakjanu je to více než 30 km.\n\nOficiálním názvem obce je Vesnický okrsek Ažara \"(rusky Ажарская сельская администрация, abchazsky Ажара ақыҭа ахадара)\". Za časů Sovětského svazu se okrsek jmenoval Ažarský selsovět \"(Ажарский сельсовет)\", pod správou Gruzie od 90. let po rok 2008 se oficiálně jmenoval \"აჟარის თემის საკრებულო (Ažaris Temis sakrebulo)\".\n\nSoučástí Ažary jsou následující části:\n\nCelé území současné Ažary tvořilo v dávných dobách součást abchazské historické provincie Dal-Cabal. Až do druhé poloviny 19. století zde žili horští Abchazové-Dalové, hovořící cebeldsko-dalským dialektem, poměrně izolovaným způsobem života, kdy se zabývali hlavně pastevectvím a pravidelnými loupeživými útoky do sousedních oblastí. Zdejším Dalům vládl šlechtický rod Amaršanů, kteří formálně uznávali podřízenost vládnoucímu abchazskému knížecímu rodu Čačba.. Přes tento formální vztah běžní Dalové neuznávali abchazské knížecí úřady a soudy, a tak se nepodvolili ani ruské nadvládě, jež zde byla nastolena během Kavkazské války v druhé polovině 19. století. Dalové tedy bojovali proti Rusům po boku ostatních abchazských kmenů, Šapsugů a Ubychů. Rusové totiž ovládli region Dal-Cabal již ve 40. letech 19. století a Dalové, kteří zde žili, byli v období mahadžirstva vyhnáni do Turecka.\n\nCelá soutěska Kodori tak zůstala několik desetiletí zcela liduprázdná. Později se ruské úřady rozhodly založit zde novou ves Ažara, určenou k ubytování ruských vojáků. Usadilo se zde 183 uniformovaných mužů se svými rodinami, avšak brzy se všichni opět odstěhovali pryč a Ažara se opět vylidnila. Tento stav trval minimálně až do konce 19. století. Počátkem 20. století začali uvolněné území někdejšího Dal-Cabalu osidlovat Svanové, kteří přicházeli od horního toku řeky Inguri. Neoficiálně se tedy celému území začalo říkat „Abchazská Svanetie.“ \n\nVe 20. letech 20. století byla v Ažaře vybudována gruzínská škola pro svanské obyvatele, kteří se věnovali chovu dobytka a v menší míře i zemědělství (hlavně pěstování pšenice). Na rozdíl od Dalů tito Svanové udržovali i přes značnou odlehlost území těsné vztahy s ostatními abchazskými regiony a získali od úřadů okresu Očamčyra povolení využívat pastviny na hřebenech Kodorských hor jižně od Ažary. Svanové také udržovali těsné kontakty se svými soukmenovci z Mestie. Z celé soutěsky Kodori se během sovětských časů stala vyhledávaná přírodní turistická atrakce, neboť ruská vojenská silnice, vybudovaná z Gulrypše do Ažary ještě ruskými vojáky v 19. století, byla vydlážděna a v polovině 20. století doplněna ještě o horskou cestu vedoucí severně od Ažary k hranicím Karačajevska-Čerkeska. Rozkvět Ažary se ale v 50. až 60. letech 20. století prakticky zastavil a od té doby se snižoval počet obyvatel.\n\nBěhem války v Abcházii v letech 1992 až 1993 se svanští obyvatelé Ažary zapojili do bojů na stranu Gruzie a milice vedené Emzarem Kvicianim pomohly gruzínským jednotkám ovládnout celý okres Gulrypš. S koncem války, kdy byla Gruzie poražena, se abchazská armáda pokusila dobýt i soutěsku Kodori, avšak povedlo se jim to pouze u dolní čáti soutěsky. Ažara tedy zůstala jediným územím Abcházie, které zůstalo pod kontrolou Gruzínů. Ažara se tak stala hlavní trasou pro gruzínské uprchlíky prchající do Gruzie před Abchazy a jejich severokavkazskými spojenci, kteří se pustili do etnických čistek.\n\nPo skončení války zůstala Ažara de-facto nezávislým územím, neboť se Abchazům nepovedlo nastolit zde svou vládu a z Gruzie sem dokonce vůbec nevedla ani silnice. Ažara byla tedy naprosto izolovaná od zbytku světa a byla ovládána svanskou polovojenskou organizací Monadir, založenou zdejším velitelem Emzarem Kvicianim, místním rodákem. Zdejší vesnická rada formálně uznala svrchovanost Gruzie, avšak jediným zdrojem výdělku byla vojenská služba v Monadiru, jež byla začleněna coby speciální jednotka do gruzínských ozbrojených sil. Kviciani byl v roce 1999 jmenován gruzínským prezidentem Eduardem Ševardnadzem jeho zvláštním zástupcem pro kodorskou soutěsku. Ažara se stala dějištěm Kodorské krize, když byl z tohoto území veden útok čečenských militantů na Abcházii. Jakmile se v roce 2004 dostal k moci Ševardnadzeho nástupce Michail Saakašvili, došlo k prudkému zhoršení vztahů Svanů s centrální vládou. V květnu 2005 byl Monadir oficiálně rozpuštěn a jeho členové propuštěni z armády. V roce 2006 se Kviciani rozhodl znovu založit svou jednotku Monadir a požadoval rezignaci ministrů vnitra a obrany Gruzie. To vedlo k vyhrocení vztahů s centrální vládou a k vojensko-policejnímu střetu, který též nesl název Kodorská krize. Výsledkem této operace bylo nastolení přímé gruzínské kontroly nad Ažarou posádkou řádné gruzínské armády a Kvicianiho emigrace do Ruska, odkud hrozil Saakašvilimu válkou.\n\nJakmile byla v Ažaře a zbytku soutěsky Kodori nastolena kontrola gruzínské armády a policie, pustila se Saakašviliho vláda do kroků začlenění soutěsky do oficiálních gruzínských politických a ekonomických struktur. Celé území horní kodorské soutěsky bylo vyhlášeno jako \"„Horní Abcházie“\" a byla zahájena výstavba komplexu administrativních budov ve Čchaltě, kam se z Tbilisi přesunula exilová vláda Abchazské autonomní republiky, a také výstavba domů a bytů pro pracovníky správy Abchazské autonomní republiky. Ažara se tak stala jediným abchazským územím pod kontrolou této administrativní jednotky a cílem bylo vyvinout tlak na separatistické úřady Abcházie. Dále zde byla vybudována policejní stanice, nemocnice a spousta existující infrastruktury se dočkala rekonstrukce. Byl vypracován projekt nové silnice, jež by Ažaru spojila s Mestiou v Gruzii, neboť existující horská stezka byla dosud průchodná pouze terénními vozy, případně se sem dalo dostat letecky helikoptérou na letiště v Gjancvyši.\n\nTato přímá kontrola Gruzie se však ukázala být nakonec krátkodobou, neboť v roce 2008 vypukla válka v Jižní Osetii.\n\nSeparatistická Abcházie se brzy po vypuknutí války v Jižní Osetii zapojila do bojů a 12. srpna 2008 abchazská armáda vojensky obsadila celou Ažaru v rámci bitvy o soutěsku Kodori. Gruzínská vláda při bitvě pouze evakuovala své úřady zpět do Tbilisi, své vojáky a policii. Následovala je i většina zdejších obyvatel. Ačkoliv abchazská vláda vyzývala Svany, kteří byli evakuováni do Gruzie a přestěhován coby vnitřně vysídlené osoby do volných paneláků v Kutaisi, aby se vrátili do svých domovů, vrátilo se jich málo, i když abchazští vojáci dle zpráv návštěvníků Ažary z roku 2009 vyrabovali pouze zdejší gruzínské vládní objekty a několik obchodů, ale majetek obyvatelstva ponechali netknutý a zdivočelá hospodářská zvířata uprchlých Svanů se volně potulovala po zdejších pozemcích. Dle sčítání lidu z roku 2011 zde žilo jen necelých 200 obyvatel, tedy Ažara zůstala téměř vylidněná.\n\nDle nejnovějšího sčítání lidu z roku 2011 je počet obyvatel této obce 196 a jejich složení následovné:\n\n\nPřed válkou v Abcházii žilo v obci bez přičleněných vesniček 639 obyvatel. V celém Ažarském selsovětu žilo 2250 obyvatel. Při gruzínském sčítání lidu v roce 2002 žilo v Ažaře a všech okolních obcích 1956 osob.\n\n"}
{"id": "1519130", "url": "https://cs.wikipedia.org/wiki?curid=1519130", "title": "Cytotoxicita závislá na komplementu", "text": "Cytotoxicita závislá na komplementu\n\nCytotoxicita závislá na komplementu (CDC, \"complement-dependent cytotoxicity)\" je jedna z efektorových funkcí protilátek typu IgG a IgM. Na protilátky navázané na povrch cílové buňky (např. bakteriální nebo virem infikované) se může vázat komplementový protein C1q a tím zahájit klasickou cestu aktivace komplementu vedoucí k tvorbě MAC komplexu a lýze buňky.\n\nDobře aktivují komplement lidské protilátky typu IgG3, IgG1 a IgM, slaběji IgG2, zatímco typ IgG4 komplement neaktivuje vůbec. \n\nCDC je jedním z mechanismů, kterým ničí nádorové buňky terapeutické protilátky nebo rekombinantní fragmenty protilátek.\n\nPři vývoji terapeutických protilátek pro léčbu tumorů se testují in vitro efektorové vlastnosti těchto protilátek. V případě testování schopnosti protilátek vyvolat CDC se obvykle inkubují testované protilátky s cílovými buňkami, na které mají působit, a sérem obsahujícím složky komplementu. Poté se určuje, kolik buněk bylo zlyzováno. To lze několika způsoby:  \n\n\nCDC analýza se využívá k nalezení vhodného dárce pro transplantaci orgánů zejména ledvin nebo kostní dřeně, konkrétně pro nalezení dárce se shodným nebo co nejpodobnějším fenotypem histokompatibilního systému HLA. Nejprve se u pacienta a dárců při vstupu do registru provádí typizace HLA (určení, jaký má pacient/dárci fenotyp). Poté se u vhodných dvojic provede crossmatch test (křížová zkouška), aby se vyloučilo, že pacient produkuje donor-specifické anti-HLA protilátky, které by mohly způsobit odhojení štěpu (transplantovaného orgánu).\n\nPři typizace HLA pomocí CDC (sérologická typizace) se využívá soubor anti-HLA protilátek z definovaných antisér (typizační panel). Lymfocyty pacienta nebo dárce se inkubují s jednotlivými anti-HLA protilátkami za přítomnosti komplementu a pomocí barvení živých buněk se určí, jestli a kolik buněk bylo zlyzováno. Dnes už je CDC typizace nahrazována molekulárně genetickou typizací, při které se určují nukleotidové sekvence HLA alel pomocí PCR.\n\nCrossmatch test se standardně provádí pomocí CDC testu. V nejjednodušší variantě se inkubují lymfocyty dárce se sérem pacienta, poté následuje další inkubace po přidání králičího komplementu. Pokud dojde ke zlyzování buněk, test je pozitivní a dárce je vyloučen. Existují modifikace, které zvýší citlivost testu, např. zvýšení doby inkubace, přidání antihumánního globulinu (AHG), vymytí nenavázaných protilátek před přidáním komplementu nebo provedení testu zvlášť pro T lymfocyty a B lymfocyty. Rozšiřuje se také crossmatch test za použití průtokové cytometrie, který je citlivější a odhalí i protilátky, které neaktivují komplement.\n"}
{"id": "1519136", "url": "https://cs.wikipedia.org/wiki?curid=1519136", "title": "Vulcanodontidae", "text": "Vulcanodontidae\n\nVulcanodontidae je čeleď vývojově primitivních sauropodních dinosaurů, žijících v období spodní jury (geologické stupně sinemur až toark, asi před 197 až 175 miliony let). Formálně byla stanovena paleontologem Michaelem R. Cooperem v roce 1984.\n\nV současnosti bývají do této čeledi řazeny čtyři rody, a to \"Zizhongosaurus\", \"Barapasaurus\", \"Tazoudasaurus\" a \"Vulcanodon\". Není jisté, zda jde o přirozenou skupinu sdílející společného předka, ve skutečnosti by tato čeleď totiž mohla být synonymní s čeledí Barapasauridae. Zástupci čeledi vulkanodontidů mají několik anatomických znaků společných, mezi nimi i neobvykle úzkou křížovou oblast páteře. Podle novějších výzkumů spadá tato čeleď do kladu Gravisauria.\n\n\n"}
{"id": "1519137", "url": "https://cs.wikipedia.org/wiki?curid=1519137", "title": "Židovská čtvrť v Kolinci", "text": "Židovská čtvrť v Kolinci\n\nŽidovská čtvrť v Kolinci (německy dříve \"Kolinetz\"), okres Klatovy, Plzeňský kraj, vznikla zhruba na přelomu 18. a 19. století, i když židovské osídlení města je staršího data: česká berní rula, daňový rejstřík z roku 1654, zmiňuje v tehdejším Kolinci čtyři židovské obyvatele. V roce 1837 je doloženo sedm domů a synagoga. Domy byly umístěny jižně, resp. západně od tehdejšího tržiště. Některé jsou dodnes zachovány, i když ne v původním stavu.\n\n"}
{"id": "1519139", "url": "https://cs.wikipedia.org/wiki?curid=1519139", "title": "Bagaceratopidae", "text": "Bagaceratopidae\n\nBagaceratopidae (někdy také Bagaceratopsidae) byla čeleď ptakopánvých rohatých dinosaurů z kladu Neoceratopsia, žijících v období svrchní křídy (geologické stupně santon až maastricht, zhruba před 86 až 70 miliony let). V současnosti řadíme do této čeledi asi 7 rodů z Číny a Mongolska, ne všechny jsou ale s jistotou vědecky platné (validní). Formálně tento taxon stanovil ruský paleontolog Vladimir Alifanov roku 2003.\n\nBagaceratopidi se obecně podobali ostatním menším rohatým dinosaurům, například zástupcům příbuzné čeledi Leptoceratopsidae. Měli zobákovité zakončení čelistí, nepříliš výrazný lebeční límec a živili se nízko rostoucí potravou. Pravděpodobně žili v malých skupinách. Sám Alifanov, který čeleď popsal, se domnívá, že tato skupina rohatých dinosaurů měla nejspíš asijský původ.\n\n"}
{"id": "1519149", "url": "https://cs.wikipedia.org/wiki?curid=1519149", "title": "Homolka (rybník)", "text": "Homolka (rybník)\n\nHomolka (někdy také \"Chaťák\") je jedním z historických pražských rybníků. Je součástí přírodní památky Milíčovský les a rybníky v přírodním parku Botič-Milíčov. Na jeho hrázi je alej 12 památných letních dubů.\n\nPodle stáří dubů na hrázi vznikl rybník Homolka spolu s navazujícími rybníky na začátku 18. století. Do soustavy rybníků na Milíčovském potoce patří ještě Milíčovský rybník, Kančík, Vrah a Šátek (nebo Šáteček, v Petrovicích).\n\nZ přírodovědného hlediska je Homolka spolu s přilehlými mokřady z těchto rybníků nejzajímavější, také proto, že od odbahnění a rekonstrukce v letech 2012–2013 už je bez rybářského obhospodařování (vždy po třech letech se vypouští a nežádoucí druhy ryb se odloví).\n\nBotanicky významné jsou u poměrně členitého břehu zejména porosty orobince úzkolistého, zblochance vzplývavého a ostřice štíhlé, vyskytují se tu i trsy kosatce žlutého. Při průzkumu v roce 2005 bylo zjištěno 337 druhů motýlů vázaných na pobřežní vrbový porost. Na jednom z dubů na hrázi se vyskytuje tesařík obrovský. Lokalita je také důležitá pro rozmnožování obojživelníků (např. na jaře 2013 tu byl zaznamenán tah několika stovek ropuch).\n\n\n"}
{"id": "1519151", "url": "https://cs.wikipedia.org/wiki?curid=1519151", "title": "Socha Knířovské madony", "text": "Socha Knířovské madony\n\nSocha Knířovské madony se nachází v historickém centru Vysokého Mýta v okrese Ústí nad Orlicí v Pardubickém kraji, kam byla přemístěna ze svého původního stanoviště u cesty, která směřovala z Vysokého Mýta do poutního kostela Zvěstování Panny Marie v Knířově. Socha je zapsána na Ústředním seznamu kulturních památek České republiky pod číslem 35783/6-4024 a je součástí Městské památkové zóny Vysoké Mýto, vyhlášené v roce 1990.\n\nSocha stojí v nejvýchodnějším výběžku náměstí Vaňorného na menším zatravněném prostranství mezi renesanční zvonicí a gotickým kostelem svatého Vavřince. Na náměstí Otmara Vaňorného a v jeho nejbližším okolí je soustředěno velké množství cenných památek, mezi něž se počítá i socha Knířovské madony. Příkladná péče o tento veřejný prostor byla důvodem, že zmíněné náměstí reprezentovalo Pardubický kraj v celostátní soutěži o titul Památka roku 2017, přičemž Vysoké Mýto se zároveň ucházelo o titul Historické město roku 2017.\n\nSocha Panny Marie Knířovské je cenná především jako doklad úrovně sochařsko-kamenické tvorby v regionu východních Čech v období první čtvrtiny 19. století. Z hlediska slohu je socha klasicistní, avšak s ukázkami přetrvávajících pozdně barokních forem. Ve spodní části sochy je hranolový sokl s vysokou patkou. Stěny soklu jsou zdobeny rostlinným a penízkovým ornamentem. Na zadní straně podstavce je nápis: \"KE CTI RODIČKY BOŽJ / A NA ZNAMENJ VDĚČNOSTJ / POSTAWENA TATO STATUE / OD CTITELŮ MARJANSKÝCH / DNE 10.RZJNA ROKU 1816/\".\n\nNa vrcholu podstavce je umístěna zeměkoule, nesená okřídlenými hlavičkami andílků. Na zeměkouli stojí Knířovská madona s korunou na hlavě a na levé ruce drží Ježíška. Po stranách jí vlají cípy dlouhého roucha a kolem jejích nohou se obtáčí had, který má hlavu položenou na zeměkouli. Jako předloha sochy posloužil oltářní obraz z knířovského kostela, avšak zpodobnění Panny Marie je v případě tohoto díla až nezvykle hrubší a rustikálnější, než tomu u podobných soch obvykle bývá.\n\n"}
{"id": "1519158", "url": "https://cs.wikipedia.org/wiki?curid=1519158", "title": "Seznam sídel v Chorvatsku (J)", "text": "Seznam sídel v Chorvatsku (J)\n\nToto je seznam sídel v Chorvatsku začínajících na písmeno J.\n"}
{"id": "1519159", "url": "https://cs.wikipedia.org/wiki?curid=1519159", "title": "Jiří Just (historik)", "text": "Jiří Just (historik)\n\nJiří Just (* 24. září 1973 Ústí nad Orlicí) je český historik zaměřený především na církevní dějiny raného novověku.\nJe absolventem Evangelické teologické fakulty Univerzity Karlovy v Praze, kde vystudoval nejprve v letech 1997–2004 obor evangelická teologie a v roce 2007 zde ukončil doktorské studium historické teologie s disertační prací na téma \"Biblický humanismus Jana Blahoslava\". \n\nV současné době pracuje jako vědecký pracovník v oddělení dějin raného novověku Historického ústavu Akademie věd ČR, v. v. i., dříve mimo jiné přednášel na ETF UK (2005–2006). Badatelsky se zaměřuje na dějiny reformace v českém a středoevropském kontextu, historii a vydavatelskou činnost Jednoty bratrské či otázky konfesionalizace raně novověké společnosti. \n\n"}
{"id": "1519160", "url": "https://cs.wikipedia.org/wiki?curid=1519160", "title": "Heraldický konzultor Konference biskupů Slovenska", "text": "Heraldický konzultor Konference biskupů Slovenska\n\nInstitut Heraldických konzultorů Konference biskupů Slovenska (HK KBS) byl ustanoven na plenárním zasedání KBS ve dnech 10.–11. března 2008, kdy byly také schváleny Směrnice pro tvorbu heraldických symbolů (erbů) v Římskokatolické církve a Řeckokatolické církve na Slovensku. HK KBS je členem Rady KBS pro vědu, vzdělání a kulturu jako expert pro oblast církevní heraldiky. Sbor heraldických konzultorů Římskokatolické a Řeckokatolické církve je tedy výkonným a poradním orgánem pro návrh erbů farností, děkanátů či diecézí a v praxi provádí regulaci církevní-heraldické tvorby na Slovensku. Podle přijatých Směrnic pro tvorbu heraldických symbolů smí být do užívání uveden jen takový církevní erb, jehož popis (blason) a vyobrazení písemně podpořil jeden z heraldických konzultorů. Schválený znak je možné dále zapsat i do Heraldického registru Slovenska, vedeného na Ministerstvu vnitra Slovenské republiky, který v současnosti představuje nejvyšší heraldickou autoritu na Slovensku.\n\n\n"}
{"id": "1519162", "url": "https://cs.wikipedia.org/wiki?curid=1519162", "title": "Evropský týden mobility", "text": "Evropský týden mobility\n\nEvropský týden mobility (anglicky \"mobility week\") je každoroční iniciativa Evropské komise pro udržitelnou městskou mobilitu od roku 2002. Vyzývá evropské obce a města, aby věnovala týden udržitelné dopravě. Pravidelně se koná třetí týden v září, končí mezinárodním dnem bez aut. Každý ročník má své motto, jako například čistý vzduch, víceúčelovost či sdílená ekonomika v dopravě. Součástí programů akce spojené s udržitelnou dopravou, jako například cyklojízdy, přednášky či festivaly, dochází také k dočasné uzavírce některých ulic automobilům, dochází k otevření ulic pěším a cyklistům.\n\nV roce 2019 se ho účastní 44 evropských států, s celkem 1820 zúčastněnými městy. V Česku jich je k roku 2019 zúčastněných 23.\n\nOd 2000 probíhá v Evropě jednodenní každoroční akce Den bez aut, kterou iniciovala Evropská komise. Záměrem kampaně bylo upozornit na neudržitelný nárůst individuální automobilové dopravy ve městech a na různé způsoby jeho řešení – podpora veřejné dopravy silniční i železniční, budováni cyklostezek, zkvalitňování prostranství pro pěší a podobně.\n\nV roce 2002 byl jednodenní Den bez aut rozšířen na celotýdenní kampaň Evropský týden mobility, jehož je den Bez aut součástí. Účast v kampaních je otevřena všem městům, obcím i regionům, která mají o problematiku udržitelné dopravy zájem.\n\nNárodní koordinaci kampaně Evropského týdne mobility i Dne bez aut v rámci ČR zajišťuje Ministerstvo životního prostředí ČR. V českých městech v rámci ETM běžně probíhají například turistické a cyklistické výlety (cyklojízdy, cyklozvonění), komentované procházky městem, bezpečnostní akce, semináře a přednášky. Dále jsou na programech dny jednotlivých městských dopravních podniků či akce nepřímo závislé na ETM jako kampaň Do práce na kole či festival Zažít město jinak.\n\nV roce 2019 proběhla takzvaná „hvězdicová cyklojízda\" do níž se zapojili spolu s občany primátoři Olomouce Mirek Žbánek, Přerova Petr Měřínský a Prostějova František Jura. Dne 21. září se na kolech vydali na pomyslný střed trojměstí, aby ukázali naklonění svých moravských měst pro cyklodopravu. \n\n"}
{"id": "1519163", "url": "https://cs.wikipedia.org/wiki?curid=1519163", "title": "Buchananie", "text": "Buchananie\n\nBuchananie (\"Buchanania\") je rod rostlin z čeledi ledvinovníkovité. Jsou to stromy s kožovitými, jednoduchými, střídavými listy a drobnými pětičetnými květy v latovitých květenstvích. Plodem jsou drobné peckovice.\nRod zahrnuje asi 26 druhů a je rozšířen v tropické Asii, Austrálii a Tichomoří.\nMezi ekonomicky významné druhy náleží zejména \"Buchanania lanzan\". Je těžen pro dřevo, plody jsou součástí asijské kuchyně. Některé druhy buchananií mají význam v indické medicíně.\n\nBuchananie jsou oboupohlavné, malé až středně velké stromy s hustou korunou. Listy jsou střídavé, jednoduché, přisedlé nebo řapíkaté, více či méně kožovité, celokrajné. Květy jsou oboupohlavné, stopkaté (stopka je někdy článkovaná), většinou pětičetné, uspořádané v úžlabních nebo vrcholových latách. Kalich je opadavý nebo vytrvalý. Koruna je bílá nebo zelenavá. Tyčinek je většinou 10, nitky jsou šídlovité, u některých druhů článkované. Gyneceum je složené ze 4 až 6, jen na bázi srostlých plodolistů (téměř apokarpní). Blizna je šikmo uťatá. Každý plodolist obsahuje jediné vajíčko. Plodný bývá jen jeden z nich, ostatní jsou sterilní. Plodem je červená nebo hnědá, čočkovitá peckovice, u některých druhů s vytrvalým kalichem. Plody obsahují jediné semeno a jsou poměrně drobné. Za zralosti se plod u některých druhů rozpadá na dvě poloviny.\n\nRod buchananie zahrnuje asi 26 druhů. Je rozšířen v tropické Asii, Austrálii a Tichomoří. Jeho areál sahá od Indie a jižní Číny přes Indočínu, jihovýchodní Asii a Novou Guineu po Austrálii a tichomořské ostrovy Samoa. Největší druhové diverzity dosahuje v jihovýchodní Asii.\nBuchananie rostou zpravidla v primárních tropických deštných lesích, a to zejména v nížinách v nadmořských výškách do 600 metrů. Někdy rostou na periodicky zaplavovaných stanovištích, v rašelinných bažinách, na výchozech vápenců nebo v sekundárních porostech.\n\nKvěty buchananií jsou opylovány hmyzem. Květy \"Buchanania glabra\" vyhledávají zejména brouci z čeledí mandelinkovití, kožojedovití a nosatcovití,\nzatímco u druhu \"Buchanania cochinchinensis\" převažují bzučivky.\n\nListy \"Buchanania cochinchinensis\" obsahují triterpenoidy, saponiny, flavonoidy a asi 2,6 % tříslovin. V kůře je asi 13 % tříslovin, alkaloidy a saponiny.\n\nRod \"Buchanania\" je v rámci čeledi \"Anacardiaceae\" řazen do podčeledi \"Anacardioideae\" a tribu \"Anacardieae\".\n\nDřevo buchananií je měkké až středně tvrdé, snadno opracovatelné, s jemnou a pravidelnou strukturou. Není moc odolné vůči povětrnostním vlivům.\nJádrové dřevo bývá narůžověle hnědé a neostře oddělené od světlejší běli. V Malajsii je známo jako \"otak udang\". Používá se zejména na různé dočasné konstrukce, méně kvalitní nábytek, překližky, bedny a krabičky na zápalky. Domorodci na Nové Guineji z něj vyrábějí kánoe.\n\nDužnina plodů \"Buchanania lanzan\" je jedlá a má příjemnou sladkou vůni. Semena se konzumují pražená a voní podobně jako mandle. Jsou také zdrojem jedlého oleje. Rovněž plody \"Buchanania latifolia\" jsou jedlé a jsou složkou potravy domorodců zejména v horách střední Indie. Nezralé plody \"Buchanania lancifolia\" jsou v Indii a Myanmaru používány k ochucení kari omáček.\nDruhy \"Buchanania axillaris\", \"B. lanzan\" a \"B. latifolia\" jsou tradičně využívány v indické medicíně (Ájurvéda, Unani, Sidha) jako afrodiziakum, kardiotonikum, adstringens aj. Jádra plodů \"Buchanania lanzan\" se podávají jako mozkové tonikum, drcené listy zevně na různá zranění. Šťáva z rostliny působí proti průjmům a je užívána proti revmatismu. Pryskyřicí z \"B. latifolia\" se mj. léčí malomocenství.\n\n"}
{"id": "1519167", "url": "https://cs.wikipedia.org/wiki?curid=1519167", "title": "Prochorus (jáhen)", "text": "Prochorus (jáhen)\n\nSvatý Prochorus či Prochoros je jeden z prvních diakonů (jáhnů) rané církve.\n\nPodle tradice byl Prochorus synovcem svatého mučedníka a jáhna Štěpána. Patří do skupiny Sedmi jáhnů.\n\nSvatý apoštol Petr jej vysvětil na biskupa města Nikomédie. Je také známo, že byl společníkem svatého Jana Evangelisty.\n\nJe považován za možného autora tzv. Janových skutků, příběhů o svatém apoštolu Janovi.\n\nPodle svatého Ada z Vienne byl biskupem i v Antiochii a právě on mu připisuje mučednickou smrt.\n\nPozdější východní tradice jej řadí mezi 70 společníků Ježíše Krista.\n\nJeho svátek se slaví 28. července.\n\n"}
{"id": "1519169", "url": "https://cs.wikipedia.org/wiki?curid=1519169", "title": "Nikanor (jáhen)", "text": "Nikanor (jáhen)\n\nSvatý Nikanor je jeden z prvních diakonů (jáhnů) rané církve a mučedník.\n\nPodle tradice byl jeden ze Sedmi jáhnů kteří se měli starat o Jeruzalémskou církev. Vše je zmíněno ve Skutcích apoštolů (6:1-6).\n\nByl ukamenován za svou víru ve stejný den se svatým jáhnem Štěpánem.\n\nPozdější východní tradice jej řadí mezi 70 společníků Ježíše Krista.\n\nJeho svátek se slaví 28. července.\n\n"}
{"id": "1519170", "url": "https://cs.wikipedia.org/wiki?curid=1519170", "title": "Fiona Ferrová", "text": "Fiona Ferrová\n\nFiona Ferrová, nepřechýleně \"Ferro\", (* 12. března 1997 Libramont) je francouzská profesionální tenistka narozená v Belgii. Ve své dosavadní kariéře na okruhu WTA Tour vyhrála jeden singlový turnaj. V rámci okruhu ITF získala do září 2019 čtyři tituly ve dvouhře. \n\nNa žebříčku WTA byla ve dvouhře nejvýše klasifikována v červenci 2019 na 69. místě a ve čtyřhře pak v témže datu na 292. místě. Trénuje ji Stéphane Huet.\n\nVe francouzském fedcupovém týmu debutovala v roce 2019 čtvrfinálem Světové skupiny proti Belgii, v němž prohrála s Pauline Parmentierovou závěrečnou čtyřhru. Francouzky zvítězily 3:1 na zápasy. Do listopadu 2019 v soutěži nastoupila k jedinému mezistátnímu utkání s bilancí 0–0 ve dvouhře a 0–1 ve čtyřhře.\n\nNarodila se roku 1997 v belgickém Libramontu do rodiny Catherine a Fabrizia Ferrových, kteří ve městě vlastnili restauraci. Matka pochází z Belgie a otec má francouzsko-italské předky. Ve věku jednoho roku se s rodiči přestěhovala na jih Francie, kde se rodina stala vlatníkem dvou hotelů ve Valbonne. V tomto středisku začala hrát tenis od sedmi let.\n\nV žákovském a juniorském tenise se stala singlovou mistryní Francie v kategoriích 13letých, 16letých a 18letých. Na juniorském kombinovém žebříčku ITF nejvýše figurovala v červnu 2013 na 27. příčce.\n\nV rámci hlavních soutěží událostí okruhu ITF debutovala v únoru 2012, když na turnaj ve francouzském Bronu s dotací 10 tisíc dolarů obdržela divokou kartu. Ve čtvrtfinále uhrála jediný gem na Ukrajinku Anastasiji Vasyljevovou. Premiérový singlový titul v této úrovni tenisu vybojovala v únoru 2018 na grenobleském turnaji s rozpočtem 25 tisíc dolarů. Ve vyrovnaném finále přehrála Lucemburčanku Eléonoru Molinarovou až v tiebreaku rozhodující sady.\n\nNa okruhu WTA Tour, vyjma grandslamu, debutovala na únorovém Abierto Mexicano Telcel 2017 v Acapulku. Jako kvalifikantka na úvod dvouhry podlehla americké nasazené pětce Christině McHaleové. Do čtvrtfinále se premiérově probojovala na kantonském Guangzhou International Women's Open 2018 po vítězství nad turnajovou osmičkou Čeng Saj-saj . Mezi poslední osmičkou hráček však nenašla recept na kazašskou turnajovou pětku Julii Putincevovou. \n\nDebut v hlavní soutěži nejvyšší grandslamové kategorie přišel v ženském singlu French Open 2014, do něhož obdržela divokou kartu. V úvodním kole ji vyřadila Němka Sabine Lisická. První grandslamový zápas vyhrála na French Open 2018, kde přehrála další německou hráčku Carinu Witthöftovou. Následně však nestačila na třetí nasazenou Španělku Garbiñe Muguruzaovou. Do třetí fáze postoupila na US Open 2019 po zvládnutém duelu s krajankou Kristinou Mladenovicovou.\n\nPremiérový titul na okruhu WTA Tour získala na antukovém Ladies Open Lausanne 2019. Ve finále zdolala obhájkyni trofeje a turnajovou trojku Alizé Cornetovou po třísetovém průběhu.\n\nPřehled trenérů:\n\n"}
{"id": "1519171", "url": "https://cs.wikipedia.org/wiki?curid=1519171", "title": "Timon (jáhen)", "text": "Timon (jáhen)\n\nSvatý Timon je jeden z prvních diakonů (jáhnů) rané církve a mučedník.\n\nPodle tradice byl jeden ze Sedmi jáhnů, kteří se měli starat o Jeruzalémskou církev. To je zmíněno ve Skutcích apoštolů (6:1-6).\n\nPozději se stal biskupem města Bosra.\n\nZemřel mučednickou smrtí, byl vhozen do rozžhavené pece. \n\nPozdější východní tradice jej řadí mezi 70 společníků Ježíše Krista.\n\nJeho svátek připadá na 28. červenec.\n\n"}
{"id": "1519174", "url": "https://cs.wikipedia.org/wiki?curid=1519174", "title": "Národní řád Mali", "text": "Národní řád Mali\n\nNárodní řád Mali \"(: Ordre National du Mali)\" je druhé nejvyšší státní vyznamenání republiky Mali. Založen byl v roce 1963 na oslavu vzniku nezávislosti státu. Udílen je za civilní i vojenské zásluhy o stát a může být udělen i cizím státním příslušníkům. Velmistrem řádu je úřadující prezident Mali, který má jako jediný během výkonu své funkce právo nosit i řádový řetěz.\n\nŘád byl založen zákonem č. 63-31 AN RM dne 31. května 1963 na oslavu nezávislosti státu, kterou Mali získalo v roce 1960. Do té doby bylo Mali francouzskou kolonií.\n\nŘád je zpravidla udílen v rytířské třídě s možností pozdějšího povýšení. Pokud osoba navržená na ocenění tímto řádem již byla v minulosti oceněna Zlatou medailí za nezávislost, obdrží rovnou řád v hodnosti důstojníka.\n\nVyznamenání je možné udělit po 10 letech vojenské či veřejné služby. Vyšší třída může být udělena po 5 pěti letech od udělení nižší třídy. Hlavám cizích států a výjimečně i dalším významným osobnostem afrického původu může být řád udělen rovnou ve vyšší třídě. Ve výjimečných případech může být řád udělen i posmrtně.\n\nHlavou řádu je prezident Mali, který ihned po nástupu do své funkce získávám řád v hodnosti velkokříže, který mu zůstává i po skončení funkčního období. V době výkonu své funkce má prezident právo nosit velkokříž s řádovým řetězem.\n\nVzhled řádového odznaku je založen na vzoru francouzského Řádu čestné legie. Skládá se z větší pěticípé zlatě smaltované hvězdy a z menší pěticípé červeně glazované hvězdy. Cípy obou hvězd jsou zlatě lemované a u větší hvězdy zakončené zlatými kuličkami. Uprostřed je kulatý červeně smaltovaný medailon. V medailonu jsou zlatě vepsána písmena RM \"(zkratka Republika Mali)\". Medailon je obklopen zlatým kruhem s nápisem ORDE NATIONAL \"(národní řád)\". V dolní polovině kruhu jsou vyobrazeny dvě zkřížené vavřínové větvičky. Na zadní straně medailonu je vyobrazen státní znak a nápis UN PEUPLE, UN BUT, UN FOI \"(jeden národ, jeden cíl, jedna víra)\". Odznak tří nejvyšších tříd je na stuze zavěšen na dvou zelených vavřínových větvích, mezi nimiž je vyryta zlatá lví hlava.\n\nŘádový odznak v rytířské třídě je stříbrný, ve vyšších třídách je zlatý. Velikost odznaku je v případě rytířské a důstojnické třídy 42 mm, u vyšších tříd pak 60 mm.\n\nŘádová hvězda je stříbrná. Na ní je položen řádový odznak. Hvězda patří k řádovým insigniím v hodnostech velkokříže a velkodůstojníka. Průměr hvězdy je 90 mm.\n\nStuha je žlutá s jedním okrajem lemovaným červeně a s druhým lemovaným zeleně. Tyto barvy odpovídají barvám státní vlajky. Stuha důstojníka je zdobena rozetou. Šířka stuhy ve třídě velkokříže je 101 mm, u ostatních tříd to je 37 mm.\n\nŘád je udílen v pěti řádných třídách:\n\n\n"}
{"id": "1519175", "url": "https://cs.wikipedia.org/wiki?curid=1519175", "title": "Przemysław Dakowicz", "text": "Przemysław Dakowicz\n\nPrzemyslaw Dakowicz (* 21. září 1977 Nowy Sącz) je polský básník, spisovatel a vysokoškolský pedagog.\n\nVyrůstal v městě Nowy Sącz. V roce 2002 vystudoval Filologickou fakultu Lodžské univerzity v Lodži, obor polonistika, poté učil na vysokých školách v Lodži a ve Varšavě (Univerzita kardinála Stefana Wyszyńského). Doktorát z dějin polské literatury 19. a 20. století obhájil na Filologické fakultě Lodžské univerzity v Lodži v roce 2008. Je odborným asistentem na Ústavu polonistiky Lodžské Univerzity v Lodži. Spolupracuje s časopisem \"Topos\".\n\nNěkolik jeho básní a esejí bylo přeloženo do češtiny (překladatelé: Josef Mlejnek, Libor Martinek) a prezentováno v časopisu „Kontexty” i v Českém rozhlase 3 - Vltava (pořad \"Loučka/Ďáblice\" - rozhlasové setkání Dakowicze s českým autorem Milošem Doležalem).\n\n\n\n\n\nZa své dílo byl několikrát oceněn: \n\n"}
{"id": "1519176", "url": "https://cs.wikipedia.org/wiki?curid=1519176", "title": "Danuše Klichová", "text": "Danuše Klichová\n\nDanuše Klichová, někdy též Danuše Hostinská-Klichová, (* 22. srpna 1949 Brno) je česká herečka. Před kamerou se prvně objevila v roce 1968 v televizním snímku \"Natali\". O tři roky později (1971) si zahrála postavu Daniely ve filmu \"Svědectví mrtvých očí\", která je milenkou staršího ženatého profesora Horáčka, jehož hraje Jiří Adamíra. Úlohu dostala také ve filmech \"Směšný pán\" režírovaný Karlem Kachyňou nebo v komedii \"Brácha za všechny peníze\". Od roku 1999 patří mezi osobnosti, jejichž hlas informuje z nádražního rozhlasu (systém INISS) na železničních stanicích a zastávkách v České republice o aktuální dopravní a provozní situaci. Její dcerou je česká moderátorka a herečka Marta Ondráčková.\n"}
{"id": "1519178", "url": "https://cs.wikipedia.org/wiki?curid=1519178", "title": "Root beer", "text": "Root beer\n\nRoot beer (doslovně \"kořenové pivo\") je sladká severoamerická limonáda vyráběná z výtažků kořenové kůry kašti bělavé \"Sassafras albidum.\" Tradičně je to nealkoholický nápoj, který se občas vyskytne i v alkoholické verzi. Kvůli potenciální karcinogenitě kašťového extraktu se dnes toto aroma vyrábí synteticky. Mezi hlavní značky v USA patří A&W Root Beer, Barq's, Dad's Root Beer, Hots Root Beer a Mug Root Beer. A&W, Barq's a Tribe Root Beer jsou známé v České republice. \n\nV USA vyráběná kořenová piva obsahující alkohol jsou Small Town Brewery's Not Your Father's Root Beer; Coney Island Brewing Co.'s Hard Root Beer; a Best Damn Brewing Co.'s Best Damn Root Beer.\n\nNápoje z kašti vyráběli původní obyvatelé Ameriky ještě před příchodem Evropanů. \n\nKořenové pivo poprvé uvedl na trh Charles E. Hires, který ho představil v roce 1876 ve Filadelfii na mezinárodním veletrhu Centennial Exposition. Původně chtěl nápoj pojmenovat „kořenový čaj“, protože ale jeho zamýšlenou klientelou byli horníci z pennsylvánských dolů, nakonec ho nazval kořenové pivo. Nealkoholické verze kořenového piva slavily komerční úspěch, zejména pak v době americké prohibice.\n\nV dnešní době se root beer komerčně vyrábí v každém státě USA a v Kanadě. . Ačkoliv je tato limonáda nejoblíbenější v Severní Americe, vyrábí se i v jiných zemích, včetně Austrálie, Velké Británie, Malajsie, Argentiny, Německa, Filipín, Singapuru, Tchaj-wanu, Jižní Koreje, Indonésie, Švédska, Vietnamu, a Thajska. Chuť kořenového piva se může v jednotlivých zemích lišit, ale základ všech je stejný: filtrovaná voda, cukr a umělé kašťové aroma. K tomuto základu se pak přidávají různé příchutě jako je vanilka, gaultheriová silice (wintergreen), kůra ze střemchy pozdní, kořen lékořice, kořen přestupu léčivého (sarsaparilla), muškátový oříšek, akácie, anýz, melasa, skořice, bříza sladká a med . K vytvoŕení pěny se používá sojový protein, hnědého zabarvení se dosáhne přidáním karamelového potravinářského barviva. \n"}
{"id": "1519179", "url": "https://cs.wikipedia.org/wiki?curid=1519179", "title": "Kristie Ahnová", "text": "Kristie Ahnová\n\nKristie Haerim Ahnová (* 15. června 1992 New York) je americká profesionální tenistka korejského původu. Ve své dosavadní kariéře na okruhu WTA Tour nevyhrála žádný turnaj. V rámci okruhu ITF získala do úbora 2020 sedm titulů ve dvouhře a dva ve čtyřhře. \n\nNa žebříčku WTA byla ve dvouhře nejvýše klasifikována v září 2019 na 87. místě a ve čtyřhře pak v dubnu 2017 na 199. místě.\n\nV roce 2014 absolvovala po čtyřletém studiu Stanfordovu univerzitu v interdisciplinárním oboru Science – Technology – Society.\n\nV rámci hlavních soutěží událostí okruhu ITF debutovala v květnu 2008, když na turnaj v pensylvánském Landisvillu s dotací 10 tisíc dolarů obdržela divokou kartu. V soutěži nenašla přemožitelu, když v závěrečných kolech porazila Sloane Stephensovou, Álvarez Teránovou a Rebeccu Marinovou. Také třetí kariérní turnaj v této úrovni přetavila v titul po finálové výhře nad tchajwankou Čan Ťin-wej.\n\nDebut na okruhu WTA Tour se pro ni zároveň stal první účastí v nejvyšší grandslamové kategorii, když v šestnácti letech postoupila z tříkolové kvalifikace do ženského singlu US Open 2008. V úvodním kole však nenašla recept na ruskou světovou šestku Dinaru Safinovou. Výdělek inevstovala do vysokoškolského studia. Na další start v hlavní soutěži grandslamu pak čekala deset let, než odehrála první kolo Australian Open 2018, v němž ji přehrála Barbora Strýcová. Premiérového vítězného zápasu dosáhla na US Open 2019. Na cestě do osmifinále na její raketě v rodném Flushing Meadows skončily Rusky Světlana Kuzněcovová, Anna Kalinská a Lotyška Jeļena Ostapenková.\n\nPrvní vyhraný zápas na túře WTA si připsala z dubnového Monterrey Open 2017, kde prošla kvalifikačním sítem. Na úvod vyřadila Janu Čepelovou. Poté podlehla pozdější šampionce turnaje a druhé nasazené Anastasiji Pavljučenkovové. Do čtvrtfinále travnatého AEGON Open Nottingham 2017 pronikla přes Naomi Ósakaovou a Magdu Linetteovou. V něm ji však zdolala Slovenka Magdaléna Rybáriková.\n\n"}
{"id": "1519183", "url": "https://cs.wikipedia.org/wiki?curid=1519183", "title": "Hvězducha", "text": "Hvězducha\n\nHvězducha (\"Astronium\") je rod rostlin z čeledi ledvinovníkovité. Jsou to stromy se střídavými zpeřenými listy a drobnými pětičetnými květy v úžlabních nebo vrcholových květenstvích. Plody jsou podepřené zvětšeným papírovitým kalichem a šíří se větrem. Rod zahrnuje 11 druhů a vyskytuje se v tropické Americe. Šťáva nebo prach z rostlin může způsobit dermatitidu. Některé druhy jsou vyhledávány pro dekorativní a kvalitní dřevo nebo mají význam v domorodé medicíně. Mezi významnější druhy náleží zejména hvězducha jasanolistá (\"Astronium fraxinifolium\") a \"Astronium graveolens\".\nDruhy \"Astronium balansae\" a \"A. urundeuva\" byly přeřazeny do samostatného rodu \"Myracrodruon\".\n\nHvězduchy jsou opadavé, dvoudomé, malé až mohutné stromy, ronící při poranění průsvitnou šťávu. Listy jsou střídavé, lichozpeřené, řapíkaté, složené z řapíčkatých, většinou vstřícných, celokrajných, vroubkovaných nebo zubatých lístků. Květy jsou jednopohlavné nebo oboupohlavné, pětičetné, stopkaté, uspořádané v úžlabních či vrcholových thyrsoidech. Koruna je zelenavě bílá nebo nažloutlá a stářím růžovějící. Tyčinek je pět, jsou přirostlé k bázi disku a střídají se s korunními lístky. V květech je tenký pětilaločný disk. Semeník je srostlý ze 3 plodolistů a nese 3 čnělky, obsahuje však pouze jednu komůrku s jediným vajíčkem. Plodem je peckovice, nesoucí často na vrcholu zbytky čnělek a podepřená zvětšeným, vytrvalým, papírovitým kalichem. Mají pryskyřičnatou dužninu a tenkou, za sucha křehkou a lámavou pecku (endokarp).\n\nRod hvězducha zahrnuje 11 druhů. Je rozšířen v tropické Americe od Mexika po Paraguay a severní Argentinu. Největší areál, sahající od Mexika po Paraguay, má druh \"Astronium graveolens\". Rozsáhlý areál má v rámci Jižní Ameriky také hvězducha jasanolistá a \"Astronium lecointei\". Některé druhy jsou endemity východní Brazílie. \"Astronium obliquum\" je endemit souostroví Trinidad a Tobago.\n\nPlody hvězduchy jsou podepřené vytrvalým, zvětšeným kalichem, který zajišťuje jejich šíření větrem.\n\nŠťáva z rostlin může způsobit dermatitidu. Prach vznikající při opracování dřeva \"Astronium graveolens\" někdy způsobuje vážné poškození kůže, připomínající i popáleniny 2. stupně. Mechanismus účinku je obdobný jako u řady jiných druhů z čeledi ledvinovníkovité.\n\nRod \"Astronium\" je v rámci čeledi \"Anacardiaceae\" řazen do podčeledi \"Anacardioideae\" a tribu \"Rhoeae\". Druhy \"Astronium balansae\" a \"A. urundeuva\" byly přeřazeny do samostatného rodu \"Myracrodruon\".\n\n\nHvězduchy poskytují tvrdé, těžké, trvanlivé a často i dekorativní dřevo, používané na stavby i v truhlářství (např. na výrobu nábytku). Není příliš odolné vůči termitům.\nDřevo hvězduchy jasanolisté (\"Astronium fraxinifolium\") je obchodováno pod názvem \"urunday\". Je hnědé, červenohnědé až purpurově červené, tmavě žilkované nebo skvrnité, a je považováno za jedno z nejkrásnějších brazilských dřev. Používá se i na stavby mostů a vodních konstrukcí. V Brazílii se z něj vyrábějí i železniční pražce.\nTěží se také dřevo \"Astronium lecointei\" a \"A. graveolens.<ref name=\"fl-cost-18/3\"></ref>\nNěkteré druhy mají význam v domorodé medicíně. \"Astronium graveolens\" má baktericidní účinky.\nVnitřní kůra a listy \"Astronium ulei\" jsou v Guyaně používány jako tonikum, na kašel a při astmatu.\n\n"}
{"id": "1519185", "url": "https://cs.wikipedia.org/wiki?curid=1519185", "title": "Dušan Kožušník", "text": "Dušan Kožušník\n\nDušan Kožušník (* 28. srpna 1969 Český Těšín) je ředitel a zakladatel společnosti Compelson. Od začátku 90. let podniká a se svou firmou pomohl založit obor forenzní analýza mobilních telefonů. Je expertem na bezpečnost mobilních telefonů. Odborně přednáší pro bezpečnostní složky po celém světě na konferencích či diplomatických setkáních. V roce 2018 se začal věnovat také politice.\n\nStřední školu elektrotechnickou, na které byl velmi respektovaným vyučujícím jeho otec, vystudoval v Rožnově pod Radhoštěm. Během studia střední školy se začal seznamovat s programovacími jazyky a účastnil se jak výpočetního kroužku, tak středoškolské odborné činnosti (obdoba matematické olympiády). V roce 1985 vyhrál okresní kolo SOČ s prací \"Řešení elektrických obvodů na osobním mikropočítači\". Díky vítězství v okresním kole se kvalifikoval do krajského kola. To se mu podařilo vyhrát s robotem řízeným mikropočítačem. Robot dokázal zvedat, otáčet a přemisťovat nejrůznější předměty a také vyřešit hlavolam hanojská věž. \n\nDíky vítězství v středoškolské odborné činnosti si mohl vybrat studium na jakékoliv vysoké škole bez nutnosti přijímacích zkoušek. Pro studium si vybral katedru počítačů na Českém vysokém učení technickém. Během studia vysoké školy patřil k premiantům, díky čemuž se stal administrátorem výpočetního sálu s tehdy nejlepšími dostupnými počítači, ke kterým měl téměř nepřetržitý přístup, takže mohl počítače zkoumat. Díky vynikajícím studijním výsledkům dosáhl na prospěchové stipendium, které po dokončení studia na začátku 90. let použil k založení firmy. Studium ukončil s červeným diplomem.\n\nPři studiu počítačů na začátku 90. let zkoumal Dušan Kožušník operační systémy a zjistil, že architektura IBM PC byla z hlediska bezpečnosti navržena velmi špatně. Nedostatek se rozhodl vylepšit a založil tak v roce 1991 společnost Compelson. Jako první vytvořil kus hardwaru, který se do PC vložil podobně jako grafická karta a rozšířil jej o potřebné bezpečnostní vrstvy. Hardware a software, který s kolegou vytvořili, tak zabezpečovaly počítač a fungovaly jako antivirová ochrana. Očekával, že antivirus nebude v budoucnu potřeba, protože se Microsoft zasadí o lepší kvalitu Windows, která budou bezpečnější. Antivirovou ochranu počítačů proto v polovině 90. let opustil a začal vyvíjet čtečky a software pro SIM karty. Produkt SIMedit fungoval jako správce dat pro mobilní SIM karty, na které se ukládala veškerá data v telefonu. SIMedit se používal globálně a získal úspěch zejména v oblastech vyšetřování u organizací jako FBI, Scotland Yard, Interpol a podobně. Tím Dušan Kožušník pomohl založit obor forenzní analýza mobilních telefonů, ve kterém dále pokračoval. \n\nProdukt SIMedit vedl na konci 90. let k vývoji softwaru MOBILedit, který slouží ke správě dat v mobilních telefonech. MOBILedit umožňuje například hromadné posílání SMS zpráv z prostředí PC nebo správu a úpravu kontaktů a médií. Právě díky možnosti spravovat data v telefonech byl software také oblíbený u vyšetřovacích složek a firma Compelson tak pokračovala v celosvětovém úspěchu. V roce 2019 Compelson doposud dodal produkty do více než 163 zemí a software firmy používají miliony lidí. MOBILedit je pokládán za první software pro vyšetřování mobilních telefonů na světě. V roce 2019 je vlajková loď společnosti Compelson verze produktu MOBILedit Forensic Express, který Dušan Kožušník jezdí prezentovat na odborné konference (jako například pro Interpol) po celém světě. Cesty na odborné konference doplňuje také diplomatickými setkáními za účelem zvýšení efektivity vyšetřovacích složek v daných zemích, kde pomáhá nejen s vyšetřováním mobilních telefonů, ale také s odbornými školeními a zařízením forenzních laboratoří. V roce 2019 má společnost Compelson 3 hlavní produkty - MOBILedit Forensic Express, MOBILedit Phone Manager a Phone Copier Express. V uvedeném roce také Kožušník postavil v Praze forenzní laboratoř, kde nabízí pro vyšetřovací složky a odbornou veřejnost pokročilé odemykání mobilních zařízení na zakázku.\n\n"}
{"id": "1519186", "url": "https://cs.wikipedia.org/wiki?curid=1519186", "title": "Polévka ze škeblí", "text": "Polévka ze škeblí\n\nPolévka ze škeblí (anglicky Clam Chowder) je tradičně hustá bílá polévka obsahující škeble, vývar a přísady, jako jsou nakrájené brambory, cibule a celer. Obvykle se podává se slanými krekry. \n\nJídlo pochází z východní části USA, v dnešní době se běžně podává v restauracích po celých Spojených státech, zejména v pátek, kdy američtí katolíci tradičně nejedí maso. Existuje mnoho regionálních variant této polévky, ale dvě verze převládají - “bílá” polévka z Nové Anglie a “červená“ z oblasti Rhode Islandu a Manhattanu.\n\n“Bílá“ verze polévky je starší z těch dvou a také oblíbenější. Objevila se v oblasti Nové Anglie, kde ji vařili první osadníci původem z Francie, z území Nova Scotia a z Británie, a už v 18. století se jedla běžně. První recept na “červenou“ polévku (s rajčaty) byl zveřejněn až v roce 1934.\n\nOd doby, kdy se v 19. a 20. století popularita polévky rozšířila z Nové Anglie do zbytku Spojených států, vzniklo mnoho jejích regionálních variací. \n\nVaří se z předsmaženého vepřového masa, osolené vody, brambor, nakrájené cibule, škeblí, másla, soli a pepře.\n\nTato varianta se připravuje v regionu Outer Banks v Severní Karolíně, a to z čistého vývaru, slaniny, brambor, cibule a mouky. Obvykle se ochucuje velkým množstvím bílého a/nebo černého pepře, případně nasekanou zelenou cibulkou.\n\nTento recept v sobě spojuje jak “bílou“, tak “červenou“ verzi, takže výsledkem je rajčatová krémová polévka. Název jídla je slovní hříčka, která naznačuje, že poloha Long Islandu, stejně jako recept, je asi na půl cesty mezi Manhattanem a Novou Anglií. Tato verze je oblíbená v mnoha malých restauracích v okrese Suffolk ve státě New York. \n\nPolévka má červenou barvu z rajčat, která se přidávají místo mléka. Tento recept pochází od portugalských přistěhovalců na Rhode Islandu, kteří byli zvyklí přidávat rajčata do většiny svých pokrmů. \n\nJe to tradiční pikantní verze servírovaná v restauracích na Floridě poblíž St. Augustine a v severovýchodním rohu Floridy. Základem je rajčatový vývar s papričkou datil (extrémně pálivá chilli paprička srovnatelná s habanero, údajně přivezená do St. Augustine menorcanskými osadníky v 18. století; paprička prý roste pouze na dvou místech na zeměkouli: v Menorce ve Španělsku a v St. Augustine na Floridě).\n\nObčas nazývaná Boston Clam Chowder. Zhotovuje se z mléka nebo smetany a často má hustší konzistenci než jiné regionální varianty. Obvykle se připravuje z brambor, cibule a škeblí. Většinou se servíruje s \"oyster crackers\". Krekry se buďto rozdrtí a vmíchají do polévky, nebo se podávají jako ozdoba. \n\nCharakteristickým rysem této verze je červená barva polévky odvozená od rajčatového vývaru s bramborami, ale - na rozdíl od manhattanského stylu - neobsahuje kousky rajčat ani jinou zeleninu. Je nejspíš portugalského původu. \n"}
{"id": "1519189", "url": "https://cs.wikipedia.org/wiki?curid=1519189", "title": "Ještěrka perlová", "text": "Ještěrka perlová\n\nJeštěrka perlová (\"Timon lepidus,\" případně \"Lacerta lepidus\", \"Lacerta lepida\") je druh ještěrky z čeledi Lacertidae (ještěrkovití) a údajně největší žijící zástupce na území Evropy. V Česku je k vidění například v zoo Hluboká.\n\nAsi největší žijící zástupce Evropy. Jeho domovinou je konkrétně jihozápad kontinentu (zejména Pyrenejský poloostrov – Španělsko, Portugalsko, jižní Francie a severozápad Itálie). Na těchto místech žije obvykle v nížinných biotopech, osídluje též kulturní krajiny (prostředí z části přeměněné člověkem). Pohybovat se může však i ve vyšších nadmořských výškách (viz Prostředí a život).\n\nJeštěrka perlová je jednou z největších ještěrek. Dospělý exemplář dosahuje celkové délky (včetně ocasu) 30–70 cm, vzácněji až 90 cm, a hmotnosti až 0,5 kg. Ocas bývá až dvakrát delší něž samotné tělo, u kořene je tlustý a ke konci se postupně zužuje. Největších délek dosahují jedinci s původním (neregenerovaným) ocasem. Vylíhlá mláďata mají tělo dlouhé obvykle 4–5 cm, až 12 cm.\n\nJedná se o statnou ještěrku s mohutnou stavbou těla. Samec má mimořádně velkou hlavu a mocné čelisti, které používá k lapání kořisti i k obraně (člověka dokáže velmi bolestivě kousnout). Krk je opatřený zoubkovaným límcem. Dlouhé a silné nohy zdobí zakřivené drápy. Ocas je snadno oddělitelný a slouží k případnému odlákání a úprku před predátorem. Na hřbetě je obvykle zelený, ale na hlavě a ocasu našedlý až nahnědlý. Vyniká černou rozetou s výraznými blankytně modrými fleky na bocích. Spodek má nažloutlý až nazelenalý. Samec se ukazuje v jasnějších barvách a pestřejší kresbou. Mláďata jsou odlišná – zelená, šedá, nebo hnědá s bílými a černě orámovanými skvrnami téměř po celém těle, kromě břišních partií. Tělesné parametry, zbarvení a vzorování se liší v rámci oddělených populací a obývaných lokalit. Jsou známi i melaničtí, nebo albiničtí jedinci.\n\nJeštěrka perlová se dělí na tři, případně čtyři poddruhy, na základě oddělených populací a tedy navzájem vzdáleného výskytu. Studie z roku 2017 objevila poměrně malou formu této ještěrky, s průměrnou délkou těla 14 cm, v centrální části Pyrenejského poloostrova (Španělsko – Sierra de Gredos). Patrně se tak jako další začlení mezi poddruhy, nebo bude označena za monotypický druh.\n\n\nObývá různé druhy biotopů, ideální jsou suchá horká léta a chladné deštivé zimy (konkrétně ty přečká v hibernaci). Preferuje otevřené krajiny se směsí křovin a stromů, nebo skalnaté a písčité plochy, případně olivové háje a vinice. Na těchto místech se skrývá v puklinách a mezi kameny, v dutinách stromů a také ve vlastních či cizích, převážně zaječích norách. Pohybuje se i ve vyšších nadmořských výškách, obvykle do 700–1000 metrů, maximálně asi do 2500 metrů. Druh se zdržuje převážně na zemi, ale bez problému vyšplhá na skálu, nebo vzrostlý strom. Prostředí, které poskytuje mnoho trvalých úkrytů je klíčové a právě v takovém bude druh hojný.\n\nJeštěrka perlová se živí zejména větším hmyzem, obzvláště brouky, ale i kobylkami, cvrčky a hlemýždi. Také navštěvuje ptačí hnízda a příležitostně ukořistí i jiné plazy, drobná mláďata savců a dokonce škorpióny. Může konzumovat i rostlinnou potravu, zejména pak květy nebo přezrálé plody (sladké ovoce). Nejaktivnější jsou těsně před hibernací, nebo po ní, kdy jsou vyhladovělý.\n\nDruh je zpravidla monogamní. Během jedné sezóny mohou mít samice až tři snůšky. Reprodukční období nastává koncem jara, nebo začátkem léta. Samec je teritoriální a se svými souputníky svádí energické souboje. Často hrozí specifickými postoji a otevřenou tlamou. K nalezení družky si pomůže tím, že po okolí trousí svůj pach skrze femorální póry. Kopulace je krátká, asi pětiminutová, avšak opakovaná. Přibližně tři měsíce po páření (červen-červenec) samice snese asi 20–23 vajec (mladá samice podstatně méně), které schová pod kameny, větvemi, v podestýlce z listí, nebo je zahrabe do vlhké zeminy. Asi za 8–14 týdnů se vylíhnou malé ještěrky s délkou těla 4–12 cm. Navzdory příbuzenstvu jsou k sobě poměrně agresivní a bojují mezi sebou o potravu. Pohlavně vyzrálé jsou asi ve 2–3 letech, v pozdějším věku spíše samice. Pářit se mohou i dříve, ale snůšky nejsou oplozené. Dožívají se jistě pěti a více let a ve srovnání s jinými druhy ještěrek se předpokládá, že mohou žít 12–20 let.\n\nMezinárodní svaz ochrany přírody (IUCN) hodnotí druh jako téměř ohrožený. Počet jedinců pravděpodobně ubývá, některé populace, především v Itálii, jsou téměř zaniklé. Příčinnou je fragmentace stanovišť, neboli ztráta vhodných lokalit. Ve Španělsku (kde je nejčetnější) a v Portugalsku je zákonem chráněná.\n\n"}
{"id": "1519195", "url": "https://cs.wikipedia.org/wiki?curid=1519195", "title": "Rue Brisemiche", "text": "Rue Brisemiche\n\nRue Brisemiche je ulice v Paříži. Nachází se ve 4. obvodu.\n\nUlice vede od křižovatky s \"Rue du Cloître-Saint-Merri\" a končí na křižovatce s \"Rue Saint-Merri\". Celou západní stranu ulice ohraničuje \"Place Igor-Stravinsky\" s fontánou z roku 1981.\n\nNázev ulice pochází od slova „miche“ (bochník chleba), které se zde vyráběly pro kanovníky kostela Saint-Merri.\n\nOd roku 1207 se ulice nazývala různými jmény: \"Vicus de Bay-le-Hoeu\", \"Rue Baille-Heu\", \"Rue Bailleheu\", \"Rue Baillehoë\" nebo \"Rue Baille-Hoë\". Kolem roku 1273 měla název \"Rue de la Bouclerie\" nebo \"Rue de la Petite Bouclerie\" a v roce 1512 pak \"Rue de la Baudroierie\" nebo \"Rue de la Baudrerie\". V seznamu \"Le Dit des rues de Paris\" je uvedena pod názvem \"Rue Baillehoe\".\n\nUlice byla až do 16. století součástí klauzury kostela. V roce 1560 byl úsek mezi \"Rue Maubuée\" a \"Rue Neuve-Saint-Merri\" přejmenován na \"Rue du Poirier\".\n\nMinistr Jean-Antoine Chaptal vydal 5. října 1801 vyhlášku, která stanovila nejmenší šířku této ulice na 6 metrů. Na základě pozdějšího královského nařízení se tato šířka zvětšila na 10 metrů.\n\nV 19. století byla \"Rue Brisemiche\" dlouhá 78 metrů, začínala u \"Rue du Cloître-Saint-Merri\" a končila na \"Rue Neuve-Saint-Merri\".\n\nV roce 1911 došlo k rozšíření ulice, když absorbovala \"Rue Taillepain\".\n\nNa základě vyhlášky ze dne 13. srpna 1971 byla část, která se rozkládala mezi \"Rue Saint-Merri\" a \"Rue Simon-le-Franc\", v roce 1972 zrušena kvůli výstavbě Centre Georges Pompidou.\n\n"}
{"id": "1519198", "url": "https://cs.wikipedia.org/wiki?curid=1519198", "title": "Ľubochnianske sedlo", "text": "Ľubochnianske sedlo\n\nĽubochnianske sedlo 762 m n. m. je výrazné sedlo v severní časti Velké Fatry. Nachází se mezi Ľubochnianskou dolinou a Krpeľany a odděluje masív Kopy a Tlstého dielu (990 m n. m).\n\nV minulosti vedla sedlem důležitá spojovací cesta mezi Turcem a Liptovem.\n\n\n"}
{"id": "1519200", "url": "https://cs.wikipedia.org/wiki?curid=1519200", "title": "Dům U Zlatého slunce (Kadaň)", "text": "Dům U Zlatého slunce (Kadaň)\n\nDům U Zlatého slunce (Mírové náměstí čp. 185) patří k nejstarším měšťanským domům na Starém Městě v Kadani. Nachází se přímo na hlavním náměstí (nyní Mírové, dříve Tržní) hned vedle kadaňské radnice.\n\nJeden z nejstarších kadaňských měšťanských domů čp. 185 musel být po velkém požáru města roku 1498 zcela zrekonstruován. Tehdy byl dům uveden do nové podoby v pozdně gotickém stylu. V roce 1526 je jako jeho majitel uveden měšťan Hans Voyth, který dům později prodal jistému Hieronymu Clementovi. Od něj dům roku 1540 přešel do vlastnictví rodiny Gesnerových. Jakýsi manželský spor měšťanky Anny Gesner, vdovy po zesnulém Urbanu Gesnerovi, přijel do Kadaně roku 1569 osobně vyřešit pražský arcibiskup Antonín Brus z Mohelnice. Písemné prameny rovněž informují, že komise, která v se k případu sešla, zasedala ve františkánském klášteře Čtrnácti sv. Pomocníků v Kadani a pro občerstvení jí byly poskytnuty čerstvé ryby, zásoby masa a sud kadaňského piva. Také v měšťanském domě čp. 185, který posléze sám obdržel právo várečné, je k roku 1586 doložena sladovna a pivovar. Někdy mezi léty 1580 až 1600 byl dům honosně přestavěn v renesančním stylu. Z této renovace je dochován velkolepý pískovcový portál s kamenickou značkou LW. Zajímavostí je, že stejnou značkou byla opatřena také sochařská výzdoba takzvané Krocínovy kašny na Staroměstském náměstí v Praze, jež vznikala v letech 1591 až 1596, přičemž autorství je připisováno jinak neznámému sochařskému mistrovi původem z Itálie. Pod současnou fasádou domu U Zlatého slunce je skryta pompézní sgrafitová výzdoba s výjevy z loveckého života.\nV 17. a 18. století fungovala v domě lékárna, kterou provozovala rodina Franck. Příslušníkem této významné měšťanské rodiny byl kupříkladu Johann Bartholomäus Ignaz Franck, který v Kadani před rokem 1688 zastával úřad královského rychtáře. Součástí domu nejspíše nadále zůstávala jak sladovna, tak i pivovar, jelikož v roce 1726 dům zdědili včetně veškerého pivovarského příslušenství, výčepu a hostince manželé Johann Michael a Maria Theresia Tschepperovi. Od roku 1809 zde pak měšťan Drechsler provozoval hostinec U Zlatého slunce, který dal domu natrvalo jeho název i domovní znamení. \n\nV roce 1899 dům U Zlatého slunce zakoupilo město Kadaň, které jej nechalo nákladně opravit, a většina prostor byla využita pro potřeby městského úřadu. Zbývající část domu si v roce 1927 pronajal velkostatkář Emanuel Karsch z Prunéřova, který zde zřídil mondénní restauraci s kavárnou. V hlavním sále tohoto restaurantu se také ještě za první republiky scházel místní šachový spolek. Oficiální český šachový klub zde byl založen dne 5. října 1947. Patronem tohoto klubu se stal světoznámý československý a později anglický šachový mistr Čeněk Kottnauer, který dokonce 28. listopadu 1948 osobně zavítal do domu U Zlatého slunce mezi kadaňské šachisty. \nV současné době se v prostorách původního restauračního zařízení nachází Pivní restaurace a v domovním průjezdu vstup do Muzea čarodějnic.\n\nSlunce, které je domovním znamením domu čp. 185, má řadu ikonografických významů. Je symbolem pravdy a odkazuje také na spravedlnost. V křesťanské ikonografii je symbolem mariánským, který úzce souvisí s apokalyptickým výjevem \"ženy oděné sluncem\". Domovní znamení domu U Zlatého slunce je výrazně antropomorfizované, tj. zlatý sluneční kotouč, z nějž vycházejí paprsky, má rysy usmívající se lidské tváře. V evangeliu podle Matouše se v jedné pasáži píše, že Ježíš vystoupil s apoštoly na vysokou horu, kde se jim zjevili Mojžíš a Eliáš, přičemž Ježíšova tvář \"zářila jako slunce\".\n\nMotiv slunce podobný tomu na domovním znamení domu nalezneme také v heraldice, kde, přestože je slunce jednou z obecných neživotných figur, je na znacích vyobrazováno zásadně s lidským obličejem a paprsky.\n\nDomovní název U Zlatého slunce býval vždy velmi oblíbený a domy tohoto jména nalezneme například ve Vídni, Praze, Plzni, Vratislavi, Žitavě i Chebu.\n\nPodle pověsti stával na místě nynějšího domu U Zlatého slunce v Kadani dvůr původně náležející ke komendě rytířského řádu johanitů, který do města přišel již koncem 12. století. Jako upomínka pak měl být prý v později vzniknuvším měšťanském domě uchováván starodávný obraz řádových rytířů v černých pláštích s bílými kříži, který shořel při velkém požáru města roku 1811. Pověsti praví, že v průjezdu domu se zjevuje přízračný řádový rytíř v přilbici s taseným mečem. Právě v tomto průjezdu se taktéž dochoval reliéf s andělem, který údajně pochází ještě z někdejšího johanitského dvora a je tak jeho jedinou dochovanou částí a nejstarším architektonickým prvkem domu. \n\n\n"}
{"id": "1519201", "url": "https://cs.wikipedia.org/wiki?curid=1519201", "title": "Kanton Luneray", "text": "Kanton Luneray\n\nKanton Luneray ( ) je francouzský kanton v departementu Seine-Maritime v regionu Normandie. Tvoří ho 73 obcí. Zřízen byl v roce 2015.\n\n\n\n"}
{"id": "1519202", "url": "https://cs.wikipedia.org/wiki?curid=1519202", "title": "Deportivo Cali", "text": "Deportivo Cali\n\nAsociación Deportivo Cali, zkráceně Deportivo Cali, je fotbalový klub z kolumbijského města Cali.\n\nKlub byl založen v roce 1912. Patří mezi nejúspěšnější v zemi. V letech 1978 a 1999 hrál finále Poháru osvoboditelů.\n\n\n"}
{"id": "1519203", "url": "https://cs.wikipedia.org/wiki?curid=1519203", "title": "Muzeum duší z očistce", "text": "Muzeum duší z očistce\n\nMuseo delle anime del Purgatorio (italský název pro \"Muzeum duší z očistce\") je muzeum v Římě, které se nachází na adrese Lungotevere Prati 12, v sakristii Chiesa del Sacro Cuore del Suffragio . \n\nNa místě dnešního kostela stála kaple, kterou zničil v roce 1897 oheň. Když se francouzský kněz Victor Jouët do kaple dostal, uviděl na zdi za oltářem lidskou tvář nesoucí smutný a melancholický výraz, která byla zahalená plameny. Věřil, že se jedná o duši zesnulého muže z očistce, která se zkouší dostat do kontaktu s lidmi na zemi. \n\nPo této události otec Jouët založil v Římě Sdružení proseb za duše v očistci a rozhodl se, že vytvoří muzeum věnované duším v očistci, aby tak šířil zbožnost k těmto duším. Proto cestoval po celé Evropě a získával příběhy žijících lidí, kteří se setkali s dušemi z očistce, které je žádaly o modlitby. Při svých cestách a získávání artefaktů také sbíral peníze na vybudování nového kostela na místě kaple. \n\nSbírka muzea je umístěna do jediné místnosti v sakristii v kostele Božského Srdce Ježíšova (Chiesa del Sacro Cuore del Suffragio) a obsahuje přibližně 15 předmětů spojených se zjeveními duší z očistce. \n\nSbírka zahrnuje například: \n\n"}
{"id": "1519205", "url": "https://cs.wikipedia.org/wiki?curid=1519205", "title": "Přírodní a kulturní dědictví ochridského regionu", "text": "Přírodní a kulturní dědictví ochridského regionu\n\nPřírodní a kulturní dědictví ochridského regionu je název lokality světového dědictví UNESCO. Jde o území o souhrnné ploše 947 km² vodní plochy Ochridského jezera a okolní krajiny, z toho 833 km² v Severní Makedonii a 114 km² v Albánii. Makedonská strana byla na seznam UNESCO zapsána v roce 1979, k rozšíření o albánskou část došlo v roce 2019. Důvodem zápisu byla jak výjimečnost jezera z hlediska biodiversity, tak kulturní dědictví spojené s bohatou historií regionu.\n\nOchridské jezero je jedním z nejhlubších a nejstarších jezer v Evropě, s unikátním vodním ekosystémem s více než 200 endemickými druhy fauny a flóry. Nachází se v mezihorském tektonickém příkopu. Vzniklo před 3 až 4 miliony let v období třetihor. Voda přitéká do jezera podzemní řekou přes krasové dutiny v pohoří Galičica (jeho západní svahy spadají do plochy chráněné UNESCEM) z výše položeného Prespanského jezera. U města Struga odtéká řeka Černý Drin do Jaderského moře. \n\nI přes narůstající intenzitu eutrofizace je jezero tzv. oligotrofní, charakterizované nízkým obsahem živin rozpuštěných ve vodě. Je přírodním muzeem s množstvím endemických starých druhů, blízce příbuzných s vyhynulými pravěkými druhy. Jeho geografická izolace a neměnné přírodní podmínky zachovaly v pelagiálu velké množství sladkovodních organismů s původem sahajícím až do období třetihor. Podobně jako u jezer Bajkal a Tanganika žije v jezeře řada endemických druhů pokrývající všechny stupně potravního řetězce: fytoplankton, zooplankton, vodní řasy, houby, rostliny, dále ploštěnci, sladkovodní korýši a měkkýši. Mezi zdejší ryby patří např. plotička albánská, pstruh letnica a pstruh ochridský.\n\nVodní plocha je významná i pro stěhovavé ptactvo - vyskytují se zde např. pelikán kadeřavý, pelikán bílý, kormorán velký eurasijský, kormorán malý, kormorán chocholatý, potápka černokrká, zrzohlávka rudozobá či polák malý. \n\nNa pobřeží jezera, především ve městě Ochrid a jeho okolí, se nachází řada byzantských a raně křesťanských staveb. Tzv. literární ochridská škola v čele s Klimentem Ochridským byla v 9. a 10. století vzdělanostním centrem první bulharské říše. Sakrální stavby vzkvétaly i během osmanské nadvlády a jsou vyzdobeny více než 800 ikonami namalovanými mezi 11. a koncem 14. století v jedinečném stylu, který tvoří umělecký most mezi byzantským a italským uměním. Nejvýznamnější stavby makedonské pravoslavné církve jsou mimo jiné klášter svatého Klimenta a Pantelejmona, klášter svatého Nauma, kostel svaté Sofie v Ochridu, kostel sv. Jovan Kaneo a pozůstatky raně křesťanské baziliky v Linu. Mezi další historické budovy patří Samuelova pevnost (10. století) či antické divadlo (2. století před naším letopočtem). \n"}
{"id": "1519206", "url": "https://cs.wikipedia.org/wiki?curid=1519206", "title": "Hôľná Fatra", "text": "Hôľná Fatra\n\nHôľna Fatra je geomorfologický podcelek Velké Fatry. \nNachází se v centrální části pohoří a zabírá i jižní část liptovské větve hlavního velkofatranského hřebene. Obklopují ho podcelky Velké Fatry, jen jižní hranice sousedí se Starohorskými vrchy. Západně sa nachází Bralná Fatra, na severozápadě podcelek Lysec, severně Šiprúň, východně Revúcké podolie a jihovýchodně Zvolen.\n\n\n\nCelé území podcelku patří do Národního parku Velká Fatra, resp. jeho ochranného pásma. Z velkého množství maloplošných chráněných území tady leží např. národní přírodní rezervace Kundračka, Skalná Alpa, Čierny kameň, Borišov či Suchý vrch, přírodní rezervace Smrekovica a Biela skala a přírodní památka Majerova skala.\n\nCentrální část Velké Fatry oplývá množstvím turisticky atraktivních lokalit, které jsou přístupné značenými turistickými cestami. Z dolin vedou na hřeben a vrcholy značené turistické trasy, které jsou napojené na hlavní magistrály. Jednou z nich je Cesta hrdinov SNP, vedoucí ze sedla Malý Šturec směrem na Donovaly přes Krížnou. Z jejího vrcholu vede severním směrem hlavní velkofatranská magistrála, která sa na vrcholu Ploskej rozděluje a kopíruje hřebeny turčianské a liptovské větve.\n"}
{"id": "1519207", "url": "https://cs.wikipedia.org/wiki?curid=1519207", "title": "Parmenas (jáhen)", "text": "Parmenas (jáhen)\n\nSvatý Parmenas je jeden z prvních diakonů (jáhnů) rané církve a mučedník.\n\nPodle tradice byl jeden ze Sedmi jáhnů kteří se měli starat o Jeruzalémskou církev. Vše je zmíněno ve Skutcích apoštolů (6:1-6).\n\nKázal evangelium v Malé Asii. Později se stal biskupem města Soli na Kypru.\n\nTradiční zdroje uvádí ze zemřel pokojně či byl umučen za vlády císaře Traiana.\n\nPozdější východní tradice jej řadí mezi 70 společníků Ježíše Krista.\n\nJeho svátek se slaví 28. července.\n\n"}
{"id": "1519208", "url": "https://cs.wikipedia.org/wiki?curid=1519208", "title": "Gueures", "text": "Gueures\n\nGueures je francouzská obec v departementu Seine-Maritime v regionu Normandie. Žije zde obyvatel. \n\nObec leží 8 km od pobřeží Lamanšského průlivu.\n\n"}
{"id": "1519209", "url": "https://cs.wikipedia.org/wiki?curid=1519209", "title": "Dům U Svaté Trojice (Kadaň)", "text": "Dům U Svaté Trojice (Kadaň)\n\nDům U Svaté Trojice (Mírové náměstí čp. 86) patří k nejstarším stavbám královského města Kadaně. Dlážděné sklepy a chodby vyražené v rulovém podloží pod domem byly zřejmě již ve 13. století součástí komplexu komendy rytířského a špitálního řádu johanitů v Kadani. Dům se nachází na hlavním kadaňském náměstí (nyní Mírové, dříve Tržní) v blízkosti děkanského kostela Povýšení svatého Kříže, při vyústění Sládkovy ulice. V současnosti je sídlem finančního úřadu.\n\nDům U Svaté Trojice patří k nejstarším stavbám v Kadani. Patrně již ve 13. století patřil k areálu komendy rytířského a špitálního řádu sv. Jana Jeruzalémského čili johanitů, kteří v Kadani působili v letech 1186 až 1559. Z této doby pochází také rozsáhlý několikapatrový dlážděný sklepní komplex a podzemní chodby vyražené v rulovém podloží opatřené pískovcovými lomenými portály. Zmíněná johanitská komenda zahrnovala svého času mimo dům U Svaté Trojice také domy čp. 85 (současné kadaňské děkanství), čp. 84 (kaplanku s gotickou kaplí Růžencového bratrstva, dříve zasvěcenou sv. Duchu) a čp. 83 (dříve městská škola). Komenda byla obehnána kamennou zdí, která ji oddělovala od zbytku města. Hradby byly zbořeny v rámci asanace městského opevnění již v roce 1807. Do roku 1785 též v komplexu bývalé johanitské komendy fungoval hlavní městský hřbitov. V čele kadaňské komendy stával komtur, který býval na základě pramenů převážně z 15. století zpravidla zároveň kadaňským katolickým farářem. Jedním z nich byl například v letech 1364 až 1374 kněz Johannes Henslinus z Kadaně, za jehož působení ve městě johanitskou komendu obývalo a spravovalo dalších osm řádových rytířů a kněží. Počátkem období reformace v Evropě začala kadaňská johanitská komenda ubývat na významu, až se v průběhu 16. století řád rozhodl vzdát se zde veškerého majetku a práv k městu. \n\nDům U Svaté Trojice se stal domem měšťanským a po velkých požárech města v 17. a 18. století byl postupně přestavěn v barokním stylu na dům palácového typu. Nejspíše se tehdy dům ocital ve vlastnictví předních kadaňských měšťanských rodin, jelikož byl několikrát nákladně rekonstruován. Zvláště barokní průčelí domu bylo několikráte obnovováno, například na přelomu 19. a 20. století, kdy byl dům ve vlastnictví manželů Karla a Marie Fishbachových. Tou dobou v domě vznikla známá kadaňská lékárna U Bílého lva, kterou zde spolu s drogerií provozoval Hans Püscher. Rodina Fisbachových dům vlastnila až do roku 1945, kdy byl zkonfiskován obnoveným československým státem, a o dva roky později jej jako národní správce převzal lékárník Ph. Mr. Vladimír Hes. V domě následně sídlily obchody různých zaměření, posledním z nich byla tzv. Mototechna. V roce 1977 postihl dům U Svaté Trojice zhoubný požár, který jej tehdy takřka odsoudil ke zkáze. Teprve v letech 1998 až 1999 prošel dům rozsáhlou rekonstrukcí a v současnosti je hlavním sídlem finančního úřadu v Kadani.\n\nVe štítě domu U Svaté Trojice je umístěna nika, ve které se nachází jakožto domovní znamení monumentálně pojatá barokní pískovcová socha Nejsvětější Trojice. Socha byla vytvořena okolo poloviny 18. století kadaňským sochařským mistrem Carlem Waitzmannem, rodákem ze Štýrského Hradce. Hlavní figurou sochy je Bůh Otec s rozevlátým pláštěm a zlatým žezlem v pravici sedící na trůnu. Na svém klíně drží Krista na Kříži. Nad jeho hlavou se vznáší holubice, symbol Ducha svatého. Celá socha je symbolem tzv. Nejsvětější Trojice, která představuje ikonografickou zkratku jednoho ze základních křesťanských dogmat o Boží Trojjedinosti. \n\nPodle pověstí byl posledním kadaňským johanitským komturem jistý Thomas Behem, který v Kadani též zemřel a byl pochován v chrámové kryptě. V podzemních prostorách původní komendy a ve sklepeních domu U Svaté Trojice se prý čas od času zjevuje jeho duch. Nekonečné a spletité chodby pod domem prý také ukrývají tajuplné podzemní jezero, které leží hluboko pod městem. Také na tomto jezeře se údajně v malé loďce objevuje duch posledního johanitského komtura, který, zahalen v rudém plášti s bílým křížem, třímá v levé ruce zapálenou svíci a v pravé pak knihu, ze které předčítá nesrozumitelný latinský text. Pověsti praví, že se tak komtur každý den modlí za město Kadaň. Někteří nejstarší kadaňští rodáci tvrdí, že podzemní jezero pod městem není jen pověstí a sklepení domů na Starém Městě v Kadani jsou propojena podzemními chodbami, které se sbíhají právě u tohoto jezera.\n\n"}
{"id": "1519210", "url": "https://cs.wikipedia.org/wiki?curid=1519210", "title": "Mikuláš (jáhen)", "text": "Mikuláš (jáhen)\n\nSvatý Mikuláš je jeden z prvních diakonů (jáhnů) rané církve a mučedník.\n\nNarodil se v Antiochii.\n\nPodle tradice byl jeden ze Sedmi jáhnů, kteří se měli starat o Jeruzalémskou církev. Vše je zmíněno ve Skutcích apoštolů (6:1-6).\n\nPozdější východní tradice jej řadí mezi 70 společníků Ježíše Krista.\n\nZemřel mučednickou smrtí.\n\nJeho svátek se slaví 28. července.\n\n"}
{"id": "1519211", "url": "https://cs.wikipedia.org/wiki?curid=1519211", "title": "Řád Bernarda O'Higginse", "text": "Řád Bernarda O'Higginse\n\nŘád Bernarda O'Higginse \"(: Orden de Bernardo O'Higgins)\" je chilské státní vyznamenání, které je udíleno výhradně cizím státním příslušníkům za zásluhy v oblasti umění, vědy, vzdělání, průmyslu, obchodu, humanitární a sociální spolupráce. Řád byl založen v roce 1956 a pojmenován po zakladateli chilského státu, Bernardu O'Higginsovi. Velmistrem řádu je chilský prezident.\n\nŘád byl založen dne 28. dubna 1956 \"(Decreto N.° 272)\" chilským prezidentem Carlosem Ibáñezem del Campem. Pojmenován byl po chilském generálovi a státníkovi Bernardu O'Higginsovi. Ten v letech 1810 až 1826 bojoval o nezávislost španělských kolonií v Americe.\n\nPůvodně bylo vyznamenání spojeno s Řádem za zásluhy a udělováno ve dvou třídách jako medaile Bernarda O'Higginse I. třídy a medaile Bernarda O'Higginse II. třídy. V roce 1967 došlo vyhláškou \"Decreto N.° 303\" k reorganizaci, řád se osamostatnil a byl rozdělen do čtyř tříd. V roce 1968 pak byla přidána třída velkokříže. Nyní je tak řád udílen v pěti třídách.\n\nŘád uděluje chilský prezident na žádost ministra zahraničních věcí. Je udílen pouze cizincům za zásluhy v oblasti umění, vědy, vzdělání, průmyslu, obchodu, humanitární a sociální spolupráce a neexistují žádná omezení na počet žijících vyznamenaných osob.\n\nŘádový odznak tvoří dvě stříbrné zlatě smaltované pěticípé hvězdy položené na sebe, opticky tak tvořící deseticípou hvězdu. Obě jsou lemovány bíle smaltovaným pruhem. Cípy hvězd jsou zakončeny pozlacenými kuličkami. Mezi paprsky hvězdy vyčnívají vždy tři malé lístky. Uprostřed hvězdy je zlatý kulatý medailon s portrétem Bernarda O'Higginse v uniformě. Medailon je obklopen nápisem BERNARDO O'HIGGINS • CHILE.\n\nŘádová hvězda má stejnou podobu jako řádový odznak.\n\nStuhu tvoří dva stejně široké pruhy v modré a červené barvě. V případě velkokříže je stuha červená s úzkými modrými okraji.\n\nŘád je udílen v pěti řádných třídách:\n\n\n"}
{"id": "1519212", "url": "https://cs.wikipedia.org/wiki?curid=1519212", "title": "Joué-lès-Tours", "text": "Joué-lès-Tours\n\nJoué-lès-Tours je francouzské město v departementu Indre-et-Loire v regionu Centre-Val de Loire. Žije zde obyvatel.\n\nMěsto leží v těsném sousedství s městem Tours a je součástí jeho aglomerace.\n\n\n"}
{"id": "1519213", "url": "https://cs.wikipedia.org/wiki?curid=1519213", "title": "Svatý Silvanus", "text": "Svatý Silvanus\n\nSvatý Silvanus (1. století - 1. století) byl římským křesťanským apoštolem. Je považován za jednoho ze sedmdesáti učedníků. Kázal Boží slovo spolu s apoštoly Petrem a Pavlem z Tarsu. Svatý apoštol Petr se o něm zmínil ve své první epištole. Stal se biskupem v Soluni, kde i jako mučedník zemřel. Jeho svátek se slaví 30. července.\n\n"}
{"id": "1519217", "url": "https://cs.wikipedia.org/wiki?curid=1519217", "title": "Svatý Krescens", "text": "Svatý Krescens\n\nSvatý Krescens (1. století - 1. století) byl římským křesťanským apoštolem v 1. století. Je považován za jednoho ze sedmdesáti učedníků. Byl společník svatého Pavla během jeho druhého římského zajetí. Ve čtvrté části Druhého listu Timoteovi je zmíněno, že opustil apoštola Petra a odešel do Galacie.\n\nNejstarší tradice ho představuje jako biskupa v Galacii. Pozdnější záznamy ho zmiňují jako biskupa ve Vienne a Mohuči, ale tato tvrzení nejsou hodnověrná. Ve Vienne ustanovil biskupem svatého Zachariáše. Podle římské martyrologie byl mučen za Trajana. Jeho svátek se slaví 30. července.\n\n"}
{"id": "1519220", "url": "https://cs.wikipedia.org/wiki?curid=1519220", "title": "Svatý Epenetus", "text": "Svatý Epenetus\n\nSvatý Epenetus byl jeden ze 70 společníků Ježíše Krista.\n\nByl společníkem svatého Pavla a stal se biskupem města Kartágo.\n\nSvatý Pavel ho zmiňuje v Listě Římanům:\n\nVíce informací není známo. \n\nJeho svátek se slaví 30. července.\n\n"}
{"id": "1519221", "url": "https://cs.wikipedia.org/wiki?curid=1519221", "title": "Polygonální stodola", "text": "Polygonální stodola\n\nPolygonální stodola je vesnická hospodářská stavba s mnohobokým (polygonálním) půdorysem. Zpravidla se jedná o objekty ze dřeva, stavěné srubovou konstrukcí, s nízkými stěnami, avšak s vysokou střechou, obvykle krytou došky. Polygonální stodoly se značně lišily jak velikostí, tak formou – od pětibokých a šestibokých až po čtrnáctiboké. Také jejích umístění bývalo rozdílné, mohly stát samostatně v areálu usedlosti, nebo mohly být vestavěny do přilehlých objektů.\n\nStavby polygonálních stodol se v oblasti střední Evropy začaly objevovat v polovině 13. století. Konstrukci tvořily roubené stěny, uprostřed nichž bývala po obou stranách vrata. V centrální části budovy byl průjezdní mlat, na kratších stranách objektu pak víceboké přístodůlky.\n\nPodle některých hypotéz se polygonální stodoly v Českých zemích začaly nejprve objevovat na vrchnostenských dvorech, později se stávaly také součástí rolnických usedlostí. Byly rozšířeny pravděpodobně již v 16. století, jak dokládá vyobrazení víceboké stodoly z roku 1547 v erbu Zivalda Trnického z Trnice na stropě chrámu svaté Barbory v Kutné Hoře. Stavba polygonálních stodol byla nejvíce rozšířena v Čechách, konkrétně v prostoru mezi severními částmi Jihočeského kraje a jižními okresy kraje Středočeského (Benešovsko, Voticko, Sedlčansko, Vlašimsko, Táborsko), dále v oblasti Plaska v Plzeňském kraji, ve východních Čechách na Hradecku, Trutnovsku, Pardubicku, Vysokomýtsku, Litomyšlsku, Poličsku a Lanškrounsku, řídčeji pak v některých částech Moravy – na Moravskotřebovsku, severně od Nového Města na Moravě, v okolí Šumperka, Bruntálu, na Novojičínsku, Těšínsku a v opavském Slezsku.\n\nDo 21. století se těchto specifických venkovských staveb dochovalo na území České republiky jen velmi málo. Příčin jejich zániku byla celá řada – historické objekty již nevyhovovaly původnímu účelu, zanikly pod vlivem povětrnostních podmínek a postupného chátrání, nezřídka byl materiál z těchto staveb rozebrán a použit pro jiné účely. Nejstarší dochované polygonální stodoly v Česku pocházejí ze 17. století. \n\n\n\n\n"}
{"id": "1519222", "url": "https://cs.wikipedia.org/wiki?curid=1519222", "title": "Charles Mouton", "text": "Charles Mouton\n\nCharles Mouton (asi 1626 Rouen – kolem 1699) byl francouzský loutnista, hudební skladatel a učitel hry na loutnu.\n\nCharles se narodil ve francouzském Rouenu okolo roku 1626. O jeho dětství, ani pozdějším životě, se nedochovaly téměř žádné informace. V rodině jeho matky byli hudebníci, z nichž jeden působil i na královském dvoře. V roce 1664 žil v Paříži, kde vyučoval několik zámožných studentů hře na loutnu. V roce 1673 působil v Turíně, tehdejším hlavním městě Savojska, na vévodském dvoře.\n\nRoku 1680 se vrátil do Paříže, přibližně v té době publikoval svá dvě díla pro studenty hry na loutnu. V roce 1691 o něm bylo referováno jako o učiteli hry na loutnu. Spolu s J. Gallotem patří mezi poslední představitele francouzské barokní loutnové tvorby. Zemřel okolo roku 1699.\n"}
{"id": "1519223", "url": "https://cs.wikipedia.org/wiki?curid=1519223", "title": "Phil Coulson", "text": "Phil Coulson\n\nPhillip J. „Phil“ Coulson je fiktivní postava ze světa Marvel Cinematic Universe (MCU). Poprvé se objevil ve filmu \"Iron Man\" (2008) a následně ve filmech \"Iron Man 2\" (2010), \"Thor\" (2011), \"Avengers\" (2012) a \"Captain Marvel\" (2019), ve všech řadách seriálu \"Agenti S.H.I.E.L.D.\" (2013–dosud), v níž je hlavní postavou, dvou krátkých filmech série Marvel One-Shots (2011) a ve webovém seriálu \"\" (2016). Postava Phila Coulsona byla vytvořena přímo pro snímek \"Iron Man\" a oproti jiným postavám MCU nevycházela z žádné existující komiksové postavy Marvelu. Díky úspěchu celé série MCU se Coulson následně začal také objevovat v komiksech a videohrách.\n\nPhillip J. Coulson se narodil 8. července 1964. Jeho dětskými hrdiny byli Captain America a Peggy Carterová, přičemž jeho vášní se stala sbírka akčních kartiček hrdinů z druhé světové války a právě již těchto dvou zmiňovaných. Jako teenager po gymnáziu začal studovat historii na akademii S.H.I.E.L.D.u a v roce 1989 ho naverboval Nick Fury jako agenta. Coulson se postupem času stal jedním z nejlepších agentů a pravou rukou Nicka Furyho (který se stal ředitelem S.H.I.E.L.D.u). Coulson se účastnil spolu s Nickem Furym a Captain Marvel v roce 1995 mezigalaktické války ras Kree a Skrullů, stal se primárním vedoucím připravovaného projektu Avengers, kdy nejdříve naverboval Iron Mana, účastnil se jako vedoucí vyšetřování incidentu s Thorem, provedl také pozemní záshay, sledování a operace v Novém Mexiku a Puente Antiguo. Během boji na Helicarrieru byl Coulson probodnut Lokim a zemřel. Avšak Fury neztrácel naději a nechal tělo Coulson převézt do Gues House (tajná buňka S.H.I.E.L.D.u), kde byl s pomocí projektu TAHITI, krve z mimozemšťana Kree a manipulace s mozkem přiveden zpět k životu. Avšak aby byl zachován jeho zdravý rozum a mysl, nechal mu Fury na toto oživování vymazat vzpomínky.\n\nCoulson se tedy vrátil do aktivní služby jako agent S.H.I.E.L.D.u a byl mu přidělen speciální tým, se kterým měl řešit mise v terénu. Kromě mnoha misí v tomto týmu Coulson zjistil pravdu o svém oživování a při povstání HYDRY se zasloužil záchrannu mnohých agentů i civilních obyvatel, základen a vybavení S.H.I.E.L.D.u. Po těchto událostech ho Fury jmenoval ředitelem S.H.I.E.L.D.u. Jako ředitel se zasloužil o defenitivní výhru při několikaletém boji s HYDROU, zajistil spojení s Armádním letectvem USA, odrazil hrozbu Jiang, Hiva, zničení robotické invaze, odvrácení hrozivé budoucnosti a odrazení mimozemské invaze. Phil Coulson zemřel roku 2017.\n"}
{"id": "1519225", "url": "https://cs.wikipedia.org/wiki?curid=1519225", "title": "Zdeněk Krybus", "text": "Zdeněk Krybus\n\nZdeněk Krybus (21. srpna 1923 Kojetín – 3. ledna 2007 Praha či Klášterní Skalice) byl český akademický sochař. \nV raném mládí ztratil otce a brzy poté i matku. \n\nV dětství projevoval kreslířské nadání. V roce 1942 vstoupil do Školy umění ve Zlíně, aby se stal malířem. Jeho kresby se vyznačovaly jistotou linie a správným postřehem formy. \n\nProfesor Vincenc Makovský jej přijal za svého žáka. V letech 1944–1945 Krybus pracoval v sochařsko-štukatérských dílnách filmových ateliérů na Barrandově. V letech 1945–1949 studoval na Akademii výtvarných umění v Praze, a to ve speciální škole monumentálního sochařství profesora Karla Pokorného. V letech 1951–1954 byl u Karla Pokorného uměleckým aspirantem a v letech 1954–1955 byl jeho asistentem.. Spolupracoal s ním na realizaci jeho pomníku \"Sbratření\". Brzy po roce 1945 vstoupil z přesvědčení chudého levicově orientovaného člověka do KSČ. Prostřednictvím kádrového prověření se pak dostal i k monumentálním zakázkám, které v soutěžích vítězily jako dovršení realistického sochařství tradice Myslbek-Pokorný. V letech 1972–1975 pracoval jako docent pro modelování na katedře výtvarné výchovy Pedagogické fakulty Karlovy univerzity v Praze a v Brandýse nad Labem.. Podle jiných pramenů učil až do roku 1977. \n\nV roce 1956 začal v Praze samostatnou uměleckou dráhu. Od roku 1976 se věnoval pouze sochařství. Tvořil v sádře, hlíně, bronzu i kameni.\n\nJeho manželství bylo bezdětné. Přátelil se s hudebníky a herci, byl oblíbeným vtipným vypravěčem. Poslední léta žil v Klášterní Skalici.\n\nPoliticky angažovaná díla: \nPomníky vědcům a umělcům: \nVytvořil též plastiky mnoha umělců, např. Antonína Dvořáka, Marie Tauberové, Jana Kubelíka, Leoše Janáčka, Vítězslava Vejražky, Jaroslava Kociana.\n\nTémata každodenního života a poetiky: \n\nJeho dílům se věnovala řada výstavních katalogů a sborníků.\n\n"}
{"id": "1519226", "url": "https://cs.wikipedia.org/wiki?curid=1519226", "title": "Svatý Andronicus", "text": "Svatý Andronicus\n\nSvatý Andronicus (1. století - 1. století) byl římským křesťanským apoštolem. Je považován za jednoho ze sedmdesáti učedníků. Apoštol Pavel z Tarsu se o něm zmiňuje v šestnácté kapitole epištoly Listu Římanům Nového zákona. Podle verše v této kapitole (\"Salute Andronicus a Junia, příbuzní a moji spoluvězni známí mezi apoštoly, kteří byli přede mnou také křesťané.\") byl Andronicus patrně příbuzný a spoluvězeň Pavla z Tarsu, známý apoštol a následovník Ježíše Krista ještě před samotným Pavlem z Tarsu. Obecně se předpokládá, že Junia byla jeho manželkou, ale mohli to být také sourozenci nebo otec a dcera. Je také možné, že mezi sebou neměli blízký vztah, ale patřili k příbuzným Pavla z Tarsu.\n\nAndronicus se stal panonským biskupem, ale spolu se svatou Junií kázal i v jiných provinciích. Jeho kázání přesvědčilo mnoho pohanů ke konverzi ke křesťanství. Mnoho pohanských chrámů bylo uzavřeno a místo nich byly postaveny křesťanské chrámy. Zemřel mučednickou smrtí. Jeho svátek se slaví 17. května. \n\nV 5. století, za vlády císařů Arcadia a Honoria, byly jejich relikvie odkryty spolu s pozůstatky dalších mučedníků u brány sv. Eugenia na okraji Konstantinopole.\n\n"}
{"id": "1519227", "url": "https://cs.wikipedia.org/wiki?curid=1519227", "title": "Statistický strojový překlad", "text": "Statistický strojový překlad\n\nStatistický strojový překlad (anglicky: \"statistical machine translation\", SMT) je paradigma strojového překladu, kde jsou překlady generovány na základě statistických modelů, jejichž parametry jsou odvozeny z analýzy dvojjazyčných textových korpusů. Statistický přístup se liší od pravidlových i příkladových přístupů k strojovému překladu.\n\nPrvní myšlenky o statistickém strojovém překladu byly představeny Warrenem Weaverem v roce 1949, včetně možností aplikace Claude Shannonovy informační teorie. Statistický strojový překlad byl znovu představen koncem 80. a začátkem 90. let vědci ve výzkumném středisku Thomase J. Watsona IBM a v posledních letech přispěl k významnému obnovení zájmu o něj.\n\nMyšlenka statistického strojového překladu vychází z teorie informací. Dokument je přeložen podle funkce rozdělení pravděpodobnosti formula_1, takže řetězec formula_2v cílovém jazyce (například v angličtině) je překlad řetězce formula_3ve zdrojovém jazyce (například francouzsky).\n\nProblém modelování rozdělení pravděpodobnosti formula_1 byl zpracován několika způsoby. Jedním z nich, který je vhodný pro počítačové zpracování, he aplikace Bayesovy věty, tedy formula_5, kde překladový model formula_6vyjadřuje pravděpodobnost že zdrojový řetězec je překladem cílového řetězce a jazykový model formula_7 vyjadřuje pravděpodobnost získání tohoto cílového řetězce. Toto rozložení je přitažlivé, jelikož rozděluje původní problém do dvou menších. Nalezení nejlepšího překladu formula_8je pak řešeno vybráním toho, který má nejvyšší pravděpodobnost:\n\nK důsledné implementaci tohoto procesu je nutné provést důkladné prohledání všech řetězců formula_10ve vstupním jazyce. Efektivitu tohoto hledání připravuje dekodér strojového překladu, který použije vstupní řetězec, heuristiku a další metody k omezení prohledávaného zároveň se zachováním dostatečné kvality. Tento kompromis mezi časovou efektivitou a kvalitou se vyskytuje také u rozpoznávání řeči.\n\nProtože překladové systémy nejsou schopny ukládat všechny původní řetězce a jejich překlady, je dokument obvykle přeložen po jednotlivých větách, ale ani to nestačí. Jazykové modely jsou obvykle nahrazoványvyhlazenými \"n-\" gramovými modely, a podobné přístupy jsou použity u překladatelských modelů, ale objevují se další problémy kvůli např. různým délkám vět a pořadí slov v různých jazycích.\n\nModely statistického překladu byly původně založeny na slovech (modely 1-5 z IBM skrytých Markovových modelů Stephana Vogela a model 6 Franze-Josepha Ocha), ale se zavedením frázových modelů došlo k výrazným pokrokům. Nedávné práce zahrnovaly syntaktické nebo kvazi-syntaktické struktury.\n\n\n\nPro tuto metodu strojového překladu je základní jednotkou překladu slovo v přirozeném jazyce. Počet slov v přeložených větách se obvykle liší kvůli existenci složených slov, morfologie a idiomů. Poměr délek sekvencí přeložených slov se nazývá plodnost, která říká kolik cizích slov každé rodné slovo produkuje. Teorie informací předpokládá, že každé zahrnuje stejný koncept, ale v praxi to tak není. Například, anglické slovo \"corner\" může být ve španělštině buď \"Rincón\" nebo \"Esquina,\" v závislosti na tom, zda se jedná o vnitřní nebo vnější úhel.\n\nZákladní podoba této metody nedokáže překládat mezi jazyky s různou plodností. Je možné ji jednoduše upravit aby snesla vysokou plodnost, například mapování jediného slova na více možných překladů, ale zpětně to není možné. Například, pokud bychom překládali z angličtiny do francouzštiny, každé slovo v angličtině může vyprodukovat několik francouzských slov - a někdy i jen jedno, nebo žádné. Ale neexistuje způsob jak spojit dvě anglická slova tak, aby vyprodukovala jediné slovo francouzské.\n\nPříkladem překladového systému založeného na slovech je volně dostupný balíček GIZA ++ (GPLed), který zahrnuje trénovací program pro modely IBM a HMM model a model 6.\n\nSlovně založený překlad se dnes již moc nepoužívá; frázové systémy jsou častější. Většina systémů založených na frázích stále používají GIZA++ k seřazení korpusu. Řazení je používáno k přípravě frází a dedukci syntaktických pravidel. A odpovídající slova v bi-textu jsou stále aktivně diskutovaným problémem. Kvůli trvalé převaze GIZA++ lze dnes najít několik implementací online.\n\nV případě překladů založených ve frázích je cílem zabránit problémům překladů založených na slovech překladem celých sekvencí slov, jejichž délky se mohou lišit. Sekvence slov se nazývají bloky nebo fráze, ale obvykle se nejedná o lingvisticky motivované fráze, jen o frazémy získané pomocí statistických metod z korpusů. Ukázalo se, že omezení frází na ty lingvistické (syntakticky motivované skupiny slov) snižuje kvalitu překladu.\n\nVybrané fráze jsou dále mapovány 1:1 na základě tabulky překladů frází a mohou být přeřazeny. Tuto tabulku lze systém naučit na základě zarovnání slov nebo přímo z paralelního korpusu. Druhý model je školen pomocí algoritmu maximalizace očekávání, podobně jako u modelu IBM pro překlad založený na slovech.\n\nPřeklad založený na syntaxi je založen na myšlence překladu syntaktických jednotek, tj. (částečných) parsových stromů vět/výroků, nikoli na jednotlivých slovech nebo řetězcích slov (jako ve frázovém strojovém překladu). Myšlenka překladu založeného na syntaxi je ve strojovém překladu dost stará, ale jeho statistická podoba se objevila až po příchodu silných stochastických parserů v 90. letech. Mezi příklady tohoto přístupu patří například synchronní bezkontextové gramatiky.\n\nHierarchický frázový překlad kombinuje silné stránky frázového a syntakticky založeného překladu. Používá pravidla synchronních bezkontextových gramatik, ale mohou být konstruovány rozšířením metod pro frázový překlad bez odkazu na lingvisticky motivované syntaktické složky. Tato myšlenka byla poprvé představena v Chiangově systému Hiero (2005).\n\nJazykový model je nezbytnou součástí každého statistického systému strojového překladu, který pomáhá zajistit co nejplynulejší překlad. Je to funkce, která bere přeloženou větu a vrací pravděpodobnost, že ji řekne rodilý mluvčí. Dobrý jazykový model například přiřadí vyšší pravděpodobnost větě „ten dům je malý“ než „malý ten je dům“. Kromě slovosledu jazykové modely mohou také pomoci s výběrem slova: pokud cizí slovo má několik možných překladů, tyto funkce mohou poskytnout lepší pravděpodobnost některých překladů v určitých kontextech v cílovém jazyce.\n\nProblémy, které musí statistický strojový překlad řešit, zahrnují:\n\nV paralelních korpusech lze najít jednotlivé věty v jednom jazyce přeloženy do několika vět v druhém a naopak. Dlouhé věty mohou být rozděleny, krátké věty sloučeny. Existují dokonce i jazyky, které používají psací systémy bez jasného označení věty (například thajština). Zarovnání věty lze provést pomocí Gale-Churchova zarovnávacího algoritmu. Prostřednictvím tohoto a dalších matematických modelů je možné účinné vyhledávání a získávání zarovnání vět s nejvyšším skóre.\n\nZarovnání věty je obvykle zajištěno korpusem nebo získáno výše uvedeným Gale-Churchovým zarovnávacím algoritmem. Ale abychom se naučili například překladový model, musíme vědět, která slova stojí naproti sobě ve zdrojově-cílovém páru vět. Řešením jsou modely IBM nebo modely HMM.\n\nJedním z prezentovaných problémů jsou gramatická slova, která v cílovém jazyce nemají jasný ekvivalent. Například při překladu z angličtiny do němčiny věta „John does not live here“ nemá slovo „does“ v přeložené větě „John wohnt hier nicht“ jasný protějšek. Logickým zdůvodněním může být zarovnáno se slovy „wohnt“ (které v angličtině obsahuje gramatické informace pro slovo „live“) nebo „nicht“ (protože se objevuje ve větě pouze proto, že je negována) nebo může být bez protějšku.\n\nReálné tréninkové sady mohou převážit překlady, například u vlastních jmen. Příkladem by mohlo být to, že „Jel jsem vlakem do Berlína“ se překládá špatně jako „Jel jsem vlakem do Paříže“ kvůli množství výskytů „vlaku do Paříže“ v tréninkové sadě.\n\nV závislosti na použitých korpusech nemusí být idiomy překládány „idiomaticky“. Například při použití Canadian Hansardu jako dvojjazyčného korpusu může být „hear“ téměř vždy přeloženo do „Bravo!“ protože v parlamentu „Hear, hear!“ se stává „Bravo!“\n\nTento problém je spojen s přiřazováním slov, protože ve velmi specifických kontextech se může idiomatický výraz přiřadit ke slovům, která vedou k idiomatickému vyjádření stejného významu v cílovém jazyce. Je to však nepravděpodobné, protože toto zarovnání obvykle nefunguje v jiných kontextech. Z tohoto důvodu by se idiomy měly podrobovat pouze frázovému zarovnání, protože je nelze dále rozkládat, aniž by ztratily svůj význam. Tento problém je tedy specifický pro překlad založený na slovech.\n\nPořadí slov v jazycích se liší. Určitou klasifikaci lze provést pojmenováním typického pořadí předmětu (subject, S), slovesa (verb, V) a objektu (object, O) ve větě a lze mluvit například o jazycích SVO nebo VSO. Existují také další rozdíly v pořadí slov, například dle umístění modifikátorů substantiv, nebo použití téže slov v tázací nebo oznamovací větě.\n\nPři rozpoznávání řeči lze řečový signál a odpovídající textovou reprezentaci promítat na sebe v blocích ve stejném pořadí. Tak to nemusí být u stejného textu ve dvou jazycích. Pro SMT může strojový překladač spravovat pouze malé sekvence slov a pořadí slov musí připravit konstruktér programu. Pokusy o řešení zahrnovaly modely pro znovuseřazení, kde je distribuce změn umístění pro každou položku překladu odhadnuta ze zarovnaného bi-textu. Různé jazykové změny lze zhodnotit pomocí jazykového modelu a následně vybrat ty nejlepší.\n\nHlasový komunikátor Skype nedávno začal testovat překlad řeči. Strojový překlad však následuje technologické trendy v řeči pomaleji než rozpoznávání řeči. Některé nápady z výzkumu rozpoznávání řeči byly dokonce přebrány a využity statistickým strojovým překladem.\n\nSMT systémy obvykle ukládají různé slovní formy jako samostatné symboly bez jakéhokoli vztahu k sobě navzájem a slovní formy nebo fráze, které nebyly v tréninkových datech, tak nelze přeložit. Důvodem může být nedostatek tréninkových údajů, nebo rozdíly v morfologii.\n\nRychlý nárůst výkonu tabletů a chytrých telefonů v kombinaci s širokou dostupností vysokorychlostního mobilního přístupu k internetu jim umožňuje provozovat systémy strojového překladu. Experimentální systémy již byly vyvinuty na pomoc zahraničním zdravotnickým pracovníkům v rozvojových zemích. Podobné systémy jsou již na trhu k dispozici. Například Apple iOS 8 umožňuje uživatelům diktovat textové zprávy. Vestavěný systém ASR rozpoznává řeč a výsledky rozpoznávání jsou editovány online systémem.\n\nProjekty, jako je Universal Speech Translation Advanced Research (U-STAR1, pokračování projektu A-STAR) a EU-BRIDGE2, v současné době provádějí výzkum v oblasti překladů celých vět rozpoznaných z promluvy. V posledních letech roste zájem o kombinaci rozpoznávání řeči, strojového překladu a syntézy řeči. Pro dosažení překladu řeči na řeč jsou n-best seznamy předávány z ASR do systému statistického strojového překladu. Kombinace těchto systémů však vyvolává problémy jako jsou segmentace vět, de-normalizace a predikce interpunkce, které je potřeba eliminovat pro dosažení kvalitních překladů.\n\n\n"}
{"id": "1519228", "url": "https://cs.wikipedia.org/wiki?curid=1519228", "title": "Svatý Amplias", "text": "Svatý Amplias\n\nAmpliatus (podle Bible krále Jakuba Amplias) ( - 1. století) byl římským křesťanským apoštolem. Východní pravoslavnou církví je považován za jednoho ze sedmdesáti učedníků. Apoštol Pavel z Tarsu se o něm zmiňuje v šestnácté kapitole epištoly Listu Římanům v Novém zákoně. Patrně sloužil jako biskup v Diospolu v provincii Lydda a později v Odessos (Varna) v dnešním Bulharsku. V římském martyrologiu je připomínán 31. října. Zemřel mučednickou smrtí.\n\n"}
{"id": "1519229", "url": "https://cs.wikipedia.org/wiki?curid=1519229", "title": "Urban z Makedonie", "text": "Urban z Makedonie\n\nSvatý Urban také Urban z Makedonie ( - 1. století) byl jedním ze sedmdesáti apoštolů Ježíše Krista, křesťanský mučedník a biskup Makedonský. Spolu s apoštoly Ampliasem, Stachysem, Narcisem, Apellem a Aristobulem byl společníkem svatého svatého Ondřeje. Zemřel mučednickou smrtí. Jeho svátek se slaví 31. října.\n\nJe uctíván jako svatý východní pravoslavnou církví (4. ledna, 31. října), římskokatolickou církví (13. července) a dalšími křesťanskými církvemi.\n\n"}
{"id": "1519234", "url": "https://cs.wikipedia.org/wiki?curid=1519234", "title": "Elevony", "text": "Elevony\n\nElevony jsou ovládací plochy letadel instalované na odtokové hraně křídla, které kombinují funkci výškových kormidel (při vychýlení souhlasným směrem) a křidélek (při vychýlení nesouhlasném) a kontrolují tak let jak ve výškové tak i příčné rovině.\n\nPoužívají se zejména u letounů s delta křídlem a samokřídel, zejména u velmi rychlých typů, jako jsou například Eurofighter, Concorde a Space Shuttle. \n\nTermín \"elevon\" je portmanteau z anglických slov \"elevator\" (výškové kormidlo) a \"aileron\" (křidélko).\n\n"}
{"id": "1519239", "url": "https://cs.wikipedia.org/wiki?curid=1519239", "title": "Beerschot VAC", "text": "Beerschot VAC\n\nKoninklijke Beerschot Voetbal en Atletiek Club, zkráceně K. Beerschot VAC, byl tradiční belgický fotbalový klub se sídlem v Antverpách. V meziválečném období se 7× stal belgickým mistrem. V roce 1999 zanikl sloučením. Měl fialové dresy.\n\nKlub vznikl v roce 1899 jako Beerschot Athletic Club. Hrával na olympijském stadiónu, na kterém se konala olympiáda v roce 1920. Roku 1925 dostal přívlastek královský, tedy nový název Royal Beerschot Athletic Club (zkráceně R. Beerschot AC). V meziválečném období se 7× stal belgickým mistrem.\n\nRoku 1968 se klub přejmenoval na Koninklijke Beerschot Voetbal en Atletiek Vereniging (zkráceně K. Beerschot VAV).\n\nRoku 1991 se klub přejmenoval na Beerschot Voetbal en Atletiek Club (zkráceně Beerschot VAC). Roku 1995 byl opět přidán přívlastek královský: Koninklijke Beerschot Voetbal en Atletiek Club (zkráceně K. Beerschot VAC)\n\nV 90. letech 20. století hrál v nižších soutěžích. V roce 1999 se sloučil s prvoligovým Germinalem Ekeren. Nový klub dostal název Germinal Beerschot Antwerpen a hrál na olympijském stadionu. Aby hrál 1. ligu, převzal matriční číslo Germinalu Ekeren. Tím však přišel o historii a úspěchy Beerschotu VAC, které byly větší než úspěchy Ekerenu.\n\n\n"}
{"id": "1519241", "url": "https://cs.wikipedia.org/wiki?curid=1519241", "title": "Národní řád cedru", "text": "Národní řád cedru\n\nNárodní řád cedru \"(: وسام الأرز الوطني‎)\" je druhé nejvyšší státní vyznamenání Libanonské republiky. Založen byl v roce 1939 a je udílen za významné služby pro stát, za činy odvahy a oddanosti vysoké morální hodnoty a za léta veřejné služby.\n\nŘád byl založen dne 31. prosince 1936, ale je regulován \"Libanonským dekoračním kodexem\" uvedeným ve vyhlášce \"122\" z 12. června 1959. Pojmenován byl po cedru, který je libanonským národním symbolem a je vyobrazen i na státní vlajce a na státním znaku.\n\nLibanon byl až do roku 1943 francouzskou kolonií a tak i podoba řádového odznaku vychází z designu odznaku Řádu čestné legie. Avšak řád nikdy nepatřil k francouzským koloniálním řádům. Při svém založení měl pouze jednu třídu, ale již o rok později byl rozdělen do pěti tříd.\n\nObvykle je řád udílen prezidentem Libanonu za významné služby pro stát, za činy odvahy a oddanosti vysoké morální hodnoty a za léta veřejné služby.\n\nObvykle je udílen v hodnosti rytíře s možností povýšení do vyšších tříd. Udělení řádu je také spojeno s přiznáním penze, jejíž výše je závislá na udělené třídě a pohybuje se od 150 do 1000 liber.\n\nŘádový odznak má podobu pěticípého bíle smaltovaného maltézského kříže s pozlacenými okraji. Mezi rameny kříže jsou stylizované zeleno-hnědě smaltované cedry. Na lícní straně je uprostřed kruhový červeně smaltovaný medailon s arabským nápisem „\"Libanon“\". Na rubové straně je kruhový středový medailon pozlacen. V medailonu se nachází smaltovaná státní vlajka Libanonu. V průměru je velikost medailonu 20 mm. V rytířské hodnosti je odznak stříbrný, od hodnosti důstojníka výše pak zlatý.\n\nŘádová hvězda se podobá řádovému odznaku. V hodnosti velkodůstojníka je provedena ve stříbře se zlatým středovým medailonem. V případě velkostuhy je hvězda zlatá se stříbrným středovým medailonem. Ani jedna z hvězd nemá smaltované části.\n\nStuha je červená úzkými zelenými okraji.\n\nŘád je udílen v pěti řádných třídách:\n\n\n"}
{"id": "1519242", "url": "https://cs.wikipedia.org/wiki?curid=1519242", "title": "Morane-Saulnier TRK", "text": "Morane-Saulnier TRK\n\nMorane-Saulnier TRK (vojenským označením MoS.9) byl francouzský prototyp bombardéru vzniklý v době první světové války.\n\nPrototyp TRK u firmy Morane-Saulnier vznikl v roce 1915. Jednalo se o rozměrný trojplošník poháněný dvěma motory instalovanými v trupu, kolmo k podélné a šikmo vzhůru vůči vodorovné ose stroje. Každý motor prostřednictvím systému převodů poháněl tažnou vrtuli instalovanou na vzpěrách mezi spodním a středním křídlem. Chlazení motorů zajišťoval vysoký chladič kapaliny instalovaný nad trupem mezi centroplány středního a horního křídla.\n\nDva piloti seděli vedle sebe v otevřených kokpitech v přídi trupu, na jehož špici byla také vrtulka pohánějící generátor elektřiny. Třetí člen osádky byl umístěn ve střední části trupu, kde mohl dohlížet na motory anebo obsluhovat obrannou výzbroj. Pevný podvozek byl konvenčního ostruhového typu, doplněný příďovým kolem, které mělo zabránit překocení při vzletu a přistání. Hlavní podvozkové nohy vyztužené vzpěrami měly velmi široký rozchod a každá nesla dvě kola spojená dlouhou osou. \n\nNení známo, zda prototyp někdy vzlétl.\n\nÚdaje dle \n\n\n"}
{"id": "1519244", "url": "https://cs.wikipedia.org/wiki?curid=1519244", "title": "Burrito Loco", "text": "Burrito Loco\n\nBurrito Loco je síť českých restaurací s rychlým občerstvením, zaměřuje se na mexickou kuchyni. Zakladatelem je Američan žijící v Česku Glenn Spicker. Spolu s jeho obchodním partnerem Scottem Kellym otevřeli svou první provozovnu v roce 2012 v ulici Masná na Starém Městě. Na rozdíl od jiných řetězců mají restaurace Burrito Loco otevřeno nonstop. Aktuálně (2019) společnost provozuje celkem 11 restaurací, z toho 10 v Praze a jednu v Plzni.\n\n"}
{"id": "1519245", "url": "https://cs.wikipedia.org/wiki?curid=1519245", "title": "Sedlo Ploské", "text": "Sedlo Ploské\n\nSedlo Ploskej (1390 m n. m.) je široké travnaté sedlo v hlavním hřebeni Velké Fatry. Nachází se na začátku turčianské větve hřebene, v závěru Ľubochnianské doliny a odděluje Ploskou (1532 m n. m.) a Čierny kameň (1479 m n. m.).\n\n\n"}
{"id": "1519246", "url": "https://cs.wikipedia.org/wiki?curid=1519246", "title": "Vladimír Kruba", "text": "Vladimír Kruba\n\nVladimír Kruba (12. července 1950 – 20. srpna 1969, Praha) byl jednou ze tří pražských obětí při potlačování demonstrací (20. srpna 1969 a 21. srpna 1969) k 1. výročí obsazení ČSSR vojsky Varšavské smlouvy (resp. k 1. výročí sovětské okupace).\n\nVladimír Kruba se narodil 12. července 1950, bydlel ve Veletržní ulici v Praze 7 a živil se jako elektrikář v podniku Československé automobilové opravny (ČSAO).\n\nV Praze na Václavském náměstí u pomníku svatého Václava se scházeli lidé každý den v podvečer a to již od 16. srpna 1969 a každý den jich bylo více. Dne 20. srpna 1969 jejich množství kulminovalo a posléze vyústilo v centru Prahy v mohutné střety mezi demonstranty a zasahujícími pořádkovými jednotkami. \n\nK první střelbě ostrou municí do demonstrantů došlo v Králodvorské ulici, která se nachází za Prašnou branou, spojuje severní část náměstí Republiky, přetíná křižovatku ulic U Obecního domu a U Prašné brány, aby nakonec skončila v Celetné ulicí. Jednotky Lidových milicí byly rozmístěny v prostoru na rohu ulice U Obecního domu, odkud jejich ozbrojení příslušníci začali samopaly střílet z nákladního automobilu do davu. V prostoru křižovatky ulic Králodvorská a „U Prašné brány“ byl střelbou (nejspíše se jednalo o „nepovedené varovné výstřely“) smrtelně zasažen osmnáctiletý zednický učeň František Kohout (průstřel hlavy a následné masivní poranění mozku) a o několik kroků dál (směrem do Rybné ulice, přesněji: na křižovatce ulic Rybná a Králodvorská; nejspíše odraženými střelami) devatenáctiletý elektrikář Vladimír Kruba. Vladimír Kruba utrpěl průstřel hrudníku, při němž byly zasaženy obě plíce, jícen i krajina srdeční. Byl odvezen co nejrychleji ochotným řidičem do nemocnice Na Františku, ale zdejší lékařská pomoc již byla marná. Tehdejší velitel zásahu nevydal pokyn k palbě, jednalo se nejspíše o vlastní iniciativu střelce / střelců, jehož / jejichž identita nebyla ani tehdy ani později odhalena. \n\nJméno Vladimíra Kruby připomíná pamětní deska, která vznikla díky občanskému spolku „Pomníky obětem bezpráví“ v rámci iniciativy „Srpen 1969“ a projektu „Černé šeříky“. Iniciátorem projektu byl předseda spolku „Pomníky obětem bezpráví“ – historik a genealog Lukáš Cvrček. Pamětní deska byla financována členy spolku „Pomníky obětem bezpráví“ z darů soukromých osob. \n\nPamětní deska se nachází na fasádě (vnější zdi) Grand Hotelu Bohemia Byla slavnostně odhalena dne 21. srpna 2019 za přítomnosti starosty Pavla Čižinského, radních a dalších zástupců radnice Prahy 1. Slavnostního odhalení pamětní desky se účastnil také Tomáš Klepek, bývalý spolužák a tehdy nejlepší kamarád zastřeleného Vladimíra Kruby. \n\nAutorem výtvarného návrhu pamětní desky je sochař Jakub Grec, který (bez nároku na honorář) desku vytvořil a rovněž zajistil její instalaci. Horní část pamětní desky je tvořena betonovým reliéfem. Ten znázorňuje motiv pražské dlažby. Kompaktní povrch dlažby je narušen dvěma chybějícími dlažebními kostkami, které symbolizují dva zbytečně zmařené mladé lidské životy. (Deska je společná jak pro Vladimíra Krubu, tak i pro Františka Kohouta.) Dolní část pamětní desky doplňuje kovová tabulka s českým a anglickým textem. \n\n\"Vladimír Kruba / František Kohout/ byli v těchto místech 20. srpna 1969 / zastřeleni příslušníky komunistických / Lidových milicí během potlačování protestů / proti sovětské okupaci Československa\"\n\"Vladimír Kruba / František Kohout / were shot dead by members of the Communist / security forces during the suppression / of protests against the Soviet occupation / of Czechoslovakia on August 20–th, 1969\"\n\nV roce 2009 mu byla in memoriam udělena Cena Václava Bendy. Cenu převzala jeho matka Jarmila Krubová.\n\n"}
{"id": "1519247", "url": "https://cs.wikipedia.org/wiki?curid=1519247", "title": "František Kohout (zednický učeň)", "text": "František Kohout (zednický učeň)\n\nFrantišek Kohout (7. dubna 1951 – 20. srpna 1969, Praha) byl jednou ze tří pražských obětí při potlačování demonstrací (20. srpna 1969 a 21. srpna 1969) k 1. výročí obsazení ČSSR vojsky Varšavské smlouvy (resp. k 1. výročí sovětské okupace).\n\nFrantišek Kohout se narodil 7. dubna 1951 František Kohout bydlel v Jeruzalémské ulici v Praze a v roce 1969 byl zednickým učněm u Pražského stavebního podniku.\n\nV Praze na Václavském náměstí u pomníku svatého Václava se scházeli lidé každý den v podvečer a to již od 16. srpna 1969 a každý den jich bylo více. Dne 20. srpna 1969 jejich množství kulminovalo a posléze vyústilo v centru Prahy v mohutné střety mezi demonstranty a zasahujícími pořádkovými jednotkami. \n\nK první střelbě ostrou municí do demonstrantů došlo v Králodvorské ulici, která se nachází za Prašnou branou, spojuje severní část náměstí Republiky, přetíná křižovatku ulic U Obecního domu a U Prašné brány, aby nakonec skončila v Celetné ulicí. Jednotky Lidových milicí byly rozmístěny v prostoru na rohu ulice U Obecního domu, odkud jejich ozbrojení příslušníci začali samopaly střílet z nákladního automobilu do davu. V prostoru křižovatky ulic Králodvorská a „U Prašné brány“ byl kolem (22. hodiny večerní) střelbou z větší vzdálenosti (nejspíše se jednalo o „nepovedené varovné výstřely“) smrtelně zasažen osmnáctiletý zednický učeň František Kohout (průstřel hlavy a následné masivní poranění mozku) a o několik kroků dál (směrem do Rybné ulice, přesněji: na křižovatce ulic Rybná a Králodvorská; nejspíše odraženými střelami) devatenáctiletý elektrikář Vladimír Kruba. \n\nOkamžiky předcházející i ty bezprostředně následující po smrtelném zranění Františka Kohouta popsal na policii svědek – pan Zdeněk Kubík.\n\nFrantišek Kohout utrpěl devastující zranění mozku a byl odvezen co nejrychleji ochotným řidičem do nemocnice Na Františku, ale zdejší lékařská pomoc (okamžitá operace) již byla marná. Policie během svého vyšetřování objevila stanoviště střelce. Dokonce bylo nalezeno i několik vystřelených nábojnic ze samopalu. Navíc byla k dispozici i střela vyjmutá při pitvě z hlavy oběti. Tehdejší velitel zásahu nevydal pokyn k palbě, jednalo se nejspíše o vlastní iniciativu střelce / střelců, jehož / jejichž identita nebyla ani tehdy ani později odhalena. \n\nJméno Františka Kohouta připomíná pamětní deska, která vznikla díky občanskému spolku „Pomníky obětem bezpráví“ v rámci iniciativy „Srpen 1969“ a projektu „Černé šeříky“. Iniciátorem projektu byl předseda spolku „Pomníky obětem bezpráví“ – historik a genealog Lukáš Cvrček. Pamětní deska byla financována členy spolku „Pomníky obětem bezpráví“ z darů soukromých osob. \n\nPamětní deska se nachází na fasádě (vnější zdi) Grand Hotelu Bohemia Byla slavnostně odhalena dne 21. srpna 2019 za přítomnosti starosty Pavla Čižinského, radních a dalších zástupců radnice Prahy 1. \n\nAutorem výtvarného návrhu pamětní desky je sochař Jakub Grec, který (bez nároku na honorář) desku vytvořil a rovněž zajistil její instalaci. Horní část pamětní desky je tvořena betonovým reliéfem. Ten znázorňuje motiv pražské dlažby. Kompaktní povrch dlažby je narušen dvěma chybějícími dlažebními kostkami, které symbolizují dva zbytečně zmařené mladé lidské životy. (Deska je společná jak pro Františka Kohouta, tak i pro Vladimíra Krubu.) Dolní část pamětní desky doplňuje kovová tabulka s českým a anglickým textem. \n\n\nV roce 2009 mu byla in memoriam udělena Cena Václava Bendy. Medaile zůstala uložena v Ústavu pro studium totalitních režimů, protože se nepodařilo vyhledat žádného z příbuzných Františka Kohouta ani nikoho z jeho přátel či známých.\n\n"}
{"id": "1519250", "url": "https://cs.wikipedia.org/wiki?curid=1519250", "title": "Nord 1601", "text": "Nord 1601\n\nNord 1601 byl francouzský experimentální letoun navržený a postavený firmou Nord Aviation a určený ke zkoumání aerodynamických vlastností šípového křídla a příbuzných vztlakových těles.\n\nTyp 1601 byl středoplošník se samonosným křídlem o úhlu šípovitosti 33 °. Křídlo bylo opatřeno spoilery, sloty na náběžné hraně, a na odtokové hraně křidélky a vztlakovými klapkami. Zatahovací podvozek byl příďového typu a pohon zajišťovala dvojice proudových motorů Rolls-Royce Derwent podvěšených pod kořeny křídla. Uzavřený kokpit byl vybaven vystřelovacím sedadlem značky Martin-Baker. První prototyp, imatrikulovaný \"F-WFKK\", poprvé vzlétl 24. ledna 1950.\n\n\nÚdaje dle\n\n\n"}
{"id": "1519252", "url": "https://cs.wikipedia.org/wiki?curid=1519252", "title": "JRiver Media Center", "text": "JRiver Media Center\n\nJRiver Media Center je multimediální přehrávač vyvíjený společností JRiver, Inc., který umožňuje uživatelům přehrávat a organizovat různé typy médií v počítači s operačním systémem Windows, MacOS nebo Linux.\n\nJRiver Media Center organizuje soubory do jednotlivých knihoven (audio, video, obrázky), které slouží jako databáze. Umožňuje ukládat hudbu z audio CD, vypalovat soubory na optické disky a nahrávat TV vysílání. V přehrávači jsou integrované webové služby jako Audible, Netflix, Youtube, knihovnu médií je možné sdílet s dalšími počítači, nebo aplikaci ovládat vzdáleně. Součástí je Media Server, který umožňuje streamování hudby a obrázků na vzdáleném počítači. Program může přehrávat obsah z internetu, jako jsou internetová rádia a podcasty. Dále umožňuje dodatečnou instalaci pluginů. Vzhled programu je možné měnit pomocí skinů a pokročilých úprav zobrazení.\n\nm4a m4p m4b aac ac3 aif aifc aiff au snd aa cda dts flac mka mid midi rim rmid ape apl mac mpc mp+ mp3 mpa mpga jmx ogg ram ra wav raw wv wma wax (celkem 36)\n\navi divx ifo vob evo flv jts mkv ogm mp2 mpeg mpg m1v mpv mpe m2v m2t tp ts m2ts mov qt mp4 m4v rv rmvb swf tivo wmv wvx dvr-ms m3u pls xpl xvid (celkem 35)\n\nbmp gif jpg jpe jpeg png crw cr2 nef mrw orf raf pef dng srf arw x3f tif tiff 3gp 3g2 3gpp 3gp2\n\n\"JRiver Media Jukebox\" byl předchůdce aplikace, dokud nedošlo k přejmenování na JRiver Media Center u verze 9. Od listopadu 2007 vyšel audio přehrávač Media Jukebox, který je zdarma, ale dokáže přehrávat pouze audio a má omezenou funkcionalitu.\n"}
{"id": "1519254", "url": "https://cs.wikipedia.org/wiki?curid=1519254", "title": "Babyšira", "text": "Babyšira\n\nBabyšira nebo Babušara nebo Babušera ( Бабышьира, Бабушера ბაბუშარა - Babušara) je vesnice v Abcházii v okrese Gulrypš na pobřeží Černého moře. Leží přibližně 8 km jihovýchodně od okresního města Gulrypš. Obec sousedí na severozápadě s Pšapem, na severovýchodě s Drandou a na východě s Adzjubžou při ústí řeky Kodori. Ves protíná silnice spojující Suchumi s Gruzií a železnice. Na území obce se jižně od vesnické zástavby nachází Letiště Suchumi-Babušara. Za letištěm se nachází pramen horké minerální vody s koupalištěm a vodopádem.\n\nOficiálním názvem obce je Vesnický okrsek Babyšira \"(rusky Бабушарская сельская администрация, abchazsky Бабышьира ақыҭа ахадара)\". Za časů Sovětského svazu byl okrsek součástí Drandského selsovětu \"(Драндский сельсовет)\".\n\nSoučástí Babyširy jsou následující části:\n\n\nJeště v 19. století se obec jmenovala Babyš-ira \"(Бабышь-ира)\", ale po Kavkazské válce vlivem mahadžirstva došlo k odsunu zdejších abchazských obyvatel do Turecka a noví osadníci z Gruzie a Ruska název přizpůsobili svým jazykům. Rusky se nazývala Babušera nebo Babušery \"(Бабушера / Бабушеры)\" a gruzínsky Babušara \"(ბაბუშარა)\". V 60. letech bylo na území obce vybudováno suchumské letiště, jež sloužilo civilnímu letectví i vojenskému. Během války v Abcházii byly obec i letiště těžce poškozeny a letištní plocha dokonce zůstala zaminována. Život do vesnice se sice vrátil, ale na mnoha budov včetně starého terminálu a lázeňských budov v okolí se boje podepsaly tak, že i v současnosti existují jen jako opuštěné objekty s obvodovým zdivem bez oken a dveří.\n\nDle nejnovějšího sčítání lidu z roku 2011 je počet obyvatel této obce 2696 a jejich složení následovné:\n\n\nPřed válkou v Abcházii žilo v obci bez přičleněných vesniček 5082 obyvatel.\n\n"}
{"id": "1519256", "url": "https://cs.wikipedia.org/wiki?curid=1519256", "title": "Alexandr Vasiljevič Višněvskij", "text": "Alexandr Vasiljevič Višněvskij\n\nAlexandr Vasiljevič Višněvskij \"Алекса́ндр Васи́льевич Вишне́вский\" (4. září 1874 Dagestán – 13. listopadu 1948 Moskva) byl ruský a sovětský chirurg, tvůrce slavné terapeutické masti, zakladatel dynastie lékařů, řádný člen Akademie lékařských věd SSSR (1946). Laureát Stalinovy ceny druhého stupně (1942).\n\nNarodil se 4. září v roce 1874 v dagestánské vesnici Novoaleksandrovka (nyní vesnice Nižnij Čirjurt v okrese Kiziljurt).\n\nV roce 1899 promoval na lékařské fakultě císařské Kazaňské univerzity. Na Kazaňské univerzitě a v Alexandrovské nemocnici v Kazani poté působil až do roku 1934. Mezitím absolvoval několik pobytů v zahraničí, (především v Německu a Francii) při nichž studoval metody urologického výzkumu, léčby genitourinárního systému a mozkové chirurgie. Při pozorování účinků novokainu na průběh patologických procesů dospěl k závěru, že působí nejen jako anestetikum, ale má také pozitivní vliv na průběh zánětlivého procesu a na hojení ran. Vypracoval vědecký koncept vlivu nervového systému na zánětlivý proces. Na základě toho vytvořil nové metody léčby zánětlivých procesů, hnisavých ran, traumatického šoku (novokainový blok, vagosympatický blok atd.). Kombinace novokainu a olejovo-balzámového obvazu, který vynalezl, poskytla nový způsob léčby zánětlivých procesů u spontánní gangrény dolních končetin, trofických vředů, tromboflebitidy, abscesů, karbunklů a dalších nemocí. V roce 1932 vydal monografii „\"Místní anestézie metodou plazivého infiltrátu\"“. Na konci roku 1934 se přestěhoval do Moskvy, kde vedl chirurgickou kliniku Ústředního ústavu pro pokročilá lékařská studia. Když opustil Kazaň, zanechal zde mnoho svých žáků. Z jeho školy vzešlo 18 profesorů. Tři ze čtyř chirurgických kateder Kazaňského státního lékařského ústavu byly vedeny jeho studenty. Dalších pět studentů vedlo chirurgické katedry v jiných městech. Jedním z nejlepších jeho studentů byl jeho syn Alexandr Alexandrovič, který se stal vojenským chirurgem. Na podzim roku 1941 se vrátil do Kazaně, kam byla evakuována chirurgická klinika Všesvazového ústavu experimentální medicíny. V prosinci 1947 byl zvolen řádným členem Akademie lékařských věd SSSR. V roce 1947 byl v Moskvě zřízen Ústav experimentální a klinické chirurgie, jehož se stal ředitelem.\n\nJeho nové metody úlevy od bolesti a hojení ran jím navržené hrály obrovskou roli ve druhé světové válce, kdy zachránily tisíce sovětských vojáků. Višněvského anestezie se stala jednou z předních metod sovětských chirurgů v operační činnosti a přinesla svému autorovi slávu. Tato metoda dostupná i běžným chirurgům usnadnila pronikání chirurgických zákroků do běžných zdravotnických zařízení. Olejovo-balzámový obvaz (Višněvského balzám), jim navržený v roce 1927, se stále používá k při léčbě ran. \n\nZemřel 13. listopadu 1948. Byl pohřben v Moskvě na Novoděvičím hřbitově. Jedna z hlavních ulic Kazaně byla v roce 1949 přejmenována na Višněvského ulici.\n"}
{"id": "1519257", "url": "https://cs.wikipedia.org/wiki?curid=1519257", "title": "Galerie Millennium", "text": "Galerie Millennium\n\nGalerie Millennium je soukromá výstavní a prodejní galerie zaměřená na moderní a současné umění. Sídlí v historickém domě U rybáře na Malé Straně, Tržiště 5, Praha 1. Je zakládajícím členem Asociace galeristů České republiky a pravidelně se účastní přehlídky Art Prague.\nGalerie Millennium spolu se stejnojmenným občanským sdružením byla založena roku 1999. Neshody v koncepčních otázkách vedly k vypovězení občanského sdružení a galerie od roku 2001 funguje samostatně jako soukromá. Pořádá autorské výstavy současného českého i zahraničního umění i koncepční projekty zaměřené ke konkrétním osobnostem nebo historickým událostem (Franz Kafka ve výtvarné tvorbě, Rabi Löw, Ludvík Strimpl, 5 let po povodni, Okupace v srpnu 1968, První přistání člověka na Měsíci, apod.)\n\nSídlem galerie je původně gotický dům, situovaný v sousedství středověkého opevnění Malé Strany. Z tohoto období se dochovala část gotických sklepů. Z renesanční přestavby po roce 1621 pocházejí klenby galerijních prostor v přízemí. V době baroka dům přestavěl Jan A. Lurago. Fasáda je klasicistní. Dům U rybáře se v minulosti jmenoval podle svých majitelů též U Bonaventurů, U Templemannů.\n\nAdolf Hoffmeister, Adam Hoffmeister, Xénia Hoffmeisterová, Jessica Hoffmeisterová, Max Hoffmeister, Aleš Veselý, Milan Ressel, Olbram Zoubek, Michal Šarše, Stefan Milkov, Čestmír Suška, Jan Švankmajer, Jiří Sozanský, Jiří Kornatovský, Aleš Lamr, Věra Janoušková, Jaroslav Vožniak, Marta Hadincová, Marie Blabolilová, Olga Karlíková, Martin Velíšek, Michael Rittstein, Zdenek Hůla, Kurt Gebauer, Boris Jirků, Jiří Petrbok, Jiří Slíva, Ivan Komárek, Michal Cihlář, Jaroslav Urbánek, Jaroslav Eduard Dvořák, Bohumil Eliáš st., Bohumil Eliáš ml., Petr Fiala, Michal Burget, Karol Absolon, Bedřich Stefan, Miroslav Jiránek, Roman Trabura, MICL, Karel Jerie, Roman Franta, Lukáš Miffek, Lukáš Orlita, Petr Císařovský, Václav Jírovec, Aleš Krejča, Otis Laubert, Markéta Lisá, Peter Roller, Lukáš Wagner\n\nPřehled výstav zde\n\n"}
{"id": "1519258", "url": "https://cs.wikipedia.org/wiki?curid=1519258", "title": "Višněvského balzám", "text": "Višněvského balzám\n\nVišněvského balzám nebo také Višněvského suspenze je suspenze tribromfenolátu bismutitého v ricinovém oleji s přídavkem další složky. Dle originálního předpisu se přidával peruánský balzám, později se začal používat březový, bukový nebo kamenouhelný dehet. Nejčastěji se využívá pro zahojení zanícené rány. Vynalezl jej ruský chirurg Alexandr Vasiljevič Višněvskij v roce 1927 a s úspěchem se používá i o téměř sto let později.\n"}
{"id": "1519259", "url": "https://cs.wikipedia.org/wiki?curid=1519259", "title": "Startpage.com", "text": "Startpage.com\n\nStartpage.com je webový vyhledávač, který jako svoji hlavní přednost prezentuje zachování soukromí uživatelů. Dříve byl známý jako metavyhledávací systém Ixquick, Startpage v té době byla jiná služba. Obě stránky byly sloučeny v roce 2016.\n\nIxquick byl založen Davidem Bodnickem v roce 1998 a vlastněn společností Startpage B.V. se sídlem v Nizozemsku. Ixquick a jeho sesterský projekt Startpage.com dosáhly svého posledního rekordu (průměr z posledních 28 dní) 2. února 2015 s 5,8 miliony přímých dotazů denně.\n\nSpolečnost také poskytuje stand-alone proxy službu Startpage.com Proxy, která je součástí webového vyhledávače Startpage. Společnost také vyvinula e-mailovou službu s důrazem na zachování soukromí StartMail. Tato služba byla spuštěna v roce 2014.\n\n"}
{"id": "1519261", "url": "https://cs.wikipedia.org/wiki?curid=1519261", "title": "Paměťové T lymfocyty", "text": "Paměťové T lymfocyty\n\nPaměťové T lymfocyty jsou podskupinou T lymfocytů, které už v minulosti narazily a odpověděly na antigen specifický pro jejich TCR; často se také používá termín antigenně zkušený T lymfocyt. Takové buňky jsou schopny rozpoznat a reagovat na cizorodé organismy snažící se proniknout do těla, jako jsou bakterie nebo viry, ale i rakovinné buňky. Paměťové T lymfocyty se stávají \"zkušenými\" setkáním s antigenem během minulé infekce, vakcinace, nebo při setkání s rakovinnými buňkami. Během druhého setkání s antigenem jsou paměťové T lymfocyty schopny začít rychle se množit a vyvolat silnou a rychlou imunitní odpověď, znatelně silnější než při prvním proniknutí cizorodého organismu do těla. Toto chování T lymfocytů umožňuje pomocí proliferačních testů zjistit vystavení těla různým specifickým antigenům.\n\nDříve se předpokládalo, že všechny paměťové T lymfocyty patří buď do efektorového, nebo centrálního paměťového subtypu, dělitelné podle povrchových molekul. Následně však byla objevena řada dalších populací paměťových T lymfocytů, mezi které patří tissue-resident paměťové buňky(T), kmenové paměťové buňky(T) a virtuální paměťové buňky(T). Společnou vlastností všech subpopulací je, že jsou dlouho žijící a schopné po vystavení relevantnímu antigenu rychle se dělit a diferencovat do efektorových T lymfocytů. Tímto mechanismem poskytují imunitnímu systému \"paměť\" proti všem relevantním patogenům, se kterými mají předchozí zkušenost. Paměťové T lymfocyty mohou být buď CD4+ nebo CD8+ a obvykle exprimují CD45RO a naopak nemají CD45RA(CD45RO+ CD45RA-).\n\nSubpopulace paměťových T lymfocytů :\n\n\nKromě výše uvedených subpopulací byly navrženy mnohé další, z nichž nejvýznamnější jsou kmenové paměťové T lymfocyty(T). Jako naivní T lymfocyty, T lymfocyty jsou CD45RP-, CCR+, CD45RA+, L-selektin+, CD28+ a IL-7Ralfa+, ale také exprimují velké množtví CD95, IL-2Rbeta, CXCR3 a LFA-1 a jsou schopny funkčních atributů, které jsou vlastní paměťovým buňkám.\n\nAntigenně-specifické paměťové T lymfocyty proti virům a mikrobiálním molekulám mohom být nalezeny jak mezi T, tak i T subpopulacemi. Ačkoliv většina informací je založena na pozorováním CD8 paměťových T lymfocytů, podobné populace se zdají existovat jak u CD4 T lymfocytů, tak i CD8 T lymfocytů. Primární funkcí paměťových lymfocytů je umožnění silnější a rychlejší odpovědi imunitního systému v případě opětovného setkání s patogenem. Je nutné brát v potaz nedostatečné prozkoumání všech těchto populací, některé informace zatím nejsou dostupné a jsou předmětem bádání.\n\n"}
{"id": "1519264", "url": "https://cs.wikipedia.org/wiki?curid=1519264", "title": "Nižné Šiprúňské sedlo", "text": "Nižné Šiprúňské sedlo\n\nNižné Šiprúňské sedlo (1325 m n. m.) je travnatá louka v centrální části Velké Fatry. Nachází se mezi dvěma bezejmennými vrcholy (1369 m n. m. a 1443 m n. m.) v blízkosti vrcholu Šiprúně. Přibližně 320 metrů severovýchodním směrem od sedla se nachází zdroj vody.\n\n\n"}
{"id": "1519265", "url": "https://cs.wikipedia.org/wiki?curid=1519265", "title": "Mediace (rozcestník)", "text": "Mediace (rozcestník)\n\nSlovo mediace má více významů:\n\n"}
{"id": "1519268", "url": "https://cs.wikipedia.org/wiki?curid=1519268", "title": "Searsie", "text": "Searsie\n\nSearsie (\"Searsia\") je rod rostlin z čeledi ledvinovníkovité. Jsou to opadavé nebo stálezelené dřeviny se střídavými, většinou trojčetnými listy a drobnými pětičetnými květy uspořádanými v latách či hroznech. Plodem je peckovice. Rod zahrnuje asi 111 druhů a je rozšířen v Africe, Asii, dva druhy zasahují i na Sicílii.\nRod \"Searsia\" byl ve 20. století vyčleněn z rodu \"Rhus\" (škumpa). Odlišuje se zejména trojčetnými listy a dužninou plodů pevně spojenou s peckou. Druh \"Searsia lancea\" je v teplých oblastech světa pěstován jako okrasná dřevina. Některé druhy mají význam v africké i indické domorodé medicíně.\n\nSearsie jsou jednodomé nebo polygamní, opadavé nebo stálezelené keře, polokeře či stromy. Některé druhy jsou trnité. Listy jsou střídavé, lichozpeřené nebo trojčetné, složené z téměř nebo zcela vstřícných, přisedlých nebo řapíčkatých lístků. Květy jsou stopkaté až téměř přisedlé, většinou pětičetné nebo řidčeji čtyř či šestičetné, uspořádané v úžlabních nebo vrcholových latách či hroznech. Stopka květů není článkovaná. Kalich je zelenavý až červený, koruna zelenavě žlutá, bělavá nebo červená. Korunní lístky bývají asi dvojnásobně dlouhé oproti kalichu. Počet tyčinek odpovídá počtu korunních plátků a mají šídlovité nitky. V květech je miskovitý, laločnatý disk. Semeník je srostlý ze tří plodolistů a nese 3 volné nebo na bázi srostlé čnělky zakončené hlavatými bliznami. Obsahuje jediné vajíčko. Plodem je světle hnědá až černá nebo červená, kulovitá, vejcovitá nebo ze stran zploštělá peckovice. Dužnina (mezokarp) je pryskyřičnatá a pevně přiléhající k tvrdé pecce (endokarpu). Semena jsou vejcovitá nebo ledvinovitá, zploštělá.\n\nRod searsie je největší rod čeledi ledvinovníkovité. Zahrnuje 111 druhů. Je rozšířen téměř v celé Africe, Arabském poloostrově, jihozápadní Asii (Sýrie, Palestina, Sinajský poloostrov), Indii a Myanmaru, také na Sokotře, Kanárských ostrovech, Kapverdách a Komorských ostrovech. Převážná většina druhů se vyskytuje v Africe a Arábii. V jižní a východní Asii rostou pouze 3 druhy: \"Searsia paniculata\" Bhútánu, Číně, Indii a Myanmaru, \"Searsia parviflora\" v Indii a Nepálu, \"Searsia mysorensis\" v Indii. Dva druhy (\"Searsia pentaphylla\" a \"Searsia tripartita\") zasahují ze severní Afriky na Sicílii. \"Searsia thyrsiflora\" je endemit Sokotry. Na Kanárských ostrovech rostou druhy \"Searsia albida\" a \"Searsia tripartita\", první z obou druhů roste i na Kapverdách.\n\nSemena jsou šířena zejména ptáky, kteří konzumují plody.\n\nRod \"Searsia\" je v rámci čeledi \"Anacardiaceae\" řazen do podčeledi \"Anacardioideae\" a tribu \"Rhoeae\". V minulosti byl součástí rodu \"Rhus\" (škumpa). Fakt, že rod \"Rhus\" je v klasickém pojetí silně heterogenní, zaznamenal již italský botanik Antonio Bivona Bernardi, který v roce 1838 přeřadil kapské druhy ro nového rodu \"Terminthia\", jméno však nebylo uveřejněno platně. Prvním taxonomem, který shromáždil škumpy Starého světa do jednoho taxonu, byl Adolf Engler, který pro ně v roce 1881 rámci rodu \"Rhus\" vyčlenil novou sekci \"Gerontogeae\". Americký botanik Fred Alexander Barkley v roce 1942 tuto sekci vyčlenil do samostatného, nového rodu \"Searsia\". V publikaci ovšem chybí popis rodu a uveřejnění je proto neplatné. Plný a platný popis rodu byl o rok později uveřejněn v díle \"Flora of Texas\", kde je rovněž uveden popis pěstovaného druhu \"Searsia lancea\" a uveden druh \"Searsia tomentosa\" jako typový druh. Později byl však jako typový druh v souladu s pravidly botanické nomenklatury vybrán druh \"Searsia pentaphylla\". V průběhu doby bylo uveřejněno několik nových jmen, většina platných druhových kombinací v tomto obsáhlém rodu však byla uveřejněna až v roce 2007.\nRod \"Searsia\" se od rodu \"Rhus\" odlišuje zejména převážně trojčetnými listy a dužninou plodů i za zralosti pevně připojenou k pecce. Rovněž u něj chybějí alergenní fenolické látky.\n\nSearsie \"Searsia lancea\" je v teplých oblastech světa pěstována jako okrasná dřevina, je vysazována do živých plotů a větrolamů i jako pouliční strom. Dřevo slouží mj. k výrobě držadel nástrojů a částí povozů. Mladé větve jsou někdy používány na pletení. Plody jsou jedlé a je z nich připravován kvašený alkoholický nápoj. Ze dřeva a kůry je získáváno hnědé barvivo.\nPlody druhu \"Searsia natalensis\", rozšířeného v jižní a východní Africe, mají tenkou, sladkou dužninu. Jedlé jsou také zralé plody afrického druhu \"Searsia pyroides\". Odvarem z kůry tohoto druhu se v Africe vymývají rány. Drcené kořeny s obilnou kaší slouží k léčení kapavky.\nAsijský druh \"Searsia parviflora\" je využíván v indické medicíně (Ájurvéda, Unani). Nálev z listů slouží jako adstringens, syrová semena ulevují od bolestí zubů. Šťáva se zralých plodů se používá jako odčervovadlo, drcené kořeny mají projímavý účinek.\n\n \n"}
{"id": "1519270", "url": "https://cs.wikipedia.org/wiki?curid=1519270", "title": "Dumbo", "text": "Dumbo\n\nDumbo může být:\n"}
{"id": "1519274", "url": "https://cs.wikipedia.org/wiki?curid=1519274", "title": "Kostel svatého Jakuba Většího (Křeč)", "text": "Kostel svatého Jakuba Většího (Křeč)\n\nKostel svatého Jakuba Většího je farní kostel farnosti Křeč. Je chráněn jako kulturní památka České republiky.\n\nKostel je původně románského původu, stojí na mírném návrší v jižní části obce v areálu ohrazeného hřbitova.\n\nKostel pochází z druhé poloviny 13. století, byl pobořen husity a následně přestavěn v 15. století. V apsidě se dochovaly fresky Kristova umučení, pocházející z doby kolem roku 1340. Starší z kostelních zvonů pochází z 16. století.\n"}
{"id": "1519275", "url": "https://cs.wikipedia.org/wiki?curid=1519275", "title": "Noemi Lungová", "text": "Noemi Lungová\n\nNoemi Ildikó Lungová (* 16. května 1968 Baia Mare) je bývalá rumunská plavkyně. Byla nejúspěšnější sportovkyní Univerziády 1987 v Záhřebu, kde získala pět zlatých medailí (200, 400 a 800 metrů volným způsobem a 200 a 400 metrů polohový závod) a jednu bronzovou (200 metrů motýlek). Na mistrovství Evropy v plavání v roce 1987 vyhrála 400 metrů polohový závod, byla druhá ve štafetě 4×200 metrů volný způsob a třetí na 200 metrů polohový závod. Startovala na Letních olympijských hrách 1988, kde získala v polohovce stříbrnou medaili na 400 metrů a bronz na 200 metrů.\n\nV roce 1990 odešla na USA, kde vystudovala tělovýchovu na Florida International University a po ukončení závodní kariéry působila jako trenérka.\n\nJejím manželem je bývalý házenkářský reprezentant Rumunska Cristian Zaharia. \n\n"}
{"id": "1519280", "url": "https://cs.wikipedia.org/wiki?curid=1519280", "title": "Třída Bayandor", "text": "Třída Bayandor\n\nTřída Bayandor je třída protiponorkových korvet íránského námořnictva. Nekteré prameny je řadí mezi fregaty. Celkem byly postaveny čtyři jednotky této třídy. Ve službě jsou od roku 1964. Dvě byly potopeny za íránsko-irácké války roku 1982.\n\nCelkem byly postaveny čtyři korvety této třídy. Jde o verzi hlídkových fregat typu PF-103, ke kterému patří ještě thajské korvety třídy \"Tapi\". V letech 1962–1969 je postavila americká loděnice Levingston Shipbuilding v texaském Orange. Stavba byla financována z amerického programu vojenské pomoci MDAP. Do služby byly přijaty v letech 1964 a 1969.\n\nJednotky třídy \"Bayndor\":\nKorvety nesly vzdušný vyhledávací radar SPS-6C, hladinový vyhledávací radar Raytheon 1650, střelecký radar SPG-34 a sonar SQS-17. Byly vyzbrojeny dvěma dvouúčelovými 76mm kanóny Mk.34, dvojitým 40mm kanónem, salvovým vrhačem hlubinných pum Hedgehog, dále čtyřmi vrhači a dvěma skluzavkami hlubinných pum. Unesly až 60 min. Pohonný systém tvořily čtyři diesely Fairbanks-Morse o výkonu 6000 hp, pohánějící dva lodní šrouby. Nejvyšší rychlost dosahuje 20 uzlů. Dosah je 3000 námořních mil při 15 rychlosti uzlů.\n\nV 80. letech byl odstraněn vrhač Hedgehog. Výzbroj posílil 23mm dvojkanón ZU-23-2. V 90. letech byly 23mm kanóny a hlubinné pumy nahrazeny dvěma 20mm kanóny GAM-B-01 a dvěma 12,7mm kulomety. Později byl odstraněn rovněž záďový 76mm kanón a naopak výzbroj posílily čtyři čínské protilodní střely C-802 a dva trojité 324mm torpédomety.\n\nKorvety se účastnily íránsko-irácké války, ve které byly dvě roku 1982 potopeny. \"Milanian\" potopila puma a \"Kahnamuie\" protilodní střely vypuštěné vrtulníky.\n"}
{"id": "1519282", "url": "https://cs.wikipedia.org/wiki?curid=1519282", "title": "Třída Shupavu", "text": "Třída Shupavu\n\nTřída Shupavu je třída hlídkových člunů keňského námořnictva. Celkem byly postaveny dvě jednotky této třídy. Ve službě jsou od roku 1998.\n\nCelkem byly postaveny dvě jednotky této třídy. Postavila je španělská loděnice Astilleros Gondán. Do služby byly přijaty roku 1998.\n\nJednotky třídy \"Shupavu\":\nPlavidla nesla jeden 76mm kanón a jeden 30mm kanón. Pohonný systém tvoří dva diesely MTU-Bazán o výkonu 4000 hp, pohánějící dva lodní šrouby. Nejvyšší rychlost dosahovala 25 uzlů.\n\nV červenci 2018 byla dokončena 21 měsíců trvající modernizace \"Shujaa\" provedená nizozemskou loděnicí Damen Group. Plavidlo se vrátilo bez příďového 76mm kanónu.\n\nHlídková loď \"Shujaa\" se zapojila do konfliktu v Somálsku. V září 2012 se podílela na provedení výsadku do somálského přístavu Kismaayo.\n"}
{"id": "1519283", "url": "https://cs.wikipedia.org/wiki?curid=1519283", "title": "Židovská obec v Kolinci", "text": "Židovská obec v Kolinci\n\nŽidovská obec v Kolinci (německy dříve Kolinetz), Okres Klatovy, Plzeňský kraj, je spolehlivě doložena od roku 1654: česká berní rula, tj. daňový zákon z roku 1654, zmiňuje v té době čtyři židovské osoby v Kolinci, stejný počet je uveden pro rok 1724 a 1783. Poté se počet židovských obyvatel zvýšil: v roce 1793 bylo dokumentováno devět židovských rodin s 52 osobami, v 1838 více než 16 rodin. Poté, v důsledku emigrace, jejich počet opět klesl: v roce 1880 jich bylo pouze 46 osob (4 procenta z celkové populace), 1921 20 osob, 1930 pouze čtyři osoby.\n\nKolinecká židovská obec byla přidružena k židovské obci v Klatovech po roce 1918. Podle údajů nacionálněsocialistické správy Protektorátu Čechy a Morava bylo z Kolince deportováno do koncentračních táborů celkem 11 osob, což se očividně nachází v rozporu s údajem o čtyřech osobách žijících v obci roku 1930. Vysvětluje se to částečně tím, že místní protektorátní úřady tíhly k odlišnému, tedy ostřejšímu výkladu norimberských rasových zákonů o tom, kdo má být považován za Žida nebo židovského míšence.\n\n"}
{"id": "1519284", "url": "https://cs.wikipedia.org/wiki?curid=1519284", "title": "Třída Brummer", "text": "Třída Brummer\n\nTřída Brummer byla třída minových lehkých křižníků německé Kaiserliche Marine z období první světové války. Celkem byly postaveny dvě jednotky této třídy. Ve službě byly v letech 1916–1919. Po německé kapitulaci byly internovány ve Scapa Flow, kde je roku 1919 potopily vlastní posádky.\n\nCelkem byly v  letech 1915–1916 postaveny dvě jednotky této třídy. Obě postavila loděnice Vulcan ve Štětíně.\n\nJednotky třídy \"Brummer\":\nHlavní výzbroj tvořily čtyři 150mm kanóny, dva 88mm kanóny a až 400 min. Pohonný systém tvořilo šest kotlů Marine a dvě turbíny Marine o výkonu 33 000 hp, pohánějící dva lodní šrouby. Nejvyšší rychlost dosahovala 28 uzlů. Dosah byl 5800 námořních mil při rychlosti 12 uzlů.\n\n"}
{"id": "1519285", "url": "https://cs.wikipedia.org/wiki?curid=1519285", "title": "Milada Jonášová", "text": "Milada Jonášová\n\nMilada Jonášová (* 1973) je česká muzikoložka a hudební historička, odborně působí na Akademii věd ČR.\n\nVedle studia na Katolické teologické fakultě Univerzity Karlovy (1991–1997) absolvovala magisterské studium hudební vědy na Filozofické fakultě UK (2000), kde v roce 2008 také získala doktorát. Od roku 1999 působí na muzikologickém pracovišti Akademie věd, které je nyní pod Ústavem dějin umění AV ČR. Badatelsky se zaměřuje na osobnost a dílo Wolfganga Amadea Mozarta, hudební filologii a dějiny hudby 18. století.\n\n"}
{"id": "1519287", "url": "https://cs.wikipedia.org/wiki?curid=1519287", "title": "Mediace (mediální studia)", "text": "Mediace (mediální studia)\n\nV oboru mediálních studií je mediace brána jako proces zprostředkování sdělení prostřednictvím médií, využívá se potenciál médií být nejdůležitějším informačním zdrojem společnosti.\n\nV mediálních studiích popisuje teoretik Marshall McLuhan „\"médium je poselství\"“ (anglicky \"medium is the message\"). Nebo médium daného sociálního objektu (jako je kniha, CD nebo televizní show) jako měřítko pro jak kulturní tak i pro materiální prvky společnosti, ve které daný objekt existuje. Samo médium, na kterém je tedy informace přenášena už je samo o sobě zprávou.\n\nMcLuhan též popisuje různé typy kulturních a materiálních procesů, které jsou vznikají mezi tiskovými médii (jako jsou knihy a časopisy) a elektronickými médii, jako je televize, rádio a film. Zatímco tisk vyžaduje myšlení, které je lineární, chronologické a oddělené od myšlení druhých, jsou elektronická média považována za více organická, simultánní a vzájemně závislá na jiných médiích a na ostatních uživatelích těchto médií. Médium se chová jako rámec, který mění nejen formy komunikace, ale také její obsahy (= „medium is the message“). Například filozofické úvahy nelze zakódovat pomocí kouřových signálů, či na zprávu napsanou na motáku se hledí jinak než na zprávu napsanou v poznámkách v mobilním telefonu.\n\nS mediací se pojí i pojem remediace, který značí metody, kterými se média mění a snaží se vylepšovat způsoby starých médií, což vede k poskytování nových cest k vytváření sociálních vztahů a nových společenských významů.\n\nMnoho teoretiků nyní uvažuje o tom, jak marxistická teorie (například: pracovník vyrábějící obuv v továrně na obuv nejen vyrábí boty, ale i potenciální směnnou hodnotu. Boty jsou komodity, které lze prodat za peníze. Tímto způsobem je hodnota práce pracovníka směnná hodnota bot, které vyrábí, mínus jeho kompenzace. Současně však má vyrobená obuv určité společenské nebo kulturní hodnoty.) ovlivňuje způsob, jakým uvažujeme o médiích a naopak. Nová média se stávají hlavní formou komunikace napříč společností. Mediální teoretici často používají prvky marxistické teorie, jako je mediace, aby se zkoumali to, jak nová média ovlivňují sociální vztahy a životní styl díky jejich schopnosti komunikovat obrazy, zvuky, symboly a další formy informací po celém světě. Vyprodukované informace (či jejich znalost) šířené prostřednictvím nových médií mají též určité společenské či kulturní hodnoty.\n"}
{"id": "1519295", "url": "https://cs.wikipedia.org/wiki?curid=1519295", "title": "Grigorij Baklanov", "text": "Grigorij Baklanov\n\nGrigorij Jakovlevič Baklanov ( Григо́рий Я́ковлевич Бакла́нов, 11. září 1923 Voroněž – 23. prosince 2009 Moskva) byl ruský spisovatel a filmový scenárista. Narodil se v židovské rodině jako Grigorij Fridman, příjmení Baklanov používal od roku 1952. Od roku 1942 byl členem komunistické strany.\n\nZa druhé světové války narukoval jako dobrovolník k dělostřelectvu a bojoval v řadách Jihozápadního frontu. V roce 1943 byl nedaleko Záporoží raněn. V roce 1945 obdržel Řád rudé hvězdy. Jeho starší bratr ve válce padl.\n\nV roce 1951 absolvoval Gorkého literární institut a otiskl první povídku v časopise Kresťjanka, v roce 1956 byl přijat do Svazu spisovatelů SSSR a o rok později mu vyšla první kniha. Psal o svých zkušenostech z války, byl představitelem proudu nazývaného „poručická próza“, zaměřeného na individuální osudy mladých řadových vojáků. V roce 1964 napsal knihu \"Červenec 1941\", která kvůli kritice stalinských čistek ve vedení armády mohla vyjít až o čtrnáct let později. Je autorem scénářů k filmům \"Chvějící se země\" a \"Bylo to v máji\", jeho knihy vyšly ve 36 zemích. V roce 1982 mu byla udělena Státní cena SSSR.\n\nV roce 1986 se stal šéfredaktorem časopisu Znamja. Publikoval v něm dlouho zakázaná díla, hlásil se k politice glasnosti a vyzýval ke stažení sovětské armády z Afghánistánu. Angažoval se v organizaci Memorial, v roce 1993 byl jedním ze signatářů Dopisu čtyřiceti dvou na podporu politických a hospodářských reforem. V letech 1996 až 2001 byl členem rady ruského prezidenta pro kulturu.\n\n\n"}
{"id": "1519296", "url": "https://cs.wikipedia.org/wiki?curid=1519296", "title": "Organolity", "text": "Organolity\n\nOrganolity jsou minerály organického původu. Od ostatních minerálů se liší zdrojem uhlíku v organické hmotě. Do skupiny organolitů se řadí přírodní soli organických kyselin, přírodní uhlovodíky a další. Dříve se mezi organolity řadily i kaustobiolity (např. uhlí a ropa), ty se dnes ale řadí mezi horniny. Mezi minerály byl dříve řazen také jantar, ale Mezinárodní mineralogická asociace ho neuznává (nemá krystalickou strukturu, a tak je řazen mezi mineraloidy).\n\nV systematické mineralogii se organolity řadí do 9. třídy (v některých systémech do 10. třídy). Co do počtu druhů minerálů je třída organolitů nejméně rozsáhlá.\n\nK roku 2016 rozpoznávala Mezinárodní mineralogická asociace existenci 21 oxalátů (solí kyseliny šťavelové) organického původu. V této skupině se předpokládá existence mnoha dosud neobjevených minerálů. Nálezy oxalátů se často váží na uhelné sloje (např. whewellit, žemčužnikovit), rašelinu (např. fichtelit), guáno (např. oxamit) a další organické materiály.\n\nVedle oxalátů existují ještě minerály solí kyseliny mravenčí (např. formikait), solí kyseliny octové (např. acetamid) a solí kyseliny kyanurové (joanneumit).\n\nK roku 2016 rozpoznávala Mezinárodní mineralogická asociace existenci deseti uhlovodíkových minerálů organického původu (např. kratochvílit). Pravděpodobnostní modely napovídají, že mnoho dalších minerálů teprve čeká na své objevení.\n\nDo této skupiny patří několik minerálů založených na různých dalších organických materiálech (např. urea, kladnoit).\n\n"}
{"id": "1519297", "url": "https://cs.wikipedia.org/wiki?curid=1519297", "title": "Alexandr Treťjakov", "text": "Alexandr Treťjakov\n\nAlexandr Treťjakov může být:\n"}
{"id": "1519308", "url": "https://cs.wikipedia.org/wiki?curid=1519308", "title": "Kogurjŏ", "text": "Kogurjŏ\n\nKogurjŏ () bylo jedno ze tří království Koreje, které existovalo od roku 37 před naším letopočtem do roku 668 našeho letopočtu. V době svého největšího rozsahu zahrnovalo oblast od jižního Mandžuska až k jižní části Korejského poloostrova, kde hraničilo s královstvími Päkče a Silla.\n\nOd jména \"Kogurjŏ\" je odvozeno jméno \"Korea\". Hrobky z Kogurjo jsou od roku 2004 zařazeny mezi Seznam světového dědictví UNESCO.\n\nKrálovství se rozpadlo v roce 668, kdy jej oslabily interní spory v důsledku toho, že v roce 666 zemřel silný vládce Jŏn Gäsomun, a následně jej dobyla aliance korejského království Silla a čínské říše Tchang. Jeho území následně ovládla království Sjednocená Silla a Parhe.\n"}
{"id": "1519318", "url": "https://cs.wikipedia.org/wiki?curid=1519318", "title": "Holigarna", "text": "Holigarna\n\nHoligarna (\"Holigarna\") je rod rostlin z čeledi ledvinovníkovité. Jsou to stromy s jednoduchými střídavými listy a drobnými květy v latovitých květenstvích. Semeník je spodní, plodem je peckovice. Rod zahrnuje 9 druhů a je rozšířen v tropické Asii od Indie po Indočínu. Šťáva z rostlin způsobuje podobně jako u řady jiných druhů z čeledi ledvinovníkovité kontaktní dermatitidy. Účinné látky jsou obdobné jako u jedovatce.\n\nHoligarny jsou dvoudomé nebo polygamní stromy, při poškození ronící pryskyřičnatou šťávu, která na vzduchu černá. Listy jsou jednoduché, celokrajné, střídavé, spirálně uspořádané, řapíkaté. Na okraji řapíku jsou 4 opadavé nebo vytrvalé přívěsky připomínající palisty. Květy jsou pětičetné, stopkaté, s dobře vyvinutou češulí, uspořádané v úžlabních nebo vrcholových latách.\nKalich je miskovitý. Korunní lístky jsou téměř volné.\nTyčinek je pět.\nSemeník je spodní, srostlý ze 3 až 5 plodolistů a nesoucí stejný počet čnělek.\nPlodem je peckovice. U některých druhů jsou plody obklopené kuželovitým hypokarpem. V dužnině plodů je hojná černá pryskyřice.\n\nRod holigarna zahrnuje 9 druhů. Je rozšířen výhradně v tropické Asii od Indie po Thajsko a Vietnam. Vyskytuje se také na Andamanech. V Indii roste celkem 7 druhů, v Indočíně se vyskytují 4 druhy. Centrum druhové diverzity je v jihozápadní Indii.\n\nPlody holigarn jsou šířeny savci. Druh \"Holigarna nigra\" je složkou potravy indického makaka lvího.\nNa \"Holigarna grahmii\" se v Indii občas vyskytuje společenská ploštice \"Cyclopelta siccifolia\".\n\nŠťáva holigarn obsahuje obdobné látky jako známé jedovatce a bývá příčinou kontaktních dermatitid. Hlavní účinnou látkou \"Holigarna arnottiana\" je 3-heptadecylkatechol ze skupiny urushiolů, tedy stejná látka jako v severoamerickém jedovatci různolaločném.\nNebezpečný je rovněž kouř z hořícího dřeva.\n\nRod \"Holigarna\" je v rámci čeledi \"Anacardiaceae\" řazen do podčeledi \"Anacardioideae\" a tribu \"Semecarpeae\".\n\nDruh \"Holigarna arnottiana\" je využíván v tradiční indické medicíně Sidha. Má antibakteriální účinky a používá se zevně při ošetřování řezných ran a zranění, dráždí však kůži.\nDřevo \"Holigarna longifolia\" je světle šedé měkké a velmi lehké.\n\n"}
{"id": "1519319", "url": "https://cs.wikipedia.org/wiki?curid=1519319", "title": "Zákon o služebním poměru příslušníků bezpečnostních sborů", "text": "Zákon o služebním poměru příslušníků bezpečnostních sborů\n\nZákon o služebním poměru příslušníků bezpečnostních sborů neboli zákon č. 361/2003 Sb., o služebním poměru příslušníků bezpečnostních sborů, je český zákon, který vešel v platnost dne 31. října 2003 a účinnosti nabyl dne 1. ledna 2007.\n\nPředmětem úpravy tohoto zákona jsou právní poměry fyzických osob, které v bezpečnostním sboru vykonávají službu (tj. příslušníkem), jejich odměňování, řízení ve věcech služebního poměru a organizační věci služby. Zákon určuje, že bezpečnostním sborem je Policie České republiky, Hasičský záchranný sbor České republiky, Celní správa České republiky, Vězeňská služba České republiky, Generální inspekce bezpečnostních sborů, Bezpečnostní informační služba a Úřad pro zahraniční styky a informace. Tyto sbory (a jejich příslušníci) se řídí zákon o služebním poměru.\n\nZákon stanovuje mj. služební hodnost, minimální stupeň vzdělání, minimální dobu trvání služebního poměru pro služební hodnost, tarifní třídu, hodnostní označení, kázeňské odměny, kázeňské tresty, dobu služby, služební pohotovost, dobu odpočinku, podmínky výkonu služby, náhradu škody, služební příjem a odměny, výsluhové nároky nebo řízení ve věcech služebního poměru.\n\nMezi základní povinnosti příslušníka patří:\n\nVedoucí příslušník je též povinen:\n\nPříslušník má určitá omezení daná zákonem, např. příslušník nesmí být členem politické strany nebo politického hnutí ani vykonávat činnost v jejich prospěch; volební právo příslušníka tím není dotčeno. Příslušník zpravodajské služby též nesmí být členem odborové organizace.\n\nPříslušník též nesmí být členem řídících nebo kontrolních orgánů právnických osob, které provozují podnikatelskou činnost, s výjimkou případů, kdy je do těchto orgánů vyslán služebním funkcionářem, a s výjimkou členství v řídících nebo kontrolních orgánech právnických osob, jejichž zřizovatelem nebo zakladatelem je stát. Příslušník vyslaný služebním funkcionářem jedná v těchto orgánech jako zástupce České republiky a je povinen prosazovat její zájmy. Příslušník může vykonávat jinou výdělečnou činnost než službu podle tohoto zákona pouze se souhlasem služebního funkcionáře. Služební funkcionář udělí rozhodnutím souhlas s výkonem jiné výdělečné činnosti za podmínky, že tato činnost nemůže vést ke střetu zájmů osobních se zájmy služby, k ohrožení dobré pověsti bezpečnostního sboru nebo k ohrožení důležitého zájmu služby.\n"}
{"id": "1519324", "url": "https://cs.wikipedia.org/wiki?curid=1519324", "title": "Odyseův návrat do vlasti", "text": "Odyseův návrat do vlasti\n\nOdyseův návrat do vlasti (italsky \"Il ritorno d'Ulisse in patria\") je opera Claudia Monteverdiho z roku 1640 na libreto Giacoma Badoara na námět Homérovy Odyssei. Jde o jednu ze tří Monteverdiho oper, jejíž podoba se zachovala.\n\n\n"}
{"id": "1519338", "url": "https://cs.wikipedia.org/wiki?curid=1519338", "title": "Seznam sídel v Chorvatsku (K)", "text": "Seznam sídel v Chorvatsku (K)\n\nToto je seznam sídel v Chorvatsku začínajících na písmeno K.\n"}
{"id": "1519340", "url": "https://cs.wikipedia.org/wiki?curid=1519340", "title": "Píseň o starém námořníkovi", "text": "Píseň o starém námořníkovi\n\nPíseň o starém námořníkovi (1798, \"The Rime of the Ancient Mariner\") je balada anglického romantického básníka Samuela Taylora Coleridgeho, jejíž hrdina se proviní tím, že na moři zabije bezdůvodně albatrosa, a je za to potrestán tajemnými přírodními silami. \n\nBáseň, napsaná ve čtyřveršové a šestiveršové strofě balad z angloskotského pohraničí (tzv. border-ballads, tj. pomezní balady), vyšla poprvé roku 1798 v básnické sbírce \"Lyrické balady\" (\"Lyrical Ballads\"), kterou Coleridge napsal společně se svým přítelem a básníkem Williamem Wordsworthem a která je považována za skutečný počátek anglického romantismu. \n\nPřestože sbírka vznikla jako výsledek tvůrčí spolupráce obou básníků, je Wordsworthův podíl na baladě nejasný. Podle jeho vyjádření pochází klíčový motiv zastřelení albatrosa od něho, když Coleridgeho seznámil s knihou \"A Voyage Round The World by Way of the Great South Sea\" (1726), kterou napsal kapitán George Shelvocke a ve které se tento motiv objevuje. Coleridge však svému příteli uznal autorství pouze několika veršů.\n\nMnozí literární kritikové zase předpokládají, že inspirací pro báseň byla plavba kapitána Thomase Jamese do Arktidy roku 1631 nebo plavba kapitána Jamese Cooka do jižních moří v letech 1772–1775 Jiní vidí podobnost příběhu starého námořníka s pověstí o Bludném Holanďanovi nebo s příběhem Ahasvera (věčného Žida). který za své provinění musí až do soudného dne bloudit po zemi.\n\nPro druhé vydání \"Lyrických balad\" roku 1800 Coleridge báseň upravil (snažil se zmírnit silně archaizující básnický jazyk balady) a definitivní podobu jí dal roku 1817 ve sbírce \"Sybiliny lístky\" (Sybilline Leaves), kdy se v margináliích (poznámkách na okraji textu) pokusil vysvětlit nejasnosti týkající se rozlišení démonických a andělských duchů objevujících se v příběhu.\n\nPřes nepochopení některých Coleridgeových přátel (zvláště Robertem Southeym) i většiny tehdejších literárních kritiků se balada stala nejvýznamnější Coleridgeovu básní a zasloužila se o komerční úspěch \"Lyrických balad\".\n\nBáseň zásadním způsobem transformuje hlavní téma lidové balady, kterým je provinění proti lidskému nebo přírodnímu řádu, po kterém následuje trest. Místo osudu nebo zákona v ní však na základě nahodilých (nikoliv příčinných) souvislostí působí tajemné a nepochopitelné síly. Je uvedena slovy, že se jedná o \"\"příběh o tom, kterak loď překročivší rovník byla bouří zahnána do ledových končin poblíž jižního pólu, načež zamířila do horkého zeměpásu v Tichém oceánu, jakož i o podivuhodných událostech, které se přitom přihodily, též i o způsobu, jakým se námořník do vlasti navrátil.\"\".\n\nVlastní vyprávění začíná tím, že tři mládenci pozvaní na svatbu potkají starého námořníka. Ten jednoho z nich zadrží a začne mu vyprávět svůj příběh. Svatebčan, jakoby očarován námořníkovým divokým zrakem, je nucen příběh vyslechnout.\n\nNámořník líčí, jak jeho loď vyplula na jih a jak jí přálo počasí, dokud nepřekročila rovník. Pak přišla hrozná vichřice a zahnala loď mezi ledová pole u jižního pólu. Když už všichni ztráceli naději na záchranu, vynořil se z mlhy albatros, který jim ukázal cestu na sever a devět dní je na této cestě doprovázel. Pak jej starý námořník naprosto zbytečně a bez příčiny zastřelil kuší.\n\nPosádka nejprve námořníka proklínala za to, že zabil ptáka, který všem přinesl štěstí. Když se však rozplynula mlha a stále vál příznivý vítr, začala námořníkův čin schvalovat, čímž se stali spoluviníky jeho zlého činu. Když loď téměř dosáhla rovníku, vítr najednou utichl a loď zůstala uvězněna v zahnívajícím tropickém moři plném hemžící se slizké havěti. Pod žhnoucím sluncem začali všichni trpět strašlivou žízní a mnohé ve snách pronásledoval Duch vládnoucí polárním končinám. Posádka se v zoufalství snažila veškerou vinu svalit na starého námořníka a pověsili mu na krk místo kříže zabitého ptáka.\n\nKdyž námořník zahlédl v dálce loď, všichni se radovali do té doby, než zjistili, že jde o vrak, který se k nim blížil ničím nepoháněn. Jeho posádku tvořil kostlivec (Smrt) a přízračná žena zvaná \"Život ve smrti\" (\"Life-in-Death\"). Přízraky hráli spolu v kostky o posádku a \"Život ve smrti\" vyhrála námořníka. S východem měsíce pak všichni členové posádky až na námořníka padli mrtvi na palubu a námořníkovi připadalo, že jejich oči jej pronásledují prokletím. \n\nHněv námořníka na tvory z moře kolem lodi za to, že žijí, zatímco jeho druhové zemřeli, byl po sedmi dnech vystřídán soucitem, který vyvolala krása mihotavé hry tvorů v měsíčním světle. Probudila se v něm schopnost modlit se a tvorům v duchu požehnal. Tím se začalo jeho prokletí lámat. Mrtvý albatros se mu svezl z krku a zmizel v hlubinách. Přišel déšť, který námořník přičítal zásahu Matky boží. Těla posádky, posedlá dobrými duchy, se zvedla a pomáhala řídit loď, kterou nadpřirozené andělské sily hnaly k severu až k námořníkovu rodnému břehu. Tam duchové opustili mrtvá těla posádky a ta opět padla na palubu. Vzápětí se loď potopila a námořníka zachránil lodivod, který se k lodi vydal na člunu. \n\nNa břehu se námořník setkal se starým poustevníkem z lesní samoty. Zapřísahal ho, aby jej spasil, a pak přijal doživotní pokání. Od té doby musí chodit po světě a vykládat svůj příběh lidem, které potká, a tím je učit lásce a pokoře před vším, co Bůh stvořil a co miluje.\n\nPo skončení vyprávění námořník sdělí svatebčanovi poučení o nutnosti lásky k veškerému tvorstvu a odchází. Svatebčan jíž nejde na svatbu, ale jako omráčený jde domů. Nazítří vstává jako moudřejší muž. \n\n"}
{"id": "1519349", "url": "https://cs.wikipedia.org/wiki?curid=1519349", "title": "NDRG1", "text": "NDRG1\n\nNDRG1, ( \"N-myc downstream regulated gene 1\"), je protein kódovaný NDRG1 genem. NDRG1 je členem genové rodiny NDRG, která patří do α/β hydrolázové superrodiny. Genový produkt NDRG1 genu je cytoplazmatický protein zapojený v buněčné odpovědi na stres, hormonálních reakcích, buněčném růstu a diferenciaci. Mutace v tomto genu způsobuje autosomálně recesivní onemocnění zvané Charcot-Marie-Tooth (CMT4D).\n\nNDRG1 je velmi pleiotropní protein, který nachází své uplatnění v embryogenezi a vývoji, buněčném růstu a diferenciaci, biosyntéze lipidů a myelinizaci, odpovědi na buněčný stres, v imunitním systému, opravě DNA a také v buněčné adhezi. NDRG1 je lokalizován zejména v cytoplazmě (47,8 %), ale také v jádře (26,1 %) a v mitochondriích (8,7 %). Při odpovědi na poškození DNA je NDRG1 translokován z cytoplasmy do jádra, kde může inhibovat buněčný růst a podporovat opravné mechanismy DNA. To podporuje předpoklad, že NDRG1 působí jako gen odpovídající na stres, či potencionálně jako transkripční faktor.\n\nU lidí je \"NDRG1\" gen lokalizován na dlouhém raménku chromosomu 8 (8q24.22). Gen kóduje 3.0 kb dlouhou messenger RNA (mRNA), která je translatována do proteinu složeného z 394 aminokyselin. \"NDRG1\" patří do NDRG genové rodiny sestávají ze čtyř členů - NDRG1, NDRG2, NDRG3 a NDRG4 - sdílející 53-65% homologii. Na rozdíl od ostatních členů, \"NDRG1\" obsahuje tři tandemové (GTRSRSHTSE) repetice na svém C-terminálním konci.\n\nExprese \"NDRG1\" je regulována mechanismy závislými, či nezávislými na hypoxii. Během hypoxie je faktor HIF-1α (hypoxia-inducible factor 1α) translokován z cytoplasmy do jádra, kde se váže k HIF-1β podjednotce a spolu vytváří HIF-1 komplex. Tento heterodimerní komplex funguje jako transkripční faktor. Váže se do HRE (hypoxia response element) v promotoru genů, které jsou spojeny s odpovědí na hypoxii. A jedním z těchto genů je právě \"NDRG1\". Mimo jiné mohou tento mechanismus spustit těžké kovy (nikl, kobalt, železo), jejichž alterace mimikuje v organismu stav podobný hypoxii. Opačný efekt na expresi \"NDRG1\" mají onkoproteiny N-myc a c-myc, které transkripčně potlačují expresi. Tento efekt je zprostředkován nepřímo snížením jejich promotorové aktivity.\n\nNDRG1 hraje důležitou roli v alergii a anafylaxi, obraně proti bakteriálním patogenům, zánětu a hojení ran. V mastocytech je NDRG1 upregulován během maturace a napomáhá k jejich rychlé degranulaci při odpovědí na různé exogenní signály. Rovněž byla prokázána role NDRG1 v klonální anergii T-lymfocytů, kde je NDRG1 upregulován v nepřítomnosti kostimulačního signálu, což vede k inhibici následovné reaktivace T-lymfocytů TCR a CD28 signalizací.\n"}
{"id": "1519355", "url": "https://cs.wikipedia.org/wiki?curid=1519355", "title": "Kakanj", "text": "Kakanj\n\nKakanj () je město a sídlo stejnojmenné opčiny v Bosně a Hercegovině v Zenicko-dobojském kantonu. Nachází se asi 22 km jihovýchodně od Zenice. V roce 2013 žilo v Kakanji 12 256 obyvatel, v celé opčině pak 38 937 obyvatel.\n\nK městu připadají též vesnice Alagići, Bastašići, Bašići, Bičer, Bijele Vode, Bijelo Polje, Bilješevo, Bistrik-Crkvenjak, Bištrani, Bjelavići, Bosna, Brežani, Brnj, Brnjic, Bukovlje, Crnač, Čatići, Danci, Desetnik, Doboj, Donja Papratnica, Donji Banjevac, Donji Kakanj, Donji Lučani, Dračići, Drijen, Dubovo Brdo, Dumanac, Gora, Gornja Papratnica, Gornji Banjevac, Gornji Lučani, Govedovići, Gradac, Groce, Halinovići, Haljinići, Hausovići, Hodžići, Hrasno, Hrastovac, Ivnica, Javor, Jehovina, Jerevice, Jezero, Kakanj, Karaula, Karaulsko Polje, Klanac, Kondžilo, Koprivnica, Kraljeva Sutjeska, Krševac, Kučići, Kujavče, Lipnica, Lučići, Lukovo Brdo, Marijina Voda, Miljačići, Mioči, Modrinje, Mramor, Nažbilj, Obre, Papratno, Pavlovići, Pedići, Podbjelavići, Podborje, Poljani, Poljice, Pope, Popržena Gora, Ratanj, Ribnica, Ričica, Rojin Potok, Saranovići, Sebinje, Semetiš, Seoce, Slagoščići, Slapnica, Slivanj, Slivnice, Sopotnica, Starposle, Subotinje, Termoelektrana, Teševo, Tičići, Tršće, Turalići, Turbići, Varalići, Veliki Trnovci, Viduša, Vrtlište, Vukanovići, Zagrađe, Zgošća, Zlokuće, Željeznička Stanica Kakanj a Živalji.\n\nNachází se zde tepelná elektrárna, podle níž je také pojmenována jedna z vesnic (Termoelektrana). Jiná vesnice, Željeznička Stanica Kakanj, je pojmenována po železniční stanici v Kakanji.\n"}
{"id": "1519365", "url": "https://cs.wikipedia.org/wiki?curid=1519365", "title": "Modlitba apoštola Pavla", "text": "Modlitba apoštola Pavla\n\nModlitba apoštola Pavla je novozákonní apokryf, první manuskript Jungova kodexu z knihovny z Nag Hammádí.\n\nRukopis je napsaný v koptštině, avšak nadpis je řecký, což je pravděpodobně původní jazyk tohoto textu. V textu se nedochovaly dva první řádky.\n\nText je anonymní a nebyl napsaný historickou postavou svatého Pavla. Na rozdíl od modliteb, u kterých je známo, že pocházejí od apoštola Pavla, je v tomto textu výrazný gnosticismus. \n\nMnoho učenců se domnívalo, že jde o tzv. valentinské dílo, kvůli frázím jako je \"psychický Bůh\", což by ho datovalo mezi roky 150 až 300 našeho letopočtu. Pokud by však nešlo o valentinské dilo, sahal by až do roku 75.\n"}
{"id": "1519372", "url": "https://cs.wikipedia.org/wiki?curid=1519372", "title": "Flyboard Air", "text": "Flyboard Air\n\nFlyboard Air je typ vznášedla pro jednu osobu, poháněného plynovými turbínami. Vynalezl a sestrojil jej letos (2019) 40letý francouzský šampion v závodech na vodním skútru Franky Zapa, který na něm 4. srpna 2019 také přeletěl kanál La Manche. Vzdálenost 35 kilometrů překonal během 22 minut a během letu vyvinul rychlost 177 km/h. Zapa uvedl, že pracuje také na létajícím automobilu.\n"}
{"id": "1519373", "url": "https://cs.wikipedia.org/wiki?curid=1519373", "title": "Dominik Köpfer", "text": "Dominik Köpfer\n\nDominik Köpfer (* 29. dubna 1994 Furtwangen) je německý profesionální tenista hrající levou rukou. Ve své dosavadní kariéře na okruhu ATP Tour nevyhrál žádný turnaj. Na challengerech ATP a okruhu Futures získal do září 2019 pět titulů ve dvouhře a dva ve čtyřhře. \n\nNa žebříčku ATP byl ve dvouhře nejvýše klasifikován v srpnu 2019 na 113. místě a ve čtyřhře pak v červnu téhož roku na 308. místě. Trénují ho Rhyne Williams a Billy Heiser.\n\nNa Tulanově univerzitě v louisianském New Orleans hrál univerzitní tenis za tým Green Wave.\n\nV rámci hlavních soutěží událostí okruhu Futures debutoval v srpnu 2012, když na turnaji v Überlingenu zasáhl s krajanem Fabianem Heinrichem do čtyřhry. Ve čtvrtfinále podlehli německému páru Pascal Meis a Yannick Zürn. Premiérový titul na challengerech si odvezl ze zářijového Columbus Challenger 2017, kde ve finále čtyřhry s Denisem Kudlou porazili britsko-irskou dvojici Luke Bambridge a David O'Hare. Singlovou trofej přidal na červnovém challengeru Ilkley Trophy 2019 po finálovém vítězství nad Rakušanem Dennisem Novakem až v tiebreaku rozhodující sady. \n\nVe dvouhře okruhu ATP Tour debutoval na letním Winston-Salem Open 2017. Do hlavní soutěže postoupil jako šťastný poražený z kvalifikace. Na úvod dvouhry však uhrál jen tři gemy na Argentince Horacia Zeballose. Premiérový kariérní vyhraný zápas v této úrovni dosáhl o rok později opět na srpnovém Winston-Salem Open 2018 po vyřazení Američana Tennyse Sandgrena. Poté podlehl Japonci Taru Danielovi, když nezvládl zkrácené hry obou setů.\n\nDebut v hlavní soutěži nejvyšší grandslamové kategorie zaznamenal v mužském singlu Wimbledonu 2019, do něhož obdržel divokou kartu jako šampion challengeru z Ilkley. Z předchozích tři kvalifikací majorů nepostoupil do hlavní sutěže. Ve wimbledonské dvouhře nejdříve přehrál Srba Filipa Krajinoviće, ale poté nestačil na Argentince Diega Schwartzmana. Do premiérového osmifinále se probojoval na US Open 2019, v němž podlehl ruské světové pětce Daniilu Medveděvovi.\n\n"}
{"id": "1519374", "url": "https://cs.wikipedia.org/wiki?curid=1519374", "title": "Dranda", "text": "Dranda\n\nDranda ( Дранда, დრანდა - Dranda) je vesnice v Abcházii v okrese Gulrypš. Leží přibližně 9 km jihovýchodně od okresního města Gulrypš v Samurzakanské nížině. Obec sousedí na severozápadě s Pšapem, na severovýchodě s Kacikytem, na východě s Adzjubžou při ústí řeky Kodori a na jihu s Babyširou. Ves protíná silnice spojující Suchumi s Gruzií a železnice. V Drandě se nachází Drandská katedrála.\n\nOficiálním názvem obce je Vesnický okrsek Dranda \"(rusky Драндская сельская администрация, abchazsky Дранда ақыҭа ахадара)\". Za časů Sovětského svazu se okrsek jmenoval Drandský selsovět \"(Драндский сельсовет)\".\n\nSoučástí Drandy jsou následující části:\n\n\nV době raného středověku (6. století) byla v Drandě zbudovaná katedrála. V 8. století se Dranda stala sídlem abchazské, respektive západogruzínské diecéze Katolické církve, která existovala až do 17. století, kdy byl poslední zdejší biskup Gabriel vypovězen ze země do Jeruzaléma. V roce 1637 byla navíc Dranda dobyta osmanskými vojsky a chrám i se vsí byl vyrabován a vypálen. \n\nV roce 1878 byl chrám během rusko-turecké války opět vyrabován a vypálen s tím, že zdejší nástěnné malby byly kompletně zničené. Od roku 1880 sem po vlně vystěhování abchazského obyvatelstva v rámci mahadžirstva přicházeli osadníci z Ruska, kteří chrám zčásti obnovili. V roce 1928 byla Drandská katedrála bolševiky zrušena a část areálu poté byla využita pro výstavbu věznice Dranda, která se zde nachází i v současnosti. Další část areálu využívala zdejší internátní střední škola. V 70. letech prošla Drandská katedrála náročnou rekonstrukcí a byl obnoven její statut. V roce 2006 byl katedrále udělen statut národní památky a od roku 2011 prošla další rekonstrukcí.\n\nV Drandě byla u hlavní silnice spojující Suchumi s Gruzií vybudovaná jediná psychiatrická léčebna v Abcházii. V té se k roku 2010 léčilo kolem 80 pacientů a pacientek, z nichž deset zde bylo drženo v oddělení se zvýšenou ostrahou. Během války v Abcházii v letech 1992-1993 byla budova ostřelováním značně poškozena, přesto plnila svou funkci i nadále. Díky pomoci od mise OSN se po válce povedlo budovu částečně zrekonstruovat. Přetrvává však nedostatek psychiatrů.\n\nDle nejnovějšího sčítání lidu z roku 2011 je počet obyvatel této obce 3205 a jejich složení následovné:\n\n\nPřed válkou v Abcházii žilo v obci bez přičleněných vesniček 2673 obyvatel. V celém Drandském selsovětu, jenž tehdy zahrnoval i současný Babušarský vesnický okrsek, žilo 11942 obyvatel.\n\n"}
{"id": "1519381", "url": "https://cs.wikipedia.org/wiki?curid=1519381", "title": "Kuřecí křidélka Buffalo", "text": "Kuřecí křidélka Buffalo\n\nKuřecí křidélka Buffalo () jsou smažená křidélka, která neodmyslitelně patří do americké kuchyně. Ke smažení se používají jen dvě části křidélka, ta třetí, letka, je pro tento účel nevhodná. Hotová křidélka se před podáváním smíchají s pálivou omáčkou obsahující kajenský pepř, ocet a rozpuštěné máslo. Pokrm údajně vynalezla v roce 1964 Teressa Bellissimo, majitelka baru Anchor v Buffalu ve státě New York. Tradičně se podávají teplá, přílohou je řapíkatý celer a baby karotka, které se namáčejí do dipu z modrého sýra nebo do dipu typu Ranch.\n\nV roce 1977 vyhlásilo město Buffalo 29. červenec \"Dnem kuřecího křidélka\". Od roku 2002 se v Buffalu pořádá \"Národní Buffalo Wing Festival\".\n\nBěhem sedmdesátých a osmdesátých let získala Buffalo křídélka na popularitě a stala se běžným předkrmem/jídlem v barech a hospodách po celých Spojených státech a Kanadě. Dnes se dají objednat i v McDonald's, Hooter's, v řetězcích Domino Pizza či Pizza Hut. Patří na každou párty, kde se sleduje americký fotbal, zejména Super Bowl.\n\nTradičně se křidélka smaží v oleji, nejlépe ve fritovacím hrnci, bez toho, aby se obalovala v mouce.\n\nKajenský pepř, pálivá omáčka a rozpuštěné máslo nebo margarín jsou základem omáčky Buffalo. Její pálivost závisí na kuchařovi - může být málo, středně nebo velmi pálivá. Osmažená kuřecí křidélka se přidají do mísy s Buffalo omáčkou a před podáváním se s ní důkladně promíchají.\n\nTradičně se Buffalo křidélka podávají s řapíkatým celerem a s dipem z modrého sýra. V USA si ale nejvíc oblíbili dip \"Ranch dressing\" a častou přílohou křidélek je nakrájená mrkev nebo baby karotka.\n"}
{"id": "1519383", "url": "https://cs.wikipedia.org/wiki?curid=1519383", "title": "Řád za zásluhy Litvy", "text": "Řád za zásluhy Litvy\n\nŘád za zásluhy Litvy \"(: Ordinas Už nuopelnus Lietuvai)\" je litevské státní vyznamenání udílené prezidentem republiky. Může být udělen jak občanům Litvy tak i cizím státním příslušníkům a je udílen za výjimečné zásluhy o Litvu, za rozvoj mezinárodních vztahů, výjimečné zásluhy v sociální oblasti, kultuře, vědě, obchodu, sportu, za vojenské zásluhy i zásluhy v dalších oblastech. Po Řádu Vitolda Velikéhoto, Řádu Vytisova kříže a Řádu litevského knížete Gediminase jde v pořadí o čtvrtý a zároveň poslední litevský záslužný řád.\n\nŘád byl založen dne 18. června 2002. Spolu s řádem byla vytvořena také medaile, která je s řádem spojená – Medaile Řádu za zásluhy Litvy.\n\nŘád je udílen prezidentem Litevské republiky za výjimečné zásluhy o Litvu, za rozvoj mezinárodních vztahů, za výjimečné zásluhy v sociální oblasti, kultuře, vědě, obchodu, sportu, za vojenské zásluhy i zásluhy v dalších oblastech. Velmistrem řádu je prezident republiky.\n\nŘádový odznak má tvar pozlaceného pěticípého bíle smaltovaného kříže. Mezi rameny kříže jsou zlaté paprsky. Uprostřed kříže se nachází stříbrný rytíř Vytis, který je vyobrazen i na litevském státním znaku. Na rubové straně jsou vyobrazeny erby litevských měst: Vilniusu, Kaunasu, Klaipėdy, Šiauliai a Panevėžysu. Uprostřed je nápis PRO LITUANIA • 2002. Velikost odznaku se liší podle třídy. \n\nStuha je červená s moaré vzorem. Na okrajích jsou dva stejně široké úzké pruhy v barvě zelené a žluté. Barvou tedy stuha odpovídá litevské vlajce. Šířka stuhy v případě pánů je 100 mm, v případě dam 65 mm. Ve třídách velkodůstojníka a komtura je šířka stuhy 40 mm. Ve třídách důstojníka a rytíře je šířka stuhy 32 mm.\n\nŘádová hvězda o velikosti 85 mm ve tvaru stříbrné devíticípé hvězdy, uprostřed s vyobrazením řádového odznaku, patří k insigniím třídy velkokříže a velkodůstojníka.\n\nŘádový odznak je ke stuze připojen závěsem, který se svým tvarem liší podle oblasti, za kterou bylo vyznamenání uděleno:\n\nŘád je udílen v pěti řádných třídách a medaili:\n\n\n"}
{"id": "1519385", "url": "https://cs.wikipedia.org/wiki?curid=1519385", "title": "Sriracha", "text": "Sriracha\n\nSriracha je typ pálivé nebo chilli omáčky vyrobené z pasty chilli, destilovaného octa, česneku, cukru a soli.\n\nV Thajsku se Sriracha často používá jako dip, zejména při pojídání mořských plodů. Ve vietnamské kuchyni se Sriracha objevuje jako koření pro phở a smažené nudle, v omáčkách a jako dip pro jarní závitky (\"chả giò\").\nSriracha se také přidává do polévky, ochucují se s ní vajíčka a hamburgry. Vyskytuje se i v džemech a lízátkách. Je součástí koktejlů a existují i bramborové lupínky s příchutí Sriracha.\n\nPůvod omáčky je nejasný. Pravděpodobně vznikla v thajském městě Si Racha (nebo Sri Racha) ve 30. letech 20. století podle receptu hospodyňky jménem Thanom Chakkapak.\nPřehled značky a jejich přísad. \n\nV Thajsku se omáčka nejčastěji nazývá \"sot Siracha\" a jen občas \"phrik Siracha\". Tradiční thajská omáčka je kyselejší a řidší než nethajské verze. \n\nVe Spojených státech je jméno Sriracha spojeno s omáčkou vyráběnou firmou Huy Fong Foods. Někdy je také označována jako \"kohoutová omáčka\" (\"rooster sauce\" or \"cock sauce\") podle obrázku kohouta na láhvi. Na americkém trhu se objevily další varianty Srirachy, včetně té, která zraje v sudech od whisky.\n\nMnoho restaurací v USA, včetně Wendy's, Applebee's, PF Chang's, Jack in the Box, McDonald's, Subway, Taco Bell, White Castle, Gordon Biersch, Chick-fil-A, Firehouse Subs, Noodles & Company, Starbucks a Burger King přidávají Srirachu do svých jídel, někdy ji míchají s majonézou nebo s ní ochucují dipy.\n\nSlovo \"Sriracha\" se stalo druhovým pojmem. \n"}
{"id": "1519389", "url": "https://cs.wikipedia.org/wiki?curid=1519389", "title": "Gandarie", "text": "Gandarie\n\nGandarie (\"Bouea\") je rod rostlin z čeledi ledvinovníkovité. Jsou to stálezelené stromy s jednoduchými vstřícnými listy a drobnými květy v latovitých květenstvích. Plodem je peckovice. Rod zahrnuje 3 druhy, rostoucí v nížinných tropických deštných lesích jižní a jihovýchodní Asie. Druh \"Bouea macrophylla\" poskytuje chutné ovoce, známé jako gandarie. Trvanlivé dřevo \"Bouea oppositifolia\" se používá zejména na stavbu domů a v truhlářství.\n\nGandarie jsou stálezelené, malé až středně velké stromy, dorůstající výšky do 36 metrů. Listy jsou vstřícné, což je v rámci čeledi neobvyklý jev, jednoduché, křižmostojné, řapíkaté. Větévky jsou slabě čtyřhranné a při uzlinách zploštělé. Květy jsou samčí a oboupohlavné, stopkaté, tří až pětičetné, uspořádané v úžlabních latách. Stopky květů nejsou článkované. Koruna je bílá, zelenavá nebo žlutá, korunní lístky jsou podél středové žilky kýlnaté. Počet tyčinek odpovídá počtu korunních lístků. V květech je drobný plochý nebo konkávní disk. Semeník je pseudomonomerní, s krátkou čnělkou. Plodem je žlutá, oranžová nebo červená, kulovitá až elipsoidní peckovice s dužnatým mezokarpem a vláknitým endokarpem.\n\nRod gandarie zahrnuje 3 druhy, rozšířené výhradně v tropické Asii od severovýchodní Indie a jižní Číny po Borneo a Jávu. Největší areál, téměř se překrývající s areálem celého rodu, má druh \"Bouea oppositifolia\". Druh \"Bouea macrophylla\" je rozšířen v oblasti od jižního Thajska po Jávu a vyskytuje se i na Andamanech. \"Bouea poilanei\" je endemit Vietnamu.\nGandarie rostou v nížinných tropických deštných lesích v nadmořských výškách zpravidla do 300 metrů, řidčeji výše.\n\"Bouea oppositifolia\" roste v nenarušených smíšených dvojkřídláčových lesích, rašelinných lesích i písčitých pobřežních lesích.\n\"Bouea macrophylla\" prospívá na lehkých, dobře propustných, nepodmáčených, výživných půdách.\n\nRod \"Buchanania\" je v rámci čeledi \"Anacardiaceae\" řazen do podčeledi \"Anacardioideae\" a tribu \"Anacardieae\". Nejblíže příbuzným rodem je podle výsledků molekulárních studií rod \"Mangifera\" (mangovník). Další blízce příbuzné rody jsou \"Gluta\" (černotok), \"Fegimanra\" a \"Anacardium\" (ledvinovník).\n\nGandarie \"Bouea macrophylla\" je méně známý, ale ceněný ovocný strom, pěstovaný zejména v nížinách tropické Asie. Zralé plody, známé jako gandarie (či gandárie), mají kyselou až nasládlou chuť a příjemnou sladkou vůni. Jedí se syrové, dušené ebo jako součást čatní. Připravuje se z nich také excelentní kompot nebo osvěžující nápoje. Nezralé plody slouží k výrobě kořenící pasty (sambal) a přidávají se do pokrmů, např. do kari omáček. Mladé listy se jedí s rýží nebo se z nich připravují saláty.\nRovněž plody \"Bouea oppositifolia\" jsou jedlé. Konzumují se přímo zelené nebo zralé, přidávají se jako zelenina do čatní nebo slouží k výrobě džemů. Mají příjemnou, kyselou chuť.\nObklady z listů \"Bouea macrophylla\" se aplikují při bolestech hlavy. Šťáva z listů slouží jako kloktadlo při kandidóze.\n\nDřevo \"Bouea oppositifolia\" je světle až tmavě hnědé, tvrdé a trvanlivé, má lehce řídkou, pravidelnou strukturu. Jádrové dřevo není jasně oddělené od běli. Používá se zejména na stavby domů a v truhlářství. Na Malajském poloostrově z něj vyrábějí i dýmky. V Malajsii je známo pod názvem \"kundang\". Stromy mají husté koruny a jsou vysazovány podél cest jako stínící stromy.\nDřevo \"B. macrophylla\" je méně kvalitní a nemá velký význam. Slouží zejména ke stavbě různých lehčích konstrukcí. V Malajsii se z něj vyrábějí pochvy na tradiční zvlněné dýky (krisy) a různé umělecké a řemeslné předměty.\n\n"}
{"id": "1519391", "url": "https://cs.wikipedia.org/wiki?curid=1519391", "title": "Lysec (geomorfologický podcelek)", "text": "Lysec (geomorfologický podcelek)\n\nLysec je geomorfologický podcelek Velké Fatry. \n\nNachází se v západní části pohoří a obsahuje celou turčianskou větev hlavního velkofatranského hřebene, stejně jako boční hřebeny a doliny, svažující se do Turca. Na severu prochází Ľubochnianským sedlem hranice se Šípskou Fatrou, Ľubochnianska dolina odděluje Lysec od podcelků Šiprúň a Hôľná Fatra. Sedlem mezi Javorinou (1328 m. n. m.) a Šoproňom (1370 m. n. m.) vede hranice s Hôľnou Fatrou do Belianskej doliny a sedlem mezi Prierastlým (1240 m. n. m.) a Osičným (1107 m. n. m.) do Necpalské doliny. Jižní hranice pokračuje údolím s podcelkem Bralná Fatra a západní okraj Lysce strmě padá do Turčianské kotliny. V jižní časti sousedí Mošovská pahorkatina, severněji Sklabinské podhorie a v najsevernejším výběžku je to východní okraj Turčianských niv.\n\n\n\nTéměř celé území podcelku patří do Národního parku Velká Fatra, resp. jeho ochranného pásma. Z maloplošných chráněných území tu leží např. národní přírodní rezerváce Borišov, Madačov, Kornietová a přírodní rezervace Katova skala.\nTurčianska část Velké Fatry nabízí široké možnosti pro turistiku a sportovní aktivity. Mezi turisticky atraktivní lokality patří Sučanský hrad, lyžařské středisko v Jasenské doline, či vodopád Došnej. Dlouhé doliny nabízí vhodné možnosti cykloturistiky a vedou jimi turistické trasy na hřeben.\n"}
{"id": "1519394", "url": "https://cs.wikipedia.org/wiki?curid=1519394", "title": "Libor Dobner", "text": "Libor Dobner\n\nLibor Dobner (* 30. srpna 1952 Slaný) je publicista, regionální historik, divadelní ochotník a textař.\n\nV letech 1969–1972 vystudoval Odborné učiliště knihkupecké v Luhačovicích a poté krátce studoval herectví na Lidové konzervatoři v Praze (1972–1973) u herečky Ljuby Skořepové. V roce 1976 maturoval na Střední odborné škole pro pracující v Luhačovicích – provoz obchodu se zaměřením na knižní kulturu.\n\nV roce 1970 se stal členem divadelního souboru Slánská scéna. Autorsky vytvořil řadu divadelních her a písňových textů. V roce 1989 se stal správcem slánské sokolovny, od r. 2001 je též předsedou místní Tělocvičné jednoty Sokol.\n\nZabývá se také regionální historií a vedle několika knih publikoval celou řadu článků, které od roku 1993 vycházejí především ve Slánských listech.\n\nMezi lety 2006–2014 byl také zastupitelem města Slaný.\n\n"}
{"id": "1519410", "url": "https://cs.wikipedia.org/wiki?curid=1519410", "title": "Tomáš Rakovnický z Javořice", "text": "Tomáš Rakovnický z Javořice\n\nTomáš Rakovnický z Javořice († 18. listopadu 1556 Praha) byl český humanista, rektor Univerzity Karlovy a právník.\n\nNarodil se ve Vlašimi a až do roku 1526 se psal jako „Tomáš Vlašimský“. Označení „Rakovnický“ (\"Raconus\") začal používat až poté, podle své nastávající manželky pocházející z Rakovníka. Studoval na pražském vysokém učení, kde roku 1515 získal titul bakaláře a o tři roky později mistra. Poté byl proboštem Karlovy koleje, od roku 1520 děkanem a v letech 1525 až 1526 rektorem celé univerzity. Poté odjel studovat řečtinu do Bologně a Benátek. Po návratu do Prahy byl roku 1527 znovu jmenován rektorem, už rok poté ale vysoké učení opustil a jako právník se stal písařem a veřejným notářem na Starém Městě pražském. V roce 1530 mu byl ale za zásluhy o klasická studia udělen predikát „z Javořice“ a ještě k roku 1545 byl členem komise, která měla rozhodnout o výsadách pražské univerzity.\n\nTomáš Rakovnický byl velmi výmluvný a získal značné jmění. Po přestěhování do Rakovníka roku 1531 se kromě pražských úřadů staral i o své zdejší hospodářství a v letech 1531–1533 a 1538–1542 byl také členem rakovnické městské rady. V mezidobí byl kancléřem Starého Města pražského a po roce 1543 zasedal ve staroměstské městské radě. Během stavovského povstání stál na straně krále Ferdinanda I., kterému zprostředkovával kontakt s pražskými měšťany. V roce 1547 se stal členem sněmovní komise pro sloučení zemského zřízení s městskými právy a následně byl 20. ledna 1548 jmenován přísežným radou nově zřízeného apelačního soudu.\n"}
{"id": "1519414", "url": "https://cs.wikipedia.org/wiki?curid=1519414", "title": "Hanako (ryba)", "text": "Hanako (ryba)\n\nHanako (okolo r. 1751 – 7. července 1977) byla šarlatově zbarvenou samicí koi kapra vlastněnou několika lidmi, posledním majitelem byl dr. Komei Košihara. Jméno Hanako v japonštině znamená výraz „květinová dívka“. \n\nHanako měla údajně dosáhnout věku 226 let. Její věk byl určen odebráním dvou šupin a jejich rozsáhlým průzkumem v roce 1966. V této době Hanako vážila 7,5 kilogramů a byla dlouhá 70 centimetrů. Po dokončení analýzy bylo oznámeno, že rybě je kolem 215 let. Je (k dnešnímu datu) koi kaprem s nejvyšším zaznamenaným věkem při úmrtí. \n\nUvádí se, že průměrný jedinec druhu koi mimo Japonsko dosáhne věku 15 let, průměrná délka života druhu koi v Japonsku je 40 let. \n\n\n"}
{"id": "1519420", "url": "https://cs.wikipedia.org/wiki?curid=1519420", "title": "Židovská obec v Kolíně", "text": "Židovská obec v Kolíně\n\nŽidovská obec (Kehillah) v Kolíně (německy dříve \"Kolin\", také \"Köln an der Elbe\"), město v okrese Kolín, existovala již od 14. století. Dlouho patřila k největším a nejvýznamnějším židovským obcím v Čechách a od roku 1918 v Československu.\n\nPočátky židovské komunity v Kolíně, která je považována za jednu z nejstarších a nejdůležitějších židovských komunit v dějinách Čech, sahají do 14. století. Prameny se však poněkud liší s přesnějším datováním. Historik Josef Vávra zmiňuje, že po roce 1376 je v městských knihách uváděno několik Židů; kolínský rabín Richard Feder, který Vávrovu práci recipoval, tuto informaci nezpochybňuje. Zuzana Věchetová uvádí však ve své práci autory, poukazující na možné počátky židovského osídlení v Kolíně již v 1. polovině 14. století. Zmiňuje dále také zápisy do českých zemských desek (\"libri contractuum\"), podle kterých je v roce 1377 zapsáno vlastnictví některých židovských obyvatel (LC II). Dále je zaznamenán \"Codex epistolaris Johannis regis Bohemiae\", v němž se nachází dopis z let 1339–1341 (resp. 1346), adresovaný m. j. správě Kolína, týkající se daňových záležitostí kolínských Židů (tento pramen se na začátku 20. století ztratil).\n\nKromě podnikatelských aktivit v oblasti peněžních půjček a obchodování lze vcelku brzy pozorovat i počátky řemeslnictví. Zpočátku jen pro vlastní potřebu, ale stále častěji i jako konkurenci s nežidovskými řemeslníky. V Kolíně lze doložit zbrojíře Abrahama a další řemeslníky.\n\nV roce 1541 se král Ferdinand I. Habsburský rozhodl „osvobodit“ česká města od Židů; Židé z Kolína poté prý v roce 1542 emigrovali do Polska pod vedením rabína Mojžíše Malostranského. Poté, co Ferdinandův nástupce Maxmilián II. Habsburský v roce 1564 umožnil opětovné osídlení Čech židovským obyvatelstvem, rostl jejich počet: 1574 žilo ve městě 33 židovských rodin a kolem roku 1620 byla kolínská komunita druhou největší v Čechách a v následujícím období patřila k nejdůležitějším v zemi. Od roku 1917 zde působil jako rabín Richard Feder, který tuto funkci zastával až do roku 1953 (s výjimkou let 1942–1945).\n\nPo vzniku Protektorátu Čechy a Morava bylo židovské obyvatelstvo Kolína deportováno do koncentračních táborů ve třech hlavních transportech. Hlavní transporty vedly přes koncentrační tábor Terezín do vyhlazovacího tábora Auschwitz II (Auschwitz-Birkenau, česky Osvětim-Březinka). K prvnímu deportačnímu transportu do Terezína došlo 13. června 1942 (transport AAb se 744 osobami), k dalšímu 9. června 1942 (transport AAc se 724 osobami), k poslednímu 13. června 1942 (ransport AAd se 734 osobami), vcelku s 2232 osobami. Většina z nich byla zavražděna v táboře Osvětim-Březinka. Do tohoto počtu patří deportovaní Židé ze všech oblastí kolínského tzv. oberlandrátu, kde hrál Kolín ústřední roli pri realizaci pokynů protektorátních úřadů. Z těchto deportovaných přežilo pouze 140 osob. Ze samotného Kolína bylo deportováno 500 lidí, z nichž jen několik přežilo. Na novém židovském hřbitově v Kolíně byl v roce 1950 z iniciativy rabína Federa odhalen památník s osmi pamětními deskami, na kterých jsou vyryty jména 487 kolínských obětí holocaustu (jiný pramen uvádí 480 obětí a zveřejňuje jejich seznam). Rabín Richard Feder se v roce 1939 snažil zorganizovat masovou emigraci asi 500 kolínských Židů, jeho úsilí ale selhalo mimo jiné v důsledku neochoty zahraničních autorit. Celkově se odhaduje, že asi 96 procent Židů deportovaných z Kolína a okolí během deportace zemřelo.\n\nPo válce byla v Kolíně znovu založena zprvu malá židovská komunita. K tomu velmi přispěl rabín Richard Feder, který jako jediný z jeho rodiny přežil holocaust. Vrátil se do Kolína, aby oživil bývalou židovskou obec. Poté, co byl v roce 1953 odvolán z Kolína do Brna, se židovská obec v 50. letech 20. století rozpustila.\n\nPo roce 2008 bylo v Kolíně položeno několik kamenů zmizelých (zvaných také stolpersteine), v některých případech se jednalo o školní iniciativu.\n\nJako prvním rabínem v Kolíně bývá označován rabín Majer (v pramenech také pod jménem Meir); jeho rabinát měl trvat od roku 1500 do 1513. Jeho nástupcem byl Samuel a v 1541 Mojžíš Malostranský. V Kolíně působili jako rabíni známí autoři a teologové jako Eleazar Kalir (1782–1802) nebo Benjamin Volf ha-Levi Boskovic (1802–1810). Od 17. století byl kolínský rabín také rabínem v Kouřimi.\n\nPosledním rabínem v Kolíně byl Richard Feder, který zastával úřad v letech 1917 až 1953 (s přestávkou v letech 1942 až 1945, kdy byl vězněn v koncentračním táboře Terezín). Po osvobození se vrátil do Kolína a pokusil se oživit tehdy velmi malou židovskou komunitu, která se skládala z několika mála přeživších navrátilců.\n\nŽidovské obyvatelstvo v Kolíně se vyvíjelo takto:\n\nV roce 1938 uprchlo do Kolína mnoho židovských rodin ze Sudet.\n\nŽidovská obec v Kolíně zahrnovala mimo jiné následující osobnosti:\n\n\n"}
{"id": "1519422", "url": "https://cs.wikipedia.org/wiki?curid=1519422", "title": "Wendy Holdenerová", "text": "Wendy Holdenerová\n\nWendy Holdenerová (* 12. května 1993 Unteriberg, Švýcarsko) je švýcarská alpská lyžařka.\n\nVe Světovém poháru debutovala roku 2010, prvního vítězství se dočkala roku 2016. Z Mistrovství světa juniorů 2011 si přivezla zlatou, stříbrnou i bronzovou medaili. Na seniorských světových šampionátech startuje od roku 2011, přičemž v letech 2017 a 2019 zvítězila na MS v kombinaci. Zlatou medaili má také z MS 2019 ze závodu smíšených družstev. Zúčastnila se Zimních olympijských her 2014 a o čtyři roky později, na ZOH 2018, získala zlato ze závodu smíšených družstev, stříbro ze slalomu a bronz z kombinace.\n\n"}
{"id": "1519425", "url": "https://cs.wikipedia.org/wiki?curid=1519425", "title": "Lanea", "text": "Lanea\n\nLanea (\"Lannea\") je rod rostlin z čeledi ledvinovníkovité. Jsou to polokeře, keře a stromy se střídavými složenými listy a drobnými květy v hroznovitých, klasovitých nebo latovitých květenstvích. Plodem je peckovice. Rod zahrnuje asi 36 druhů. Je rozšířen v subsaharské Africe a Arábii, druh \"Lannea coromandelica\" se vyskytuje jako jediný v tropické Asii.\nCelá řada afrických druhů má plody s jedlou dužninou. Četné druhy mají význam v domorodé medicíně, kde jsou používány k léčení široké palety nemocí a neduhů. Některé druhy jsou používány k rituálním či magickým účelům.\n\nLaney jsou opadavé, dvoudomé nebo polygamní polokeře, keře a stromy. Odění je složené z hvězdovitých chlupů. Listy jsou střídavé, lichozpeřené, trojčetné nebo výjimečně jednolisté, řapíkaté, složené z téměř nebo zcela vstřícných, přisedlých nebo řapíčkatých, většinou celokrajných lístků. Květy jsou drobné, stopkaté, čtyřčetné nebo řidčeji pětičetné. Stopky květů jsou článkované. Květenství jsou úžlabní nebo vrcholová. Samičí květy jsou uspořádané v hroznech nebo klasech, samčí v klasovitě stažených latách. Květy se často rozvíjejí před olistěním. Koruna je bílá, zelenavá, žlutá nebo červená. Tyčinek je dvojnásobný počet oproti korunním lístkům a mají šídlovité nitky. Semeník je srostlý ze 4 plodolistů, z nichž pouze jeden bývá fertilní. Blizna je kulovitá nebo hlavatá.\nPlodem je červená až purpurová, hnědá nebo černá, vejcovitá, ze stran zploštělá nebo téměř kulovitá peckovice s tenkou dužninou a dřevnatou peckou. Semena jsou ledvinovitá, zploštělá.\n\nRod lanea zahrnuje 36 druhů. Je rozšířen v subsaharské Africe, Arábii a Asii.\nJediným asijským druhem je \"Lannea coromandelica\", rozšířená od Pákistánu přes Indii po Indočínu. Vyskytuje se i na Andamanech. Na Arabský poloostrov zasahují z Afriky druhy \"Lannea malifolia\" a \"L. triphylla\". Druh \"Lannea transulta\" je endemit Sokotry. Rod je málo zastoupen v tropických pralesích západní rovníkové Afriky, kde roste pouze druh \"Lannea welwitschii\". \"Lannea acida\" je běžný druh západoafrických savan.\n\nKvěty laneí jsou opylovány hmyzem. U afrického druhu \"Lannea schweinfurthii\" bylo zjištěno, že je navštěvuje široká paleta opylovačů, zahrnující včely, brouky, vosy i mouchy. Semena jsou šířena ptáky, kteří vyhledávají plody jako potravu.\nLaney jsou živnými rostlinami housenek řady druhů nočních motýlů zejména z čeledí bourovcovití, martináčovití (\"Actias selene\", \"Attacus atlas\"), můrovití, slimákovcovití, zavíječovití a také různých drobných molů.\nV oblasti Zambezi v subsaharské Africe mají některé druhy (\"Lannea edulis\", \"L. gossweileri\", \"L. katangensis\", \"L. virgata\") zajímavou růstovou formu. Pod zemí se ukrývá masivní dřevnatý kmen, zatímco na povrchu se objevují pouze sezónní nebo krátkověké polodřevnaté výhony.\n\nRod \"Lannea\" je v rámci čeledi \"Anacardiaceae\" řazen do podčeledi \"Spondioideae\" a tribu \"Spondiadeae\". Blízce příbuzné rody jsou dle výsledků molekulárních studií \"Sclerocarya\" (marola) a monotypický rod \"Harpephyllum\".\n\nPlody řady druhů mají jedlou dužninu, jejich význam je však pouze lokální. Dužnina západoafrického druhu \"Lannea acida\" se konzumuje čerstvá nebo sušená. Má kyselou, trochu pryskyřičnatou chuť. V savanových oblastech západní Afriky jsou tyto plody mezi domorodci poměrně oblíbené. Z dalších afrických druhů má jedlou dužninu \"Lannea alata\", \"L. discolor\", \"L. edulis\", \"L. fulva\", \"L. kirkii\", \"L. stuhlmannii\", \"L. velutina\" a \"L. welwitschii\". Některé druhy jsou v tropech pěstovány jako okrasné dřeviny.\nV českých botanických zahradách jsou laney zastoupeny minimálně, druh \"Lannea asymmetrica\" je uváděn ze sbírek Pražské botanické zahrady v Tróji.\n\nAsijský druh \"Lannea coromandelica\" je využíván v tradiční indické medicíně (Ájurvéda, Sidha). Pasta z listů se používá na elefantiázu a podvrknutí, šťáva z listů na vředy, bolestivá místa a otoky. Extrakt z kůry slouží k potírání červů v otevřených ranách. Pasta z exudátu vytékajícího z poraněné kůry na aplikuje na různá zranění. Z kůry a plodů se připravuje jed na omámení ryb při rybolovu (barbasko).\nŘada druhů je používána v tradiční africké medicíně. Patří mezi ně zejména \"Lannea acida\", \"L. alata\", \"L. barteri\", \"L. edulis\", \"L. egregia\", \"L. fulva\", \"L. humilis\", \"L. microcarpa\", \"L. rivae\", \"L. schimperi\", \"L. schweinfurthii\", \"L. triphylla\", \"L. velutina\" a \"L. welwitschii\". Jsou využívány k léčení celé palety neduhů a nemocí, zahrnující kašel, bolesti břicha, lepru, průjmy, zranění, hadí uštknutí, malárii, epilepsii aj. Některé druhy mají insekticidní, moluscicidní, larvicidní nebo antimykotické účinky. Červené barvivo získávané z \"Lannea acida\" a \"L. microcarpa\" je rituálně používáno jako ochranný prostředek. Z kořenů \"Lannea schweinfurthii\" var. \"stuhlmannii\" se připravuje lázeň, která má přinést štěstí v obchodních záležitostech.\n\n"}
{"id": "1519429", "url": "https://cs.wikipedia.org/wiki?curid=1519429", "title": "Kaplička na Brantlově dvoře", "text": "Kaplička na Brantlově dvoře\n\nKaplička na Brantlově dvoře se nalézá v lokalitě nazývané Brantlův dvůr vzdálené asi 0,6 km západně od centra města Vimperk. Kaple byla zasvěcena Panně Marii Pomocné.\n\nKaple byla postavena pravděpodobně počátkem 19. století tehdejšími německými majiteli Brantlova dvora - rodinou Eiterových. Po skončení II. světové války byli němečtí majitelé dvora odsunuti, dvůr získali čeští majitelé, kteří nechali kapli zpustnout. V létě 2016 soukromý majitel daroval kapli městu Vimperk. Dne 9.10.2017 zastupitelstvo města Vimperk rozhodlo o přípravě celkové obnovy kaple. Myšlenky obnovy kaple se ujal spolek \"Vimpersko\", který se s městem Vimperk dohodl, že si kapli od města dlouhodobě pronajme, zajistí její opravu a po ní zase kapli městu vrátí. Rada města Vimperk schválila dne 19.2.2018 pronájem kaple spolku \"Vimpersko\" na pět let.\n\n"}
{"id": "1519430", "url": "https://cs.wikipedia.org/wiki?curid=1519430", "title": "Francis Crozier", "text": "Francis Crozier\n\nFrancis Rawdon Moira Crozier (16. srpna 1796 Banbridge – 1848 ostrov krále Viléma) byl původem irský námořní důstojník Britského královského námořnictva a polárník, který se účastnil šesti polárních výprav do Arktidy a Antarktidy. V květnu 1845 byl zástupcem Johna Franklina, velitele námořní expedice (tzv. Franklinovy expedice) a kapitánem lodi HMS Terror.\n\nNarodil se 16. srpna 1796 ve městě Banbridge v hrabství Down. V roce 1821 se účastnil výpravy objevitele Williama Parryho do Arktidy. V letech 1839 až 1843 se účastnil, jako kapitán lodi HMS Terror, Rossovy výpravy. V roce 1846 se přidal k Franklinově expedici, a to opět jako kapitán lodi HMS Terror. Zmizel společně s celou expedici; jeho další osudy (včetně data a příčiny úmrtí) jsou neznámé. \n\nCrozier byl v roce 1843 zvolen členem Královské společnosti.\n\nFrancis Crozier je jednou z postav hororového románu \"Terror\" amerického spisovatele Dana Simmonse. Kniha byla v roce 2018 ztvárněna jako seriál pod názvem \"The Terror\" pro televizi AMC; Francise Croziera si zahrál britský herec Jared Harris. \n\nPo Francisi Crozierovi jsou pojmenovaná některá zeměpisná místa na světě, např.:\n\n"}
{"id": "1519435", "url": "https://cs.wikipedia.org/wiki?curid=1519435", "title": "Otýn Břeněk", "text": "Otýn Břeněk\n\nOtýn Břeněk, vlastním jménem Otakar Břeněk (23. března 1870 Vanovice – 28. ledna 1926 Brno) byl český (moravský) novinář a spisovatel. \n\nNarodil se jako dvojče (sestra zemřela měsíční) v rodině řídícího učitele Františka Břenka (1852–1915) a jeho manželky Kristýny, rozené Peškové (1847–1888). Měl bratra a další dvě sestry. Studoval gymnázium v Brně a Praze; po maturitě se pokoušel o studium veterinárního lékařství ve Vídni, Drážďanech a Lvově, studia ale nedokončil.\n\nV Praze pracoval v advokátní kanceláři a jako novinář na volné noze. Poté odešel na Moravu, kde přispíval do různých moravských listů. V letech 1916–1918 byl redaktorem \"Vídeňského deníku\". Po vzniku Československa se vrátil na Moravu a v Brně pracoval jako redaktor v různých denících. \n\nPodle dobové tiskové zprávy zemřel tak, že přijel do Brna z Tišnova, aby vyhledal pomoc v zemské nemocnici (byl nemocen tuberkulózou). Přespal v čekárně a padl při vycházení z brněnského nádraží; nepřežil převoz do nemocnice.\n\nByl členem Moravského kola spisovatelů a Sokola, pro který napsal slova k prostným mužů pro 5. všesokolský slet (1907).\n\nMezi přátele Otýna Břeňka patřili mj. spisovatelé Bedřich Beneš Buchlovan, Jakub Deml, Jaromír John a Alois Mrštík.\n\nSám sebe označoval Otýn Břeněk za „posledního bohéma“ a někdy byl přirovnáván k Jaroslavu Haškovi. Jeho bohémství se ale neprojevovalo alkoholismem, i když inspirace pro své literární typy nacházel též v hostincích. Jednalo se o nezájem o majetek a o tuláctví, kdy nesetrvával dlouho na jednom místě, nečekaně odcházel a objevoval se.\n\nOtýna Břeňka objevil Vilém Mrštík, který považoval autora první publikované povídky \"Pepka\", tehdy již čtyřicátníka, za mladého nadějného začátečníka. V Moravsko–slezské revue, kterou redigoval, otisknul i jeho další dvě povídky. Břeněk publikoval i pod pseudonymy (Bořek, Bořek Netýn, Záviš) a značkami (–iš, –o–, –ýn).\n\nPublikovat začal na počátku 90. let 19. století v \"Moravských listech\". Pro jeho tvorbu byly typické povídky, fejetony a drobné obrázky, které zveřejňoval zejména v \"Moravskoslezské revue\" a v \"Nivě\".\n\n\n\n\n\n"}
{"id": "1519437", "url": "https://cs.wikipedia.org/wiki?curid=1519437", "title": "If You Want Blood World Tour", "text": "If You Want Blood World Tour\n\nIf You Want Blood World Tour bylo koncertní turné australské hardrockové skupiny AC/DC, které sloužilo jako propagace koncertního alba \"If You Want Blood.\"\n\n\nAC/DC\n\n"}
{"id": "1519438", "url": "https://cs.wikipedia.org/wiki?curid=1519438", "title": "Tajná kniha Jakubova", "text": "Tajná kniha Jakubova\n\nTajná kniha Jakubova či Jakubův apokryf je anonymní text novozákonního apokryfu. Popisuje tajné učení Ježíše předané apoštolům Petrovi a Jakubovi před zmrtvýchvstáním a nanebevstoupením.\n\nHlavním tématem je, že člověk musí přijmout utrpení jako nevyhnutelné. Zmínění Petra a Jakuba ukazuje to, že text pochází z židovské křesťanské komunity. Vznikl přibližně ve 2. století. \n\nText obsahuje i některé známky gnosticismu avšak nelze ho připsat k žádnému gnosticistické skupině. \n\nNachází se ve druhé sekci Jungova kodexu z Knihovny Nag Hammádí. Původní jazyk je řecký přeložený do koptštiny, i když autor tvrdí že originální text byl napsán v hebrejštině.\n"}
{"id": "1519440", "url": "https://cs.wikipedia.org/wiki?curid=1519440", "title": "Žofie Amálie Nasavsko-Siegenská", "text": "Žofie Amálie Nasavsko-Siegenská\n\nŽofie Amálie Nasavsko-Siegenská (10. ledna 1650, zámek Wisch – 25. prosince 1688, Jelgava) byla německou princeznou a členkou dynastie Nasavských z nasavsko-siegenské větve, a sňatkem kuronskou vévodkyní.\n\nŽofie Amálie se narodila jako třetí dítě hraběte Jindřicha II. Nasavsko-Siegenského a jeho manželky Marie Magdalény Limbursko-Stirumské. Narodila se na rodinném sídle v zámku Wisch v Terborgu. Po smrti starší sestry Ernestiny v roce 1652 zůstala Žofie Amálie jedinou dcerou svých rodičů. Měla dva bratry, Viléma Mořice a Fridricha.\n\n25. října 1675 se v Haagu provdala za Fridricha Kazimíra Kettlera, dědičného kuronského prince.\n\nV roce 1682 se po tchánově smrti stala kuronskou vévodkyní. Zemřela o šest let později v roce 1688.\n\nŽofie Amálie měla s Fridrichem Kazimírem pět dětí:\n\n"}
{"id": "1519444", "url": "https://cs.wikipedia.org/wiki?curid=1519444", "title": "Alžběta Žofie Braniborská", "text": "Alžběta Žofie Braniborská\n\nAlžběta Žofie Braniborská (5. dubna 1674, Cölln – 22. listopadu 1748, Römhild) byla sňatkem s Fridrichem Kazimírem Kettlerem kuronskou vévodkyní, sňatkem s Kristiánem Arnoštem braniborsko-bayreuthskou markraběnkou a sňatkem s Arnoštem Ludvíkem I. sasko-meiningenskou vévodkyní. Během nezletilosti svého syna Fridricha Viléma Kuronského vládla v letech 1698 až 1701 jako kuronská regentka.\n\nAlžběta Žofie se narodila jako dcera kurfiřta Fridricha Viléma I. Braniborského a jeho manželky Žofie Doroty Šlesvicko-Holštýnsko-Sonderbursko-Glücksburské.\n\n29. dubna 1691 se provdala za svého bratrance, vévodu Fridricha Kazimíra Kettlera. Manželství bylo uzavřeno jako spojenectví mezi dvěma rodinami; v roce 1703 se její bratr Albrecht Fridrich oženil s vévodovou nejstarší dcerou z prvního manželství, Marií Doroteou.\n\nKdyž vévoda v roce 1698 zemřel, stala se Alžběta Žofie spolu se švagrem Ferdinandem regentkou. V roce 1701 Alžběta Žofie opustila Kuronsko, syna i nevlastní dceru a odjela na bratrův dvůr v Berlíně. V roce 1703 byla formálně zbavena regentství za svého syna. Později dostala od Anny Ruské rentu.\n\n30. března 1703 se v Postupimi provdala za markraběte Kristiána Arnošta Braniborsko-Bayreuthského. Prý manžela zcela ovládla a namířila jeho politiku pro-pruským směrem. Dal jí palác Markgräfliches Schloss Erlangen, který byl pojmenován po ní. Byla popisována jako hrdá žena a milovnice okázalosti a obřadnosti. Její expanze neměly dobrý vliv na finance státu.\n\n20. května 1712 markrabě zemřel a Alžběta Žofie se 3. července 1714 v paláci Ehrenburg provdala za vévodu Arnošta Ludvíka I. Sasko-Meiningenského.\n\nAlžběta Žofie měla děti se svým prvním manželem, kuronským vévodou Fridrichem Kazimírem, dvě děti:\n\n"}
{"id": "1519445", "url": "https://cs.wikipedia.org/wiki?curid=1519445", "title": "Jan Slabyhoudek", "text": "Jan Slabyhoudek\n\nJan Slabyhoudek (1. prosince 1875 Plzeň – 20. června 1938 Praha) byl český houslista.\n\nJan Slabyhoudek (původně Slabýhoudek) studoval v letech 1888–1894 na Pražské konzervatoři u pedagogů Antonína Bennewitze a Otakara Ševčíka. Po ukončení vojenské služby působil v orchestru berlínského divadla Metropol. Byl členem České filharmonie, orchestru plzeňského divadla a od roku 1912 členem orchestru Národního divadla, ze kterého odešel roku 1933 do výslužby z pozice prvního houslisty. Převážně v rukopise zanechal jako autor několik drobných skladeb.\n"}
{"id": "1519446", "url": "https://cs.wikipedia.org/wiki?curid=1519446", "title": "Periodizace médií", "text": "Periodizace médií\n\nPeriodizace médií na časové úseky je brána z různých úhlů pohledu dle různých mediálních teoretiků. Všechna dělení mají stejnou podstatu, popsat, jak se v průběhu lidských dějin vyvíjel způsob komunikace, který je zprostředkováván skrze média ve všech jeho významech.\n\n1.  Melvin DeFleur a Sandra Ballová-Rokeachová (dle převažujícího způsobu komunikace)\n\n\n2.  Herbert Marshal McLuhan (dle dominujícího média – technologický determinismus)\n\n\n3.  Irwin Fang (kombinace obou McLuhanových přístupů)\n\n"}
{"id": "1519447", "url": "https://cs.wikipedia.org/wiki?curid=1519447", "title": "Filip Hyacint z Lobkovic", "text": "Filip Hyacint z Lobkovic\n\nFilip Hyacint Josef kníže z Lobkovic (\"Filip Hyacint Josef 4. kníže z Lobkowicz, vévoda zaháňský, hrabě ze Sternsteinu\") (25. února 1680, Altenstadt, Bavorsko – 21. prosince 1734, Vídeň, Rakousko) byl český šlechtic z rodu Lobkoviců. V roce 1715 se jako dědic knížecího titulu stal majitelem rozsáhlého majetku v Čechách, který později rozšířil převzetím dědictví vymřelé bílinské rodové větve. Mimoto vlastnil okněžněné hrabství Sternstein v Bavorsku a zaháňské vévodství ve Slezsku. U císařského dvora ve Vídni zastával funkci nejvyššího hofmistra císařovny Alžběty Kristýny a v roce 1731 získal Řád zlatého rouna. Jeho mladší bratr Jiří Kristián z Lobkovic (1686–1755) byl polním maršálem císařské armády a zakladatelem mělnické rodové větve. \n\nNarodil se v Altenstadtu v bavorském hrabství Störnstein, které patřilo do rodového majetku. Byl druhorozeným synem knížete Ferdinanda Augusta (1655–1715) a jeho první manželky Klaudie Františky, rozené hraběnky Nasavské (1660–1680), která zemřela krátce po Filipově narození. Dětství trávil s otcem na cestách mezi Německem, Čechami a Slezskem, kde Lobkovicům patřilo vévodství zaháňské. V létě 1697 byl vyslán na kavalírskou cestu, během níž nevystupoval pod rodným jménem, ale užíval titul hraběte ze Sternsteinu. Nejprve navštívil Haag a Brusel, delší dobu pak pobýval v Paříži s mladším bratrem Josefem Augustem (1681–1717). Oba bratři pak více než rok cestovali po Itálii, na přelomu let 1700–1701 pobývali v Římě. \n\nPo návratu z kavalírské cesty se připojil k císařskému dvoru, stal se císařským komorníkem a tajným radou, v letech 1718–1719 předsedal zemskému sněmu ve Slezsku, kde vlastnil knížectví záhaňské. Jako přední český šlechtic a suverénní slezský kníže měl důležitou ceremoniální úlohu při korunovaci Karla VI. v Praze, i když v té době nezastával žádný vysoký úřad. S rodinou pobýval v té době často v Praze a Roudnici, kde dokončoval úpravy rodové rezidence. Závěr života nakonec strávil ve Vídni, protože v letech 1729–1734 byl nejvyšším hofmistrem císařovny Alžběty Kristýny. Dne 27. listopadu 1731 byl vyznamenán Řádem zlatého rouna. Zemřel ve Vídni krátce před Vánocemi v roce 1734 ve věku 54 let.\n\nFilip Hyacint byl dvakrát ženatý. Poprvé se oženil se svou vzdálenou příbuznou Eleonorou Kateřinou z Lobkovic (1685–1720) z bílinské rodové větve, dcerou císařského diplomata Václava Ferdinanda z Lobkovic. Z jejich manželství pocházel jediný syn Ferdinand, který zemřel v dětství. Po ovdovění uzavřel Filip Hyacint druhé manželství v roce 1721 s hraběnkou Marií Vilemínou z Althannu (1703–1754), dcerou císařského generála Michaela Ferdinanda Althanna. Pět z jejich osmi dětí zemřelo v dětství, v mladém věku zemřel i dědic majetku a titulu kníže Václav Ferdinand (1723–1739), pokračovatelem rodu a dalším knížetem byl syn Ferdinand Filip (1724–1784). Z dcer se dospělého věku dožila Marie Alžběta (1726–1786), manželka diplomata a státního kancléře Antonína Corfitze Ulfelda (1699–1769). \n\nPo otci zdědil kromě bavorského hrabství Sternstein a slezského vévodství Zaháň rozsáhlé statky v Čechách. Hlavním rodovým sídlem byla Roudnice nad Labem, k níž byly přidruženy další statky Encovany a Dolní Beřkovice. Na Sedlčansku patřilo rodině panství Vysoký Chlumec s Jistebnicí, k němuž náleželo přes 80 vesnic. Filipova první manželka Eleonora Kateřina zdědila po svém předčasně zemřelém bratru Leopoldovi severočeskou Bílinu, Zámek v Bílině zůstal v té době stranou zájmu knížecí rodiny, ale Eleonora Kateřina jako první projevila zájem o místní léčivé prameny a položila tak základ k pozdějším lázním. \n\nV roce 1722 vymřela bílinská větev rodu Oldřichem Felixem (1650–1722), který byl strýcem Filipovy manželky Eleonory. Na základě Oldřichovy závěti se dědicem jeho majetku (Jezeří, Nové Sedlo) měl stát Filipův mladší bratr Jan Jiří Kristián (1686–1755). Ten ale před správou statků upřednostňoval vojenskou kariéru. Mezi bratry došlo k dohodě o převzetí dědictví Filipem Hyacintem, zatímco pro Jiřího Kristiána jako zakladatele rodové sekundogenitury bylo vytvořeno peněžní svěřenství.\n\n\n"}
{"id": "1519449", "url": "https://cs.wikipedia.org/wiki?curid=1519449", "title": "Jack Goldstein", "text": "Jack Goldstein\n\nJack Goldstein (27. září 1945 Montréal – 14. března 2003 San Bernardino) byl kanadský výtvarník. Narodil se do židovské rodiny v Montréalu a později žil v Los Angeles, kde studoval na Kalifornském uměleckém institutu. V roce 1974 se odstěhoval do New Yorku, kde měl v roce 1980 svou první samostatnou výstavu. V osmdesátých letech se vrátil do Los Angeles. Zpočátku se věnoval performancím a konceptuálnímu umění, později maloval obrazy. V roce 2003, ve věku 57 let, spáchal sebevraždu.\n"}
{"id": "1519451", "url": "https://cs.wikipedia.org/wiki?curid=1519451", "title": "Greuville", "text": "Greuville\n\nGreuville je francouzská obec v departementu Seine-Maritime v regionu Normandie. Žije zde obyvatel. \n\nObec leží 10 km od pobřeží Lamanšského průlivu.\n\n"}
{"id": "1519453", "url": "https://cs.wikipedia.org/wiki?curid=1519453", "title": "James Casebere", "text": "James Casebere\n\nJames Casebere (* 1953) je americký fotograf. Narodil se v michiganském Lansingu a studoval nejprve na Michiganské státní univerzitě a později na Minneapoliské škole umění a designu. Jeho rané výstavy probíhaly v newyorských galeriích Artists Space, Sonnabend Gallery a dalších. Později vystavoval i na řadě míst v Evropě. V roce 1982 získal grant National Endowment for the Arts.\n\nCasebere se narodil v Lansingu v Michiganu, vyrůstal poblíž Detroitu. Navštěvoval Michigan State University a je absolventem Minneapolis College of Art and Design s titulem BFA v roce 1976. Na podzim roku 1977 navštěvoval Whitney Independent Study Programme v New Yorku a poté se přestěhoval do Los Angeles, kde studoval u Johna Baldessariho a Douga Hueblera. Mezi jeho spolužáky patřili Mike Kelley a Tony Oursler. V roce 1979 obdržel MFA od California Institute of the Arts. Casebere lives and works in New York, NY and Canaan, NY.\n\nCasebereovy první výstavy v New Yorku byly v prostorách Artists Space, Franklin Furnace a Sonnabend Gallery. Jeho rané dílo je spojeno s tzv. \"Pictures Generation\" „postmoderních“ umělců, kteří se formovali v 80. letech. Od té doby Casebere vymýšlel složité modely a fotografoval je ve svém ateliéru. Casebereovy opuštěné prostory, odkazující na architekturu, historii umění a film, jsou vyrobeny z deskových konstrukcí jednoduchých materiálů rozdělených na základní formy. Počínaje Sonsbeekem '86 v Arnhemu v Holandsku a končícím kolem roku 1991, Casebere také vyráběl sochařské instalace ve velkém měřítku.\n\nPrvní díla obsahují obrazy amerického předměstského domu. Následovaly fotografie i sochařské instalace, které se zabývaly mýtickým americkým západem a občas měly za úkol pobavit diváka. Na počátku 90. let se Casebere zaměřil na rozvoj různých kulturních institucí během osvícenství a na jejich zastoupení jako architektonických typů, zejména věznic. Casebereovy fotografie sochařských instalací naznačují „prvek nereálnosti, který nabádá diváky, aby zpochybnili prostor a vyplnili jej vlastními odpověďmi“.\n\nOd konce 90. let udělal Casebere velkoformátové fotografie zatopených budov, které se týkají:\n\n\nVe své tvorbě se také zmiňuje o moderních architektech, jako je Victor Horta (\"Spiral Staircase\" a \"Turning Hallway\") a Richard Neutra (G\"arage\" a \"Dorm Room\").\n\nPo 11. září se Casebere navštívil Španělsko a východního Středomoří. Jeho první díla v tomto období byla inspirována Andalusií 10. století z důvodu spolupráce mezi islámskými, židovskými a křesťanskými kulturami předcházející inkvizici (\"La Alberca\", \"Abadia\", \"Spanish Bath\", \"Mahgreb\"). Pozdější obrazy zobrazovaly Tripolis, Libanon, Ninive a Samarru v Iráku a Luxor v Egyptě. Několik jeho fotografií komplikovaných mešit bylo inspirováno osmanským architektem Mimarem Sinanem ze 16. století.\n\nCasebere byl zařazen do Whitney Bienále 1985. V letech 2002-2003 měl samostatnou výstavu v Southeastern Center for Contemporary Art v Winston-Salem v Severní Karolíně, která se následně přesunula do Muzea současného umění v Clevelandu, Muzea moderního umění v Montréalu, Quebec a Muzea umění Indianapolis. V letech 2000–2001 se zúčastnil výstavy \"The Architectural Unconscious: James Casebere and Glen Seator\" iniciovaný Addison Gallery of American Art na Phillips Academy v Andover, Massachusetts, která putovala do Institutu současného umění ve Filadelfii PA. V roce 1999 zrealizoval samostanou výstavu \"Asylum\" v Muzeu moderního umění, Oxford, Anglie, ta se pak přesunula do Centro Galego de Arte Contemporanea, Santiago de Compostela, Španělsko, a Sainsbury centrum pro výtvarné umění, Norwich, Anglie. V roce 1996 vystavoval v Campu na benátském bienále v Itálii (kurátor Francesco Bonami), díla pak cestovala do Sandretto Foundation v italském Torinu a do Konstmusea ve švédském Malmö. \n\nHaus der Kunst vystavil \"Fugitive\" rozsáhlou průzkumnou ukázku Caseberovy práce, únor – červen 2016.\n\nCentrum pro výtvarné umění, Brusel (\"Bozar\") v roce 2016 vystavilo \"After\" \"Scale Model: Dwelling in the Work of James Casebere\"\n\nNejnovější dílo Jamese Casebera \"Emotional Architecture\" debutovalo v Galerii Sean Kelly v roce 2017 a poté bylo vystaveno v Galerii Helga de Alvear v letech 2017–2018 a v Galerii Templon v Bruselu.\n\nCasebere získal tří stipendia z Národní nadace pro umění, tři od nadace New York pro umění a jedno od John Simon Guggenheim pamětní nadace v roce 1995.\n\nCaseberova díla jsou ve veřejných sbírkách Hammerova muzea a Guggenheimova muzea v New Yorku.\n\n\n"}
{"id": "1519454", "url": "https://cs.wikipedia.org/wiki?curid=1519454", "title": "Klement Weber", "text": "Klement Weber\n\nKlement Weber (4. března 1890 Domažlice – 6. května 1971 Praha) byl český lékař-kardiolog, profesor Lékařské fakulty Karlovy university, člen Československé akademie věd a prezident Československé kardiologické společnosti.\n\nDr. Weber se zabýval kardiovaskulárními nemocemi se zaměřením na arytmie a významem metabolických změn zjevných na EKG. Spolu s neurologem prof. Janotou popsal roku 1928 jako první ve světě pokles hladiny kalia v krevním séru u paroxyzmální svalové paralýzy. Uveřejnil práce o pohybu kalia a kalcia v myokardu. Upozornil na význam hypokalémie pro vznik poruch srdečního rytmu.\n\nV letech 1938–1942 byl prezidentem České kardiologické společnosti, v letech 1951–1955 prezidentem Československé kardiologické společnosti.\n\nV nemocnici Na Bulovce zastával funkci přednosty III. interního oddělení. Roku 1951 založil Ústav pro choroby oběhu krevního v Praze-Krči, ve kterém se stal jeho prvním ředitelem.\n\nPo dr. Weberovi je od roku 1975 pojmenovaná ulice v Praze 5-Košířích.\n\n"}
{"id": "1519456", "url": "https://cs.wikipedia.org/wiki?curid=1519456", "title": "Dějiny Bhútánu", "text": "Dějiny Bhútánu\n\nDějiny Bhútánu jsou dějinami území současného Bhútánského království. Politická historie země je úzce spjata s její historií náboženskou. Bhútán je jednou z mála zemí, které byly v celé své historii nezávislé. Nikdy nebyl dobyt, obsazen nebo ovládnut vnější mocí, byť k takovým invazím možná docházelo v předhistorické době (z království Kamarupa nebo Tibetské říše).\n\nRegion byl patrně osídlen již 2000 let před naším letopočtem a již v 7. století př. n. l. možná existovala státní organizace. Nicméně pro dějiny před 9. stoletím neexistují žádné historické prameny a historici jsou odkázáni jen na legendy. Doba historická začíná až s příchodem buddhistických mnichů z Tibetu v 9. století, iniciovaným chaosem, který tam vypukl. Ve 12. století v Bhútánu vznikla škola Drukpa Kagjü, která dodnes zůstává v Bhútánu dominantní formou buddhismu.\n\nKe sjednocení Bhútánu došlo v roce 1616, když Ngawanag Namgyal, láma ze západního Tibetu, porazil tři tibetské invaze, podrobil si všechny náboženské školy, kodifikoval složitý a komplexní systém práva zvaný Tsa Jig a etabloval se jako vládce nad věcmi církevními i světskými. Po jeho smrti vypukla občanská válka, která narušila moc vládců (zvaných podle jejich náboženského titulu Žabdrung Rimpoče). Rozvrat trval 200 let. Až v roce 1885 Ugjen Wangčhug znovu upevnil moc náboženských vládců a začal pěstovat bližší vztahy s Brity.\n\nV roce 1907 byl Ugjen Wangčhug zvolen dědičným panovníkem („dračím králem“) Bhútánu. V roce 1910 podepsal s Brity Punachovou smlouvu, podle níž britská Indie nesmí zasahovat do vnitřních záležitostí Bhútánu, pokud se podrobí v zahraničních vztazích. Když Indie získala nezávislost v roce 1947, nová indická vláda uznala Bhútán jako nezávislou zemi. V roce 1949 Indie a Bhútán podepsaly Smlouvu o míru a přátelství, která obnovila starý britský model - Indie nebude zasahovat do vnitřních záležitostí Bhútánu, ale bude řídit její zahraniční politiku.\n\nV roce 1952 nastoupil na trůn Džigme Dordže Wangčhug, který vyvedl zemi z mezinárodní izolace a připravil řadu modernizačních projektů. Bylo ustaveno Národní shromáždění, zřízena armáda a Královský soudní dvůr. Bhútán se v roce 1971 stal členem OSN. V roce 1972 nastoupil na trůn Džigme Singgjä Wangčhug. Reformoval školství, vsadil na rozvoj cestovního ruchu a vodních elektráren, k čemuž má horské království dobré podmínky. Stal se mezinárodně známým svým konceptem hrubého národního štěstí, který nabídl jako alternativu k hrubému domácímu produktu a indexu lidského rozvoje. V roce 1998 král vydal nařízení, ve kterém omezuje své pravomoci ve prospěch vlády. V roce 2008 pak abdikoval ve prospěch svého syna Džigme Khesar Namgjel Wangčhuga, který vládne dosud a jako první bhútánský král se zřekl mnohoženství. Toho roku se také uskutečnily první parlamentní volby v historii země, jimiž byl dovršen proces pozvolné demokratizace.\n"}
{"id": "1519458", "url": "https://cs.wikipedia.org/wiki?curid=1519458", "title": "Martin Holý", "text": "Martin Holý\n\nMartin Holý (* 23. září 1978 Nymburk) je český historik.\n\nV letech 1997–2003 vystudoval obory Historie – Archivnictví (PVH) na Filozofické fakultě Univerzity Karlovy, kde též roku 2003 složil rigorózní zkoušku. Na stejné fakultě získal později doktorát (2008) a docenturu (2013). Na Filozofické fakultě Univerzity Jana Evangelisty Purkyně absolvoval následně jmenovací řízení. Profesorem českých dějin byl jmenován prezidentem republiky dne 28. 11. 2019.\n\nBadatelsky se zaměřuje na dějiny raného novověku se zřetelem na kulturu, vzdělanost a šlechtu. V současné době působí jako vědecký pracovník a vedoucí Oddělení dějin raného novověku v Historickém ústavu Akademie věd ČR, který vede také jako ředitel. Od roku 2008 pedagogicky působí v Ústavu českých dějin FF UK. Zároveň vyučuje na Ústavu světových dějin stejné fakulty a Katedře historie FF UJEP.\n\n"}
{"id": "1519459", "url": "https://cs.wikipedia.org/wiki?curid=1519459", "title": "Taos (Nové Mexiko)", "text": "Taos (Nové Mexiko)\n\nTaos je město v severní části amerického státu Nové Mexiko, sídlo správy okresu Taos County. Město má obyvatel. Nachází se v pohoří Sangre de Cristo Mountains v nadmořské výšce 2124 m. Podnebí je kontinentální, s průměrnými teplotami okolo 30 °C v létě a pod –10 °C v zimě, srážky dosahují 313 mm ročně. Taos leží v povodí Rio Grande.\n\nOkolo 10. století zde vzniklo domorodé pueblo, které patří k nejstarším trvale obydleným sídlům Severní Ameriky a bylo zařazeno na seznam světového dědictví. Název znamená v místním jazyce „rudé vrby“. V 17. století oblast ovládli Španělé, proti kterým původní obyvatelé v roce 1680 vedli povstání pueblových indiánů. V roce 1846 byl Taos prvním mexickým městem obsazeným v mexicko-americké válce americkým vojskem, proti němuž vypuklo následujícího roku taoské povstání. V roce 1934 se Taos stal samosprávným městem.\n\nTaos přitahuje množství umělců. V roce 1915 zde vznikla Taos Society of Artists, ve městě a okolí žili David Herbert Lawrence, Agnes Martinová, Nikolaj Fešin, Dennis Hopper nebo Lynn Andersonová. Město má tři muzea výtvarného umění, proslulá je i každoroční fiesta v polovině července. Významnou památkou místní architektury je římskokatolický chrám svatého Františka z Assisi, postavený španělskými misionáři koncem 18. století. Kostel je národní památkou a svými obrazy ho proslavila Georgia O'Keeffe. Hornaté okolí města využívají turisté k lyžování a jízdě na horských kolech.\n\nOd roku 1989 je v Taosu zaznamenán fenomén zvaný \"Taos hum\" – nízkofrekvenční hukot neznámého původu.\n\n\n"}
{"id": "1519460", "url": "https://cs.wikipedia.org/wiki?curid=1519460", "title": "Starohradský rybník", "text": "Starohradský rybník\n\nStarohradský rybník je rybník o rozloze vodní plochy cca 0,97 ha zhruba obdélníkovitého tvaru o rozměrech cca 90 × 110 m nalézající se na východním okraji obce Staré Hrady v okrese Jičín. Starohradský rybník je pozůstatkem někdejší rozsáhlé rybniční soustavy nalézající se v okolí městečka Libáň. Rybník je zakreslen na mapovém listě č. 76 z prvního vojenského mapování z let 1764–1768. \n\nRybník je současnosti využíván pro chov ryb. V blízkosti Starohradského rybníka se nalézá několik malých rybníčků využívaných jako sádka.\n"}
{"id": "1519462", "url": "https://cs.wikipedia.org/wiki?curid=1519462", "title": "Taos", "text": "Taos\n\nTaos může být:\n\n"}
{"id": "1519463", "url": "https://cs.wikipedia.org/wiki?curid=1519463", "title": "Čtverzubci", "text": "Čtverzubci\n\nČtverzubci (\"Tetraodontiformes\") je řád paprskoploutvých ryb vyskytujících se převážně v mořích, ale také ve sladkých vodách v tropických a subtropických oblastech.\n\nČtverzubci mají vždy krátký ocas a chybí jim břišní ploutve. Jejich tělo může nabývat různých forem, nejčastěji může být čtverhranné či diskovité (silně laterálně zploštěné). Tělo čtverzubců je pokryto malými šupinami nebo kostěnými destičkami. Kromě čeledi havýšovití maji všechny čeledi vakovitou vychlípeninu střeva, kterou mohou naplnit vzduchem nebo vodou a tím zvětšit svůj objem. Zuby srůstají do podoby zobákovitých desek.\n"}
{"id": "1519465", "url": "https://cs.wikipedia.org/wiki?curid=1519465", "title": "Auppegard", "text": "Auppegard\n\nAuppegard [\"ópegár\"] je francouzská obec v departementu Seine-Maritime v regionu Normandie. Žije zde obyvatel.\n\nObec leží 9 km od pobřeží Lamanšského průlivu a asi 12 km jižně od Dieppe.\n\n\n"}
{"id": "1519467", "url": "https://cs.wikipedia.org/wiki?curid=1519467", "title": "Anders Bastiansen", "text": "Anders Bastiansen\n\nAnders Bastiansen (* 31. října 1980 Oslo) je norský lední hokejista, hrající na pozici středního útočníka. Je fyzicky silným a důrazně bránícím hráčem, jehož slabinou je pomalé bruslení.\n\nZačínal v klubu IK Frisk Asker, s nímž vyhrál v roce 2002 GET-ligaen. Od roku 2005 hrál ve Švédsku za IFK Arboga, Mora IK a Färjestad BK, kde získal mistrovský titul v letech 2009 a 2011. Sezónu 2014/15 strávil v rakouském Graz 99ers, od té doby je zpátky v Askeru. \n\nZa norskou hokejovou reprezentaci hraje od roku 2004. Startoval na třinácti světových šampionátech a třech olympiádách. Nejlepším výsledkem byla účast ve čtvrtfinále na MS 2008, 2011 a 2012 a ZOH 2018. V roce 2018 oznámil odchod z reprezentace.\n\nV letech 2007 a 2011 obdržel cenu Zlatý puk pro norského hokejistu roku.\n"}
{"id": "1519468", "url": "https://cs.wikipedia.org/wiki?curid=1519468", "title": "Řád za zásluhy (Chile)", "text": "Řád za zásluhy (Chile)\n\nŘád za zásluhy \"(: Orden al Merito\" nebo \"Orden al Merito de Chile)\" je nejvyšší státní vyznamenání Chile založené v roce 1929 a udílené pouze cizincům za významné služby pro stát.\n\nŘád za zásluhy byl založen 20. června 1929 a nahrazoval Medaili za zásluhy. Ta byla založena během funkčního období prezidenta Germána Riesca dne 4. září 1906 vyhláškou ministerstva války \"No. 1350\". Odkazuje také na Řád čestné legie založený Bernardem O'Higginsem v roce 1817 a zrušený v roce 1825. Medaile za zásluhy měla sloužit k ocenění záslužné služby pro Chile a byla udílena příslušníkům cizích ozbrojených sil ve dvou třídách. Prvních 200 vojenských medailí bylo raženo ze zlata a ze stříbra v Casa de la Moneda. Zlaté medaile byly určeny pro I. třídu a stříbrné pro II. třídu. Původní vyznamenání nemělo stuhu modrou, ale v barvě trikolory (červená, modrá, bílá).\n\nK menším úpravám došlo v červnu 1910 a znovu v květnu 1911, kdy bylo stanoveno, že bude udílena pouze 18. září na základě písemných návrhů. V srpnu téhož roku byla přidána nová \"III. třída\". Během let 1911 až 1924 byla přidána třída \"Gran Oficial\", která byla udílena zahraničním hlavám států. V roce 1925 byly stávající čtyři třídy přejmenovány na třídy: velkodůstojník, komtur, důstojník a rytíř. V roce 1929 byl vytvořen nový řád určený pouze pro cizince a udílený ve čtyřech řádných třídách. V roce 1968 byla přidána pátá třída – \"Gran Cruz\", která může být udělena i s řádovým řetězem.\n\nPředsedou Rady řádu je prezident Chile, ministr zahraničních věcí Chile je kancléřem řádu.\n\nVyznamenání je především diplomatickým řádem, který je udělován cizincům za mezivládní vztahy a propagaci Chile v různých oblastech.\n\nŘádový odznak \"I. třídy\" měl podobu bíle smaltované zlaté hvězdy se zlatým středovým medailonem a se zlatým přívěskem v podobě kondora s rozevřenými křídly. Hvězda byla položena na zlatém vavřínovém věnci. Odznak byl zavěšen na trikolorní stuze.\n\nŘádový odznak \"II. třídy\" měl podobu modře smaltované stříbrné hvězdy se zlatým středovým medailonem a se stříbrným přívěskem v podobě kondora s rozevřenými křídly. Hvězda byla položena na stříbrném vavřínovém věnci. Odznak byl zavěšen na trikolorní stuze.\n\nŘádový odznak \"III. třídy\" měl podobu červeně smaltované stříbrné hvězdy se stříbrným středovým medailonem a se stříbrným přívěskem v podobě kondora s rozevřenými křídly. Hvězda byla položena na stříbrném vavřínovém věnci. Odznak byl zavěšen na trikolorní stuze.\n\nŘádový odznak má podobu bíle, modře nebo červeně smaltované zlaté pěticípé hvězdy se zlatým lemováním. Barva cípů závisí na třídě řádu. Cípy jsou ukončeny zlatými kuličkami. Hvězda je položena na zlatém vavřínovém věnci. Uprostřed je zlatý medailon s vyobrazením ženy symbolizující republiku. Kolem medailonu je zlatý kruh s nápisem zlatým písmem REPUBLICA DE CHILE. Odznak je ke stuze zavěšen na zlatém kondoru s rozevřenými křídly.\n\nŘádová hvězda se svým vzhledem podobá řádovému odznaku, je však položena na plaketu ve tvaru hvězdy a má tak téměř kruhový tvar. V medailonu také není vyobrazena hlava ženy, ale smaltovaný státní znak Chile. Kolem medailonu je modře smaltovaný kruh s nápisem zlatým písmem ORDEN DEL MERITO • CHILE.\n\nŘádový řetěz sestává z 12 vavřínových věnců s plaketou v centrální části s vyobrazením bíle, modře a červeně smaltovaného státního znaku Chile. K této plaketě se zavěšuje řádový odznak.\n\nStuha řádu je tmavě modrá s výjimkou velkokříže, kdy je tmavě modrá s úzkými červenými okraji.\n\n\nŘád je udílen v pěti řádných třídách a v jedné speciální:\n\n\n"}
{"id": "1519471", "url": "https://cs.wikipedia.org/wiki?curid=1519471", "title": "Ivan Bohun", "text": "Ivan Bohun\n\nIvan Bohun (ukrajinsky: Іван Богун) (zemřel 1664) byl ukrajinský kozácký plukovník . Byl blízký spolubojovník a přítel Bohdana Chmelnického, oponoval oběma smlouvám s Polsko-litevskou unií (Haďačské dohodě z roku 1658 a Perejaslavské dohodě z roku 1654). \n\nBohun se narodil v ukrajinsko-rusínské šlechtické rodině. Zúčastnil se chmelnického povstání proti polské vládě na Ukrajině. V červnu 1651 byl zvolen plukovníkem braclavského pluku. Zúčastnil se bitvy u Berestečka proti polskému vojsku pod vedením krále Jana Kazimíra II., které kozáci prohráli. Bitvu Bohun přežil, dal dohromady svůj pluk a v červnu 1652 se zúčastnil bitvy pod Batohem. Tentokrát kozáci zvítězili. Polský velitel Marcin Kalinowski byl zabit a budoucí hejtman Stefan Czarniecki sotva dokázal utéci. Polská porážka byla devastující a umožnila kozákům přejít do útoku a rychle získat kontrolu nad velkou částí Ukrajiny. Až do roku 1657 vedl Ivan Bohun své vojáky v menších potyčkách s Poláky. Bojoval také proti Krymským Tatarům, kteří se v důsledku Zborovské smlouvy z roku 1649 přidali k Polákům proti kozákům. \n\nBohun bojoval proti Perejaslavské smlouvě z roku 1654. Po bitvě u Konotopu vedl Ivan Bohun povstalce proti svému bývalému spojenci Ivanu Vyhovskému. Vyhovského armádu porazil na podzim roku 1659. \n\nV roce 1663 byl zajat Poláky. Ti nabídli Bohunovi svobodu výměnou za podporu v chystaném tažení proti Rusku. Během ústupu po katastrofální porážce při obléhání Hluchiva byl Bohun popraven za předání důležitých vojenských informací ruské posádce. \n\nIvan Bohun se stal populárním ukrajinským lidovým hrdinou. Nesmrtelnost mu přinesl román \"Ohněm a mečem\" Henryka Sienkiewicze, ve kterém je na jeho osudech volně založena postava Jurka Bohuna. Tento román byl roku 1999 zfilmován režisérem Jerzy Hoffmanem, Bohuna hrál Aleksandr Domogarov. \n\nIvan Bohun je také zajímavě popsán v moderním historickém románu o polsko-kozáckých válkách \"Bohun od\" Jacka Komudy. \n\nJeho smrt je každoročně připomínána ve Lvově. \n\n"}
{"id": "1519472", "url": "https://cs.wikipedia.org/wiki?curid=1519472", "title": "Kalvárie v Sedlišti", "text": "Kalvárie v Sedlišti\n\nPískovcové sousoší Kalvárie a svatých Donáta a Vavřince se nalézá v obci Sedliště u silnice vedoucí ze Starých Hradů do Bystřice v okrese Jičín.\nSousoší Kalvárie je umístěno v ohrádce na šesti pískovcových stupních. Na dvoustupňovém hranolovém pískovcovém soklu spočívá podstavec s čelní stranou ozdobenou polychromovaným reliéfem anděla s mečem a štítem. Podstavec je v horní části ozdobem volutami nesoucími přesahující římsu. Na bočních okrajích římsy dříve stávaly sochy svatého Donáta a svatého Vavřince, které jsou uložené na zámku ve Starých Hradech. \n\nNa římse je umístěn menší soklík s vystupujícím držadlem lucerny, na který navazuje další podstavec s nápisy zakončený profilovanou římsou, na které je vztyčen na skále s lebkou a hnáty jetelový kříž s ukřižovaným Ježíšem Kristem. Kristus je oděn v bederní roušce, hlava mu klesá k pravému rameni. \n\nSousoší podle nápisu na zadní straně podstavce pochází z roku 1765 a je dílem turnovského sochaře Františka Fialy.\n"}
{"id": "1519473", "url": "https://cs.wikipedia.org/wiki?curid=1519473", "title": "Kudusi Lama", "text": "Kudusi Lama\n\nProf. dr. Kudusi Lama (* 9. května 1951 Geshtenjë v Kalisu v provincii Luma v okresu Kukes) je albánský ředitel vojenské vědy a generál v záloze.\n\nNarodil se ve vesnici Gshtenje v Kalisu v provincii Luma v okresu Kukes 9. května 1951. Po smrti otce v roce 1954 byl vychováván převážně matkou. Má dva sourozence. Navštěvoval základní školu v Kalisu, 1962–1965; střední škola pro „agronomii“ v Peshkopi od roku 1965 do roku 1969. V letech 1969–1970 pracoval jako agronom v zemědělském družstvu v Kalis a Ujmisht v okrese Kukës.V letech 1970–1972 vystudoval kombinovanou důstojnickou školu Enver Hoxha v Tiraně, v Dělostřelecké specializaci, a 30. července 1972 byl povýšen na aktivního vojenského důstojníka. Jeho vojenská kariéra tedy začala v roce 1972. 1972–1976 - vedoucí objevu dělostřelecké brigády v Kavaji, 1976–1983 - velitel dělostřelecké skupiny na pěchotní brigádě v Kukes, 1983–1985 - pokračoval ve studiu na Vojenské akademii v Tiraně (dnes Akademie) generálního štábu ozbrojených sil), 1985–1992 - dělostřelecký specialista na velitelství divize, pěší divize v Kukesu.\n\n\nUsnesením prezidenta Albánské republiky ze dne 21. června 2006 rezignoval a rezervu opustil.\n\nSvou dizertační práci obhájil 20. července 1996 a obdržel doktorát z vojenské vědy. Téma disertační práce: \"Některé jevy vojenského využití dělostřelectva a řízení jeho boje v zimních podmínkách na hornatém terénu\".\n\nDne 12. března 1997 obdržel hodnost brigádního generála.\n\n\nZapojení do kosovské osvobozenecké války začalo na začátku května 1997 a pokračovalo nepřetržitě až do konce. Během války byl ve spolupráci s generálním štábem KLA a jeho vůdci Xhavitem Haliti, Azem Sylou, Xheladinem Gashim, biskupem Zyrapim, Agimem Ceku, Ali Ahmetim, Jasharem Salihuem, Nasimem Haradinajem, vykonával veškeré možné činnosti také s dalšími členy vedení, veliteli všech úrovní. Jeho činnost sahá od organizace, plánování, výcviku, zásobování, ubytování až k frontovým liniím, kde byl v roli jednoduchého frontového bojovníka.\n\nV letech 1997–1999 byl velitelem pěší divize v Kukesu. Tehdy to pro něj byla válka a vojska, kterým velel a účastnil se přímo války, protože pěchotní divize Kukes bojovala proti srbské armádě, podle odhadů však tyto bitvy a zápasy trvaly od tří hodin do tří dnů a je jich jen málo, ale 39, během 22 měsíčního rozpětí. \n\n\nNeustále přispíval k rozvoji albánské vojenské myšlenky. Zapojil se do výzkumných a vědeckých aktivit, podílel se na četných brigádách, sborech, divizích a armádách. Na zasedáních na jednotkových vědách a na úrovni armády mu byla předložena značná studijní zavazadla, kde se prostřednictvím četných studií psaní ve vojenském tisku a zvláštních studiích zabýval celou řadou problémů s používáním těla, z toho zdůrazňuji:\n\n\nVe své výzkumné práci také provedl řadu experimentů (vyprávění příběhů, metodik atd.) Experimentálního i indikativního charakteru, jako jsou experimenty pro bojové použití dělostřelectva a řízení jeho palby za různých terénních a povětrnostních podmínek.\n\nZ nich nepřehlédli zimní výcvik v divizi Kukes v letech 1988–89 a mnoho dalších, z velkých školení, které naplánoval, uspořádal, vedl a provedl:\n\n\nJako spoluautor se účastnil přípravných výborů předpisů pro boj s dělostřelectvem, učebnic pro výcvik dělostřeleckých vojáků, různých přednášek o dělostřelectvu, použití ozbrojeného personálu v provozu a využití logistiky v mírových podmínkách, krize a válka, při přípravě doktríny logistiky, při navrhování obranné politiky Albánské republiky, bezpečnostní strategie a vojenské strategie Albánské republiky.\n\nZúčastnil se řady národních a mezinárodních vědeckých konferencí, kde prezentoval referáty, které byly také publikovány ve vědeckých časopisech v Kosovu a Makedonii, o bezpečnosti, geopolitice, řešení konfliktů, řešení krizí, personální management, historické problémy atd.\n\nV oblasti publikací publikoval řadu obecných a metodických článků tehdejšího vojenského tisku, zejména o problémech speciálního výcviku a efektivního využití dělostřelectva v boji, boji a všestranném provozu, logistice, vojenské organizaci atd.\n\nPublikoval a pokračoval v publikování řady politických a historických článků a analýz v současném tisku v Tiraně a Prištině.\n\n\n\n\n\n\n\n\n\n\n\nV letech 1987–1991 při přípravě své dizertační práce absolvoval „velmi dobré“ čtyři postgraduální zkoušky (filozofie a ruský jazyk na univerzitě v Tiraně, bojová umění a použití dělostřelectva na Vojenské akademii). který dokončil v roce 1996 a dne 20.07.1996 jsem ho obhajoval před Zvláštním výborem pro bojová umění podle rozhodnutí Vědeckého kvalifikačního výboru Albánské republiky v Radě ministrů. \n\nZatím nepřijímá žádnou politickou stranu.\n\nV letech 2006–2009 pracoval jako přednášející na Prizrenské univerzitě Ukshin Hoti, kde vyučoval následující předměty:\n\n2008–2009 - přednášející na Iliria University v Prištině - přednášel na:\n\n2007 - dále - přednášející na vysoké škole BIZNESI v Prištině - přednášky: \n\n- úvod do krizového řízení (bakalář), \n\n- krizový management (bakalář), \n\n- výzkum - záchranná služba (bakalář), \n\n- dynamika obrany katastrofa (bakalář), \n\n- zavedení bezpečnostní politiky (bakalář), \n\n- strategické partnerství (bakalář), \n\n- školení o řízení bezpečnosti (bakalář), \n\n- řízení rizik (bakalář), \n\n- řízení havarijních plánů (magister), \n\n- plánování mimořádných operací (master) \n\n- vývoj záchranných operací (master), \n\n- analýzy a vyhodnocení rizik (master) \n\n- mezinárodní vedení nouzového (master).\n\n2007–2009 - profesor - trenér statistického institutu „Ramil Nuhiu“ v Prištině, kde se konaly přednášky a kurzy o modulech:\n\n- řízení lidských zdrojů, \n\n- kancelářská komunikace a správa, \n\n- mezinárodní vztahy a bezpečnost, \n\n- bezpečnostní politiky atd.\n\n2009 - přednášel cyklus přednášek v kosovských policejních strukturách,\n\n2010 a 2014 - přednáší série přednášek na Doktrickém velení kosovských bezpečnostních sil,\n\nVe své výzkumné práci jsem také provedl řadu experimentů s orientačním a experimentálním charakterem.\n\n\n"}
{"id": "1519474", "url": "https://cs.wikipedia.org/wiki?curid=1519474", "title": "Ledvinovník", "text": "Ledvinovník\n\nLedvinovník (\"Anacardium\") je rod rostlin z čeledi ledvinovníkovité. Jsou to stálezelené stromy nebo polokeře s podzemním dřevnatým kmenem. Listy jsou jednoduché a střídavé, květy pětičetné s nazpět ohnutými korunními lístky. Plodem je ledvinovitá peckovice podepřená dužnatým útvarem vzniklým ze stopky plodu. Rod zahrnuje asi 20 druhů a pochází výhradně z tropické Ameriky.\nHospodářsky nejvýznamnějším druhem je ledvinovník západní, pěstovaný v tropech celého světa zejména pro oříšky kešu. Jedlá jádra plodů mají i některé další druhy. Některé druhy mají význam v domorodé medicíně.\nV období třetihor rostly ledvinovníky i v Evropě.\n\nLedvinovníky jsou povětšině stálezelené polokeře nebo stromy, ronící při poškození ostrou pryskyřičnatou šťávu. Druh \"Acanardium excelsum\" dorůstá výšky až 50 metrů. Listy jsou jednoduché, střídavé, tenké nebo kožovité, přisedlé nebo řapíkaté, celokrajné. Květy jsou stopkaté, pětičetné, uspořádané v úžlabních nebo vrcholových thyrsoidech. Stopky květů jsou článkované. Korunní lístky jsou nazpět ohnuté. Tyčinek bývá většinou 8 až 10, pouze jedna však z nich bývá fertilní a vyčnívá z květu. Nitky tyčinek jsou na bázi srostlé do trubičky. Gyneceum je pseudomonomerní a nese přímou nebo esovitě prohnutou čnělku zakončenou drobnou bliznou. Plodem je zelenavá, hnědá nebo černá, ledvinovitá peckovice, podepřená bílým, zeleným, žlutým nebo červeným, zdužnatělým, hruškovitým hypokarpem. Oplodí je dřevnaté, s velkými dutinami vyplněnými ostrou šťávou.\n\nRod ledvinovník zahrnuje 11 až 20 druhů, přirozeně rozšířených výhradně v tropické Americe. Areál rodu sahá od Hondurasu po jižní Brazílii a Paraguay. Druh \"Anacardium excelsum\" zasahuje i na Kubu. Řada druhů má v Jižní Americe značně rozsáhlé areály, mezi jinými \"Anacardium giganteum\" a \"A. humile\". Ledvinovník západní je pěstován v tropech celého světa. Kulturní forma pochází z biotopu restinga při pobřeží východní Brazílie.\n\nKvěty ledvinovníků jsou opylovány hmyzem, zejména motýly a můrami, také včelami, vosami a brouky. Druhotně je opylují i netopýři.\nSemena šíří savci, zejména netopýři a primáti, kteří konzumují dužnatý útvar podepírající vlastní plod. Druh \"Anacardium microsepalum\", rostoucí v zaplavovaných lesích Amazonie, tento útvar postrádá a jeho plody jsou pravděpodobně šířeny rybami.\n\nNěkteré druhy ze suchého brazilského biotopu cerrado (\"Anacardium corymbosum\", \"A. humile\", \"A. nanum\") mají pozoruhodnou růstovou formu. Pod zemí se nachází masivní dřevnatý kmen, zatímco nad povrch vyrůstají pouze krátkověké polodřevnaté výhony.\nLedvinovníky jsou živnými rostlinami housenek řady druhů nočních motýlů zejména z čeledí bekyňovití, můrovití, slimákovcovití (v Americe např. \"Phobetron hipparchia\", v Asii \"Parasa lepida\"), \"Megalopygidae\" (\"Megalopyge lanata)\", martináčovití (v Americe \"Citheronia laocoon\", \"Dirphia avia\", \"Dirphiopsis ursina\", \"Eacles imperialis\", \"Hylesia nanus\", \"Hyperchiria nausica\" a různé druhy rodu \"Rothschildia\", v Asii \"Attacus atlas\" a \"Cricula trifenestrata\", v Africe \"Imbrasia dione\" a \"Nudaurelia petiveri\") aj. Z denních motýlů se na nich v Africe živí housenky baboček \"Dophla evelina\" a \"Euthalia aconthea\".\nV Indii napadají stromy ledvinovníku západního tesaříci \"Batocera rufomaculata\", \"Plocaederus ferrugineus\" a \"P. obesus\". V paždí postranních žilek na rubu listů bývají domatia, obývaná symbiotickými roztoči.\n\nLedvinovníky obsahují podobně jako řada jiných zástupců čeledi ledvinovníkovité ve šťávě fenolické látky, které při kontaktu s pokožkou způsobují alergické reakce a dermatitidy. Druh \"Anacardium excelsum\" však dermatitidy nezpůsobuje.\n\nFosílie rodu \"Anacardium\" třetihorního stáří jsou známy zejména ze Severní a Jižní Ameriky a pocházejí z období eocénu. Z Texasu byl popsán druh \"Anacardium kirnii\", z Peru \"Anacardium peruvianum\", z Kolumbie \"Anacardium eocenicum\". Do Jižní Ameriky se rod dostal ze Severní Ameriky pravděpodobně v pozdním eocénu. Velkým překvapením byl nález fosilních pozůstatků tohoto rodu v Messelu v Německu, publikovaný v roce 2007. Druh byl nazván \"Anacardium germanicum\" a byl nalezen v jezerních uloženinách ze středního eocénu z doby asi před 47 milióny let. Výskyt v Evropě i Americe v období raných třetihor svědčí o přechodu přes pevninský most, který v tomto teplém období oba kontinenty spojoval přes Grónsko. V Evropě následně rod vymřel pravděpodobně při ochlazení na přelomu třetihor a čtvrtohor.\n\nRod \"Anacardium\" je v rámci čeledi \"Anacardiaceae\" řazen do podčeledi \"Anacardioideae\" a tribu \"Anacardieae\". Nejblíže příbuzným rodem je dle výsledků molekulárních studií africký rod \"Fegimanra\".\n\n\nLevinovník západní je jedním z hospodářsky nejvýznamnějších zástupců celé čeledi a je pěstován v tropech celého světa. Oříšky kešu se jedí pražené nebo se různým způsobem upravují. Hlavními producenty jsou Brazílie, Indie, Indonésie, Guinea, Mosambik, Nigérie,\nTanzanie a Vietnam. Zdužnatělá květní stopka podepírající vlastní plod je známa jako \"kešu jablko\" a konzumuje se spíše lokálně jako ovoce, případně se z ní vyrábějí džusy, džemy, kvašené alkoholické nápoje a podobně. Mladé listy a výhony slouží jako zelenina. Ze skořápek plodů je získávána olejnatá tekutina, která je průmyslově využívána při zpracování různých polymerů kupříkladu k výrobě brzdového obložení.\nJedlá jsou také jádra plodů druhů \"Anacardium humile\", \"A. nanum\" a \"A. rhinocarpus\", po upražení i druhu \"Anacardium excelsum\".\n\nLedvinovník západní má význam v tradiční indické medicíně (Ájurvéda, Sidha), kde je používán na širokou paletu různých neduhů a nemocí.\nOdvar z kůry \"Anacardium giganteum\" je používán v domorodé medicíně Jižní Ameriky na nachlazení, bolení v krku, zvracení, vředy a pohlavní choroby.\n\n"}
{"id": "1519477", "url": "https://cs.wikipedia.org/wiki?curid=1519477", "title": "Wójtowice", "text": "Wójtowice\n\nWójtowice () je obec na jihu polské části Slezska v okrese Kladsko na území Dolnoslezského vojvodství. Obec se nachází přibližně 7 km na západ od města Bystrzyca Kłodzka.\n\n"}
{"id": "1519478", "url": "https://cs.wikipedia.org/wiki?curid=1519478", "title": "Sharofiddin Lutfullayev", "text": "Sharofiddin Lutfullayev\n\nSharofiddin Lutfullayev z cyrilice Шарафуддин Лутфиллаев (* 9. září 1990) je uzbecký zápasník–judista.\n\nPřipravuje se v Termezu v klubu Surxon. V uzbecké mužské reprezentaci se pohybuje od roku 2011 v pololehké váze do 60 kg. V roce 2016 se kvalifikoval na olympjské hry v Riu, ale v uzbecké nominaci na olympijské hry dostal přednost Diyorbek Oʻrozboyev.\n\n\n\n"}
{"id": "1519482", "url": "https://cs.wikipedia.org/wiki?curid=1519482", "title": "Kim Min-čong", "text": "Kim Min-čong\n\nJméno a příjmení Kim Min-čong se může vztahovat k následujícím osobnostem:\n\n"}
{"id": "1519487", "url": "https://cs.wikipedia.org/wiki?curid=1519487", "title": "Kanton Bellerive-sur-Allier", "text": "Kanton Bellerive-sur-Allier\n\nKanton Bellerive-sur-Allier ( ) je francouzský kanton v departementu Allier v regionu Auvergne-Rhône-Alpes. Tvoří ho 11 obcí. Zřízen byl v roce 2015.\n\n"}
{"id": "1519489", "url": "https://cs.wikipedia.org/wiki?curid=1519489", "title": "1910 v dopravě", "text": "1910 v dopravě\n\nTento článek obsahuje seznam událostí souvisejících s dopravou, které proběhly roku 1910.\n"}
{"id": "1519492", "url": "https://cs.wikipedia.org/wiki?curid=1519492", "title": "Thomas Bruce, 7. hrabě z Elginu", "text": "Thomas Bruce, 7. hrabě z Elginu\n\nThomas Bruce, 7. hrabě z Elginu (20. června 1766 – 14. listopadu 1841) byl skotský šlechtic, diplomat, voják a politik. Je znám především kvůli kontroverznímu odvezení mramorových soch (také známých jako Elginovy mramory) z Athénského chrámu v Parthenónu. Na tento akt bývá některými nahlíženo jako na čin kulturního vandalismu a krádeže. Je předmětem desítky let trvajícího sporu mezi Velkou Británií, která Elginovy mramory vystavuje v Britském muzeu v Londýně, a Řeckem, které usiluje o jejich návrat.\n\nByl třetím synem Charlese Bruce, 5. hraběte z Elginu. V roce 1790 vstoupil do diplomacie (v roce 1792 byl velvyslancem Velké Británie v Bruselu a v roce 1795 v Berlíně). V letech 1799 až 1803 byl velvyslancem v Cařihradu (dnešním Istanbulu) v Osmanské říši.\n\nBěhem jeho působení na této pozici se mu podařilo do roku 1812 vyvézt do Británie tzv. Elginovy mramory (angl. \"Elgin marbles\"). Ty zahrnovaly přes 20 soch z obou průčelí, 15 metóp a 95 metrů vnitřní římsy čili více než polovinu zachované sochařské výzdoby athénského Parthenónu a řadu plastik z dalších starověkých budov na Akropoli. V následující dlouhé a ostré polemice ohledně zákonnosti tohoto vývozu se Elgin hájil tím, že k tomu získal povolení (tzv. firman) Osmanské říše, která v té době okupovala Řecko, a tedy i samotné Athény. Nicméně firman ani jeho kopii v bohatých istanbulských archivech se nikdy nepodařilo nalézt, což zavdává pochybnosti o legálnosti celého přesunu.\n\nElginovým záměrem bylo použít sochy jako výzdobu Broomhall House, rodového sídla Elginů, ovšem vzhledem k jeho nákladnému rozvodu a dluhům musel sbírku v roce 1816 prodat britské vládě. Prodal ji ovšem za nižší cenu, než mu nabízeli jiní sběratelé (například Napoleon), a dokonce za méně, než ho celá akce stála. Od té doby je sbírka vystavena v Britském muzeu.\n\nThomas Bruce se oženil dvakrát. Poprvé si vzal Mary (1778–1855), jediné dítě Williama Hamiltona Nisbeta z Dirletonu. Spolu měli syna a tři dcery:\n\n\nManželství skončilo rozvodem. Znovu se oženil dne 21. září 1810 s Elizabethou (1790–1860) nejmladší dcerou Jamese Townsenda Oswalda. Spolu měli čtyři syny a tři dcery:\n\n\n\n"}
{"id": "1519494", "url": "https://cs.wikipedia.org/wiki?curid=1519494", "title": "Ropušnicotvární", "text": "Ropušnicotvární\n\nRopušnicotvární též ropušnicotvaří (Scorpaeniformes) je řád paprskoploutvých ryb obývajících převážně moře, ale v menší míře i sladké vody. Jedná se o jeden z nejpočetnějších řádů kostnatých ryb. Hlavním společným znakem je kostěná deska mezi okem a skřelí. Břišní ploutve jsou často před prsními, obvyklé jsou také ostny na hlavě. U některých druhů jsou tvrdé paprsky plouví napojené na jedové žlázy. Prsní a ocasní ploutve bývají zaoblené.\nřád ropušnicotvární se dále člení do následujících čeledí:\n"}
{"id": "1519499", "url": "https://cs.wikipedia.org/wiki?curid=1519499", "title": "Pidivajzlice", "text": "Pidivajzlice\n\nPidivajzlice jsou smyšlenou československou obcí, kde se odehrávají politické, ekonomické a společenské disputace přihlouplých, přitom však obvykle notně opilých funkcionářů Národní fronty (MNV, požárníci, zahrádkáři apod.), pod krycím názvem \"Plesový výbor obce Pidivajzlice\".\n\nOstře satirické Pidivajzlice vymyslel český humorista, spisovatel a scenárista Jiří Melíšek a scénky s těmito diskusemi vysílal Československý rozhlas v 60. letech XX. století pod společným názvem \"U nás v Pidivajzlicích\", zpravidla v rámci silvestrovských střihových estrád. Původním názvem obce byly Malérovice, kde se však skeč odehrával přímo na schůzi MNV. Tady si autor ověřil formát scénky, nicméně pro Pidivajzlice pak zvolil politicky méně citlivou formu plesového výboru, až později se opět vrátil k jednání MNV. Funkcionáře představovali herci divadla Rokoko – obvykle to byli Vlastimil Bedrna (zástupce zdravotního střediska), Jiří Lír (zástupce obětavých pidivajzlických požárníků), Zdeněk Najman (učitel ZŠ) a Antonín Šůra (zootechnik JZD), v menších počtech skečů se objevili také Josef Beyvl, Jiří Bruder, Josef Hlinomaz, Vladimír Hrubý, Lubomír Kostelka, Milan Neděla nebo Pavel Rubeš.\n\nV době normalizace byly tyto skeče uloženy v rozhlasovém archivu bez možnosti odvysílání, až po Sametové revoluci je při různých příležitostech začal rozhlas opět vysílat ze záznamu, například v rámci cyklů \"Úsměvy z archivu\" (od roku 2017), \"Padesátník\" (2005–2009) nebo \"Klub komiků a klaunů\" (2005–2008). Další nové skeče již patrně nevznikly. Některé zdroje uvádějí existenci knihy \"Vítejte v Pidivajzlicích\" kam mohly být skeče přepsány do písemné podoby – o této knize však neexistují bližší hodnověrné informace.\n\n\n"}
{"id": "1519503", "url": "https://cs.wikipedia.org/wiki?curid=1519503", "title": "Falcataria moluccana", "text": "Falcataria moluccana\n\nFalcataria moluccana je mohutný listnatý strom vlhkých tropů, příslušející do čeledi bobovitých, kde je součásti rodu \"Falcataria\", který je většinou považován za monotypický. Vědecké jméno je odvozeno od slova \"falcat\" (znamenající \"srpovitě zakřivený\"), odkazující na jeho lístky zpeřených listů.\n\nV průběhu let prošel tento zajímavý druh několika změnami ve své nomenklatuře, naposled byl řazen do rodu paralbízie (\"Paraserianthes\"), předtím byl součásti rodu albízie (\"Albizia\"). Komplexní uspořádaní ještě není ujednoceno, podle přísluší do rodu \"Falcataria\" ještě druhy \"F. pullenii\" a \"F. toona\". Naopak podle je \"Falcataria moluccana\" jediným druhem monotypického rodu \"Falcataria\". Výše uvedené dva druhy bývají klasifikované jako poddruhy druhu Falcataria moluccana, jindy naopak bývají považovány za součásti rodu \"Paraserianthes\" jako \"P. pullenii\" a \"P. toona\".\n\nDřevina je původní druh na východě Indonésie (na souostroví Moluky, odtud pochází druhové jméno \"moluccana\"), na ostrově Nové Guineji a přilehlém Bismarckově souostroví a některých ostrovech v Pacifiku (např. na Šalomounových ostrovech).\n\nDruhotně se rozšířila do okolních jihoasijských oblastí, na většinu ostrovů Indonésie i Filipín, do pevninské i ostrovní Malajsie, do Singapuru, Číny, Indie, na Srí Lanku i další jihoasijské i pacifické ostrovy. Byla vysázena i v tropické Africe, Angole, Keni, Nigérii, Ugandě, Zimbabwe i na Madagaskaru.\n\n\"Falcataria moluccana\" je pionýrská dřevina vyskytující se v primárním nebo sekundárním deštném pralese a ve světlých horských lesích, na travnatých planinách i podél mořského pobřeží. Je přizpůsobená vlhkému monzunovému počasí, kde období sucha nepřesahuje dva měsíce a roční srážky kolísají v rozmezí 2000 až 4000 mm. Roste v nadmořské výšce od hladiny moře po 1200 m n. m. a při průměrné roční teplotě pohybující se mezi 22 až 29 °C. Potřebuje hlubokou, hlinitou, dobře odvodněnou a úrodnou půdu, která může být slabě alkalická až kyselá s pH 5 až 8, hodně důležitý je dostatek slunečního svitu. Přežije na místech se špatnou kvalitou půdy, neporoste však v dlouhodobě zaplavovaných, špatně odvodněných půdách. Strom koření poměrně mělce a proto není odolný proti silnému větru, citelně jej poškodí i nevelký požár. Ploidie druhu je 2n = 26.\n\nPokud roste na volném prostranství je bezvětvý kmen krátký, neboť do široka rozložená koruna začíná poměrně nízko, někdy bývá kmen i vícečetný. Jestliže roste ve stěsnaných podmínkách, v hustém sponu na plantážích, bývá kmen jednoduchý a úzká koruna začíná vysoko.\n\nStromy pravidelně dávají množství semen již od třech až čtyř let věku, kvetou a tvoří plody průběžně celoročně, semena dozrají asi za dva měsíce po opylení. Za ideálních klimatických a půdních podmínek vykvétají i dvakrát ročně, např. na Malajském poloostrově a v Sabahu na ostrově Borneo. Pro rychlý růst potřebují přes 20 cm vysokou vrstvu úrodné půdy obsahující nejméně 5 % organické hmoty. Opadané listy ze stromů se rychle rozkládají a tím zvyšují množství humusu v půdě. Dostatek důležitého prvku pro růst, dusíku, si stromy zajišťují svépomocně, symbiózou s půdními bakteriemi jímajícími vzdušný dusík. Rychlý růst stromů je také podmíněn mutualistickým vztahem s mykorhizními houbami, kdy je jemné vlášení kořenů stromů propojeno s myceliem hub.\n\nTento druh je považován za jeden z nejrychleji rostoucích stromů, ne-li dokonce za nejrychlejší, za dobrých podmínek průměrně poroste až 2,5 cm za den. V kvalitní půdě vyroste semenáč po výsadbě v prvém roce až do výšky 7 m. Průměrné výšky 25 m a tloušťky kmene 17 cm dosáhne za 6 let, výšky 32 m a průměru kmene 40 cm za 9 let, výšky 38 m a tloušťky 54 cm za 12 let a výšky 40 m a tloušťky 63 cm po 15 létech. Stromy vysazované na plantážích se obvykle, podle způsobu použití, kácejí ve věku 8 až 15 roků. V přírodě jsou dřevinou jen krátce životnou, málokde jsou k vidění exempláře starší padesáti let.\n\n\"Falcataria moluccana\" je listnatý, neopadavý, mohutný strom dorůstající do výšky 45 až 50 m, s největším průměrem kmene blížícím se k 0,8 metru a korunou širokou až 20 m. Kmen, který nebývá příliš rovný stejně jako jeho větve, má světle šedou kůru s početnými bledými lenticelami. Kořeny nevedou do hloubky, jsou rozprostřené povrchově v kypré půdě a tudíž vysoký strom nemá pevné ukotvení, na nechráněném místě je náchylný na nárazový vítr. Řapíkaté listy, s brzy opadavými palisty, jsou dvakrát zpeřené. Primární vřeteno (osa) listu bývá dlouhá 25 až 30 cm a mívá šest až dvacet párů sekundárních vřeten. Na sekundárním vřetenu vyrůstají v šesti až šestadvaceti párech přisedlé lístky dlouhé průměrně 8 a široké 4 mm, které jsou šikmo podlouhlé a mírně srpovitě zahnuté, na bázi tupě zaoblené či klínovité, na vrcholu špičaté, svrchu lysé a vespod řídce a krátce chlupaté. Na počátku vřeten jsou extraflorální nektaria.\n\nKvěty jsou krémově bílé až zelenavě žluté, přisedlé, oboupohlavné, pětičetné a rostou v malokvětém, koncovém klasu vyrůstajícím někdy jednotlivě, jindy dva až tři klasy vytvářejí řídkou latu. Kalich je široce zvonkovitý nebo polokulovitý, srostloplátečný a má drobné zuby asi 2,5 mm dlouhé. Koruna je hedvábitě chlupatá, má pět bílých či nazelenalých, podlouhle vejčitých lístků velkých asi 3,5 mm, které jsou asi ze čtvrtiny srostlé v trubku. V květu je větší počet bílých tyčinek dlouhých až 1,5 cm, s prašníky čnícími z koruny. Z jednoho plodolistu vzniklý semeník je lysý, asi 2 mm dlouhý a okolo něj je do prstence zformované pravé nektarium. Květy jsou opylovány hmyzem.\n\nPlod je rovný, plochý, nečlánkovaný, tenkostěnný, pukavý lusk dlouhý 10 až 13 cm a 1,5 až 2,5 cm široký. Obsahuje deset až patnáct vmáčklých elipsoidních semen velkých 7 × 3 mm s olivově hnědým osemením, jedno semeno váží průměrně 23 mg. Většinou ještě na stromě se zralý, nahnědlý lusk otvírá oběma švy a vypouští semena, podél spodního švu má až 3 mm široké blanité křídlo a někdy bývá ještě zavřený lusk se stromu odnesen větrem. Lusky i semena jsou jedlé.\n\nStromy se rozmnožují semeny, která strom ve velkém množství rozptyluje po okolí z pukajících lusků. Protože je problém sbírat rozptýlená semena, odřezávají se větve s nedozralými lusky, které se nechají dozrát a puknout na holé půdě v místě chráněném před deštěm a větrem. Semena, do 1 kg se jich vejde asi 42 000, mají silný exokarp a neztrácejí životnost ani po dvou létech. Mají různou dobu dormance, pět až třicet dnů a pro její sjednocení se semena krátce spaří horkou vodou. Pak se na den dají nabobtnat do teplé vody a následně se vysejí na záhon do hloubky 1,5 cm a zasypou pískem. Za přibližně deset týdnů dosáhnou semenáče výšky 20 cm a mohou se vysadit na trvalé stanoviště.\n\nStromy se pěstují na plantážích, kde se nejlépe využije jejich rychlého růstu. Stromy sázené pro dřevo, potřebují se delší kmeny, se vysazují ve sponu 3 × 3 m a po osmi létech se prořezávají na vzdálenost 6 × 6 m a plošně se vykácejí ve věku dvanácti až patnácti let. Stromy určené pro výrobu buničiny se sázejí 4 × 4 m a kácejí v osmi létech. Rychlý růst je podmíněn propojením kořenů stromů s podhoubím určitých endomykorhizních hub a proto bývá prováděna inokulace půdy houbami rodu \"Rhizobium\" v kombinaci s rody \"Gigaspora\" a \"Glomus\".\n\nSazenice jsou na místech se špatným odvodněním napadány kořenovou hnilobou způsobovanou houbou \"Sclerotium\" a po listech se šíří houby \"Phyllachora\" a \"Pestalotia\". Bez ohledů na stanoviště bývají kmeny z měkkého dřeva často napadány larvami brouků tesaříků rodů \"Callimetopus\" nebo \"Xystrocera\" a drvopleně \"Zeuzera\", listy pak jsou spásány housenkami motýlů \"Eurema\".\n\n\"Falcataria moluccana\" byla mezi léty 1910 až 1960 hojně vysazována v jihovýchodní Asii i na ostrovech v Pacifiku, jak pro dřevo, tak pro zabránění eroze půdy po vykácených dřevinách, dokonce byla její semena na špatně dostupných plochách vysévaná letecky. Druh na nových místech nečekaně rychle naturalizoval a rozšířil se po krajině, kde se stal invazním druhem. Přirozeně se etabloval na pastvinách, opuštěných polích a lesních mýtinách, na místech dostatečně osvětlených; nevniká však do zapojených lesních porostů. Následně byl na Havaji a ve Francouzské Polynésii prohlášen invazní rostlinou ohrožující biologickou rozmanitost původních druhů. Velmi je rozšířen i na Americké Samoi, kde jsou nyní likvidovány vyřezáním prstence kůry z kmene (strom uhyne do šesti měsíců) nebo injektáži selektivního herbicidu aminopyralidu do kmene (uhyne za měsíc).\n\nDřevo je světle hnědé s mírně narůžovělým nebo nažloutlým nádechem. Je lehké, velmi měkké, při sesychání se málo smršťuje, jeho hustota je 280 kg/m³. Není pevné ani trvanlivé, neodolává vlhkosti a je náchylné k napadení termity a dřevokazným hmyzem.\n\nJe hojně vláknité a vhodné pro výrobu buničiny nutné k tvorbě papíru, vzhledem k jeho světlé barvě je zapotřebí jen minimálního bělení k produkci kvalitního bílého papíru. Používá se také pro výrobu viskózových vláken. Dřevo s malou výhřevnosti bývá používáno jako palivo pro domácnost nebo se z něho vyrábí dřevěné uhlí. Drobné větvičky a listy jsou krmivem drůbeže, koz a ovcí. Lze jej lehce řezat i dále opracovávat a vyrábějí se z něj drobné domácí předměty, bedny, hračky, zápalky, palety, někdy i nábytek a lehké přepravní skříně. Je zdrojem suroviny pro výrobu překližky, dřevotřísky a laťovky. Z kmenů si původní obyvatelé dlabali kánoe.\n\nPřirozené opadávání starých listů a drobných větví přispívá ke zkvalitnění horní vrstvy půdy, kde po rychlém rozkladu opadu dochází ke zvýšení množství organických látek. Strom svými kořeny se symbiotickými bakteriemi jímá vzdušný dusík a o jeho nespotřebovanou část obohacuje půdu. Přeměna molekulárního dusíku na amonné ionty je uskutečnitelná jen v anaerobním prostředí, které v kořenových uzlinách zajišťuje protein leghemoglobin vázající kyslík.\n\nStrom je také vysazován jako stínicí rostlina pro kávovníky, kakaovníky, čajovníky a jiné, v mládí přímé slunce nesnášející rostliny. Jako průkopnický strom je využíván pro opětovné zalesňování a obnovu denudované a erodující půdy, kterou obohacuje o dusíkaté živiny a současně ji svými nehluboko sahajícími kořeny provzdušňuje. Bývá hojně vysázen v zahradách, parcích a okolo cest, přestože jeho křehké větve a plytce zapuštěné kořeny mohou být problémem ve větrných oblastech.\n\n"}
{"id": "1519508", "url": "https://cs.wikipedia.org/wiki?curid=1519508", "title": "Kim Min-čong (judista)", "text": "Kim Min-čong (judista)\n\nKim Min-čong (* 1. září 2000 Soul) je jihokorejský zápasník–judista.\n\nVyrůstal v soulské čtvrti Mačang-tong (마장동) v rodině řezníka. V deseti letech ho rodiče dali na judo kvůli nadváze, vážil 70 kg. Vrcholově se judu začal věnovat na střední škole Po-song (보성고등학교) ve čtvrti Song-pa (송파구) a od 19 let pokračoval v tréninku na univerzitě Jongin. V jihokorejské mužské reprezentaci se prosazuje od svých 18 let od roku 2018. Jeho trenérem v reprezentaci je Kim Jong-hun.\n\n\n\n"}
{"id": "1519509", "url": "https://cs.wikipedia.org/wiki?curid=1519509", "title": "Praga UV 80", "text": "Praga UV 80\n\nPraga UV 80 (\"univerzální vozidlo\") je dvounápravový terénní nákladní automobil a univerzální nosič nářadí s pohonem všech kol (znak 4×4). Byl vyvinut jako tuzemská alternativa vozu Unimog, především pro potřeby údržby silnic. Vyráběl jej podnik Praga Čáslav a.s. mezi lety 1992–2001. Jeho nástupcem se stal modernizovaný typ Praga Alfa TN a UN.\n\nV Československu ani v ostatních zemích RVHP se nevyrábělo vozidlo odpovídající západoněmeckému Unimogu, tedy univerzální nosič nářadí. Pro potřeby údržby silnic se proto dovážely právě Unimogy, což bylo pro stát devizově nákladné. Bylo rozhodnuto vytvořit tuzemský ekvivalent k typu Unimog, vůz měl vyrábět podnik Praga, tehdy zaměřený na výrobu převodovek. V roce 1985 vznikly prototypy UV 100 a UV 120, využívající maximální množství komponentů z tehdy v Československu vyráběných vozů. Vozy byly postaveny na zkráceném podvozku Praga V3S s pouze jednou zadní nápravou, také motor T912 pocházel z V3S. Polokapotová kabina měla základ v budce vozu Avia A20. Projekt a výroba prvního prototypu vznikly v letňanské Avii, protože Praga postrádala potřebné zázemí. Další prototypy vznikly v podniku Agrozet v Roudnici nad Labem. Na základě získaných zkušeností pak Agrozet, roku 1994 přejmenovaný na Roudnické strojírny a slévárny, vytvořil vlastní typ, nabízený od poloviny 90. let jako ROSS VIZA. \n\nVůz Praga UV 80, s novou kabinou hranatých tvarů, se začal vyrábět v roce 1992. Nabízel se s motory Avia nebo Deutz v několika výkonových řadách. Roku 1995 získala Praga majoritní podíl v čáslavské firmě OASA (bývalé ČSAO), bývalém výrobci luxusních autobusů. Od roku 1997 se v nové akciové společnosti Praga Čáslav začaly vyrábět všechny vozy Praga. Kromě typu UV 80 podnik nabízel také větší typy STNA (UV 100) a NTS. Roku 2001 prošla výrobní řada modernizací a UV 80 nahradil typ Alfa TN / UN. Také modernizované větší vozy STNA a NTS dostaly staronové názvy Grand a Golden. Hlavním odběratelem vozů byla státní sféra. Podnik se však potýkal s nedostatečným odbytem, během let 2001–2003 vyrobil necelých 120 vozů všech typů. V lednu 2004 se Praga Čáslav dostala do likvidace.\n\nInformace uvedené níže pocházejí z propagačních materiálů firmy Praga k vozu Praga UV 80. Uvedené údaje se v různých zdrojích liší.\n\nPraga UV 80 je víceúčelový terénní nosič výměnných pracovních zařízení a účelových nástaveb. Je určen pro použití v oblasti komunálních služeb, údržby silnic nebo práce v těžkém terénu (geologie, lesnictví, energetika atd.). Vůz je vpředu i vzadu vybaven hřídelovými vývody pro pohon přípojných zařízení. Hřídelové vývody mají volitelnou rychlost otáček (540, 1000, 2000 ot./min) a možnost chodu v režimu závislém/nezávislém na otáčkách motoru.\n\nVýrobce nabízel montáž motorů Avia 407.01 a 407.02 o výkonu 61 kW, resp. 77 kW. Jednalo se o řadové čtyřválce zdvihového objemu 3596 cm³. Dále byly v nabídce motory Deutz, řadové čtyřválce zdvihového objemu 3190 cm³ a výkonu 65 kW a 82 kW, vrcholnou verzi tvořil šestiválec Deutz o výkonu 100 kW.\n\nPřevodovka Praga 8PR30 nebo 8PR45, synchronizovaná osmistupňová (4 stupně s půlenými převody), s plnou reverzací chodu (přepínání směru otáčení). Přídavná (redukční) převodovka je planetová dvoustupňová, na přání třístupňová (plazivý převod).\n\nSpojka je jednokotoučová suchá s pneumatickým posilovačem.\n\nRám vozu je tuhý žebřinový, s upínacími deskami DIN pro připojení pracovních zařízení na obou koncích. Vyráběl se v několika délkách, s rozvorem náprav 2800, 3400 nebo 4000 mm. Nápravy jsou tuhé portálové, s pohonem a opatřené uzávěrkami diferenciálů. Odpružení je pomocí vinutých pružin. Na zadní nápravě lze odpružení zablokovat. Kola mají jednoduchou montáž, s rozměry pneumatik 12,5×20 nebo 14,5×20. Brzdová soustava je vzduchotlaková dvouokruhová, s bubny na každém kole. Řízení je opatřeno hydraulickým posilovačem.\n\nElektrický okruh má napětí 24 V, napájený alternátorem 24 V / 42 A. Akumulátory jsou dva, o napětí 12 V a kapacitě 90 Ah.\n\nHydraulický systém slouží pro pohon přídavných hydraulických zařízení. Pracovní tlak systému 25 MPa je vyvozován zubovým čerpadlem o kapacitě 20 l/min. Objem systému je 25 l. Jsou instalovány dva nezávislé okruhy s dvěma přípojkami vpředu i vzadu. Na přání se nabízel posílený systém o větším průtoku a tlaku. \n\nRozvor: 2800 / 3400 / 4000 mm\nRozchod kol: 1980 mm\nDélka: 4640 mm (pro rozvor 2800 mm)\nŠířka: 2480 mm \nVýška: 2800 mm\n\nPohotovostní hmotnost: 4460 kg\nCelková hmotnost: 7000 kg\nUžitečná hmotnost: 2500–3000 kg (terén)\n\nRozsahy rychlostí (s motorem Avia):\n\n"}
{"id": "1519510", "url": "https://cs.wikipedia.org/wiki?curid=1519510", "title": "Marie Magdaléna Habsburská", "text": "Marie Magdaléna Habsburská\n\nMarie Magdaléna Habsburská (\"Marie Magdaléna Josefa;\" 26. března 1689, Hofburg – 1. května 1743, Hofburg) byla dcerou císaře Leopolda I. a jeho třetí manželky Eleonory Magdaleny Falcko-Neuburské. Zůstala neprovdána.\n\nArcivévodkyně Marie Magdaléna se narodila v paláci Hofburg jako deváté dítě císaře Leopolda I. a jeho třetí manželky Eleonory Magdaleny Falcko-Neuburské. Krátce před válkou o španělské dědictví vyvstala otázka ohledně nového krále Španělska, a tak se měl Filip V. s arcivévodkyní oženit, proti tomuto svazku byl však z politických důvodů francouzský král Ludvík XIV. Oficiální důvod zněl, že se žádná z arcivévodkyň jeho vnukovi nezalíbila. V roce 1708 se její starší sestra arcivévodkyně Marie Anna provdala za portugalského krále Jana V.; diskutovalo se také o dalším spojení mezi Rakouskem a Portugalskem, a to když se o Marii Magdaléně uvažovalo jako o nevěstě pro Infanta Františka z Bejy, bratra Jana V. Jednání selhala již v počáteční fázi a oba kandidáti zůstali svobodní. Po válce znovu vyvstala otázka, že by se Marie Magdaléna stala po smrti Marie Luisy Savojské španělskou královnou. Král Filip V. se však namísto s ní oženil s Alžbětou Parmskou.\n\nPo neúspěšných zásnubách žila Marie Magdaléna odloučený život bez manžela a bez potomků. Byla si blízká se svou neteří Marií Terezií, dcerou jejího bratra císaře Karla VI. budoucí královnou a císařovnou. Měla blízko také ke své sestře, arcivévodkyni Marii Anně. Marie Magdaléna zemřela 1. května 1743 na zápal plic a byla pohřbena v císařské hrobce ve Vídni.\n"}
{"id": "1519511", "url": "https://cs.wikipedia.org/wiki?curid=1519511", "title": "MDH", "text": "MDH\n\nMDH může znamenat: \n"}
{"id": "1519512", "url": "https://cs.wikipedia.org/wiki?curid=1519512", "title": "Blue Grotto", "text": "Blue Grotto\n\nSlovní spojení Blue Grotto může znamenat:\n\n\n"}
{"id": "1519514", "url": "https://cs.wikipedia.org/wiki?curid=1519514", "title": "Spartakus a podmořské slunce", "text": "Spartakus a podmořské slunce\n\nSpartakus a podmořské slunce (ve francouzském originále Les Mondes engloutis) je francouzský animovaný seriál vytvořený Ninou Wolmarkovou. Seriál má celkem 2 série po šestadvaceti epizodách, celkem tedy 52 dílů, které byly premiérově odvysílány v letech 1985–1987. Průměrná délka jedné epizody je kolem 25 minut. Hudbu k seriálu složil rumunský hudebník Vladimir Cosma. Seriál byl vysílán mimo jiné také v České republice na stanici Minimax, kde byl poprvé uveden v letech 2005–2007.\n\nPůvodní název, \"Les Mondes engloutis\", lze přeložit jako „Potopené světy“. České znění vychází z anglické verze, která se nazývá \"Spartakus and the Sun beneath the Sea\".\n\nPříběh se odehrává pravděpodobně někdy v budoucnosti. Děj se točí kolem Arkádie, legendární civilizace, která jako jediná přežila obrovskou pohromu, ačkoliv obyvatelé Arkádie se museli stáhnout do podzemí. Tam žijí kolem umělého slunce, které je pro obyvatele Arkádie kriticky důležité. Jednoho dne však slunce začne zanikat. Několik dětí porušuje zákon, vnikají do zapovězených archivů a vytvářejí posla – ženu Arkanu. Arkana se setkává s Mattem a jeho malou sestrou Rebekou. Matt a Rebeka následují Arkanu, kterou však unesou piráti. S pomocí dvou tvorů podobných mravenečníkům, Bicem a Bacem, mluvící lodí Tehrigem a tajemným gladiátorem Spartakusem se Mattovi a Rebece podaří Arkanu zachránit ze spárů zlých, ale hloupých pirátů. Od té doby všichni cestují lodí Tehrig ve snaze najít záchranu pro Tehru, arkádské slunce.\n\nSpartakus – bývalý otrok ve městě Barkar, utekl během vzpoury. Spartakus vlastní \"magický\" náramek, který používá jako zbraň. Spartakův otec byl pravděpodobně králem nebo náčelníkem kmene, který odešel z Arkádie těsně předtím, než Arkáďané přišli o nohy. Důvod odchodu kmene je neznámý, možná že byli nespokojení s tím, že se Arkáďané chtěli zbavit svých nohou. O Spartakově matce není známo prakticky vůbec nic. Spartakus má mladšího bratra jménem Rainbow, který je však zlý a krutý a je králem města Barkar. Rainbow byl vychovávaný Lanistou, trenérem barkarských gladiátorů.\n\nArkana – žena v bílém oblečení, stvořená Arkáďany jako posel. Má \"magické\" schopnosti, kterých často využívá. Arkana je povahově dost naivní a je snadné ji obelstít.\n\nRebeka \"(také psáno Rebecca)\" – malá holčička s červenýma vlasama v modrém oblečení. Je dost zvědavá, což ji často dostane do potíží.\n\nMatt – Rebečin starší bratr. Často svojí sestře posměšně říká \"špunte\" (čímž apeluje na to, že jeho sestra je ještě malá a nezkušená), ale jinak ji má rád a snaží se ji chránit. Zajímá se o speleologii.\n\nBic a Bac – dvě bytosti podobné mravenečníkům žijící v Arkádii. Jsou nejlepší přátelé a rádi tancují za rytmu písně známé jako Flashbic, která je někdy považována za národní hymnu Arkádie.\n\nTehrig \"(nebo Shag-shag)\" – mluvící loď, kterou všechny ostatní hlavní postavy cestují.\n\nPiráti – skupina pirátů cestujících podzemím ve snaze zajmout bezbranné lidi a prodat je do otroctví. Mají rádi anarchii a jejich společnost je falešná demokracie kontrolovaná hromadnými sdělovacími prostředky.\n\nMattymatte – hloupý pirát v růžovém oblečení, snaží se zajmout především Arkanu, které říká \"supergeofyzická holka\".\n\nMaxagaze – vůdce pirátů.\n\nSeskapil – sofistikovaný pirát se zelenými vlasy v červeném oblečení. Jeho jméno je odvozeno od \"sex appeal\", což je ve Francii často používaná fráze.\n\nMassmedia – přítelkyně Maxagaze. Její jméno je odvozeno od \"masová média\", tj. \"hromadné sdělovací prostředky\".\n\nOstatní postavy:\n\nGalileo – chytrý vědec a astronom. Inkvizitoři Živého krystalu ho chtěli zatknout a popravit za to, že se snažil ostatní přesvědčit o existenci světa mimo Živý krystal. Inspirován skutečnou historickou postavou.\n\nInkvizitoři Živého krystalu – tři soudcové v modrém oblečení. Jejich hlavním cílem je snažit se obyvatele Živého krystalu udržet v přesvědčení, že nic mimo Živý krystal neexistuje.\n\nArkáďané – obyvatelé Arkádie, dávné civilizace, která se v některých směrech nápadně podobá bájné Atlantidě. Arkáďané žijí v podzemí kolem umělého slunce zvaného Tehra, které ale jednoho dne začne zanikat, což odstartuje celý příběh seriálu Spartakus a podmořské slunce. Arkáďané nemají nohy, ztratili je někdy po vytvoření slunce Tehra.\n\nRainbow – Spartakův mladší bratr. Je zlý a krutý a byl vychovávaný Lanistou.\n\nVězni Ztraceného času – skupina lidí kteří jsou uvězněni v ledovém vězení. Spartakus a jeho přátelé se několikrát pokoušejí vězně Ztraceného času vysvobodit, ale Arkshag se jim v tom snaží zabránit.\n\nArkshag – strážce Vězňů Ztraceného času. Na rozdíl od pirátů, kteří v seriálu složí spíše pro komické odlehčení, Arkshag je mnohem chladnější a vychytralejší.\n\nMoghokové – kočovný národ bojovníků jezdící na podivných bytostech. Moghokové přepadávají vesnice ve snaze získat zásoby. Nikdy nesestupují dolů z jejich zvířat, protože se bojí že by byli ušlapáni.\n\nTehrig (loď) – velká, modrá létající loď, kterou cestují všechny ostatní hlavní postavy. Je odolná a má tvar želvy. Motorem lodi Tehrig jsou dvě dolní trysky.\n\nPirátská loď – kovově tmavá loď ve tvaru žáby, kterou cestují piráti. Pirátská loď má oproti Tehrigovi několik nevýhod, přičemž její hlavní nevýhodou je, že se musí ovládat manuálně (na rozdíl od lodi Tehrig, kde je loď řízena umělou inteligencí). Jelikož pirátská loď nemá žádnou řídící umělou inteligenci, nelze ji považovat za postavu.\n\nPirátské skútry – malé červené skútry ve tvaru žraloka s nakreslenou žraločí čelistí vepředu. Piráti tyto skútry používají, když se chtějí někam rychle dostat. Skútry jsou dost rychlé, ale v každém skútru je místo jenom pro jednoho piráta a samotné skútry se dají poměrně snadno zničit.\n\nArkádie – tajemná a starodávná civilizace, jejíž obyvatelé jako jedni z mála přežili velkou katastrofu.\n\nBarkar – město otroctví a gladiátorů. Město kdysi vedl krutý Lanista, trenér barkarských gladiátorů. Po přepadení Spartakova kmene byli Spartakus, Rainbow a plno dalších přislušníků kmene odvlečeni do Barkaru jako otroci. Rainbow byl v té době ještě malé dítě, a tak se ho Lanista rozhodl vychovat jako vlastního syna. Když Rainbow dospěl, Lanista mu předal vládu nad Barkarem. Spartakus byl mezitím mnoho let v otroctví a postupem častu se stal nejlepším gladiátorem v celém Barkaru. Jednoho dne vypukla v Barkaru vzpoura, a Spartakovi se podařilo spolu s několika dalšími gladiátory utéct.\n\nVězení – zde jsou uvězněni Vězni Ztraceného času. Osvobodit vězně není snadné, protože vězení střeží zlý, krutý a nebezpečný bojovník Arkshag.\n\nŽivý krystal – obrovský krystal, ve kterém se nachází rozvinutá civilizace. Živému krystalu vládnou inkvizitoři Živého krystalu.\n\nReálné lokality – v seriálu se také objevuje několik reálných lokalit, například starověký Egypt, starověké Řecko, starověká Čína, Indie, severní pól (Arktida), dále indiánští domorodci atd.\n\nJaroslav Horák, Ivana Měřičková, Klára Šumanová, Bohuslav Kalva, Radka Malá, Ivo Novák, Tomáš Racek, Ludvík Král, Pavel Vondra\n\n"}
{"id": "1519516", "url": "https://cs.wikipedia.org/wiki?curid=1519516", "title": "Baiba Bendiková", "text": "Baiba Bendiková\n\nBaiba Bendiková, nepřechýleně Baiba Bendika, (* 27. června 1991 Cēsis, Lotyšsko) je lotyšská biatlonistka.\n\nVe 4 letech se poprvé postavila na lyže, od 10 let se začala učit biatlon, a to díky svému otci, který jako mladý trénoval biatlon, a tak povolal trenéra, který skládal dětskou skupinu, a společně s bratrem se začali školit. V dětství se též věnovala orientačnímu běhu. Biatlon většinou trénuje 6x týdně (20 až 30 hodin týdně), potom má den volna. Její cíle pro další sezóny: vybojovat poprvé v historii lotyšských žen pódium ve Světovém poháru nebo na mistrovství světa či bojovat na Zimních olympijských hrách v Pekingu v roce 2022 o medaile.\n\nBiatlonu se začala věnovat v roce 2001. Svůj debut ve Světovém poháru v biatlonu měla v roce 2011. V sezóně 2015–2016 skončila ve Světovém poháru poprvé v první desítce.\n\n"}
{"id": "1519519", "url": "https://cs.wikipedia.org/wiki?curid=1519519", "title": "Diecéze Amantia", "text": "Diecéze Amantia\n\nDiecéze Amantia je titulární diecéze římskokatolické církve.\n\nAmantia je starověké řecké město poblíž města Vlora v dnešní Albánii a starověké biskupské sídlo nacházející se v římské provincii Epirus Novus.\n\nJediným známým biskupem této diecéze je Eulalius, který se roku 344 zúčastnil koncilu v Serdice.\n\nDnes je využívána jako titulární biskupské sídlo; současným titulárním biskupem je Paul Tschang In-nam, apoštolský nuncius.\n\n\n\n"}
{"id": "1519520", "url": "https://cs.wikipedia.org/wiki?curid=1519520", "title": "Blue Grotto (Malta)", "text": "Blue Grotto (Malta)\n\nBlue Grotto (česky Modrá jeskyně) je soustava jeskyň (tzv. Grotta) na jihovýchodě středomořského ostrova a státu Malta, poblíž vesnice iž-Žurrieq.\n\nV jeskyni podle dávných pověstí žily nymfy. Návštěva je nejlepší v brzkých ranních hodinách, kdy lom slunečních paprsků vytváří pestré barvy.\n\nJeskyně byla několikrát využita při natáčení filmů, například válečného filmu Hell Boats z roku 1970 a filmu Trója, firma Cadburry Milk Tray zde nechala natočit reklamu na čokoládu, italská televize RAI TV 2 zde natáčela cestovatelský pořad \"Serenno Variabile\", a řada dalších. Jeskyně je rovněž velmi oblíbená potápěči, pro výlety na lodích je přístupná celoročně.\n"}
{"id": "1519535", "url": "https://cs.wikipedia.org/wiki?curid=1519535", "title": "Riksdag", "text": "Riksdag\n\nRiksdag (ve švédštině: \"riksdagen\" nebo \"Sveriges riksdag\"), Švédský parlament nebo také Švédský říšský sněm je nejvyšší zákonodárný orgán Švédska. Od roku 1971 je Riksdag jednokomorový zákonodárný sbor, který má 349 poslanců (\"\"), zvolených poměrným volebním systémem. Od roku 1994 je funkční období poslanců čtyřleté.\n\nÚstavní funkce Riksdagu jsou stanoveny v zákoně (Pravidla výkonné moci) – jednom z prvních ústavních zákonů na světě z roku 1634 a vnitřní fungování parlamentu je blíže specifikováno v (Zákonu o Riksdagu).\n\nSídlo Riksdagu je v budově parlamentu (švédsky: \"Riksdakshuset\"), na ostrově Helgeandsholmen v centrální části Stockholmu. Riksdag má své institucionální kořeny ve feudálním Shromáždění stavů, které se poprvé sešlo v roce 1435 v Arboge a v roce 1866, po reformách ústavního práva byl tento orgán přeměněn na dvoukomorový zákonodárný sbor s horní komorou (Första Kammaren) a dolní komorou (Andra Kammaren).\n\nPoslední všeobecné volby se konaly dne 9. září 2018.\n\nŠvédské slovo \"riksdag\" (též je používána forma \"riksdagen)\" je obecný termín pro „sněm“, „parlament“ nebo „shromáždění“, ale obvykle se používá pouze pro švédské zákonodárné sbory a některé související instituce. Kromě švédského parlamentu se používá také pro finský parlament a estonský parlament (Riigikogu), jakož i pro historický německý \"Říšský sněm\" a dánský \"Rigsdagen\". Ve švédském použití je slovo \"riksdagen\" používané obvykle s malým písmenem na začátku. \"Riksdag\" pochází z genitivu slova \"Rike,\" což znamená \"říše\" nebo \"království,\" a \"dag,\" což znamená sněm, shromáždění, nebo konference; německé slovo \"Reichstag\" a dánský \"Rigsdag\" jsou s tímto názvem příbuzné. \"Oxford anglický slovník\" sleduje použití termínu „Riksdag“ v angličtině ve významu švédského národního shromáždění od roku 1855.\n\nKořeny moderního Riksdagu lze nalézt roku 1435 setkání švédské šlechty ve městě Arboga. Tato neformální organizace byla v roce 1527 pozměněna prvním moderním švédským králem Gustavem Vasou, tak aby zahrnovala zástupce ze všech čtyř společenských stavů: šlechtu, duchovenstvo, měšťany (obyvatele vlastnící majetek ve městech, jako jsou obchodníci atd.) a svobodné zemědělce. Tato forma zastoupení trvalo až do roku 1865, kdy bylo zrušeno zastoupení podle majetku a byl zřízen moderní dvoukomorový parlament. Ve skutečnosti se však v té době nestal Riksdag parlamentem v moderním smyslu, dokud nebyly v roce 1917 ve švédském politickém systému zavedeny parlamentní principy.\n\nDne 22. června 1866 Riksdag přistoupil ke své vlastní reformě a změnil se na dvokomorový zákondárný sbor, který se skládá z horní komory \"Första kammaren\" se 155 poslanci a \"dolní komory Andra kammaren\" s 233 poslanci. Horní komora byla volena nepřímo okresními a městskými radami, zatímco dolní komora byla volena přímo na základě všeobecných voleb. Tato reforma byla výsledkem velké nespokojenosti s původním stavem, kdy po změnách, které přinesly začátky průmyslové revoluce, nebyly v zákonodárném sboru zastoupeny velké segmenty obyvatelstva.\n\nV roce 1970 došlo ke změně ústavního zákona a Riksdag se změnil na jednokomorové shromáždění s 350 křesly. Hned při následujících všeobecných volbách do jednokomorového Riksdagu v roce 1973 došlo k situaci, kdy vládu podporovalo 175 poslanců, zatímco opozice měla také 175 hlasů. V řadě případů pak následovalo vázané hlasování a konečné rozhodnutí muselo být určeno losem. Aby se zabránilo opakování této nestabilní situace, byl počet křesel v Riksdagu od roku 1976 snížen na 349.\n\nRiksdag vykonává normální funkce zákonodárného sboru v parlamentní demokracii. Přijímá zákony, mění ústavu a jmenuje vládu. Podle nových (Pravidel výkonné moci – jednoho ze čtyř základních ústavních zákonů), přijatých v roce 1974, byl tento úkol pověření sestavením vlády odebrán švédskému králi a byl dán předsedovi Riksdagu. K provedení změn ústavy podle nových musí být změny schváleny dvakrát, ve dvou po sobě jdoucích volebních obdobích, mezi nimiž se konají pravidelné všeobecné volby.\n\nV Riksdagu je 15 parlamentních výborů.\n\nV únoru 2013 tvořil podíl žen v Riksdagu 44,7 %. To byl čtvrtý nejvyšší podíl žen v národním zákonodárném sboru – za parlamenty Rwandy, Andorry a Kuby – druhý nejvyšší mezi rozvinutými zeměmi a mezi parlamentními demokraciemi. Po volbách v roce 2014 poklesl podíl žen mezi poslanci na 43,5%. Z politických stran měla po roce 2014 většinu žen pouze Levá strana (12 z 21).\n\nPoslanci Riksdagu placeni na plný úvazek s platem 66 900 SEK (přibližně 7 400 $) měsíčně.\n\nPodle průzkumu výzkumu socioložky Jenny Hanssonové mají členové Riksdagu průměrný pracovní týden 66 hodin, včetně vedlejších povinností. Výzkum dále uvádí, že průměrný poslanec spí 6,5 hodiny za noc.\nVedení parlamentu se skládá z předsedy a tří místopředsedů. Jsou voleni na 4-leté funkční období .\n\nPo rozhovorech se zástupci různých politických skupin Riksdagu jmenuje předseda Riksdagu předsedu vlády (švédsky \"Statsminister\" – doslova ministr státu). O návrhu poté Riksdag hlasuje. Nominace je odmítnuta (což znamená, že předseda musí najít nového kandidáta), pouze pokud nadpoloviční většina členů (175 členů) hlasuje „proti“; jinak je potvrzena. To znamená, že Riksdag může souhlasit s předsedou vlády, aniž by byl odevzdán jediný hlas „pro“.\n\nPoté, co byl zvolen, jmenuje předseda vlády jednotlivé ministry kabinetu a oznámí je Riksdagu. Nová vláda se ujímá funkce ve zvláštním zasedání, konaném v královském paláci před králem, Na tomto zasedání předseda Riksdagu formálně oznamuje králi, že Riksdag zvolil nového předsedu vlády a že předseda vlády si vybral své ministry kabinetu.\n\nRiksdag může vyslovit nedůvěru každému jednotlivému ministrovi vlády (švédsky: Statsråd) a tím ho donutit k rezignaci. Aby bylo vyslovení nedůvěry úspěšné, musí být podpořeno absolutní většinou (175) poslanců.\n\nJe-li vyslovena nedůvěra předsedovi vlády, znamená to, že je odmítnuta celá vláda. Odmítnutá vláda má jeden týden na svolání všeobecných voleb, jinak začne znovu postup jmenování nového předsedy vlády.\n\nPolitické strany jsou ve Švédsku silné, přičemž členové Riksdagu většinou podporují své strany v hlasování.\n\nOd roku 1968 nezískala v Riksdagu žádná strana parlamentní většinu. Politické strany s podobnými programy následně spolupracují v několika otázkách, vytvářejí koaliční vlády nebo jiné formalizované spojenectví. Do roku 2019 existovaly v parlamentu dva hlavní bloky, socialistický Červeno-zelený blok a konzervativní Aliance pro Švédsko. Aliance – složená z Mírné strany, Liberálů, Strany středu a Křesťanských demokratů – ovládala Švédsko od roku 2006 do roku 2014 (po roce 2010 prostřednictvím menšinové vlády). Červeno-zelený blok byl formálně rozpustěn 26. října 2010, ale až do voleb v roce 2014 byla nadále považován za hlavní opozici, po níž Sociálně demokratická strana a Zelená strana vytvořili vládu s podporou Levé strany. V roce 2019, po volbách v roce 2018, v nichž ani jeden z bloků nezískal většinu křesel, vytvořili Sociální demokraté a Zelená strana vládu s podporou Liberálů a Strany středu, čímž narušili tradiční pravicovou alianci. V březnu 2019 Křesťanští demokraté a Umírněná strana naznačili ochotu hovořit se Švédskými demokraty.\n\nVe všeobecných volbách konaných každé čtyři roky je voleno všech 349 členů Riksdagu. Všichni švédští občané, kteří dovrší 18 let nejpozději v den voleb, mají právo volit a kandidovat ve volbách. Aby strana vstoupila do Riksdagu, je musí ve volbách získala minimálně 4 procenta hlasů na celonárodní úrovni, případně 12 a více procent v rámci volebního obvodu. Ve volbách jsou zároveň zvoleni i náhradníci, takže doplňovací volby jsou vzácné.\n\nVe Švédsku je poměrný volební systém. Z 349 křesel v jednokomorovém Riksdagu je 310 rozděleno do 29 vícemandátních volebních obvodů, přičemž počet křesel pro každý obvod je dán poměrem počtu voličů v daném volebním obvodu. Zbývajících 39 „přerozdělovacích“ křesel se používá k opravě odchylek od proporcionálního národního rozdělení, ke kterým může dojít při přidělování křesel ve stálých volebních obvodech. V systému existuje omezení, které znamená, že na přerozdělování křesel se podílí pouze ta strana, která získala alespoň čtyři procenta hlasů v celé zemi. Strana, která získala alespoň dvanáct procent hlasů ve volebním obvodu, se však podílí na rozdělení křesel v daném volebním obvodu. \n\n\n\n"}
{"id": "1519545", "url": "https://cs.wikipedia.org/wiki?curid=1519545", "title": "Provaz (film)", "text": "Provaz (film)\n\nProvaz (v anglickém originále \"Rope\") je americký film z roku 1948. Natočil jej režisér Alfred Hitchcock podle scénáře od Arthura Laurentse, který vznikl na motivy stejnojmenné hry od Patricka Hamiltona. Ve filmu hráli James Stewart, John Dall, Farley Granger a další. Velká část filmu se odehrává v jediné místnosti. Zde dva přátelé zabijí muže, kterého v místnosti ukryjí, a následně tam pořádají večírek. Jde o Hitchcockův první barevný film.\n\n"}
{"id": "1519549", "url": "https://cs.wikipedia.org/wiki?curid=1519549", "title": "Ryba (rybník)", "text": "Ryba (rybník)\n\nRyba (rybník) je novodobý rybník postavený v letech 1961–1963 o rozloze vodní plochy cca 2,65 ha. Rybník má zhruba obdélníkovitý tvar o rozměrech cca 280 × 80 m a nalézá se v údolí potoka Bukovina asi 1 km východně od obce Zelenecká Lhota v okrese Jičín. Rybník je místními obyvateli nazýván Přehrada, turistický rozcestník na zelené turistické značce vedoucí ze Starých Hradů do Mrkvojed a procházející po hrázi rybníka uvádí název Peklo – vodní nádrž. \n\nRybník je současnosti využíván pro rekreaci a sportovní rybolov.\n"}
{"id": "1519552", "url": "https://cs.wikipedia.org/wiki?curid=1519552", "title": "Elaine Sturtevant", "text": "Elaine Sturtevant\n\nElaine Sturtevant, často uváděná jen jako Sturtevant, (23. srpna 1924 Lakewood – 7. května 2014 Paříž) byla americká výtvarnice.\n\nNarodila se v Lakewoodu v Ohiu a studovala psychologii na Iowské univerzitě a později na Teachers College na Kolumbijské univerzitě. Její nejstarší známé obrazy pochází z konce padesátých let. V roce 1964 začala po paměti ručně reprodukovat obrazy jiných malířů ze stejného období (Roy Lichtenstein, Jasper Johns, Andy Warhol). Warhol později často dostával otázky na svou techniku, na což odpovídal slovy: „Nevím, zeptejte se Elaine.”\n\nOd devadesátých let žila v Paříži, kde v roce 2014 ve věku 89 let také zemřela. Jejím manželem byl Ira Sturtevant, který pracoval v reklamním průmyslu. Měli spolu dvě dcery.\n"}
{"id": "1519557", "url": "https://cs.wikipedia.org/wiki?curid=1519557", "title": "Vadencourt (Aisne)", "text": "Vadencourt (Aisne)\n\nVadencourt [\"vadankúr\"] je francouzská obec v departementu Aisne v regionu Hauts-de-France. Žije zde obyvatel.\n\nObec leží na severu departementu Aisne.\n\n"}
{"id": "1519560", "url": "https://cs.wikipedia.org/wiki?curid=1519560", "title": "Jiří Jun", "text": "Jiří Jun\n\nJiří Jun (10. ledna 1942 Světlá nad Sázavou) je český výtvarník, grafik a kreslíř.\n\nNarodil se ve Světlé nad Sázavou v rodině drobného živnostníka Josefa Jůna. Po absolvování základního vzdělání v rodném městě pracoval v letech 1957–1958 v nedaleké Okrouhlici jako malíř porcelánu. Zde se seznámil s Janem Zrzavým, který mu pomohl s přípravou na studia na výtvarné škole. V letech 1958–1962 studoval na střední uměleckoprůmyslové škole v Uherském Hradišti u prof. J. Kořínka a R. Kubíčka propagační grafiku a výtvarnictví. Na vysokou školu se už ale kvůli svému původu hlásit nemohl. Své první zaměstnání nalezl v propagaci a reklamě podniku Barum v Gottwaldově, kde působil v letech 1964–1966. Déle působil tři roky v Třebíči, kde pracoval v propagačním oddělení firmy ZGK Třebíč. Zde se seznámil se svojí budoucí manželkou Zdenou a narodila se jim zde i dcera Magdaléna. Po odchodu s Třebíče jej osud zavedl na Sokolovsko, kde třicet let pracoval jako výtvarník v Sokolovské uhelné a.s.. Na knci 70. let odmítl podepsat Antichartu, důsledkem čehož musel čelit nařčení z rozvracení socialistické republiky. V roce 1974 se v rodině J. Juna narodil syn Hynek, který se v současnosti věnuje lidem s autismem. Během sametové revoluce se aktivně zapojoval do dění v Karlových Varech a angažoval se i v Občanském fóru. Po celý život je pro něj zásadní výtvarná tvorba a dodnes vystavuje v různých galeriích po celé republice, ale i v zahraničí. Dnes žije a tvoří v Chodově na Sokolovsku.\n\n\n\n\n\n\n\nÚčast na zahraničních výstavách:\nBelgie, Francie, Itálie, Maďarsko, Německo, Norsko, Polsko, Rakousko, Rumunsko, Slovensko, Slovinsko, USA\n\n\n"}
{"id": "1519561", "url": "https://cs.wikipedia.org/wiki?curid=1519561", "title": "Vadencourt", "text": "Vadencourt\n\nVadencourt je název dvou obcí ve Francii:\n\n"}
{"id": "1519562", "url": "https://cs.wikipedia.org/wiki?curid=1519562", "title": "Chuck Close", "text": "Chuck Close\n\nChuck Close (* 5. července 1940 Monroe) je americký malíř. Studoval na Washingtonské univerzitě a později na Yaleově. Díky Fulbrightovu stipendiu později studoval také na Akademii výtvarných umění ve Vídni. Nejčastěji tvoří velkoformátové fotorealistické portréty. Uvedl, že důvodem, proč se věnuje portrétům, je jeho prosopagnosie, tj. neschopnost rozeznávání tváří. V roce 1988 částečně ochrnul, ale nadále tvoří. V roce 1990 získal cenu Infinity Award for Art.\n"}
{"id": "1519564", "url": "https://cs.wikipedia.org/wiki?curid=1519564", "title": "Kalvárie v Zelenecké Lhotě", "text": "Kalvárie v Zelenecké Lhotě\n\nKalvárie v Zelenecké Lhotě je pískovcové sousoší, které se nalézá ve středu obce Zelenecká Lhota před domem čp. 15 u průjezdní komunikace vedoucí ze Starých hradů do Mrkvojed.\n\nPískovcový pozdně barokní pilíř se sousoším Kalvárie pocházející podle vročení na sousoší z roku 1772 je umístěn v centru obce Zelenecká Lhota. Na pískovcovém stupni stojí kvádrový sokl, na kterém je umístěn mírně kónický podstavec ve spodní části ozdobený volutovými křidélky. Na čelní straně podstavce je reliéf se sv. Izidorem – patronem zemědělců (postava světce drží rýč v levé ruce, pravou ruku má položenou na prsou a je oděna do kratšího rozepnutého kabátce). Podstavec je zakončen mohutnou zvlněnou římsou, na které jsou vedle kříže umístěny sochy, vlevo P. Maria Bolestná, vpravo sv. Jan Evangelista. Na římse je uchycena kovová lucerna s matnými skly. \n\nKamenný krucifix s jetelovým zakončením a korpusem nahého Krista oděného pouze bederní rouškou a s hlavou skloněnou k pravému rameni je postaven na malém soklíku. \n\nV roce 2017 došlo k pokusu o krádež sochy Panny Marie, při kterém byla socha Panny Marie rozbita. Restaurování poničené sochy proběhlo v roce 2019.\n"}
{"id": "1519565", "url": "https://cs.wikipedia.org/wiki?curid=1519565", "title": "Pšap", "text": "Pšap\n\nPšap ( Ҧшьаҧ, ფშაფი - Pšapi) je vesnice v Abcházii v okrese Gulrypš na pobřeží Černého moře v Samurzakanské nížině. Těsně přiléhá k okresnímu městu Gulrypš, který se nachází severozápadním směrem. Obec dále sousedí na severozápadě kromě Gulrypše ještě s Mačarou, Marchaulem, na východě s Kacikytem a s Drandou a na jihu s Babyširou. Ves protíná silnice spojující Suchumi s Gruzií a železnice.\n\nOficiálním názvem obce je Vesnický okrsek Pšap \"(rusky Пшапская сельская администрация, abchazsky Ҧшьаҧ ақыҭа ахадара)\". Za časů Sovětského svazu byl Pšap součástí Gulrypšského selsovětu \"(Гульрипшский сельсовет)\".\n\nSoučástí Pšapu jsou následující části:\n\n\nDo současného Pšapu, který je v podstatě arménskou vesnicí a v arménštině znamená \"bodlák\", přišly první arménské rodiny až v roce 1930 z okolních částí Abcházie. Později se sem přistěhovali i Gruzínci. Obyvatelé se zabývali pěstováním tabáku, kukuřice, čaje, zeleniny, citrusů a zahradních květin. Dále chovali dobytek a vyráběli hedvábí. Ve vsi byla postavena arménská základní škola (do 8. třídy) a obecní kulturní dům. Po válce v Abcházii většina gruzínského obyvatelstva opustila zemi.\n\nDle nejnovějšího sčítání lidu z roku 2011 je počet obyvatel této obce 2582 a jejich složení následovné:\n\n\nPřed válkou v Abcházii žilo v obci bez přičleněných vesniček 1038 obyvatel. \n\n"}
{"id": "1519573", "url": "https://cs.wikipedia.org/wiki?curid=1519573", "title": "Quini", "text": "Quini\n\nEnrique Castro González (, 23. září 1949 Oviedo – 27. února 2018 Gijón), známý jako Quini (), byl španělský fotbalista.\n\nHrál především za Sporting Gijón a FC Barcelona. 5× byl nejlepším střelcem 1. ligy a 2× 2. ligy.\n\nZa španělskou reprezentaci hrál 12 let, byl na 2 MS a 1 ME.\n\nQuini hrál nejprve za amatérský CD Ensidesa. Potom hrál za Sporting Gijón, FC Barcelona a znovu Sporting Gijón. 5× byl nejlepším střelcem 1. ligy a 2× 2. ligy.\n\n1. března 1981 byl Quini unesen. Po 25 dnech byl osvobozen. Za tu dobu hrála Barcelona 4 zápasy, uhrála jen 1 remízu a 3 prohry a prohrála tak boj o mistrovský titul. Svoje únosce Quini nežaloval, spekuluje se tedy o stockholmském syndromu.\n\nV roce 1982 vyhrál s Barcelonou PVP.\n\nQuini hrál na MS 1978 a 1982 a na ME 1980. Na ME 1980 dal 1 gól.\n\nBarcelona\n\n"}
{"id": "1519574", "url": "https://cs.wikipedia.org/wiki?curid=1519574", "title": "Mezinárodní československá genealogická společnost", "text": "Mezinárodní československá genealogická společnost\n\nCzechoslovak Genealogical Society International (CGSI, ) je nezisková dobrovolnická organizace, která se věnuje propagaci genealogického výzkumu a zájmu o odkaz předků mezi potomky etnických skupin bývalého Československa (Čechy, Moravany, Slezany, českými Němci, Slováky, slovenskými Maďary, Rusíny a českými a slovenskými Židy). Byla založena v roce 1988 a sídlí ve městě St. Paul ve státě Minnesota v USA. CGSI je nejstarší a největší společností svého druhu. Má přibližně 3 000 členů, zejména ve Spojených státech amerických, v Kanadě, v Česku a na Slovensku. Než byla v roce 1991 zaregistrována jako samostatná společnost, působila pod názvem Czechoslovak Genealogical Society (\"Československá genealogická společnost\") jako součást Minnesota Genealogical Society (\"Genealogické společnosti v Minnesotě\").\n\nKnihovna provozovaná CGSI ve městě Mendota Heights v Minnesotě nabízí množství zdrojů pro genealogické bádání a společnost vydává též čtvrtletník Naše rodina (nazvaný takto česky). Mezi další aktivity CGSI patří organizace seminářů a workshopů a jednou za dva roky se konající genealogické konference, kterých se účastní několik stovek lidí. Tuto konferenci obvykle hostí krajané ve Spojených státech, ovšem v roce 2005 se výjimečně konala v Bratislavě a Praze s podtitulem \"Back to the Homeland\" („Zpět do vlasti“).\n\nV dubnu 1999 obdržel předseda CGSI Dave Pavelka od tehdejšího prezidenta České republiky Václava Havla stříbrnou pamětní medaili oceňující práci společnosti na udržování české kultury.\n\nDalšími českoamerickými genealogickými společnostmi jsou Czech and Slovak American Genealogy Society of Illinois (CSAGSI, \"Česká a slovenská americká genealogická společnost v Illinois\"), Czech and Slovak Genealogical Society of Arizona (CSGSA, \"Česká a slovenská genealogická společnost v Arizoně\") a Texas Czech Genealogical Society (Genealogická společnost texaských Čechů).\n\n\n\n"}
{"id": "1519578", "url": "https://cs.wikipedia.org/wiki?curid=1519578", "title": "Newport (Rhode Island)", "text": "Newport (Rhode Island)\n\nNewport je město ve stejnojmenném okrese v americkém státě Rhode Island. Leží na ostrově Aquidneck na pobřeží Atlantského oceánu. Podle sčítání obyvatel v roce 2010 zde žilo 24 672 lidí, což znamená trvalý pokles oproti předchozím dekádám. Například v roce 1960 zde žilo 47 049 obyvatel. Město má bohatou historii spjatou s mořeplavectvím; několikrát se sem plavil i český mořeplavec Richard Konkolski, který zde po emigraci také žil. Výrazně je město spjato také s tenisem. V letech 1998 až 2009 se zde konal Newportský mezinárodní filmový festival.\n"}
{"id": "1519581", "url": "https://cs.wikipedia.org/wiki?curid=1519581", "title": "Tonči Bašić", "text": "Tonči Bašić\n\nTonči Bašić (* 13. března 1974 Split), uváděný také jako Tonći Bašić nebo Tonči Bašič, je chorvatský fotbalový trenér, činovník (funkcionář) a bývalý profesionální fotbalista.\n\nZačínal v klubu RNK Split, v Chorvatsku hrál dále za Mosor Žrnovnica, NK Varteks (jeden prvoligový start) a HNK Šibenik. V České republice zasáhl do šesti prvoligových utkání v dresu FC Dukla Příbram. V roce 2001 nastupoval v ruské nejvyšší soutěži za PFK Alanija Vladikavkaz.\n\nPo skončení hráčské kariéry se stal trenérem, RNK Split vedl ve 37 prvoligových zápasech (20.08.2011–06.10.2012). Působil zde také jako sportovní ředitel (2013–2015).\n\n"}
{"id": "1519582", "url": "https://cs.wikipedia.org/wiki?curid=1519582", "title": "Univerzita Istvána Széchenyiho", "text": "Univerzita Istvána Széchenyiho\n\nUniverzita Istvána Széchenyiho (maďarsky \"Széchenyi István Egytem\", zkr. \"SZE\") je univerzita v maďarských městech Győr a Mosonmagyaróvár. Univerzita byla založena v  roce 1968. Má vynikající reputaci v oborech mechanického inženýrství a elekroinženýrství. Úzce spolupracuje s německou automobilkou Audi.\n\nInstituce nese od roku 1986 jméno uherského šlechtice a \"největšího Maďara\" Štěpána (Istvána) Széchenyiho. Univerzita nabízí několik kurzů BA/BSc a MA/MSc a také doktorské programy.\n\nV roce 1963 učinila maďarská vláda rozhodnutí o založení univerzity architektury. V roce 1968 bylo rozhodnutí změněno s požadavkem na vybudování univerzity spojů a v témže roce byla skutečně založena Technická fakulta dopravy a spojů, předchůdce dnešní univerzity. Budova univerzity jako jediná v Maďarsku vznikla přímo pro účely vzdělávání. Byla postavena v malebném ohybu Mosonského Dunaje nedaleko barokního centra města. Na počátku 90. let 20. století vznikl kromě technických studií požadavek také na ekonomické, medicínské a sociální obory. V roce 1995 zde Univerzita Loránda Eötvöse zřídila oddělení právnických studií, které jsou od roku 2002 pod hlavičkou Univerzity Istvána Széchenyiho.\n\nUniverzita poskytuje vzdělání na devíti fakultách a čtyřech doktorských školách:\n\nV květnu 2008 bylo otevřeno nové architektonické studio, které vzniklo přestavbou staré budovy. Univerzita Istvána Széchényiho zvítězila ve výběrovém řízení na zlepšení veřejného vybavení. Univerzita pracuje na několika projektech včetně AUTOPOLIS, výstavby nové budovy, která má zvýšit kapacitu univerzity a současně bude sloužit pro výzkumné účely a rozvoj. V rámci projektu má být přemístěna lávka pro pěší a postavena dvě vícepatrová parkoviště. Plánované dokončení projektu bylo v roce 2011.\n\nUniverzita v Győru nabízí také různé příležitosti k volnočasovým aktivitám. Každoročně se zde pořádá Széchenyiho týden, kam jsou zvány význačné osobnosti Maďarska (spisovatelé, herci apod.). Univerzita nabízí možnosti sportovního vyžití (veslování, kopaná, plavání atd.). Během Széchenyiho týdne se také konají Széchenyiho závody. \n\n\n"}
{"id": "1519583", "url": "https://cs.wikipedia.org/wiki?curid=1519583", "title": "Zhang Weili", "text": "Zhang Weili\n\nWeili Zhangová (; * 13. srpna 1989 Che-pej, Čína) je čínská bojovnice smíšených bojových umění (MMA).\n\nV profesionálním MMA debutovala v roce 2013. V prvním zápase prohrála po dvou kolech na body, ale poté dokázala nasbírat 16 výher v řadě a dostala se do nejprestižnější MMA organizace světa -UFC.\n\nPo třech výhrách v řadě, nad Daniele Taylor, Jessice Aguilar a Tecii Torres, si vysloužila boj o titul.\n\n31. srpna 2019, na domácí půdě, porazila Brazilku Jessicu Andrade a stala se první čínskou šampionkou organizace Ultimate Fighting Championship (UFC).\n\n"}
{"id": "1519585", "url": "https://cs.wikipedia.org/wiki?curid=1519585", "title": "Walensee", "text": "Walensee\n\nWalensee, také \"Walenstadtské jezero\" nebo \"Lag Rivaun\", je jezero ve Švýcarsku. Nachází se na hranici kantonů Sankt Gallen a Glarus, na pobřeží leží město Walenstadt. Má rozlohu 24,1 km² a nadmořskou výšku 419 m, rozloha povodí činí 1061 km². Maximální hloubka dosahuje 145 m a celkový objem vody je 2,52 km³. Jezero je obklopeno horami, které jeho hladinu převyšují až o tisíc metrů – díky tomu teplota vody v jezeře nepřesahuje ani v létě 20 °C. Pro svoji průzračnou vodu je jezero vyhledáváno sportovními potápěči.\n\nDo jezera se vlévá řeka Seez. Počátkem devatenáctého století byl vybudován Escherkanal, který propojil Walensee s řekou Linth. Jediným ostrovem na jezeře je Schnittlauchinsel, dlouhý 80 metrů a široký 20 metrů. Na břehu jezera se nachází otevřená scéna \"Walensee-Bühne\", využívaná k hudebním vystoupením.\n\nNázev jezera je odvozen od výrazu „walhaz“, kterým Germáni označovali Římany (jezero tvořilo ve starověku hranici Římské říše).\n\nFerenc Liszt byl pobytem u jezera inspirován k napsání skladby \"Au lac de Wallenstadt\" z cyklu \"Années de pèlerinage\".\n\n"}
