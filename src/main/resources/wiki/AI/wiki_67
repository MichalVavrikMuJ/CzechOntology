{"id": "1567725", "url": "https://cs.wikipedia.org/wiki?curid=1567725", "title": "NGC 2768", "text": "NGC 2768\n\nNGC 2768 je čočková galaxie v souhvězdí Velké medvědice. Objevil ji William Herschel 19. března 1790. Od Země je vzdálená přibližně 72,4 milionů světelných let\na je hlavním členem malé skupiny galaxií, která dostala označení LGG 167.\n\nGalaxie se dá na obloze najít v západní části souhvězdí poblíž středu spojnice hvězd Muscida (ο UMa) a Ypsilon Ursae Majoris (υ UMa).\nJejí hvězdná velikost je 9,9 a je viditelná i malými hvězdářskými dalekohledy. Středně velký dalekohled ji ukáže jako výrazně protáhlou skvrnu, která směrem k okrajům postupně slábne.\n\nNGC 2768 patří mezi Seyfertovy galaxie a zatřiďuje se jako eliptická galaxie typu E6 nebo jako čočková galaxie typu S0 1/2. Ze středové části jejího disku kolmo vystupují pásy prachu a ionizovaného plynu, které se pohybují jiným směrem než hvězdy patřící do této vnitřní části galaxie. Podrobný průzkum galaxie odhalil, že obsahuje 978 kulových hvězdokup a 315 planetárních mlhovin.\n\n"}
{"id": "1567726", "url": "https://cs.wikipedia.org/wiki?curid=1567726", "title": "Felsőörs", "text": "Felsőörs\n\nFelsőörs [felšéerš] je obec v Maďarsku v župě Veszprém, spadající pod okres Balatonalmádi. Nachází se asi 5 km západně od Balatonalmádi a asi 7 km jihovýchodně od Veszprému. V roce 2015 zde žilo 1 631 obyvatel. Dle údajů z roku 2011 tvoří 86,4 % obyvatelstva Maďaři, 2,8 % Němci a 0,3 % Rumuni, přičemž 13,1 % obyvatel se ke své národnosti nevyjádřilo.\n"}
{"id": "1567733", "url": "https://cs.wikipedia.org/wiki?curid=1567733", "title": "Manic", "text": "Manic\n\nManic je třetí studiové album americké popové zpěvačky Halsey. Bylo vydáno 17. ledna 2020 vydavatelstvím Capitol Records.\n\nAlbum bylo komerčně úspěšné, debutovalo v první desítce v několika zemích, včetně Austrálie, Kanady, České republiky, Finska, Irska, Nového Zélandu, Skotska, Velké Británie a USA. Do top 20 nejlepších se dostalo i v Dánsku, Německu, Itálii a Norsku.\n\nPřed vydáním alba Halsey představila šest písniček: „Without Me“, „Graveyard“, „Clementine“, „Finally // Beautiful Stranger“, „Suga's Interlude“, a „You Should Be Sad“. Po vydání alba se Halsey pustila do turné – the Manic World Tour.\n"}
{"id": "1567734", "url": "https://cs.wikipedia.org/wiki?curid=1567734", "title": "Joe Fagan", "text": "Joe Fagan\n\nJoseph Francis Fagan (12. března 1921 Liverpool – 30. června 2001 Liverpool) byl anglický fotbalista a fotbalový trenér.\n\nHrál na postu pravého záložníka, především za Manchester City FC.\n\nJako trenér byl dlouho trenérem B týmu a asistentem trenéra A týmu Liverpool FC, než byl 2 roky hlavním trenérem v tomto klubu, během kterých vyhrál Pohár mistrů.\n\nFagan hrál na postu pravého záložníka za Manchester City FC.\n\nV letech 1958–1971 byl Fagan u B týmu Liverpoolu, v letech 1971–1983 byl u A týmu jako asistent. V roce 1983 skončil Paisley a hlavním trenérem byl jmenován Fagan.\n\nV roce 1984 Liverpool vyhrál Pohár mistrů (v Římě na penalty po remíze 1:1 s AS Řím), ligu i ligový pohár. V roce 1985 ale Liverpool po mnoha letech nezískal žádnou trofej. V nechvalně známém finále Poháru mistrů v Bruselu prohráli s Juventusem 0:1. To byl jeho poslední zápas.\n\n"}
{"id": "1567762", "url": "https://cs.wikipedia.org/wiki?curid=1567762", "title": "Tony Barton", "text": "Tony Barton\n\nAnthony Edward Barton (8. dubna 1937 Sutton – 20. srpna 1993 Hampshire) byl anglický fotbalista a trenér.\n\nV roce 1982 vyhrál s Aston Villou Pohár mistrů.\n\nBarton hrál za Fulham, Nottingham Forest FC a Portsmouth FC na postu pravého útočníka.\n\nBarton dlouho působil v klubech jako asistent trenéra.\n\nV únoru 1982 z Aston Villy odešel trenér Ron Saunders a na post hlavního trenéra byl povýšen Barton. Na konci sezony vyhráli Pohár mistrů, když ve finále v Rotterdamu porazili 1:0 FC Bayern Mnichov. V následující sezoně získali i Superpohár v souboji s Barcelonou. V lize se ale moc nedařilo.\n\n\n"}
{"id": "1567770", "url": "https://cs.wikipedia.org/wiki?curid=1567770", "title": "Lazebník sevillský", "text": "Lazebník sevillský\n\nLazebník sevillský je jméno velmi úspěšné divadelní hry, kterou napsal Pierre-Augustin Caron de Beaumarchais, a jejích četných operních a filmových zpracování.\n\n\n\n"}
{"id": "1567775", "url": "https://cs.wikipedia.org/wiki?curid=1567775", "title": "Lazebník sevillský (hra)", "text": "Lazebník sevillský (hra)\n\nLazebník sevillský je divadelní hra, kterou v roce 1773 napsal francouzský dramatik Pierre-Augustin Caron de Beaumarchais. Premiéru měla 23. února 1775 v Tuilerijském paláci v Paříži. Okamžitě získala velkou popularitu, která jí vynesla celou řadu operních a později i filmových ztvárnění, z nichž nejslavnější je stejnojmenná Rossiniho opera z roku 1816. Hra je prvním dílem Figarovské trilogie, další díly jsou \"Figarova svatba\" a \"Provinilá matka\".\n\n"}
{"id": "1567780", "url": "https://cs.wikipedia.org/wiki?curid=1567780", "title": "Čezeta 506", "text": "Čezeta 506\n\nČezeta 506 je elektrický skútr vyráběný v Česku v Prostějově firmou Čezeta Motors. Navazuje na skútry ČZ 501 Čezeta a ČZ 502 Čezeta výráběné v 50. a 60. letech v České zbrojovce Strakonice.\n\nV roce 1999 si Brit Neil Smith žijící v Praze zajistil práva na značku Čezeta. V roce 2013 založil firmu Čezeta Motors. S výrobou prototypů začal od roku 2013 nejpve ve stodole u svého domu v Mirošovicích u Prahy, kde současně provozuje muzeum zameřené na původní Čezetu. V roce 2017 pak pokračoval již s výrobou testovacích kusů v Prostějově v bývalé továrně Wikov, kde se ve 30. letech vyráběly luxusní automobily. V továrně dochází především k výrobě hlavní konstrukce motorky a ke kompletaci z dílů dodávaných i ze zahraničí. Produkční verze Čezety byla odhalena v dubnu 2017. První kus elektroskútru byl vyroben v lednu 2018. Jedná se o první sériový elektromobil vyráběný v České republice.\n\nFirma v roce 2018 plánovala v roce 2022 vyrábět kolem 2000 skútrů ročně a expandovat na světové trhy. Plánuje také vývoj dalšího modelu Čezeta 507.\n\nFinancování obnovy výroby bylo zčásti zajištěno na platformě Crowdberry, díky níž se podařilo vybrat 15 milionů korun během 10 dní.\n\nGenerálním ředitelem společnosti je český motocyklový závodník a novinář Matěj Oliva.\n\nSkútr se vyrábí ve dvou základních variantách.\n\nZákladní varianta 506/01.\n\nSilnější varianta 506/02:\n\n\nJedná se o nejrychlejší skútr s homologací na světě.\n\nSkútr nabízí propojení s Bluetooth, které umožňuje regulaci výkonu motoru a další funkce.\n\n\n"}
{"id": "1567784", "url": "https://cs.wikipedia.org/wiki?curid=1567784", "title": "Seitaró Ičinohe", "text": "Seitaró Ičinohe\n\nSeitaró Ičinohe ( , \"Ičinohe Seitaró\"; * 25. ledna 1996 Bihoro) je japonský rychlobruslař.\n\nOd roku 2011 startoval ve Světovém poháru juniorů, v seniorském Světovém poháru debutoval roku 2013. Následující rok se poprvé představil na juniorském světovém šampionátu. Zúčastnil se Zimních olympijských her 2018 (5000 m – 9. místo, stíhací závod družstev – 5. místo). Na seniorském světovém šampionátu startoval poprvé v roce 2019, kdy na Mistrovství světa na jednotlivých tratích dosáhl tří umístění těsně pod stupni vítězů. Na MS 2020 získal ve stíhacím závodě družstev stříbrnou medaili.\n"}
{"id": "1567785", "url": "https://cs.wikipedia.org/wiki?curid=1567785", "title": "Shalane Flanaganová", "text": "Shalane Flanaganová\n\nShalane Grace Flanaganová (* 8. července 1981) je americká běžkyně na dlouhé vzdálenosti. Získala stříbrnou medaili na olympijských hrách v roce 2008 v 10 000 m a bronzovou medaili na mistrovství světa IAAF v roce 2011 v cross country. Vyhrála také ženský newyorský maratón 2017.\n\n"}
{"id": "1567788", "url": "https://cs.wikipedia.org/wiki?curid=1567788", "title": "Hořící pokoj", "text": "Hořící pokoj\n\nHořící pokoj (v originále The Burning Room) je dvacátý sedmý román amerického spisovatele Michaela Connellyho a zároveň sedmnáctý román ze série knih s Hieronymem „Harrym“ Boschem v hlavní roli. Kniha byla vydána nakladatelstvím Little, Brown and Company 3. listopadu 2014.\n\nHarry Bosch a jeho nová začínající parťačka Lucia Sotová dostanou za úkol prošetřit případ mariachi hudebníka Orlanda Merceda, který byl postřelen na přeplněném náměstí v Los Angeles, a následně ochrnul od pasu dolů. Střelec nebyl nikdy dopaden a Merced žil ještě dalších deset let než zemřel kvůli zdravotním komplikacím způsobených svými zraněními. Když je po jeho smrti konečně z jeho těla vyjmuta kulka, zjistí Bosch, že výstřel vyšel z lovecké pušky, a nejednalo se náhodný zásah při přestřelce gangů jak se původně předpokládalo, ale naopak šlo o cílený výstřel. Tyto nové důkazy zavedou Bosche až k jednomu z nejmocnějších podnikatelů ve městě a bývalému kontroverznímu starostovi, jež momentálně usiluje o post guvernéra.\n\nV průběhu vyšetřování si Bosch všimne podivného chování své partnerky Sotové a začne ji podezírat z toho, že je napojená na místní gangy, kterým se tak asi podařilo proniknout do policejního oddělení Los Angeles. Brzy ale zjistí, že Sotová na vlastní pěst prošetřuje notoricky známý případ požáru bytového domu, během nějž zemřelo devět dětí. Tento případ zůstal neobjasněn a hlavní podezřelý zmizel beze stopy. Sotová se o něj velice zajímá, protože byla jedním z dětí, které tento požár přežily. Aby Bosch Sotovou ochránil vymyslí si umělé napojení na Mercedův případ a společně začnou pracovat paralelně na obou případech. Důkazy je zavedou k sérii vloupání v širším okolí Los Angeles, o kterých se FBI domnívá, že sloužily k financování jisté rasistické militantní skupiny, a nakonec narazí na důležitého svědka skrývajícího se v klášteřa na hranicích s Mexikem.\n\nCelým příběhem se prolínají Boschovy obavy z blížícího se odchodu do důchodu a proto se snaží naučit Sotovou vše potřebné tak aby převzala jeho místo na oddělení nevyřešených případů. Nakonec je však přistižen při vloupání do kanceláří na oddělení vražd a loupeží, kde potřeboval zjistit informace týkající se případu Merced, a je postaven mimo službu a podroben vyšetřování. Protože mu do odchodu do výslužby zbývá méně než rok, opouští oddělení nevyřešných případů s vědomím, že už se sem možná nikdy nevrátí.\nV češtině vyšel román v roce 2015 v překladu Jiřího Kobělky.\n"}
{"id": "1567792", "url": "https://cs.wikipedia.org/wiki?curid=1567792", "title": "Riku Cučija", "text": "Riku Cučija\n\nRiku Cučija ( , \"Cučija Riku\"; * 14. prosince 1997 Karuizawa) je japonský rychlobruslař.\n\nV letech 2016–2017 startoval v závodech juniorského Světového poháru a na juniorských šampionátech, ale během následující sezóny 2017–2018 se objevoval pouze na domácích startech v Japonsku. Mezi seniory začal na mezinárodní úrovni závodit v roce 2018, kdy debutoval také Světovém poháru. Představil se rovněž na Mistrovství světa ve víceboji 2019. Na Mistrovství světa na jednotlivých tratích 2020 získal ve stíhacím závodě družstev stříbrnou medaili.\n"}
{"id": "1567795", "url": "https://cs.wikipedia.org/wiki?curid=1567795", "title": "Cučija", "text": "Cučija\n\nPříjmení Cučija, přechýleně Cučijaová, nosí více osobností:\n\n"}
{"id": "1567796", "url": "https://cs.wikipedia.org/wiki?curid=1567796", "title": "Slavenka Drakulićová", "text": "Slavenka Drakulićová\n\nSlavenka Drakulićová (* 4. června 1949 Rijeka) je chorvatská spisovatelka a novinářka. Píše romány i eseje, často na téma feminismu a postkomunismu.\n\nVystudovala komparativní literaturu a sociologii na Záhřebské univerzitě (1976). V letech 1982–1992 byla novinářkou ve čtrnáctideníku \"Start\" a týdeníku \"Danas\". Často psala na téma feminismu, soubor prací na toto téma tvořil i její první vydanou knihu v roce 1984 (Smrtni grijesi feminizma: ogledi o mudologii). V roce 1992 na ni zaútočili nacionalisté, když byla spolu s dalšími pěti kolegyněmi v článku v časopise Globus označena za „čarodějnici, která znásilňuje Chorvatsko“ (článek byl nepodepsán, dnes se již ví, že autorem byl publicista a budoucí politik strany Hrvatska stranka prava Slaven Letica). Předmětem sporu bylo pojetí znásilnění během excesů počínající jugoslávské války. Zatímco nacionalisté vnímali znásilnění jakožto akt protinárodní, chorvatské feministky jako akt protiženský, čímž podle Letici zrazovali národ. Po zveřejnění článku čelila Drakulićová vandalským útokům, navíc ji zklamalo malé zastání u řady přátel. Raději tedy opustila Chorvatsko a usadila se ve Švédsku. Nějaký čas žila také ve Vídni, v současnosti žije střídavě v Záhřebu a ve Stockholmu. Válka v Jugoslávii je námětem i mnoha jejích knih (například román Ani mouše by neublížili). Ceněny byly i esejistické knihy o postkomunistickém životním pocitu \"Jak jsme přežili komunismus\" a \"Café Evropa: život po komunismu\". Roku 2008 napsala román o Fridě Kahlo.\n\n"}
{"id": "1567799", "url": "https://cs.wikipedia.org/wiki?curid=1567799", "title": "Sally Kipyegová", "text": "Sally Kipyegová\n\nSally Jepkosgei Kipyegová (* 19. prosince 1985 Kapsowar) je keňská běžkyně na dlouhé a střední vzdálenosti. Byla stříbrnou medailistkou na 10 000 metrů na mistrovství světa v atletice v roce 2011 a stříbrnou medailistkou ve stejném závodě na letních olympijských hrách 2012 v Londýně. \n\n"}
{"id": "1567801", "url": "https://cs.wikipedia.org/wiki?curid=1567801", "title": "Shane Williamson", "text": "Shane Williamson\n\nShane Williamson ( , \"Wiriamuson Šén\"; * 28. dubna 1995 Urakawa) je japonský rychlobruslař.\n\nJe synem australského dostihového trenéra žijícího v Japonsku a japonské matky. Na mezinárodní scéně debutoval v roce 2013 v závodech seniorského Světového poháru, následně se zúčastnil také Zimních olympijských her 2014 (5000 m – 26. místo). V roce 2015 se premiérově představil na seniorských světových šampionátech. Startoval rovněž na ZOH 2018 (1500 m – 10. místo, závod s hromadným startem – 11. místo, stíhací závod družstev – 5. místo). Na Mistrovství světa na jednotlivých tratích 2020 získal ve stíhacím závodě družstev stříbrnou medaili.\n"}
{"id": "1567808", "url": "https://cs.wikipedia.org/wiki?curid=1567808", "title": "DTM v roce 2020", "text": "DTM v roce 2020\n\nSezóna DTM 2020 bude 34. sezónou německého mistrovství cestovních vozů DTM. V kalendáři sezóny je vypsáno 10 závodních víkendů, během kterých se odjedou vždy dva závody.\n\n"}
{"id": "1567810", "url": "https://cs.wikipedia.org/wiki?curid=1567810", "title": "Maximilian Grabner", "text": "Maximilian Grabner\n\nMaximilian Grabner (2. října 1905 Vídeň – 28. ledna 1948 Krakov) byl za 2. světové války velitelem politického oddělení gestapa v koncentračním táboře Osvětim-Březinka, díky čemuž úzce spolupracoval a byl podřízen Hlavnímu říšskému bezpečnostnímu úřadu RSHA v Berlíně. Po skončení války byl v polském Krakově odsouzen k trestu smrti.\nGrabner se se narodil ve Vídni a po anšlusu Rakouska v roce 1938 se připojil k SS. Poté se stal členem gestapa a později přímo jeho velitelem ve vyhlazovacím táboře v Osvětimi. Měl velkou moc a byl plně zodpovědný za smrt mnoha tisíců lidí, sám se pak aktivně účastnil plynování Cyklonem B či střílení vězňů u popravčí stěny. V roce 1943 byl však za zbaven funkce, šéf SS Himmler nebyl totiž spokojen s tím, kolik informací o zabíjení se Polákům a Spojencům mimo tábor dostalo. Na konci války byl zajat Spojenci, před němi přiznal svou totožnost a také to, že věděl o zabíjení v plynových komorách. V Osvětimském procesu v Krakově (spolu například s Arthurem Liebehenschelem či Josefem Kramerem) byl pak odsouzen za účast na vraždách a zločinech proti lidskosti k trestu smrti oběšením. \n\nNa Grabnera rovněž sváděli vinu někteří bývalí dozorci souzení ve Frankfurtu v 60. letech po válce (během tzv. Frankfurtského procesu), svou však nechtěli přiznat. Jeden z nich například uvedl: “\"O tom nic nevím, odpovědný byl Grabner.“\" \n\nJeden z mála vězňů Sonderkommanda, kteří válku a Osvětim přežili, pak po válce na Grabnera vzpomínal slovy: \",Vzpomínám, jak se kápo Mietek obrátil na Grabnera se žádostí, aby mu přidělil na práci dalšího vězně, protože jeden z naší skupiny umřel. Grabner mu odpověděl, že jeden přírůstek mu dát nemůže a že musí ubít ještě čtyři Židy, pak mu jich dá rovnou pět nových. Zeptal se přitom Mietka, čím vězně bije. Mietek mu ukázal obušek. Grabner tehdy popadl železnou tyč a vysvětlil Mietkovi, že má bít vězně právě takovou tyčí.\"\"\n\n"}
{"id": "1567813", "url": "https://cs.wikipedia.org/wiki?curid=1567813", "title": "Seznam dílů seriálu Lovci netvorů", "text": "Seznam dílů seriálu Lovci netvorů\n\nToto je seznam dílů seriálu \"Lovci netvorů\". Americký komediálně-dramatický seriál \"Lovci netvorů\" byl premiérově vysílán v letech 2001–2002 na stanici UPN, celkem vzniklo ve dvou řadách 19 dílů.\n\n<onlyinclude></onlyinclude>\n\nČeská premiéra seriálu byla vysílána po půlnoci, v seznamu je datum české premiéry uvedeno podle televizního dne, tj. hodiny 00.00–06.00 se počítají k předchozímu kalendářnímu dni.\n"}
{"id": "1567814", "url": "https://cs.wikipedia.org/wiki?curid=1567814", "title": "Marstall München", "text": "Marstall München\n\nMarstall München je vedlejší budova Královské rezidence Mnichov, bývalá dvorní jízdárna (\"Hofreitschule\") a konírna (\"Marstall\").\n\nBudova dnes známá jako Marstall je bývalá královská konírna se stájemi, jízdárnou, kočárovnou a administrativou. Klasicistní budova byla postavena v letech 1817 až 1822 architektem Leo von Klenze jako náhrada za bývalý turnajový dům (\"Turnierhaus\"). Za druhé světové války byla při náletech v dubnu 1944, z velké části zničena. Znovu postavena byla letech 1969/70 při zachování původního exteriéru.\n\nBudova s monumentálním klenutým portálem, s bustami Kastora a Polluxe, je jedním z nejvyspělejších raných děl architekta Klenze. Plastická výzdoba, osm kruhových bronzových reliéfů s koňskými hlavami mezi okenními archivoltami a kamenné reliéfy, které ve cviklech portálu představují bitvu kentaurů a lapithů . (\"Kampf der Kentauren und Lapithen\") , je dílem malíře a sochaře Johanna Martina von Wagnera.\n\nKromě budovy jízdárny, nyní známé jako \"Marstall München\", měl Mnichov jižně od Národního divadla\n\n\n\n\n\nKonírna měla mnoho zaměstnanců. Jejich počet kolísal podle významu Bavorska. V hierarchické řadě lze mezi jezdecký personál započítat: Nejvyšší štolba (\"Oberststallmeister)\", jeho zástupce (\"Vizestallmeister\") případně aristokratický štolba (obě pozice nebyly vždy k dispozici), štolba (\"Stallmeister)\" nebo štolmistr, vrchní podkoní a podkoní.Počet kočárů na konci monarchie v roce 1918 byl kolem 300; některé z nich však byly nepojízdné. Nejnověji byla stájemi spravována i motorová vozidla\n\nS pádem monarchie však jízda ve stájích skončila. Od roku 1923 do roku 1940 zde bylo umístěno muzeum (\"Marstallmuseum\"), ve kterém mohli návětěvníci obdivovat nádherné kočáry bývalých králů. Muzeum se nyní nachází v jižním křídle zámku Nymphenburg.\n\nBěhem bombardování za druhé světové války byla budova těžce poškozena. Po její provizorní opravě, byla  po mnoho let využívána státními divadly jako montážní hala, sklad dřeva a pro skladování dekorací. Znovu postavena byla letech 1969/70 při zachování původního exteriéru.\n\nKe konci ruku 1960 hledalo mnoho umělců alternativní scénu pro nová experimentální díla a v roce 1972 byla v rámci kulturního programu olympijských her v Mnichově slavnostně otevřena nová experimentální scéna, Marstall. Vznikla tak třetí scéna divadla \"Residenztheater.\" V horních patrech budovy je sklad rekvizit a dílny, ve kterých vznikají všechny sady scén pro divadlo \"Residenztheater.\"\n\n\n"}
{"id": "1567815", "url": "https://cs.wikipedia.org/wiki?curid=1567815", "title": "Antonín Tlusťák", "text": "Antonín Tlusťák\n\nAntonín Tlusťák (* 7. března 1982 Gottwaldov) je český automobilový závodník, vicemistr Evropy 2010, podnikatel a pronajímatel závodních vozů.\n\nTlusťák začal svoji motoristickou kariéru v roce 1995 a zpočátku jezdil v motokárových soutěžích. V roce 2000 debutoval v rally. Ze začátku jezdil s vozem Honda Civic VTi v MČR, a to do roku 2004, kdy přešel na Citroën Saxo Kit Car. V roce 2006 začal závodit v ME. Ten rok získal prvních 5 bodů za 8. místo v Rally Bulgaria a 5. místo v Rallye d Antibes. \n\nV roce 2008 Tlusťák změnil vůz a vybral si Citroën C2 S1600. V říjnu 2008 debutoval ve WRC. Navigoval jej Jan Škaloud a obsadil 48. místo na Tour de Corse. V roce 2010 začal závodit s vozem Škoda Fabia S2000. V sezóně 2010 se stal vicemistrem ERC. Získal 140 bodů a prohrál 55 proti Italovi Lucovi Rossettimu, bývalému továrnímu jezdci týmu Abarth (Fiat). V rámci ERC nevyhrál žádnou rally, ale pětkrát stál na stupních vítězů – byl druhý na Barum rally, Rally Pricnípe de Austurias a Elpa Rally a třetí na Rally d Antibes a Rallye du Valais.\n\nV sezóně 2011 obsadil Tlusťák třetí místo v ERC. Byl na stupních vítězů čtyřikrát. Byl třetí na Rally Madeira a Ypres rally, druhý na Rally Princípe Asturias a také vyhrál Rally Valais.\n\nV současnosti převážně pronajímá závodní vozy v ČR a SR a stará se o posádky po celý víkend.\n"}
{"id": "1567819", "url": "https://cs.wikipedia.org/wiki?curid=1567819", "title": "Čitose", "text": "Čitose\n\nČitose může být:\n"}
{"id": "1567820", "url": "https://cs.wikipedia.org/wiki?curid=1567820", "title": "Čitose (město)", "text": "Čitose (město)\n\nČitose () je město v prefektuře Hokkaidó v Japonsku. K roku 2019 v něm žilo přes sedmadevadesát tisíc obyvatel.\n\nČitose leži v podprefektuře Išikari ve vnitrozemí na jihozápadě ostrova Hokkaidó na jihovýchod od Sappora, nejlidnatějšího města ostrova. Západní část území města u jezera Šikocu je součástí národního parku Šikocu-Tója.\n\nPřibližně pět kilometrů jihovýchodně od města leží Nové letiště Čitose, nejdůležitější letiště ostrova.\n\n"}
{"id": "1567822", "url": "https://cs.wikipedia.org/wiki?curid=1567822", "title": "Svatopluk Kvaizar", "text": "Svatopluk Kvaizar\n\nSvatopluk Kvaizar (* 27. srpna 1947) je český rallyový závodník, vítěz Poháru Míru a přátelství (1983, 1985) a mistr československa (1979, 1985). Je jedním z prvních českých jezdců kteří startovali ve WRC, kde startoval 17x. Též startoval v ERC či Mitropě. Byl dlouholetým továrním pilotem týmu Škoda Motorsport.\n\nZávodit začal v 60.letech a skončil v roce 1988, po 13 letech strávených ve vozech Škoda 110, 120 a 130.\n\nJeho nejlepší klasifikací ve WRC je 9. místo na Rally Sanremov roce 1986 s Jiřím Janečkem na místě spolujezdce, soutěž byla poté zrušena v prosinci téhož roku FISA , po kontroverzi u vozů Lancia / Peugeot kvůli jejich ilegalitě. V roce 1978 získal S. Kvaizar na RAC Rally vítězství třídy 1/2.\n\nJeho navigátorem byl Jiří Kotek od jeho počátků až do poloviny sezóny 1981, do poloviny roku 1983 byl nahrazen Janem Soukupem a poté Monika Eckardt (RAC Rally 1984). Až do konce kariéry jej pak navigoval Janeček.\n\n"}
{"id": "1567823", "url": "https://cs.wikipedia.org/wiki?curid=1567823", "title": "Kostel svatého Mikuláše (Vraclav)", "text": "Kostel svatého Mikuláše (Vraclav)\n\nBarokní kostel svatého Mikuláše ve Vraclavi na Ústeckoorlicku byl vybudován na místě původní kaple v části obce Svatý Mikuláš. Nachází se nad pramenem léčivé vody, díky němuž zde na počátku 18. století došlo k rozkvětu lázní. \n\nKaple byla na tomto místě vystavěna již na počátku 17. století a vznikla zde také poustevna. Díky léčivému prameni pak byly v letech 1711–1719 vybudovány lázně s koupelnami. \n\nKapli pak nahradil v letech 1724–1730 nahradil barokní kostel, jehož autorem je Carlo Antonio Canevalle. \n\nNa konci 18. století však lázně již neprosperovaly a všechny stavby začaly chátrat. Rekonstrukce proběhla až v letech 1976–1986. \n\nKostel slouží jako výstavní síň. Jsou zde instalovány sochy od žáka Matyáše Bernarda Brauna, které tvořily křížovou cestu ke klášteru Hora Matky Boží u Králík. \n"}
{"id": "1567825", "url": "https://cs.wikipedia.org/wiki?curid=1567825", "title": "Berghain", "text": "Berghain\n\nBerghain je noční klub v Berlíně, specializovaný převážně na elektronickou hudbu. Nachází se v budově bývalé elektrárny na hranicích čtvrtí Kreuzberg a Friedrichshain nedaleko nádraží Berlin Ostbahnhof.\n\nBerghain vznikl v roce 2004 na základech klubu Ostgut, který existoval od roku 1998. Ostgut, který se nacházel v nedalekém železničním skladišti, byl uzavřen 6. ledna 2003 třicetihodinovou událostí. Budova byla později zbořena. Klub Berghain, jehož název vznikl kontaminací názvů čtvrtí Kreuzberg a Friedrichshain, byl následně otevřen v roce 2004. Rozkládá se na ploše více než 30 tisíc m² v prostoru pronajatém od společnosti Vattenfall. Konají se zde například dlouhé víkendové párty, začínající sobotní půlnocí a končící pondělním dopolednem.\n\nHlavním vyhazovačem klubu je fotograf Sven Marquardt, o kterém byly v roce 2019 natočeny dva dokumentární filmy – \"Berlin Bouncer\", který se zaměřuje na jeho vyhazovačský život, a \"Krása & pomíjivost\", zaměřený na jeho fotografování. Klub je znám mj. právě kvůli vstupním podmínkám, které určují vyhazovači například podle vzhledu či jazyka, důležité je také nebýt opilý či zdrogovaný.\n\n"}
{"id": "1567826", "url": "https://cs.wikipedia.org/wiki?curid=1567826", "title": "Carl Sigismund Kunth", "text": "Carl Sigismund Kunth\n\nCarl Sigismund Kunth (18. června 1788 Lipsko, Sasko, Německo – 22. března 1850 Berlín), někdy psán jako Karl Sigismund Kunth, byl německý botanik. Je známý zejména jako jeden z prvních, kdo studovali a kategorizovali rostliny z obou amerických kontinentů. Výsledky své práce publikoval v sedmisvazkovém díle \"Nova genera et species plantarum quas in peregrinatione ad plagam aequinoctialem orbis novi collegerunt Bonpland et Humboldt\" (Paříž 1815–1825).\n\nNarodil se v Lipsku a roku 1806 se v Berlíně vyučil obchodním příručím. Poté co se setkal s Alexanderem von Humboldtem, jehož vychovával jeho strýc Gottlob Johann Christian Kunth a který mu pomohl navštěvovat přednášky na Berlínské univerzitě, se však Kunth začal zajímat o botaniku. V letech 1813 až 1819 pracoval v Paříži jako Humboldtův asistent. V té době klasifikoval rostliny, jež na své americké výpravě nasbírali Humboldt a francouzský cestovatel a botanik Aimé Bonpland (1773–1858). V roce 1813 také vydal svoje první vědecké dílo \"Flora Berolinensis\", rostlinopis berlínské oblasti řazený podle Linného systému.\n\nOd roku 1822 byl členem Německé akademie přírodních věd Leopoldina a od roku 1826 též dopisujícím členem Göttingenské akademie věd. Po svém návratu do Berlína v roce 1829 se Kunth stal profesorem botaniky na Berlínské univerzitě a viceprezidentem Berlínské botanické zahrady. Ve stejném roce byl také zvolen řádným členem Pruské akademie věd. \n\nRoku 1829 odcestoval do Jižní Ameriky, kde během tří let procestoval Chile, Peru, Brazílii, Venezuelu, Střední Ameriku a Západní Indii.\n\nV roce 1850 si Kunth, který trpěl v posledních měsících depresemi, vzal život. Jeho botanická sbírka, kterou získal pruský stát, se později stala základem berlínského královského herbária. \n\nStandardní botanická zkratka Carla Sigismunda Kuntha v autoritních údajích u vědeckých jmen botanických taxonů je Kunth. \nPro označení botanické trojice Alexander von Humboldt, Aimé Bonpland a Carl Sigismund Kunth se v autoritních údajích u vědeckých jmen botanických taxonů standardně používá zkratka H.B.K. \n\n\n"}
{"id": "1567827", "url": "https://cs.wikipedia.org/wiki?curid=1567827", "title": "Barbora Plachá", "text": "Barbora Plachá\n\nBarbora Plachá (* 11. května 1988, Praha) je česká harfistka, zakladatelka Harfového Ateliéru Arpeggio, Harfové školy Arpeggio, Pražského harfového festivalu a Norsk Harpe Akademi.\n\nBarbora Plachá hraje nejen klasickou hudbu, ale účastní se i vícežánrových projektů a aktivně se věnuje historicky informované interpretaci. Vystudovala Pražskou konzervatoř, Královskou konzervatoř v Bruselu ve třídě Jany Bouškové a Norskou hudební akademii v Oslo ve třídě francouzské harfistky, Isabelle Perrin. Své umění také zdokonalovala na masterclassech či pravidelných lekcích u významných hudebníků jako např. Pierre-Laurent Aimard, Andrew Manze, Knut Johanessen, Wolfgang Plagge, Leif Ove Andsnes, Masumi Nagasawa ad. \n\nPatří k předním českým sólovým harfistkám mladší generace. Získala ocenění v národních a mezinárodních harfových a komorních soutěžích v České republice, Slovinsku, Polsku a Belgii. Jako koncertní umělkyně se Barbora představila po celé Evropě i ve světě (Asie, Mexiko atd.). Pravidelně vystupuje jako sólistka s orchestry a komorními soubory jak v Čechách, tak v zahraničí. \n\nKromě belgického krále Alberta II. v roce 2017 hrála také pro norského krále Haralda V. k jeho 80. narozeninám.  \n\nJejí vystoupení natáčely např. Český rozhlas Vltava, Český rozhlas Jazz a v Norsku NRK Radio, Radio Klassisk. Vedle klasické hudby hrála také jazz s předními jazzovými hudebníky v České republice (David Dorůžka, Luboš Soukup, Jan Jirucha ad.) a v Norsku (Silje Nergaard, Helge Sunde, Morten Gunnar Larsen ad.). \n\nSe souborem SALOME – Pásmo písní Karla Kryla pro zpěv, harfu, klarinet a kytaru, zahrála přes 170 koncertů po celé České republice a na Slovensku. Vystupovala na prestižních hudebních festivalech v České republice i v cizině.\nHrála s mnoha významnými klasickými umělci např. s Václavem Hudečkem, Petrem Nouzovským, Eli Kristin Hansveen, Magnusem Stavelandem ad. V Oslo je členkou souboru +47, hrajícím soudobou skandinávskou hudbu. \nNa rozšíření sólového harfového repertoáru úzce spolupracuje s významnými skladateli, např. s Kjellem Habbestad, Marcusem Pausem, Michalem Vejskalem, kteří ji věnovali své skladby. Harfový repertoár se také snaží rozšiřovat svými transkripcemi o české romantické autory jako např. Antonína Dvořáka, Bedřicha Smetanu, Josefa Suka a Zdeňka Fibicha. Tyto aranže budou v roce 2020 vycházet ve speciální edici \"Česká romantická hudba pro harfu\". \n\nV roce 2009 založila Harfovou školu Arpeggio a Norsk Harpe Academi v Oslo v roce 2017. Její studenti pravidelně vyhrávají mezinárodní harfové soutěže a Barbora je často zvána do jejich porot.\n\nOd roku 2011 zastupuje harfový ateliér Arpeggio/Harfy Camac Česká republika (jediný autorizovaný distributor francouzských harf Camac pro Českou republiku a Slovensko). \n\nV roce 2014 založila Pražský Harfový Festival, kde je uměleckou ředitelkou. Jako jedna z mála harfistek z celého světa se intenzivně věnuje historicky poučené interpretaci hudby pozdního baroka a klasicismu na autentickou jednozářezovou harfu z 18.století. Hraje na unikátní francouzskou harfu Louis XVI z roku 1779 od harfařů Renault&Chatelain, která se nacházela na dvoře Marie Antoinetty a na tuto harfu interpretuje převážně díla českých klasicistních skladatelů. Na tuto harfu ji v únoru 2020 vyšlo její sólové debutové CD s hudbou Jana Křtitele Krumpholtze a Jana Ladislava Dusíka u vydavatelství ArcoDiva.\nKromě jednozářezové harfy hraje na moderní pedálovou harfu Canopée francouzského firmy Camac a jazz a blues na Modrou harfu stejného výrobce.\n\n"}
{"id": "1567828", "url": "https://cs.wikipedia.org/wiki?curid=1567828", "title": "Bad Wolves", "text": "Bad Wolves\n\nBad Wolves je americká heavy metalová skupina založená v roce 2017. Známí jsou pro svůj cover skladby Zombie skupiny The Cranberries.\n\nSkupina se skládá ze zpěváka Tommyho Vexta (ex Divine Heresy, Snot, Westfield Massacre), bubeníka Johna Boecklina (ex DevilDriver), kytaristů Doca Coyleho (ex God Forbid) a Chrise Caina (ex Bury Your Dead, For the Fallen Dreams) a basáka Kyle Konkiela (ex In This Moment, Scar the Martyr, Vimc). Manažerem skupiny je Zolta Bathory z Five Finger Death Punch.\n\nV roce 2015 začal John Boecklin psát hudbu, kterou skupina později vydala na debutovém albu; v roce 2016 začala s produkčním Markem Lewisem nahrávat v AudioHammer Studios. V květnu 2017 skupina zveřejnila svůj debutový singl „Learn to Live“. V listopadu téhož roku vydali druhý singl „Toast to the Ghost“. V lednu roku 2018 vydali třetí singl, cover skladby Zombie od skupiny The Cranberries. Tato skladba se umístila na 23. místě žebříčku Billboard 200, na australském žebříčku skladeb se vyhoupla na 9. místo a získala první místo na žebříčku Billboard Mainstream Rock. Zpěvačka skupiny The Cranberries, Dolores O'Riordanová, měla původně tento cover nazpívat společně se skupinou Bad Wolves, ale bohužel před nahráváním zemřela.\n\nSkupina se účastnila tour se skupinami Five Finger Death Punch, Shinedown, Breaking Benjamin a Starset v první půli roku 2018. V říjnu 2018 založila skupina crowdfundingovou kampaň k vytvoření dokumentárního filmu „Breaking the Band“, který by přiblížil lidem vznik kapely.\n\n26. července 2019 kapela zveřejnila nový singl „I'll Be There“, který byl následován dalšími singly: Killing Me Slowly, Sober, Crying Game. Zároveň ohlásili vydání nového alba, N.A.T.I.O.N.; to bylo vydáno 25. října téhož roku.\n\n\n\n"}
{"id": "1567830", "url": "https://cs.wikipedia.org/wiki?curid=1567830", "title": "Anežka z Landštejna", "text": "Anežka z Landštejna\n\nAnežka z Landštejna († 1370) byla česká šlechtična z rodu Landštejnů a manželka Hynka Žlebského z Lichtenburka.\n\nNarodila se jako dcera předního českého šlechtice Viléma z Landštejna. Byla provdána za Hynka Žlebského z Lichtenburka, kterému porodila tři dcery − Elišku, Markétu a Anežku. Se sňatkem Hynka a Anežky souvisí historka o tom, jak se Hynek po svatbě dozvěděl o určitém stupni příbuzenství se svou manželkou a naléhal proto na papežskou kurii, aby ke svatbě vydala dodatečný dispens. Když Hynek roku 1351 zemřel, povolil český král Karel IV. v únoru 1352 Anežce po zesnulém manželovi svobodně užívat žlebský hrad s přilehlým panstvím. Podle další domluvy z roku 1356 mohla Anežka do konce svého života pobývat na Žlebech jakožto na svém vdovském sídle, po její smrti však mělo být žlebské panství postoupeno královské komoře, a to formou prodeje za 3300 kop pražských grošů. K němu došlo v červnu 1356 v Poličce. Anežce byla sice přenechána správa Žleb, hrad však měl být králi vždy k dispozici. Směrem k Anežce měly být nadále plněny také poddanské povinnosti. Žlebským purkrabím, který fakticky vedl správu Anežčina žlebského panství, se stal Modliboh z Heřmanic. Mezi lety 1355 a 1369 se Anežka několikrát objevila v pramenech jako patronka kostelů v Markovicích, Skuhrově a Lučicích. V roce 1370 ve městečku Žlebech založila špitál pro chudé a brzy poté téhož roku zemřela. Žlebské panství po její smrti plně převzala královská komora.\n\n"}
{"id": "1567831", "url": "https://cs.wikipedia.org/wiki?curid=1567831", "title": "Vít Masare", "text": "Vít Masare\n\nVít Masare (* 2. března 1987 Praha) je český politik, sociální inovátor, občanský aktivista a publicista zaměřující se od roku 2010 na klimatickou politiku, politiku udržitelnosti, protikorupční politiku a rozvoj občanské participace na spolurozhodování o věcech veřejných.\n\nVeřejně začal působit jako organizátor pražských cyklojízd a později mluvčí iniciativy AutoMat a pražských neziskových organizací zaměřujících se na udržitelný městský rozvoj.\n\nOd listopadu 2018 je spolupředsedou Zelených v Praze v období od ledna 2018 do ledna 2020 byl členem celostátního vedení Zelených.\n\nInicioval mj. vznik diskuzního fóra o dění v centru Prahy \"Praha číslo 1\" (2015), inicioval a vede kampaně \"BEZUHLI.CZ\" (2018) a \"55 miliard pro budoucnost aneb Letiště Praha nebourat, nerozšiřovat!\" (2019). Byl jedním z hlavních koordinátorů \"Týdne pro klima\" (2019) a prosadil celoevropské usnesení European Green Party zavazující všechny členské strany k maximálnímu úsilí o bezodkladnou revizi celoevropské dopravní politiky z důvodu její neadekvátnosti situaci klimatické krize. Inicioval udělení čestného občanství Prahy 1 zapomenuté hrdince protinacistické opozice Marie Schmolkové. Vyzval vedení Prahy k ukončení spolupráce s finanční skupinou PPF.\n\nV letech 2015-2016 působil jako odborný poradce dvou náměstků primátorky hl. m. Prahy pro územní rozvoj za Trojkoalici (Zelených, KDU-ČSL a STAN). V roce 2019 vykonával obdobnou funkci pro historicky prvního radního na Praze 1 za Zelené.\n\nO činnosti s AutoMatem a udržitelném městě hovořil jako host pořadu Bourání na Radiu Wave a jako host pořadu Zátiší na Radiu 1 v roce 2013.\n\nNázory na udržitelnou dopravu v Česku prezentoval jako host s dalšími dopravními experty v pořadu Souvislosti Jana Pokorného v České televizi v roce 2017.\n\nVyrůstal v Praze na Žižkově a následně strávil většinu dospívání v panelovém sídlišti na pomezí Bohnic a Troji. Důležitým pro něj byla i zkušenost z východočeského Heřmanova Městce, odkud pochází jeho rodina.\n\nAbsolvoval Gymnázium Ústavní, poté vystudoval Mezinárodní teritoriální studia na Fakultě sociálních věd Univerzity Karlovy v Praze (promoval v roce 2010 s prací zaměřenou na francouzskou reakci na Maďarskou revoluci 1956 a získal titul Bc.) a následně Bezpečnostní studia na téže fakultě (promoval v roce 2014 s prací zaměřenou na moderní trendy městského rozvoje jako součást lidsko-bezpečnosntí politiky v 21. století a získal titul Mgr.).\n\nBěhem bakalářského studia se živil jako frankofonní turistický průvodce po Praze. Významně jej ovlivnila roční stáž v rámci programu ERASMUS v Rennes, v Bretagni na škole Sciences Po Rennes (2008/2009) a po návratu dokumentární film Auto*Mat režiséra Martina Marečka.\n\nNa základě zkušenosti z života v odlišně fungující francouzské společnosti a díky následnému seznámení se s prostředím českých progresivních organizací - zejména Marečkem založeného spolku AutoMat -, postupně věnoval víc a víc času ve prospěch podpory sociálně inovačních projektů zaměřených na přenos nejlepší zkušenosti z rozvoje a správy měst v zahraničí do Česka i mezi městy v Česku.\n\nHovoří plynně anglicky a francouzsky, ovládá základy italštiny, maďarštiny a ruštiny.\n\nV roce 2013 se z politických důvodů přestěhoval na Prahu 1. Od té doby žije na Starém Městě a aktivně spolupracuje na občansko-politické reformaci sociálně vyloučeného centra Prahy.\n\nOd roku 2015 je členem Zelených.\n\nJe ženatý a společně se svou ženou vychovává částečně na rodičovské dovolené malou dceru.\n\nPo shlédnutí dokumentárního snímku Auto*Mat režiséra Martina Marečka v lednu 2010 se přihlásil jako dobrovolník do tehdy paradoxně personálně vyčerpaného spolku AutoMat - řeč došla i na možnost zrušení spolku. Spolu s pár dalšími lidmi, které shlédnutý film rovněž mobilizoval, dodal spolku potřebnou energii do dalších let. V letech 2011-2014 byl zvolen do tříčlenného vedení spolku a učiněn mluvčím AutoMatu.\n\nSvou kapacitou a zaměřením pomohl k navázání mezistátní spolupráce AutoMatu s podobně zaměřenými organizacemi napříč Evropou a zintenzivnění přeshraničního přenosu informací.\n\nV létě 2010 byl pověřen funkcí koordinátora cyklojízd. Stalo se tak navzdory faktu, že k samotnému pohybování se vnitřní Prahou na kole jej přivedli vlastně až členové AutoMatu několik měsíců předtím. Všechny každoměsíční malé cyklojízdy a dvakrát ročně i velké cyklojízdy koordinoval až do nalezení dalších následovníků v roce 2012. Během tohoto působení podporoval, inspirován zejména masivními budapešťskými Critical Mass rozvoj cyklojízd jako pozitivní společenské události s kulturním přesahem. Dosavadní střety s Policií se podařilo nahradit za poklidnou partnerskou spolupráci. Některé z velkých cyklojízd v období působení Víta Masare v jejich organizaci se zařadily na vrchol žebříčku účasti veřejnosti.\n\n(Historicky největší přišla však až v roce 2015, kdy tisíce lidí nalákala možnost projet se kontroverzním dosud neotevřeným tunelem Blanka).\n\nNa jaře 2011 převzal v těsně před zahájením hlavní fáze projektu vedení prvního ročníku kampaně Do práce na kole. Přípravu ročníku 2012, který poprvé expandoval i mimo Prahu, a dal si za cíl preferovat prvky týmové spolupráce nad sledováním výkonnosti a najetých kilometrů, od koordinoval od začátku do konce.\n\nV létě 2011 byl pověřen funkcí mluvčího AutoMatu, tedy především jeho \"watchdogového\" programu zaměřeného na dohled a lobbing v oblasti pražské politiky v oblasti dopravy a městského rozvoje. Následně byl zvolen do tříčlenné Výkonné rady, vedení spolku. Po ročníku 2012 předal následovníkům koordinaci kampaně Do práce na kole, v průběhu roku předal také organizaci cyklojízd. Maximálně se zaměřil na watchdogovou činnost a lobbing.\n\nV roce 2011 byl spoluautorem a hlavním vyjednavačem tzv. Iniciativy za humanizaci magistrály, dokumentu, který podepsali v lednu 2012 starostové Prahy 2, 4, 7 (všichni z ODS) a \"nerozporoval\" jej starosta Prahy 1 (TOP 09), ve kterém signatáři zavrhli tunelové řešení magistrály (plán z doby primátora Béma), ale vyslovili se shodně pro povrchové zklidnění a žádali od vedení Prahy 50 milionů na zahájení projektové přípravy změn. Adresované vedení Prahy (ODS s ČSSD) tyto peníze sice navzdory slibům nikdy neuvolnilo, ale zároveň ani nepokračovalo v rozvíjení teorie o tunelech. V době splnění podmínky tehdejší ODS - tedy otevření tunelu Blanka v roce 2017 - ODS nicméně začala namísto podpory realizace změn, požadovat další dlouho nesplnitelné podmínky - dostavbu celého Městského okruhu.\n\nV roce 2012 byl jedním z hlavních autorů oživení dávného slibu primátora Béma ohledně zneprůjezdnění Smetanova nábřeží pro tranzit. Na základě inspirace newyorskými Summer streets a kolumbijskými Ciclovías byl zprvu s ODS ve vedení Prahy projednáván záměr obdobné opakované transformace Smetanova nábřeží v zónu bez aut po dobu několika týdnů nebo série několika letních sobot v létě 2013. Akce měla být spojena s historicky prvním navedením objízdné dopravy mimo Malou Stranu, s rozsáhlými debatami s místními rezidenty ohledně možností zlepšování podmínek pro život v centru a s intenzivním průběžným laděním dopravně organizačních opatření stejně jako intenzivním sběrem a vyhodnocováním dopravních dat.\n\nAkce následně nesoucí název Nábřeží žije!, nabrala novou dynamiku v momentě transformace Útvaru rozvoje města (ÚRM) na Institut plánování a rozvoje Prahy (IPR) po zapojení se TOP09, resp. tehdy nového náměstka primátora pro územní rozvoj Tomáše Hudečka do koalice s ODS. Začala se oficiálně připravovat jako společný podnik IPRu, AutoMatu a MHMP. Vlivem průtahů při změnách ve vedení komunikace MHMP byl zmeškán letní termín, v úvahu tak na dlouho dopředu připadl už jen brzký podzim 2013.\n\nPřípravy byly od samého začátku, déle jak rok, konzultovány se zástupci koalice na Praze 1.\n\nPrvní komplikací byla ztráta informačních letáků pro rezidenty a firmy z okolí, jejichž roznos si zadal Magistrát u České pošty. Namísto roznosu letáky na poště zmizely.\n\nTěsně před zahájením akcí začal projekt otevřeně sabotovat Hudečkův stranický kolegaz TOP 09, starosta Prahy 1, Oldřich Lomecký. Přes opakované žádosti o publikaci, včetně dodání hotových podkladů k použítí, nenapsala Městská část Praha 1 (koalice TOP 09, ČSSD) svým obyvatelům v radničních novinách, na webu, ani na sociálních sítích o smyslu a konání akce, ani o souvisejících debatách, které byly určeny ke sběru informací pro tvorbu Strategického plánu hl.m. Prahy, zejména pro kapitolu věnující se podpoře života v centru, ani o dopravních opatřeních jediné slovo.\n\nStarosta nereagoval ani na pozvánky do debat organizovaných IPRem během sobot přímo na nábřeží.\n\nMísto toho začal navzdory měsícům konzultací po první sobotě do médií rozhlašovat, že Magistrát o akci nikoho neinformoval, že to je útok na místní rezidenty, a že byl vždycky proti. ODS dokonce pro účely současně probíhající kampaně pro předčasné sněmovní volby vytvořila v podobném duchu manipulativní petici, kterou vynila organizátory, že chtěli zlikvidovat dopravou Malou Stranu. Přitom právě s ODS (z vedení Prahy) se celá akce začala připravovat již rok předtím, resp. několik let předtím, když primátor Bém sliboval ýe režim nábřeží sám do pár let změní.\n\nKonečným překvapením bylo na evaluační schůzce po první sobotě, že většina vedoucích úředníků Magistrátu i Policie, kteří měli na akci spolupracovat, ignorovali základní princip akce, že klíčovým prvkem je, že poprvé v historii při dopravní uzavírce na nábřeží nemá být objízdná trasa vedena přes Malou Stranu, ale Strahovským tunelem. Navzdory všem veřejně známým dohodám onu první sobotu veškerou objízdnou dorpavu navedli na Malou Stranu.\n\nDohodu, že na základě zkušeností z každé proběhlé soboty budeme pro příští týden režim zlepšovat, část z nich rovněž prostě odmítla s tím, že je řešení problémů nezajímá. Někteří klíčoví úředníci namísto zkontorlování akce na místě, prostě odjeli z Prahy a co se bude dít na místě je vůbec nezajímalo.\n\nVýsledkem akce byla i přes všechny komplikace odborná studie Centrum bez kolon , ale také spousta zkušeností s kvalitami a schopnostmi řady politiků a úředníků, kteří spolurozhodovali o rozvoji Prahy.\n\nStarosta Prahy 1 Lomecký navíc při přímé konfrontaci, kdy jej Vít Masare po opakovaném ignorování pozvání do diskuze potkal náhodou na ulici, otevřeně na otázku, proč když už odmítá o akci jakkoliv informovat radničními médii ještě ke všemu do médií šíří nepravdy a pomluvy, otevřeně přiznal, že to vše dělá \"z politických důvodů\".\n\nPo této odstrašující zkušenosti a po vyslechnutí sdělení, že se s ním politici z vedení Prahy 1 nebudou bavit, když na Praze 1 nebydlí, se Vít Masare na podzim 2013 na Prahu 1 přestěhoval a začal propojovat místní opozici.\n\nNa konci roku 2012, po nástupu Tomáše Hudečka do funkce náměstka primátora pro územní rozvoj, byl Vít Masare Adamem Gebrianem přizván do nově vzniklého poradního orgánu nové Rady hl.m. Prahy (ODS-TOP09) s názvem \"Metropolitní ozvučná deska\". Ještě před prvním jednáním se za AutoMat, v zastoupení nepřítomného kolegy, zúčastnil neplánovaně setkání zástupců pražských neziskovek, které se zabývaly rozvojem města, mezi kterými panovala opatrná skepse vůči exkluzivnímu formátu Ozvučné desky.\n\nTento postoj pak byl Vít Masare jediný ochoten tlumočit na úvodním jednání plénu Ozvučné desky. Tím se stal de facto mluvčím pražských rozvojových neziskovek. Za tyto byl přizván do koordinační skupiny Ozvučné desky, kde se následně podílel na maximální možné diverzifikaci účastníků jednání Ozvučné desky z původně převažujícího modelu muži-architekti-středního věku.\n\nZ platformy neziskovek kolem Ozvučné desky se následně vyvinul tzv. Pražský urbanistický kroužek (PUK), který vytvořil mj. crowdsourcovaně vytvořený \"Manuál pro udržitelné územní plánování a rozvoj Prahy\", z kterého pak bylo možno čerpat při tvorbě programového prohlášení Rady hl.m. Prahy pro roky 2014-2018.\n\nV květnu 2014 se Vít Masare omezeně podílel na vydání dokumentu VIZE 2025: Vize pro mobilitu a veřejný prostor Praha 2025.\n\nPřed komunálními volbami chtěl AutoMat navázat na předchozí praxi a zrealizovat sérii předvolebních debat s kandidáty do vedení Prahy. Novinkou mělo být zavedení debat i do vybraných městských částí. Po odmítnutí ze strany Martina Veselovského z tehdy nově vzniklé DVTV pro nedostatek kapacit Vít Masare tyto debaty s kolegy zprodukoval se zřejmě ještě menšími kapacitami metodou DIY. Čtyři tematické debaty celoměstské a debatu na Praze 7 i sám moderoval. Debatu na Praze 1 spoluprodukoval.\n\nNa podzim roku 2014 se jako projektový manažer zapojil v protikorupčním spolku Oživení z.s. do realizace projektu Starostové pro transparentnost. Cílem projektu byla podpora zveřejňování smluv bez ohledu na výsledek projednávání zákona o registru smluv. Oněch několik měsíců to byla pravděpodobně jediná probíhající aktivita na podporu zákona o registru smluv. Vedlejším efektem aktivity byla i spoluúčast při vzniku myšlenky založení platformy Otevřená města.\n\nNa sklonku roku 2013 se Ondřej Černoš ze Zelených z Prahy 1 přihlásil na workshopu pořádaném spolkem Občané proti hazardu z.s. k pořádání petiční akce k vyvolání protihazardního referenda na Praze 1.\n\nTou dobou se Vít Masare již několik měsíců účastnil schůzek místní buňky Zelených, kde ho zaujalo, že se jejím novým předsedou v září stal Filip Ježek, a kterou identifikoval jako jediné reálné opoziční uskupení na Praze 1.\n\nČernošovu myšlenku sesbírání podpisů pro referendum doplnil o kritickou úvahu, že to v paletě mnoha problémů řivota v centur Prahy rozhodně není ten nejhorší a že úspěch ve sběru podpisů bude zapojené stát spoustu energie a času, a že to bude hodně moc práce. Když i nadále řada lidí souhlasila s pokračováním v akci a vyargumentovala nadlokální význam tématu, pokračoval Vít Masare v koordinaci plánování akce.\n\nPřičiněním Víta Masare celá akce neskončila již po pár stovkách sebraných podpisů. Během léta se podařilo namotivovat řadu dalších lidí do sbírání podpisů a do této kampaně door-to-door. Úspěch se dostavil v půlce srpna po několika týdnech intenzivního denního sbírání každý večer po práci. Určení termínu konání referenda bylo však Lomeckým zmanipulováno, aby se předešlo konání referenda v den voleb ve stejných budovách a tím aby se minimalizovala účast hlasujících. Vydání radničních novin se radši zrušilo, než, aby se z něj občané o referendu dozvěděli.\n\nNová povolební koalice - doposud vládnoucí TOP09, ČSSD doplnění o ODS po volnách porušili své sliby dané občanům na předvolební debatě a výsledek referenda vyignorovali kompletně.\n\nJeště jako nestraník byl na sklonku roku 2014 Masare přesvědčen Matějem Stropnickým a Petrou Kolínskou, aby přijal žádost Matěje Stropnického a stal se jeho poradcem-asistentem jakožto nového náměstka primátorky pro územní rozvoj a územní plán.\n\nKapitola programového prohlášení pro rozvoj Prahy 2014-2018, na jejíž vytvoření primátorka Krnáčová poskytla šílené jedno dopoledne, aniž by sama svou kapitolu dodala ostatním ke konzultaci ještě několik dalších týdnů, vznikala v jádru s využitím crowdsourcovaně vzniklého materiálu \"Manuál pro udržitelné územní plánování a rozvoj Prahy,\" který vznikl v koordinaci Pražského urbanistickéhokroužku (PUK). Z toho důvodu o pár měsíců později architekt Martin Kloda psal o tzv. \"spiknutí neziskovek\" proti Praze.\n\nNáměstkovský tým přežil turbulence celých 4 let volebního období a Petra Kolínská tak mohla hodnotit, do jaké míry se programové prohlášení podařilo naplnit.\n\nToto období se neslo především v duchu:\n\n\nPo odvolání Matěje Stropnického z funkce pokračoval Vít Masare do jara 2016 spolu s celým týmem pod Janou Plamínkovou z Trojkoaličního STANu.\n\nPo volbách 2017 spolu s většinou tehdejších kolegů z hlavní kanceláře Zelených z úsporných důvodů ihned podal výpověď. Získal tak nesmírně cennou první zkušenost s prací zaměstnankyň Úřadu práce a také s tím, jaké to je být bez úspor závislý na sociálních dávkách a na štěstí.\n\nBěhem nezaměstnanosti, než si našel obživu pro uživení nově očekávané početnější rodiny, zrealizoval s řadou dobrovolníků minikampaň \"Centrum bez šmejdů\", - týden trvající nenásilnou informační blokádu nejhorší směnárny v Praze, potažmo v Česku - provozovnu česko-britské firmy Checquepoint na rohu Staroměstského náměstí a Železné.\n\nNa téma zhmotněné 100m od jeho bydliště Víta Masare přivedl částečně Janek Rubeš, který se dříve vyslovil, že kdyby někdo směnárnu blokoval aspoň týden, splnil by Jankovi sen. Druhou motivací byl Jankem vyvolaný nadprůměrný zájem o téma směnárny, který byl na sociálních sítích pár týdnů před sněmovními volbami, zejména při srovnání se zásadními tématy, která ovlivňují budoucnost obyvatel Česka, jako třeba udržitelnost, sociální situace, vzdělávání, kvalita demokracie nebo korupce v politice, neuvěřitelně intenzivní.\n\nZatopit na týden malým mediálně známým podvodníčkům se tedy jevilo jako vhodné rehabilitační konání poté, co se letité úsilí o řešení závažnějších témat nepotkalo ve volbách s momentálními zájmy veřejnosti. I s přispěním této blokády, ale také z ní plynoucího zkontaktování se s majiteli objektu, došlo následně k vypovězení smlouvy provozovatelům směnárny s účinností v létě 2018.\n\nPo získání informací, že radnice Prahy 1 hodlá podniknout riskantní kroky, které by mohly vést až k privatizaci, či případně zrušení nejstarší nemocnice v Česku, Nemocnice Na Františku Petr Kučera spolu s Vítem Masare začali podnikat kroky, jak rizikům zabránit. Vít Masare prosadil projednání tématu na výboru pro zdravotnictví zastupitelstva hlavního města Prahy, což byl zárodek pro zájem hl.m. Prahy finančně i majetkov do diskuze o budoucnosti nemocnice vstoupit. Opoziční zastupitel Prahy 1 Petr Kučera byl politickým lídrem následné kampaně Zachraňme Františka, jejímž středobodem byla petiční akce směřujícíc k vypsání referenda o nemocnici. Autorem nápadu usilovat v tomto případě o referendum byl Jan Čižinský. Koordinaci realizace referendového sběru podpisů řídil Masare.\n\nVzhledem ke spojení s dvojkolovými prezidentskými volbami bylo potřebného podpisů dosařeno v neuvěřitelném čase 8 hodin. Navíc s rezervou více jak tisíc podpisů. Sbírání během druhého kola voleb nebylo vůbec zapotřebí. Radnice Prahy 1 pod dvojitým tlakem - zájmu hlavního města a peice za referendum - začala brzdit.\n\nV lednu 2018 během pár dní získal nové zaměstnání (ve finančním sektoru, v oblasti kontroly dodržování mezinárodních hospodářských sankcí), stal se otcem a sepsal kandidaturu do předsednictva Zelených.\n\nFunkci člena vedení strany s cílem provést stanu složitým obdobím po ztrátě většiny příjmů a motivace cílené roky ke sjednocení strany kolem dlouhodobého programu a směrem k dosažení úspěchu ve sněmovních volbách 2017 zastával od ledna 2018 do ledna 2020. Na starosti měl gesce financí, fundraisingu a regiony Praha a Karlovarský kraj. V daném období nutné konsolidace strany měl zásadní podíl především na těchto výsledcích:\n\nZelení dali do kontrastu astronomické náklady 650 miliard Kč na budování vnitrozemských lodních cest a vyschlou krajinu. Obnova přirozených schopností krajiny zadržovat vodu si zaslouží investice mnohem víc než betonování kanálů a jezů.\n\nZelení se novou iniciativou BEZUHLI.CZ , kterou inicioval a vede Vít Masare spolu s průkopnickým prosazováním klimapolitiky v hlavním městě ihned po zveřejnění zprávy Mezivládního panelu pro změny klimatu z října 2018 zapojili do nového klimatického hnutí v Česku a dodávali mu inspiraci a významnou organizační kapacitu.\n\nVít Masare jménem Zelených inicioval opozici proti záměru vlády investovat 55 miliard Kč do výstavby 3. ranveje letiště Praha-Ruzyně a zahájil kampaň \"55 miliard\" \"pro budoucnost\" resp. \"Letiště Praha nebourat, nerozšiřovat!\"\n\nZelení prosadili Vítem Masare iniciované celoevropské usnesení European Green party zavazující všechny evropské zelené strany usilovat o bezodkladnou revizi evropské směrnice o mezinárodní dopravě TEN-T, která je v době klimatické krize nebezpečně neaktuální.\n\nV rámci reprezentace Zelených v klimatickém hnutí Vít Masare inicioval vznik učitelské platformy Učitelé za klima a byl jedním z tří hlavních koordinátorů Týdne pro klima.\n\n\nPo neúspěšných celopražských volbách, kde kandidoval na 7., nevolitelném místě kandidátky, ale se zkušeností z čerstvého historického úspěchu z Prahy 1, kde se podařilo sestavit reformní koalici, kandidoval a uspěl ve volbě pražského spolupředsedy Zelených. Protikandidátem byl podnikatel Štěpán Klimeš, který byl následně zvolen jako řadový člen pražského vedení. Dosavadní úspěchy:\n\n\nPo 5 letech intenzivní opoziční práce se Vít Masare stal prostřednictvím kolegy, zastupitele a posléze radního Petra Kučery součástí reformní koalice, která byla vydržela ve vedení Prahy 1 od voleb 2018 do převratu v lednu 2020. Jako odborný poradce radního pro životní prostředí, IT, úklid a rozvoj hřišť, resp. projektový manažer pro lepší klima působil zároveň jako předseda komise pro participaci a Místní agendu 21, která zaváděla na radnici znalost principů strategického plánování a participace, člen komise investiční, která doporučila revidovat investiční smysluplnost některých mnohamilionových investičních projektů z minulosti (např. podzemní garáže na Malostranském náměstí) a člen komise dopravy a veřejného prostoru - historicky první, která na Praze 1 neoznačovala za veřejného nepřítele lidi na kole.\n\nZ hlavních dosažených úspěchů lze kromě výše zmíněných doplnit také:\n"}
{"id": "1567835", "url": "https://cs.wikipedia.org/wiki?curid=1567835", "title": "Zpěv před evangeliem", "text": "Zpěv před evangeliem\n\nAklamace před evangeliem (též zpěv před evangeliem) je část římskokatolické mešní liturgie, která předchází bezprostředně před čtením evangelia. Obecně je upravena \"Všeobecnými pokyny k Římskému misálu\" v článcích 62 až 64. \n\nPo čtení, které bezprostředně předchází evangeliu, se zpívá \"Aleluja\" nebo jiný předepsaný zpěv, jak to vyžaduje liturgická doba. Tato aklamace tvoří samostatný obřad či úkon, jímž shromáždění věřících vítá Pána, který k němu má promlouvat, pozdravuje ho a zpěvem vyznává svou víru. Aklamaci zpívají všichni vstoje, začíná liturgická schola nebo kantor a může se i opakovat, vložený verš ovšem zpívá liturgická schola nebo kantor. Příslušné verše se berou buď z lekcionáře, nebo \"Graduale\".\n\n\"Sekvence\", která je kromě dní Zmrtvýchvstání Páně a Seslání Ducha Svatého nezávazná, se zpívá před Aleluja. \n\nJako zpěv před evangeliem se může zpívat buď text uvedený pro jednotlivé dny anebo libovolný z textů vybraných pro příslušnou liturgickou dobu.\n\nV době postní se před evangeliem zpívá pouze příslušný verš bez Aleluja. Může se však vkládat, místo \"Aleluja\", zvolání \"Chvála tobě, Kriste, Králi věčné slávy\".\n\nZpěvy před evangeliem byly opublikovány nejprve v \"Jednotném kancionálu\" (1973). Na jejich kompozici se podíleli též kněží–hudebníci: František Holík, Antonín Láník, Karel Bříza, Josef Olejník. \n\nDnes jsou nejvíce rozšířené zhudebnění zpěvů před evangeliem, které vyšly jako přílohy časopisů Varhaník a Zpravodaj Musica sacra od autorů:\n\n\n"}
{"id": "1567837", "url": "https://cs.wikipedia.org/wiki?curid=1567837", "title": "Kolektivní dům ve Zlíně", "text": "Kolektivní dům ve Zlíně\n\nKolektivní dům je dům ve Zlíně.\n\nDvanáctipodlažní kolektivní dům byl realizován v letech 1945-1950 v centru města, šlo o první kolektivní dům realizovaný k Československu, druhý byl později postaven v Litvínově. Architektem byl Jiří Voženílek, který působil již v Baťových závodech. Součástí domu bylo 102 bytů, restaurace a školka. Restaurace později sloužila jako vysokoškolská menza.\n"}
{"id": "1567838", "url": "https://cs.wikipedia.org/wiki?curid=1567838", "title": "The Miseducation of Lisa Simpson", "text": "The Miseducation of Lisa Simpson\n\nThe Miseducation of Lisa Simpson (česky doslovně Převýchova Lízy Simpsonové) je 12. díl 31. řady amerického animovaného seriálu Simpsonovi. Režisér dílu byl Matthew Nastuk, scénář napsal J. Stewart Burns. Ve Spojených státech měl premiéru 16. února 2020 na televizní stanici Fox. Nebylo oznámeno, zda bude tento díl (a celkově tato řada) vysílán i v Česku.\n\nPoté, co kapitán Horatio McCallister najde poklad, který nyní patří městu, chce Marge použít peníze na stavbu STEM (vědecko-technologicko-inženýrsko-matematické) školy.\n"}
{"id": "1567842", "url": "https://cs.wikipedia.org/wiki?curid=1567842", "title": "May a Mina Mooreovy", "text": "May a Mina Mooreovy\n\nMay a Mina Mooreovy byly fotografky z Nového Zélandu, které profesionálně pracovaly nejprve ve Wellingtonu na Novém Zélandu a později v australském Sydney a Melbourne. Jsou známé svou portrétní fotografií ve stylu Rembrandta a mezi jejich fotografované osobnosti patřili slavní umělci, hudebníci a spisovatelé tehdejší doby.\n\nAnnie May Moore (známá jako May) se narodila ve Wainui na Novém Zélandu 4. ledna 1881 a Minnie Louise Moore (známá jako Mina) se narodila následující rok, 6. října 1882. Jejich matka, Sarah Jane rozená Hellyer, se narodila na Novém Zélandu, zatímco jejich otec Robert Walter Moore pocházel z Anglie. Byl to farmář a pracovník na pile.\n\nTalent May pro umění byl patrný již od raného dětství a její matka ji povzbuzovala, aby studovala na Elam School of Fine Arts v Aucklandu na Novém Zélandu. Někdy v letech 1906–1907 začala May vydělávat na své práci prodejem inkoustových a tužkových náčrtů na Novém Zélandu na mezinárodní výstavě (1906) v Christchurchi.\n\nMina, tehdy učitelka, začala s fotografií pracovat kolem roku 1907. Krátce nato se sestry rozhodly podnikat jako fotografky a koupily si studio ve Wellingtonu. Protože nevěděly, jak fotografické studio provozovat, sestry zpočátku udržovaly personál, který naučil May ovládat fotoaparát a Minu v tisku.\n\nSestry během krátké doby získaly v okolí Wellingtonu solidní pověst. Staly se známé portréty zblízka a ze strany před obyčejným pozadím a pracovaly jak se sépiovým tónováním, tak s bromidovým papírem.\n\nPo několika letech se sestry přestěhovaly do Austrálie a provozovaly samostatná studia v Sydney (1910–1928) a Melbourne (1913–1918). May se v Sydney nadále soustředila na studiové portréty, zatímco Mina v Melbourne se začala věnovat divadelní fotografii a portrétům během rozhovorů. Nicméně i nadále často sladily práci tvořenou jejich respektovanými ateliéry. Jejich fotografie byly často publikovány v časopisech jako \"Home\" a \"Triad\".\n\nJejich styly byly velmi konzistentní a pomocí dramatického osvětlení dosáhly efektu, díky kterému se tvář portrétovaného dostala do centra pozornosti.\n\nV roce 1910 May podnikla prázdninový výlet do Austrálie, který vyústil v otevření nového ateliéru v Sydney. Jeden z pozoruhodných snímků z tohoto období byl portrét karikaturistky Livingston Hopkinsové. \n\nMay začala v roce 1916 psát články pro \"Austral-Briton\". V článcích jako \"Fotografie pro ženy\" vyzývala více žen, aby se ujaly tohoto média. Její advokacie se rozšířila na její vlastní firmu, kde zaměstnávala hlavně ženy. Výjimkou z tohoto pravidla byl její manžel, Henry Hammon Wilkes, zubař, kterého si vzala 13. července 1915 a který se vzdal zubní praxe, aby pomáhal May s jejím fotografickým obchodem.\n\nMay byla členkou Lycea Clubu, Hudební asociace Nového Jižního Walesu, Společnosti malířek (Sydney) a Asociace profesionálních fotografů v Austrálii.\n\nKolem roku 1928 musel May kvůli nemoci odejít do důchodu a obrátila svou tvůrčí energii na malování krajin. Dne 10. června 1931 zemřela na rakovinu ve svém domě v Pittwater; její pozůstatky jsou na hřbitově v Manly. Šest měsíců po její smrti uspořádal Lyceum Club pamětní výstavu jejího díla.\n\nV roce 1913 se Mina připojila v Austrálii ke své sestře May, založila obchod v budově auditoria na Collins Street v centru Melbourne a specializovala se na divadelní fotografii. Mina se také spojila s novinářem na volné noze, který souhlasil s tím, že bude fotografovat kohokoli, s kým bude novinář vést rozhovor. Tyto snímky byly obvykle pořízené během samotného rozhovoru a poskytovaly lepší příležitost k zachycení přirozených výrazů portrétovaných.\n\nMina se provdala za Williama Alexandra Tainshe dne 20. prosince 1916. Když se jim v roce 1918 narodila dcera, Mina odešla z profesionální fotografie. Její studio převzala fotografka Ruth Hollick. Důchod přerušila v roce 1927, když jí společnost Shell pověřila sérií portrétů. V tu chvíli pracovala z domácí temné komory a starala se o velkou rodinu, takže se po sérii Shell rozhodla pro opětovnému zahájení podnikání s fotografiemi.\n\nMina zemřela 30. ledna 1957 v Croydon ve Victorii. Její pozůstatky byly zpopelněny.\n"}
{"id": "1567849", "url": "https://cs.wikipedia.org/wiki?curid=1567849", "title": "Time (píseň, Freddie Mercury)", "text": "Time (píseň, Freddie Mercury)\n\nTime je sólová píseň britského zpěváka Freddieho Mercuryho z roku 1986. Původně byla natočena pro stejnojmenný muzikál Dava Clarka. Ačkoli sám Mercury se v muzikálu neobjevil, píseň v něm použita byla a rovněž vyšla na stejnojmenném albu Dava Clarka a později i jako singl, který dosáhl 32. místa v britském hudebním žebříčku UK Singles Chart. Právě tato singlová verze byla později zahrnuta v roce 2000 do box setu \"The Solo Collection\" a v roce 2006 do kompilačního alba \"Lover of Life, Singer of Songs: The Very Best of Freddie Mercury Solo\". \n\nV roce 2017 producent písně Dave Clark v Londýně ve studiu \"Abbey Road\" objevil Mercuryho ztracenou nahrávku původní verze této písně s názvem \"„Time Waits For No One”\". Postupně ji přepracoval: Z nahrávky oddělil Mercuryho hlas a Mike Moran nově nahrál klavírní doprovod. Ke skladbě rovněž sestříhal nový videoklip. Tato verze se od první liší tím, že je zde nahrána pouze jedna stopa Mercuryho hlasu (nebyl použit druhý hlas), který je doprovázen klavíristou Mikem Moranem, bez jiných doprovodných nástrojů. \"Time Waits For No One\" měla premiéru 20. června 2019 na rádiové stanici BBC Radio 2.\n\nVideoklip k písni byl natočen v divadle Dominion v Londýně, kde měl muzikál 9. dubna 1986 světovou premiéru. Protože bylo naplánováno večerní představení, zbývalo na natáčení pouze brzké ráno: takže Mercury a rakouský producent Rudi Dolezal začali na videu pracovat v 6:00 ráno.\n\nVideo k verzi \"Time Waits For No One\" bylo natočeno také roku 1986, ovšem producent Dave Clark jej sestříhal až v roce 2017 (po té co ztracenou nahrávku objevil) a publikoval v červnu 2019.\n\n\n"}
{"id": "1567852", "url": "https://cs.wikipedia.org/wiki?curid=1567852", "title": "Biggles a temně modré moře", "text": "Biggles a temně modré moře\n\nBiggles a temně modré moře (v originále: \"Biggles and the Deep Blue Sea\") je dobrodružná kniha o Bigglesovi od autora W. E. Johnse z roku 1967. V Česku byla vydána nakladatelstvím Toužimský & Moravec v Praze v roce 2004.\n\nBiggles dostal od komodora Raymonda rozkaz zkontrolovat britský ostrov v Bengálském zálivu jménem Jean Bonney. Ostrov za války sloužil jako zásobovací spojka a po jejím skončení byl zcela opuštěn. Avšak jistý námořník jménem Stonehouse při své plavbě zde zahlédl nízko letící letadlo směrem k ostrovu. Po přistání u ostrovní laguny Biggles společně se svým parťákem Algym zde překvapivě narazili na jednoho obyvatele ostrova jménem Collingwood. Ten jim od začátku dával najevo, že je zde vidí hodně nerad. Po první rušné noci, o kterou se postarala místní krakatice , Biggles zahájil na Collingwooda ostřejší přístup. Neuspěl a naopak se musel s Algym hodně činit, aby zachránili jejich letadlo, jemuž někdo přeřízl kotevní lano. Bylo jasné, že je na ostrově ještě někdo a Biggles se proto rozhodl ostrov prozkoumat, mezitím co Algy hlídal stroj. Biggles při svém pátrání zahlédl Collingwooda v rozhovoru s jedním Arabem jménem Ali. Biggles je sledoval a narazil na podivnou vykopanou jámu na konci ostrova a později dokonce nalezl pole plné konopí. Druhý den Biggles všechno konopí posekal mačetou, avšak musel se rychle vrátit, neboť nad ostovem vypukla bouře a se zajištěním letadla jim pomohl dokonce sám Collingwood. Ten se jim ve svém Nissenově domečku svěřil, že kdysi na ostrově sloužil a nalezl zde vzácné opály, a proto se po válce rozhodl na ostrov vrátit, aby je mohl těžit. Při svém pobytu ho na ostrově navštívila arabská jachta Dhou a po uzavření společné dohody o nevšímavosti jeden druhého mu zde nechali Aliho, aby se staral o pole. Po skončení bouře museli zachránit zavaleného Aliho, který se schoval v oné jámě, a pustili se do opravy letadla, jenž mělo protržené potahy od krup. Během oprav k ostrovu připlula Dhou a část její posádky se chtěla vylodit na člunu. Ten však napadla druhá krakatice (Biggles tu první zastřelil) a ze šesti členů přežil jen jeden Arab, který ihned utekl do ostrovní džungle. Když Biggles později nalezl probodnutého Collingwooda, jemuž byla ukradena sbírka jeho opálů, rozhodl se viníka Aliho okamžitě potrestat. Aliho ale našel také mrtvého a bylo jasné, že sbírku Alimu vzal onen Arab. Ten se dostal až k moři a s bedničkou opálů se snažil doplavat k Dhou. Araba však posléze napadl žralok, čemuž Biggles s Algym jen oněměle přihlíželi. Zbytku posádky Dhou už se vylodění podařilo a po krátkém rozhovoru s Bigglesem, který jim pověděl o bohatství v dřevěné krabici, se vrátili zpět na Dhou. Biggles s Algym pohřbili Collingwoodovo tělo a poté jen nečinně pozorovali, jak Arabové vytahují z moře onoho žraloka. Za velkého Bigglesova překvapení mu z břicha vytáhli krabici s opály a vypluli směrem pryč z laguny. Posádka Dhou se však nedokázala vypořádat s velkými vlnami, které jejich Dhou vrhly na skalní útesy. Biggles s Algym poklidně odlétli z ostrova a po přistání v Kalkatě se spojili s Raymondem a informovali o Collingwoodově smrti jistého letce jménem Mackay, který ho tam před lety vysadil. O dva měsíce později se v jednom leteckém klubu setkali s jedním pilotem indické společnosti, ve které pracoval i Mackay. Pilot jim však sdělil smutnou zprávu, že Mackay se před pár týdny ztratil se svým letadlem, když letěl na ostrov Bonney. Algy byl plně přesvědčen, že ony opály skutečně nosí smůlu, tomu však Biggles věřit odmítal.\n\n\n\n"}
{"id": "1567856", "url": "https://cs.wikipedia.org/wiki?curid=1567856", "title": "Ivan Foletti", "text": "Ivan Foletti\n\nIvan Foletti (* 17. listopadu 1980, Praha) je česko-švýcarský historik umění specializující se na studium historiografie umění Byzance a na studium umění Milána, Říma a Konstantinopole v období pozdní antiky a raného středověku – přesněji řečeno, na studium raně křesťanských památek z liturgického a rituálního hlediska. Vedle toho se zajímá o využití sociálních a antropologických přístupů k výzkumu dopadu období migrací na vývoj umění v oblasti Středomoří. Ivan získal svůj magisterský a doktorský titul v oboru dějiny umění na Université de Lausanne ve Švýcarsku, habilitován byl v témže oboru na Masarykově univerzitě.\n\nPůsobí jako docent v oboru dějiny umění na Masarykově univerzitě, kde rovněž vyučuje kurzy středověkého umění (Byzanc, Západ a Islám). Je vedoucím Centra raně středověkých studií a Knihovny Hanse Beltinga, a rovněž vedoucím redaktorem časopisu \"Convivium. Exchanges and Interactions in the Arts of Medieval Europe, Byzantium, and Mediterranean\" (Brno, Lausanne, Praha 2014–). Ivan je dále vedoucím editorem tří publikačních sérií: \"Studia Artium Mediaevalium Brunensia\" (Řím 2013–), \"Parva Convivia\" (Brno 2016–) and \"Convivia\" (Brno, Řím 2017–). Jako profesor přednášel na univerzitách ve Fribourgu, Lausanne, Neopoli, Padově, Poitiers, Praze a Benátkách, a jako výzkumný pracovník působil v Max-Planck-Institut für Kunstgeschichte – Bibliotheca Hertziana, v Římě a rovněž v Zentrum für Literatur- und Kulturforschung in Berlin.\n\n"}
{"id": "1567857", "url": "https://cs.wikipedia.org/wiki?curid=1567857", "title": "Francisco de Borbón von Hardenberg", "text": "Francisco de Borbón von Hardenberg\n\nDon Francisco de Paula Joaquín de Borbón y von Hardenberg-Fürstenberg (* 21. ledna 1979, Madrid) je španělský šlechtic a podnikatel, který je od 5. května 2018 velmistrem sjednoceného Vojenského a špitálního řádu svatého Lazara (bývalé maltské a pařížské obedience).\nJe synem španělského granda Francisca de Borbón, 5. vévody sevillského, a jeho první manželky hraběnky Beatrix von Hardenberg-Fürstenberg. V roce 2001 završil bakalářské studium sportovního managementu a obchodu na floridské Barry University v Miami. Pracoval jako manažer a sportovní kouč v různých sportovních klubech, roku 2005 se stal agentem FIFA, od roku 2012 je členem \"Forum of Young Global Leaders\" Světového ekonomického fóra. Je dlouholetým členem Řádu svatého Lazara, od roku 2009 byl členem Velké rady a koadjutorem velmistra, v roce 2017 se stal velmistrem sjednocené řádové obedience ad interim, řádným velmistrem byl zvolen a instalován na řádové kapitule 5. května 2018 v Madridu. \n\n"}
{"id": "1567862", "url": "https://cs.wikipedia.org/wiki?curid=1567862", "title": "Střelecký útok v Hanau", "text": "Střelecký útok v Hanau\n\nStřelecký útok v německém městě Hanau se odehrál 19. února 2020, okolo desáté hodiny večerní. Pachatel ozbrojený střelnou zbraní zastřelil 9 lidí v barech specializovaných na prodej vodních dýmek, v centru hesenského města Hanau. Po útoku jel k sobě do bytu, kde zastřelil svoji matku, a následně spáchal sebevraždu. Jeho motivace byla xenofobie a nenávist k migrantům. Všechny jeho oběti měly imigrační kořeny. Pět mrtvých mělo turecké občanství. Mezi obětmi byl dále občan Rumunska a žena romského původu, která byla matkou dvou dětí.\n\nÚtok se započal v baru s vodními dýmkami v centru města, který je hojně navštěvovaný Kurdy. Třiačtyřicetiletý obyvatel města Hanau Tobias Rathjen vstoupil do baru, kde legálně drženou zbraní zastřelil tři muže. Posléze se autem přemístil do stejně zaměřené provozovny, kde usmrtil dalších pět lidí. Své oběti střílel podle vyšetřovatelů zblízka do hlavy. Zraněno bylo šest lidí, z toho jeden velmi těžce. Nakonec spáchal útočník ve svém bytě sebevraždu. Ještě předtím zastřelil svou dvaasedmdesátiletou matku. Rozběhlo se policejní pátrání, které skončilo tím, že byla těla obou nalezena zásahovou jednotkou ve tři hodiny ráno následujícího dne. Jeho otec, který se v bytě nalézal také, byl nezraněn. V bytě Rathjen zanechal dopis, ve kterém se k činu přiznává. Nalezeno bylo také video. \n\nIhned po útoku započalo rozsáhlé vyšetřování vedené nejvyšším státním zastupitelstvím, které se zabývá vyšetřováním terorismu. Rathjen nebyl před útokem v hledáčku policie, ani kontrarozvědky. Lidmi ve svém okolí byl popisován jako podivín, který měl problém s navazováním kontaktu se ženami. Sousedé ho popsali jako „absolutně nepodezřelého“ a normálního. Ve svém volném čase navštěvoval Rathjen střelnici. \n\nPřed útokem sepsal \"manifest\", ve kterém projevoval své extrémní rasistické názory, a odpor k přistěhovalcům. Na čtyřiadvaceti stranách tvrdí třeba to, že si velmi brzy všiml „špatného chování určitých skupin obyvatel“. Islám líčí jako destruktivní náboženství. Naopak Němce vnímá jako ty, z kterých vychází to nejlepší. V textu také uvažuje, do jaké míry jsou dnešní Němci „čisté rasy a hodnotní\". V souvislosti s tím napsal, že by si dokázal představit snížení počtu německých obyvatel na polovinu. Vyjmenoval také dvacet zemí, jejichž lid by vyhladil. \n\nDříve publikoval na platformě YouTube video, ve kterém prezentoval své zmatené a paranoidní představy zahrnující sledování tajnými službami. Ty ho dle jeho přesvědčení pronásledovaly celý život, na což \"přišel\" ve svých dvaadvaceti letech. Tisíce Němců jsou dle něj sledovány všemocnou tajnou službou, jejíž spolupracovníci dokáží číst myšlenky ostatních a dokonce lidi na dálku řídit. Američany pak v jejich jazyce varoval před tím, že jsou ovládáni temnými silami.\n\nÚtok vyvolal silnou politickou i veřejnou reakci. V Hanau, Berlíně a dalších německých městech se uskutečnila pietní setkání. V Berlíně vytvořily stovky lidí řetěz kolem Braniborské brány, v největším hesenském městě Frankfurtu nad Mohanem se sešlo až 3500 lidí. \n\n„Na závěrečné posouzení je příliš brzy,“ řekla v reakci na útoky kancléřka Angela Merkelová. „Ale mnohé nasvědčuje tomu, že pachatel byl motivován pravicovým extremismem, rasismem a nenávistí vůči lidem jiného původu, jiné víry nebo jiného vzhledu“. „Rasismus je jed, nenávist je jed. Tento jed existuje v naší společnosti a nese vinu už na příliš mnoha zločinech,“ dodala. Prezident Frank-Walter Steinmeier uvedl, že stojí na straně všech lidí, které ohrožuje rasistická nenávist. Steinmeier město také osobně navštívil. „Dnes nastala hodina, kdy musíme ukázat, že jako společnost stojíme při sobě, nenecháme se zastrašit, nerozutečeme se,“ uvedl zde. \n\n„Nedokázali bychom si představit horší noc. Samozřejmě se tím budeme ještě dlouho zabývat a zůstane to velmi smutnou vzpomínkou,“ řekl starosta Hanau, Claus Kaminsky, pro deník Bild, krátce po útoku. \n\n„Ohrožení ze strany antisemitismu, rasismu a pravicového extremismu je v Německu velmi vysoké,“ uvedl na tiskové konferenci k útoku německý ministr vnitra Horst Seehofer, a dodal, že pravicový extrémismus je největším nebezpečím, jakému nyní Německo čelí, a přirovnal jej ke krvavé stopě. Varoval také před pokusy o nápodobu činu. Německo zpřísnilo ostrahu veřejných míst, jako jsou letiště a nádraží. Zvláštní bezpečnostní opatření se dotkla i mešit.\n\nMnohá média dávala útok za vinu také straně Alternativa pro Německo (AfD). Nejsilnější německá opoziční strana, dle těchto názorů útočí na některé skupiny obyvatel, rozsévá nenávist, a rozšiřuje v lidech nejistotu. Většina německých médií dále upozorňovala na rostoucí pravicový radikalismus. \n\nV Německu šlo o další radikálně pravicový zločin, již dříve došlo k vraždě promigračního politika Waltera Lübckeho, nebo k antisemitskému útoku v Halle, při kterém zemřeli dva lidé. \n"}
{"id": "1567863", "url": "https://cs.wikipedia.org/wiki?curid=1567863", "title": "Třída Ruggiero di Lauria", "text": "Třída Ruggiero di Lauria\n\nTřída Ruggiero di Lauria byla třída věžových bitevních lodí Italského královského námořnictva. Celkem byly postaveny tři jednotky této třídy. Ve službě byly v letech 1888–1918. Jedna se v pomocné roli účastnila ještě první světové války.\n\nPlavidla třídy \"Ruggiero di Lauria\" představovala odklon od velkých bitevních lodí třídy \"Italia\", který prosadil viceadmirál Fernando Acton. Plavidla navrhl italský konstruktér Giuseppe Micheli jako vylepšenou verzi bitevních lodí třídy \"Caio Duilio\". Oproti této třídě bylo mimo jiné zdokonaleno nabíjení děl a pancéřování, přesto byla plavidla v době zařazení do služby koncepčně zastaralá. Tři jednotky této třídy byly objednány v rámci programu pro rok 1880. V letech 1881–1891 plavidla postavily italské loděnice Castellamare di Stabia, Arsenale di Venezia a Arsenale di La Spezia.\n\nJednotky třídy \"Ruggiero di Lauria\":\n\nHlavní výzbroj představovaly čtyři 432mm kanóny umístěné ve dvoudělových věžích rozmístěných šachovnicovitě ve středu trupu. Doplňovaly je dva 152 kanóny, čtyři 120mm kanóny a dva 350mm torpédomety. Pohonný systém tvořilo osm kotlů a dva parní stroje o výkonu 10 594 hp (\"Ruggiero di Lauria\"), které poháněly dva lodní šrouby. Nejvyšší rychlost dosahovala 17 uzlů. Dosah byl 2800 námořních mil při rychlosti 10 uzlů.\n\nRoku 1900 byla výzbroj posílena o dva 75mm kanóny, deset 57mm kanónů, sedmnáct 37mm kanónů a dva kulomety.\n\n"}
{"id": "1567864", "url": "https://cs.wikipedia.org/wiki?curid=1567864", "title": "Harry Mazer", "text": "Harry Mazer\n\nNarodil se do rodiny polských židovských přistěhovalců a ových. Vyrůstal v Bronxu v družstevním bytovém společenství, které bylo známé jako „“. Navštěvoval Střední školu věd v Bronxu.\n\nKdyž mu bylo šestnáct, vstoupily USA do války. O rok později se dobrovolně přihlásil k leteckým kadetům, ale sběhl, aby se přihlásil do k armádnímu letectvu. Působil v 602. bombardovací peruti 398. bombardovací skupiny, 8. letecké armády amerického armádního letectva. Od května 1944 se peruť účastnila strategického bombardování průmyslových a dopravních cílů v Německu, poskytovala podporu svými útoky při bitvě o Normandii či při bitvě v Ardenách.\n\nVe stále posádce nadporučíka a odletěl 25. dubna 1945 z britské základny na 26. bojový let a poslední misi 8. letecké armády, kterou byl útok na Škodovy závody a letiště v Plzni. Bombardér s. č. 42-97266 s přezdívkou „“ přeletěl Letiště Bory poprvé bez shozu pum, důvodem byla špatná viditelnost. Při pokusu o druhý nálet byl letoun zasažen střelbou flaku protivzdušné obrany a při nouzovém přistání havaroval na okraji Lhoty v župě Sudety. Střelci , a radista opustili letadlo na padáku, zbytek posádky při přistání zahynul a byl zastřelen německými vojáky. Pro a šlo o první seskok padákem. Zachránění letci byli zajati příslušníky a jako váleční zajatci eskortováni do Rakouska. Osvobozeni byli v táboře u mezi rakouským Lincem a Salcburkem.\n\nZa svou službu ve válce byl vyznamenán se čtyřmi bronzovými trsy dubových listů a obdržel též Purpurové srdce.\n\nPo návratu do USA začal studovat na ské a v roce 1948 získal titul BA. Zkoušel psát, ale dle svých slov jeho schopnosti nedosahovaly vlastních nároků. Po dokončení školy se stal svářečem v autoservisu. Po deseti letech dělnických prací, již v manželství s Normou Fox Mazerovou, se stal učitelem. Oba v té době zjistili, že touží psát knihy. Po ztrátě místa učitele se vrátil do továren, ale začal zkoumat, jak jsou postaveny příběhy. Nakonec mu peníze vyplacené z pojistky po nehodě umožnily se vydat na dráhu spisovatele, nicméně pro uživení musel psát články pro trh s pravdivými příběhy. Zkusil různé formy psaní, než mu agent doporučil dětské knihy.\n\nBěhem své autorské dráhy napsal přes 30 úspěšných knih pro mládež. Část jeho tvorby se zaměřila na dobu druhé světová války včetně válečné trilogie ', ' a ' o fiktivní postavě Adama Pelkeho. První kniha je o Pearl Harboru, druhá je o internačních táborech pro Američany japonského původu a poslední o bitvě na Okinawě. Představivost mu umožnila psát o válce i na místech, kde ji sám nezažil, ale pro získání hlubší znalosti mluvil o válce s veterány, četl očitá svědectví a válečné vzpomínky. Nálet na Plzeň, při kterém bylo jeho letadlo sestřeleno a on se dostal do zajetí, se stal námětem vzpomínkového románu ', jehož překlad vyšel v Česku v roce 2003 pod názvem \"Osudová mise\".\n\nJeho knihy byly oceněny řadou cen včetně ocenění \"Nejlepší kniha pro mládež\" od . Přeloženy byly např. do němčiny, francouzštiny, finštiny, dánštiny či češtiny.\n\nSamostatné práce:\n\nSpolečně se svou manželkou Normou Fox Mazerovou:\n\n"}
{"id": "1567865", "url": "https://cs.wikipedia.org/wiki?curid=1567865", "title": "Reggiane Re.2003", "text": "Reggiane Re.2003\n\nRoku 1941 vedla potřeba výkonnějšího a rychlejšího průzkumného letounu italské ministerstvo letectví k objednávce dvoumístného průzkumného letounu u firmy Reggiane. Do té doby vyráběné průzkumné letouny se v průběhu války stali pomalými a slabě vyzbrojenými. Proto bylo zapotřebí vyvinout stroj s výkonem odpovídajícím stíhacím letounům. Další funkcí letounu měla být schopnost bombardování cílů, u kterých hrozilo, že budou přesunuty, než dorazí bombardovací letectvo. \n\nAby se vývoj urychlil, převzala firma Reggiane jednomístný stíhací letoun Reggiane Re.2000 ze 3. série a upravila část trupu za pilotem, kde vytvořila druhou kabinu pro pozorovatele. Ta byla prosklená na boku trupu a její kryt měl zajistit dostatečný výhled i směrem dopředu. Do kabiny bylo možno nainstalovat fotografický přístroj pro svislé nebo panoramatické snímkování.\nLetoun byl poháněn dvouhvězdicovým motorem Piaggio P-XI bis RC-40 o výkonu 1000 k. K výzbroji byly použity dva synchronizované kulomety Breda-SAFAT ráže 12,7 mm nad motorem s 400 náboji. \n\nPrvní let provedl v červenci 1941 kapitán Agell a v listopadu byl stroj předán k vojenským zkouškám. Po úpravách zadní kabiny znovu vzlétl 20. března 1942 a po té byl oficiálně vyzkoušen na letišti Guidonia, kde dostal označení Re.2003.\n\nDruhý prototyp byl doplněn dvěma pevnými kulomety Breda-SAFAT ráže 7,7 mm umístěnými v křídle s 600 náboji. Pod centroplán byly umístěny dva závěsy na pumy po 50 nebo 100 kg. Vzlétl 13. října 1942. Byl určen jako vzor pro sériovou výrobu, kterou si objednalo ministerstvo letectví již v prosinci roku 1941, v počtu 200 kusů. Z důvodů nedostatečného materiálu a potřeby produkce jednomístných stíhaček byla však tato objednávka zrušena. Vyrobeny byly tedy pouze dva prototypy.\n\nÚdaje dle\n\n"}
{"id": "1567866", "url": "https://cs.wikipedia.org/wiki?curid=1567866", "title": "Made in Heaven (píseň)", "text": "Made in Heaven (píseň)\n\nMade in Heaven je původně sólová píseň Freddieho Mercuryho, později však píseň převzala skupina Queen a nahrála svou verzi. \n\nPůvodně byla píseň vydána na Mercuryho debutovém albu \"Mr. Bad Guy\" v roce 1985. Později byla píseň byla mírně upravena a publikována jako singl. Ten dosáhl na 57. příčku na britském hudebním žebříčku UK Singles Chart. \n\nPo Mercuryho smrti v roce 1991, dal název písně jméno albu \"Made in Heaven\" skupiny Queen z roku 1995, kde byla upravená verze písně (spolu s dalším Mercuryho singlem \"I Was Born to Love You\") použita. \n\n\n\nVideoklip k písni byl natočen s pomocí Davida Malleta, který se předtím podílel na tvorbě hudebního videa pro singl \"„I Worn Born to Love You“\", a také dalších pěti klipů Queen. Replika Royal Opera House byla postavena uvnitř skladu v severním Londýně (protože normální studia neměla dostatečně vysoké střechy). Nejpozoruhodnějším prvkem je pravděpodobně 67 stop vysoký rotující glóbus, na jehož vrcholu stojí zpěvák, v poslední části videa. Oblečení, které Mercury nosí v tomto hudebním videu, je docela podobné oblečení, které se měl na sobě v hudebním videu pro píseň Queen \"Radio Ga Ga\". \n\n"}
{"id": "1567869", "url": "https://cs.wikipedia.org/wiki?curid=1567869", "title": "Mount Sir Sandford", "text": "Mount Sir Sandford\n\nMount Sir Sandford je s nadmořskou výškou 3 519 metrů nejvyšší horou Selkirkova pohoří a Kolumbijských hor. Nachází se na jihovýchodě Britské Kolumbie v Kanadě, 80 kilometrů severně od menšího města Revelstoke.\nHorský masiv se strmými stěnami výrazně vystupuje nad okolní terén a hory. \nJe pojmenován podle Sandforda Fleminga, kanadského inženýra a vynálezce.\n"}
{"id": "1567870", "url": "https://cs.wikipedia.org/wiki?curid=1567870", "title": "Megyer", "text": "Megyer\n\nMegyer [meděr] je obec v Maďarsku v župě Veszprém, spadající pod okres Sümeg. Nachází se asi 6 km jihozápadně od Jánosházy a asi 10 km severozápadně od Sümegu. V roce 2015 zde žilo 23 obyvatel, díky čemuž je Megyer nejmenší obcí v župě Veszprém a jedenáctou nejmenší obcí v Maďarsku. Dle údajů z roku 2011 tvoří 86,4 % obyvatelstva Maďaři a 18,2 % Romové, přičemž 13,6 % obyvatel se ke své národnosti nevyjádřilo.\n"}
{"id": "1567872", "url": "https://cs.wikipedia.org/wiki?curid=1567872", "title": "Pozor, rock! Live 1988", "text": "Pozor, rock! Live 1988\n\nPozor, rock! Live 1988 je koncertní album české rockové skupiny Katapult, které vyšlo v roce 1988 původně jako LP pod vydavatelstvím Supraphon a později také na CD pod vydavatelstvím Bonton a Sony Music. Skladby byly nahrávány během koncertního turné \"Pozor, rock!\" v říjnu 1987 - lednu 1988. Na CD reedici vyšlo kromě původních deseti koncertních nahrávek také pět studiových nahrávek, které vyšly původně samostatně jako singly.\n\n\n\n"}
{"id": "1567874", "url": "https://cs.wikipedia.org/wiki?curid=1567874", "title": "Étienne Pivert de Senancour", "text": "Étienne Pivert de Senancour\n\nÉtienne Pivert de Senancour, celým jménem Étienne-Jean-Baptiste-Pierre-Ignace Pivert de Senancour (6. listopadu 1770, Paříž – 10. ledna, 1846, Saint-Cloud), byl francouzský preromantický prozaik, esejista a filosof, známý především jako autor epistolárního románu \"Obermann\" (1804), díky kterému je považován za předchůdce francouzského romantismu.\n\nJiž v dětství měl křehké zdraví a projevoval se jako snivý melancholický samotář s filozofickým a matematickým nadáním. Jeho otec chtěl, aby se stal knězem, ale četba děl encyklopedistů, Jeana-Jacquesa Rousseaua a Bernardina de Saint-Pierra zviklala jeho víru natolik, že před seminářem utekl roku 1789 do Švýcarska, jehož přírodu miloval, protože odpovídala jeho samotářské náladě.\n\nVe Švýcarsku také napsal své první texty a roku 1790 se zde oženil s Marií-Françoise Daguetovou. Manželství, ve kterém se narodily dvě děti, však nebylo příliš šťastné, Marie-Françoise jej odmítla následovat do horských samot, a proto se usadil ve Fribourgu. Ve Francii, kde byl neprávem zanesen do seznamu emigrantů (nepřátel revoluce), se nejprve zdržoval jen občas a tajně. Později se vrátil trvale, ale byl připraven krachem asignátů v roce 1797 o majetek a žil proto v chudobě. Trpěl dlouhodobou nemocí, která vedla ke konci jeho života k ochrnutí.\n\nJako spisovatel je autorem esejů, filosofických textů, divadelní hry a tří románů. Za jeho nejvýznamnější dílo je považován epistolární román \"Obermann\" z roku 1804, který v v době svého vydání nevzbudil žádný ohlas. Objeven byl až roku 1832 Sainte-Beuvem, chválou ho zahrnula George Sandová. Hrdina románu byl stavěn po bok Chateaubriandova \"Reného\" a Senancour byl považován za předchůdce romantismu nepochopený svou dobou..\n\nV letech 1848 ař 1854 zkomponoval uherský skladatel Ferenc Liszt první část své třídilné suity pro sólový klavír \"Années de pèlerinage\" (1855, \"Léta putování\") s názvem \"Première année: Suisse\" (\"Rok první: Švýcarsko\") jejiž šestou částí je \"Vallée d'Obermann\" (\"Obermannovo údolí\") inspirovaná románem \"Obermann\". \n\n"}
{"id": "1567878", "url": "https://cs.wikipedia.org/wiki?curid=1567878", "title": "John Dalrymple, 1. hrabě ze Stairu", "text": "John Dalrymple, 1. hrabě ze Stairu\n\nJohn Dalrymple, 1. hrabě ze Stairu (\"John Dalrymple, 1st Earl of Stair, 2nd Viscount Stair, 1st Viscount Dalrymple, 2nd Baron Glenluce and Stanraer, 1st Baron Newlinston\") (10. listopadu 1648, Stair House, Skotsko – 8. ledna 1707, Edinburgh, Skotsko) byl skotský právník a politik. Od mládí působil v justici, později zastával vysoké funkce ve skotské soudní správě. V letech 1691–1695 byl ministrem pro Skotsko, později byl povýšen na hraběte (1703) a měl významný podíl na sjednání anglicko-skotské unie. Jeho potomstvo patří dodnes k významné šlechtě ve Skotsku, syn John Dalrymple, 2. hrabě ze Stairu (1673–1747) dosáhl v armádě hodnosti polního maršála a prosadil se jako diplomat.\n\nPocházel ze skotského šlechtického rodu připomínaného od 14. století, narodil se na rodovém sídle \"Stair House\" ve Skotsku jako nejstarší syn významného právníka Johna Dalrympla, 1. vikomta Staira (1619–1695), dlouholetého prezidenta skotského nejvyššího soudu. Po otcově vzoru působil John i se svými mladšími bratry v justici, v roce 1668 byl jmenován rytířem a od roku 1672 byl advokátem, souběžně zastával také řadu správních funkcí v několika skotských hrabstvích. Jako právní zástupce vlivného klanu Campbellů se na konci vlády Karla II. dostal do konfliktu s katolickou politikou a v roce 1682 odešel do Nizozemí. Do Skotska se vrátil po nástupu Jakuba II., v roce 1687 byl jmenován členem skotské Tajné rady a v letech 1687–1688 zastával funkci lorda advokáta ve Skotsku. V roce 1688 podpořil nástup Viléma Oranžského, v roce 1689 byl krátce poslancem skotského parlamentu a v letech 1689–1692 znovu lordem advokátem. Důležitou úlohu v upevňování moci Viléma III. ve Skotsku měl ve funkci skotského státního sekretáře (1691–1695). Z úřadu musel odstoupit po dokončení vyšetřování masakru v Glencoe, na němž měl podstatný podíl. Poté žil několik let v soukromí, jako dědic otcova titulu vikomta byl ale od roku 1695 skotským peerem. Na počátku vlády královny Anny se stal členem anglické Tajné rady (1702) a v roce 1703 získal titul hraběte ze Stairu (platný pouze pro Skotsko). Měl významný podíl na sjednání anglicko-skotské unie, zemřel však krátce před vyhlášením zákona o Unii. \n\nV roce 1669 se oženil s Elizabeth Dundas (1650–1731), která pocházela z vlivné právnické dynastie Dundasů. Měli spolu deset dětí, z nichž tři synové zemřeli v dětství. Dědicem titulů byl syn John Dalrymple (1673–1747), pozdější polní maršál, který zemřel bez potomstva a titul hrabat ze Stairu přecházel postupně na potomstvo jeho dvou mladších bratrů. Z nich William Dalrymple (1678–1744) byl plukovníkem a dlouholetým členem Dolní sněmovny. Nejmladší syn George Dalrymple (1680–1745) byl v mládí poslancem skotského parlamentu. Dcera Margaret (1684–1779) se provdala za svého bratrance 3. hraběte z Loudounu. \n\nVýznamné funkce ve skotské justici zastávali také mladší bratři 1. hraběte ze Stairu. Sir Hew Dalrymple (1652–1737) byl v letech 1698–1737 prezidentem skotského nejvyššího soudu a v letech 1702–1703 se podílel na přípravě právních článků smlouvy o anglicko-skotské unii. Další bratr Sir David Dalrymple (1665–1721) byl dlouholetým členem Dolní sněmovny a v letech 1714–1720 lordem advokátem ve Skotsku. \n\nPo otci byl dědicem starobylého rodového sídla \"Stair House\" v hrabství Ayrshire, kromě toho byl majitelem panství \"Castle Kennedy\", kde později jeho syn John vybudoval proslulý francouzský park. Díky sňatku s Elizabeth Dundasovou získal také panství \"Newlinston\" poblíž Edinburghu, také toto sídlo zvelebil jeho dědic syn John. \n\n"}
{"id": "1567879", "url": "https://cs.wikipedia.org/wiki?curid=1567879", "title": "John Dalrymple, 2. hrabě ze Stairu", "text": "John Dalrymple, 2. hrabě ze Stairu\n\nJohn Dalrymple, 2. hrabě ze Stairu (\"John Dalrymple, 2nd Earl of Stair, 3rd Viscount Stair, 2nd Viscount Dalrymple, 3rd Baron Glenluce and Stanraer, 2nd Baron Newlinston\") (20. července 1673, Edinburgh, Skotsko – 9. května 1747, Edinburgh, Skotsko) byl britský polní maršál, diplomat a státník. Od mládí sloužil v armádě, za války o španělské dědictví dosáhl hodnosti generála, mezitím po otci zdědil titul hraběte. Souběžně se uplatňoval v diplomacii a prosadil se především jako vyslanec ve Francii (1714–1720). Zastával také hodnosti u dvora a funkce ve správě skotských hrabství. V roce 1742 byl povýšen na polního maršála a jako vojevůdce se naposledy vyznamenal ve válce o rakouské dědictví.\n\nPocházel ze skotského šlechtického rodu připomínaného od 14. století, narodil se v Edinburghu jako druhorozený syn právníka a politika 1. hraběte ze Stairu. V roce 1682 nešťastnou náhodou na lovu zastřelil svého staršího bratra Jamese (1670–1682) a stal se otcovým dědicem. Mládí strávil v Nizozemí, kde studoval na univerzitě v Leidenu. Jako dobrovolník se zúčastnil devítileté války, později se prosadil ve válce o španělské dědictví, v níž bojoval po boku vévody z Marlborough a postupoval v hodnostech (již v roce 1702 byl podplukovníkem), po bitvě u Ramillies byl povýšen na brigádního generála (1706). Po otci zdědil v roce 1707 titul hraběte ze Stairu (platný pouze pro Skotsko) a v letech 1707–1708 byl voleným zástupcem skotských peerů ve Sněmovně lordů. V letech 1709–1710 byl vyslancem u polského krále Augusta II. v Krakově, mezitím dosáhl hodností generálmajora (1708) a generálporučíka (1709), v roce 1709 bojoval v bitvě u Malplaquet. V roce 1710 dosáhl hodnosti generála a obdržel Řád bodláku, ale téhož roku spolu s pádem vévody Marlborougha se musel stáhnout do ústraní. \nZnovu se k vysokým postům vrátil po smrti královny Anny a nástupu hannoverské dynastie. V roce 1714 byl jmenován členem Tajné rady, v letech 1714–1727 byl lordem komořím Jiřího I. a zároveň zastával funkci velitele pěchoty ve Skotsku. Po skončení války o španělské dědictví byl ale především vyslancem ve Francii (1714–1720, nejprve jako zplnomocněný ministr, až od roku 1719 s hodností vyslance). V Paříži navázal prospěšné přátelské kontakty s regentem Filipem Orléanským a pobyt ve Versailles jej inspiroval pro pozdější úpravy rodových sídel ve Skotsku. Po návratu z Francie se v politice uplatňoval jako opětovně zvolený reprezentant skotských peerů ve Sněmovně lordů (1715–1734), v letech 1729–1733 zastával též čestný post viceadmirála ve Skotsku. Patřil sice k whigům, ale jeho kariéru dočasně přerušil odpor vůči vládnímu návrhu daňové reformy v roce 1733. Premiér Robert Walpole tehdy sice svůj plán neprosadil, ale podpora krále Jiřího II. mu umožnila zbavit se vnitrostranické opozice. Spolu se Stairem museli své funkce v roce 1733 opustit například jeho spolubojovník z války o španělské dědictví generál Cobham nebo vévoda z Boltonu a hrabě z Chesterfieldu. \n\nAž po pádu premiéra Walpola získal opět vysoké postavení, kdy stejně jako v roce 1714 obdržel hned několik vlivných funkcí. V roce 1742 byl povýšen na polního maršála, v letech 1742–1743 byl vyslancem v Haagu a od roku 1742 zároveň guvernérem na Menorce. Za války o rakouské dědictví byl souběžně jmenován vrchním velitelem britské armády v Německu a jako vojevůdce se naposledy významně prosadil v bitvě u Dettingenu (formálním vrchním velitelem zde byl osobně přítomný král Jiří II.) Ve věku sedmdesáti let rezignoval v roce 1743 na post vrchního velitele a vrátil se do Skotska, zemřel v paláci \"Queensberry House\" v Edinburghu.\n\nV roce 1714 se oženil s Eleanor Campbell (1682–1759), dcerou 2. hraběte z Loudounu (její bratr Sir James Campbell byl generálem a padl v bitvě u Fontenoy). Jejich manželství zůstalo bez potomstva a titul hraběte ze Stairu přešel na potomstvo Johnova mladšího bratra Williama Dalrympla (1678–1744), který ve válce o španělské dědictví dosáhl hodnosti plukovníka a později byl dlouholetým členem Dolní sněmovny. \n\nPo otci byl dědicem několika sídel v různých částech Skotska. O nejstarší rodové sídlo \"Stair House\" v hrabství Ayrshire nejevil příliš velký zájem, významné projekty v zahradní architektuře ale realizoval na svých dalších sídlech \"Castle Kennedy\" v jižním Skotsku a \"Newlinston\" poblíž Edinburghu. Zámek Castle Kennedy vyhořel v roce 1716, hrabě ze Stairu se po návratu z diplomatické mise ve Francii rozhodl ponechat zámek jako impozantní kulisu k nově budovanému parku ve francouzském stylu. Ještě větší pozornost věnoval dalšímu sídlu v Newlinstonu nedaleko od Edinburghu. Stairův pobyt ve Versailles byl inspirací pro přestavbu zámku a budování francouzských zahrad. Práce trvaly prakticky až do jeho smrti, ještě v roce 1744 zde pracovalo 200 dělníků. Panství Newlinston bylo dědici prodáno již v roce 1747, majetkem rodiny hrabat ze Stairu je dodnes panství Castle Kennedy. Později vybudovaný zámek \"Lochinch Castle\" z 19. století je stále trvalým sídlem rodu, pro veřejnost jsou přístupné zahrady Castle Kennedy, zříceniny vyhořelého zámku jsou z bezpečnostních důvodů uzavřené. \n\n"}
{"id": "1567882", "url": "https://cs.wikipedia.org/wiki?curid=1567882", "title": "Hlavní kružnice", "text": "Hlavní kružnice\n\nHlavní kružnice neboli ortodroma je průnik kulové plochy (sféry) a roviny, která prochází jejím geometrickým středem. Hlavní kružnice je největší kružnice, kterou lze na dané dané kouli vybrat. Průměr každé hlavní kružnice je stejný jako průměr koule a proto mají všechny hlavní kružnice stejný střed a obvod. Hlavní kružnice je speciálním případem sférické kružnice a je opakem \"malé kružnice\", což je průnik kulové plochy s rovinou neprocházející jejím středem. Každá kružnice v eukleidovském prostoru je hlavní kružnicí právě jedné koule.\n\nPro většinu dvojic různých bodů na povrchu koule existuje jednoznačná hlavní kružnice procházející oběma body. Výjimkou je libovolná dvojice opačných bodů, kterými prochází nekonečně mnoho hlavních kružnic. Kratší oblouk hlavní kružnice mezi dvěma body je nejkratší povrchovou cestou mezi nimi. V tomto smyslu je kratší oblouk obdobou „přímky“ v Eukleidovské geometrii. Délka kratšího oblouku hlavní kružnice je nejkratší vzdálenost mezi dvěma body na povrchu koule v Riemannově geometrii, kde se takové hlavní kružnice nazývají Riemannovské kružnice. Tyto hlavní kružnice jsou geodéziemi koule.\n\nVe vyšších rozměrech je hlavní kružnice na n-rozměrné sféře průnikem této sféry s libovolnou (2D) rovinou, která prochází počátkem eukleidovského prostoru R.\n\nPro důkaz, že kratší oblouk hlavní kružnice je nejkratší cestou propojující dva body na povrchu koule, můžeme použít variační počet.\n\nUvažujme třídu všech regulárních cest z bodu formula_1 do jiného bodu formula_2. Zavedeme kulové souřadnice tak, aby formula_1 byl severním pólem. Jakoukoli křivku na kouli, která neprotíná žádný pól (kromě koncových bodů), lze parametrizovat vztahem\n\nza předpokladu, že umožníme, aby formula_5 nabývalo libovolné reálné hodnoty. Délka infinitezimálního oblouku v těchto souřadnicích je\n\nTakže délka křivky formula_7 z formula_1 do formula_2 je funkcionálem křivky splňujícím vztah\n\nPodle Eulerovy–Lagrangeovy rovnice je formula_11 minimální právě tehdy když\nkde formula_13 je konstanta nezávislá na formula_14 a\nZ první z těchto rovnic lze odvodit, že\nIntegrováním obou stran i uvažováním okrajových podmínek dostaneme reálné řešení formula_17. Tedy formula_18 a formula_19 může být jakákoli hodnota mezi 0 a formula_20, což ukazuje, že křivka musí ležet na poledníku. V kartézských souřadnicích to je\ncož je rovina procházející počátkem, tj. středem koule.\n\nPříklady hlavních kružnic na nebeské sféře jsou obzorník, nebeský rovník a ekliptika. Hlavní kružnice se také používají jako přesné aproximace geodézií na zemském povrchu pro leteckou nebo námořní navigaci (i když Země není dokonalá koule), i na kulových nebeských tělesech.\n\nRovník idealizované Země je hlavní kružnice a jakýkoli poledník s opačným poledníkem tvoří také hlavní kružnici. Existuje mnoho dalších hlavních kružnic, například ta, které dělí Zemi na polokouli země a polokouli vody. Každá hlavní kružnice rozděluje Zemi na dvě polokoule, a pokud hlavní kružnice prochází nějakým bodem, musí procházet také bodem k němu opačným.\n\nFunkova transformace provádí integraci dané funkce podél všech hlavních kružnic koule.\n\n\n"}
{"id": "1567883", "url": "https://cs.wikipedia.org/wiki?curid=1567883", "title": "Dusičnan močoviny", "text": "Dusičnan močoviny\n\nDusičnan močoviny (NH)COHNO je brizantní trhavina, která bývá často používána v amatérských bombách k trhání stromů či zdí, anebo v improvizovaných výbušných zařízeních \"(IED)\", používaných při teroristických útocích v Afgánistánu, Pákistánu, Iráku a všemožně jinde po celém světě (např. při bombovém útoku na světové obchodní centrum v New Yorku r. 1993).\n\nS detonační rychlostí \"3400 - 4700 m/s\" spadá se svou destrukční silou někam mezi výbušniny na bázi více známého dusičnanu amonného. Dusičnan močoviny je možné vyrobit v jednom kroku reakcí močoviny s kyselinou dusičnou. Je to exotermická reakce, tudíž je potřeba v průběhu reakce neustále hlídat teplotu a provádět chlazení. Detonace výbušnin na bázi dusičnanu močoviny může být zahájena rozbuškou.\n\nJe jednou z nejnebezpečnějších výbušnin, které lze snadno připravit i v domácích podmínkách. Z dusičnanu močoviny lze také snadno připravit nitromočovinu.\n\nMočovina ve své struktuře obsahuje karbonylovou skupinu\"|C=O|\". Elektronegativnější atom kyslíku přitahuje elektrony k sobě, čímž okolo sebe vytváří větší hustotu elektronů, následkem čehož získá záporný náboj. Jakmile do reakce vstoupí kyselina dusičná, ionizuje. Kationt vodíku, vzniklý ionizací kyseliny, se záporně nabitým atomem kyslíku mezi sebou vytvoří kovalentní vazbu. Elektronegativní iont NO je přitahován kladně nabitým atomem vodíku, vázaným v karbonylové skupině močoviny, a vytváří tak mezi sebou iontovou vazbu, čímž současně vzniká i samotný dusičnan močoviny.\n\nSměs si získala oblibu u mnoha amatérských nadšenců výbušnin jako hlavní výbušná látka pro použití ve větších náložích. Dusičnan močoviny v těchto případech nahrazuje dusičnan amonný. Dusičnan amonný bývá dusičnanem močoviny nahrazován hlavně proto, že sehnat materiály nezbytné k jeho syntéze je daleko jednodušší, než u dusičnanu amonného, a také proto, že jeho citlivost\"(náchylnost ke vznícení)\" je lepší než u výbušnin na bázi dusičnanu amonného.\n\nTeroristický útok na Světové obchodní centrum\"(WTC)\" proběhl na území Spojených států amerických \"26. února 1993\" ve státě New York. K útoku byla použita nálož nitrátu močoviny o hmotnosti \"606kg\", která byla umístěna v dodávce, zaparkované v podzemních garážích budovy. K výbuchu došlo přesně v \"12:17 .\" Útok si vyžádal celkem 6 mrtvých a více než 1000 zraněných. Teroristé uvedli, že cílem útoku bylo narušení statiky budovy - k tomu však nedošlo.\n\nÚtok byl naplánován a proveden muslimskými extrémisty původem z Pákistánu. Celou akci pod vedením Ramzího Júsefa financoval Chálid Šajch Muhammad a to buď ze svých zdrojů nebo ze zdrojů Al-Káidy. Z útoku byli obviněni čtyři islámští extrémisté. Každý z nich byl odsouzen k 240 letům vězení. Skutečnost, že byla akce financována Al-Káidou nebyla nikdy doložena.\n\nBombový útok v Oklahoma City se odehrál \"19. dubna 1995,\" přibližně v \"9:03,\" na území USA, v hlavním městě státu Oklahoma. Cílem útoku byla federální budova Alfreda P. Murraha v centru města. Výsledkem bylo 168 mrtvých a 853 zraněných. Do 11. září 2001 byl útok v Oklahoma City zatím nejkrvavější teroristický útok na americké půdě. \n\nDle pozdějších zjištění útok spáchal 26letý Timothy James McVeigh, který ráno u severní stěny budovy zaparkoval pronajatý nákladní vůz firmy \"Ryder\", v němž mělo být cca \"2300kg\" směsi, tvořené dusičnanem močoviny, nitrometanem a dieslovým palivem. Od vozu odešel a nálož dálkově odpálil.\n"}
{"id": "1567886", "url": "https://cs.wikipedia.org/wiki?curid=1567886", "title": "Mount Farnham", "text": "Mount Farnham\n\nMount Farnham je nejvyšší hora Purcellova pohoří v Britské Kolumbii v Kanadě.\nLeží na jihovýchodě kanadské provincie, západně od údolí Trench Valley, řeky Columbie a města Radium Hot Springs.\nVrchol hory je pokryt velkými ledovcovými splazy.\nMount Farnham je pojmenován po newyorském designérovi a metalurgovi Pauldingu Farnhamovi.\n"}
{"id": "1567887", "url": "https://cs.wikipedia.org/wiki?curid=1567887", "title": "Jižní dalyjské jazyky", "text": "Jižní dalyjské jazyky\n\nJižní dalyjské jazyky je označení pro malou jazykovou rodinu austrálských jazyků, kterou se mluví v severní Austrálii. Jedná se o druhou největší jazykovou rodinu mezi jazyky Austrálců, tou první jsou pama-nyunganské jazyky, mezi které patří drtivá většina austrálských jazyků. V jazykové rodině jižních dalyjských jazyků jsou jen 2 jazyky, a to murrinh-patha a nganʼgityemerri. Ačkoliv je tato jazyková rodina mezi lingvisty běžně uznávaná, tak ještě nebyla stoprocentně potvrzena spojitost mezi těmito dvěma jazyky, je možné že se jedná o dva různé izolované jazyky.\n\nNázev jazykové rodiny se odvíjí od názvu řeky Daly, v jejímž okolí se jazyky z této skupiny mluví.\n\nJazykem murrinh-patha mluví okolo 2000 lidí, tvoří tedy drtivou většinu mluvčích jižních dalyjských jazyků. Většina mluvčích žije v městečku Wadeye, které se nachází v australském Severním teritoriu, asi 50 kilometrů od Darwinu.\n\nNganʼgityemerri je už téměř vymřelý jazyk, má už jen okolo 100 mluvčích (podle jiných průzkumů jen 26). Mluví se jím též v oblasti Severního teritoria. Dělí se na 3 dialekty: nganʼgikurunggurr, ngenʼgiwumirri a nganʼgimerri.\n"}
{"id": "1567889", "url": "https://cs.wikipedia.org/wiki?curid=1567889", "title": "Numerická integrace", "text": "Numerická integrace\n\nNumerická integrace je často řešenou úlohou v aplikované matematice na výpočet číselné hodnoty určitého integrálu, kterou lze chápat jako výpočet obsahu plochy omezené křivkou definovanou zadanou funkcí. Pro výpočet numerických hodnot určitých integrálů existuje široká rodina algoritmů a jako rozšíření se tento termín také někdy používá pro numerické řešení diferenciálních rovnic. Tento článek se zaměřuje na výpočet určitých integrálů. Termín numerická kvadratura (často zkracovaný na \"kvadratura\") je více nebo méně synonymem pro \"numerickou integraci\", zvláště jednorozměrných integrálů. Někteří autoři používají pro numerický výpočet vícerozměrných integrálů termín kubatura; jiní pod pojem \"kvadratura\" zahrnují i vícerozměrnou integraci.\n\nZákladním problémem při numerické integraci je výpočet přibližné hodnoty určitého integrálu\n\ns požadovanou přesností. Pokud je hladká funkce integrovaná přes malý počet rozměrů a definiční obor integrace je omezený, existuje mnoho metod pro aproximaci integrálů s požadovanou přesností.\n\nTermín „numerická integrace“ se poprvé objevuje v roce 1915 v publikaci Davida Gibba „\"A Course in Interpolation and Numeric Integration for the Mathematical Laborator\"“.\n\nKvadratura je historický matematický termín, který znamená výpočet plochy (obsahu). Problémy kvadratury byly jedním z hlavních zdrojů matematické analýzy. Pythagorejská doktrína chápala jako výpočet plochy jako proces geometrické konstrukce čtverce, který má stejnou plochu jako zadaný geometrický útvar. Proto byl tento proces pojmenován kvadratura. Například kvadratura kruhu, Hippokratových měsíčků, kvadratura paraboly. Tyto konstrukce musejí být prováděny pouze pomocí kružítka a pravítka.\n\nStarověcí Babyloňané používali lichoběžníkovou metodu pro integraci pohybu Jupitera po ekliptice.\nPro kvadraturu obdélníka se stranami \"a\" a \"b\" je nezbytné zkonstruovat čtverec se stranou formula_2 (geometrický průměr \"a\" a \"b\"). Pro toto účel je možné použít následující fakt: jestliže nakreslíme kružnici s průměrem rovným součtu \"a\" a \"b\", pak výška BH (z bodu jejich spojení na průsečík s kružnicí) se rovná jejich geometrickému průměru. Podobná geometrická konstrukce řeší problém kvadratury rovnoběžníku a trojúhelníku.\nProblémy kvadratury obrazců ohraničených křivkami jsou mnohem obtížnější. I když kvadratura Hippokratových měsíčků byla známa, a kvadratura povrchu koule a Archimédova parabolické výseče se stala největším objevem starověké analýzy, až v 19. století bylo dokázáno, že kvadratura kruhu pomocí kružítka a pravítka není možná.\n\nArchimédovi se připisují objevy, že:\n\n\nPro důkaz výsledků Archimedes používal tak zvanou exhaustivní metodu, kterou vyvinul Eudoxos z Knidu.\n\nVe středověké Evropě znamenalo slovo kvadratura výpočet plochy jakoukoli metodou. Častěji byl používán Cavalieriho princip; byla méně formální, ale jednodušší a výkonnější. S její pomocí Galileo Galilei a Gilles de Roberval nalezli plochu oblouku cykloidy, Grégoire de Saint-Vincent zkoumal plochu pod hyperbolou (\"Opus Geometricum\", 1647) a Alphonse Antonio de Sarasa, de Saint-Vincentův žák a komentátor, zmínil vztahy této plochy s logaritmem.\n\nJohn Wallis tuto metodu algebraizoval: ve své řadě knih \"Arithmetica Infinitorum\" (1656) popsal to, co nyní nazýváme určitý integrál a počítal jeho hodnoty. Isaac Barrow a James Gregory učinili další pokrok: kvadratury pro některé algebraické křivky a spirály. Christiaan Huygens úspěšně prováděl kvadraturu některých rotačních těles.\n\nKvadratura hyperboly podle Saint-Vincenta a de Sarasa poskytla novou, velmi důležitou funkci přirozený logaritmus.\n\nObjev integrálního počtu přinesl univerzální metody pro výpočet plochy. Následkem toho se termín kvadratura stal zastaralým a místo toho obvykle používá obrat „\"výpočet jednorozměrného určitého integrálu\"“.\n\nExistuje několik důvodů pro provádění numerické integrace:\n\n\nMetody numerické integrace můžeme obecně popsat jako kombinaci vyhodnocování integrandu pro získání přiblížení k hodnotě integrálu. Integrand se vyčísluje v konečné množině bodů nazývaných integrační body a pro aproximaci integrálu se používá vážený součet těchto hodnot. Integrační body a váhy závisejí na konkrétní použité metodě a požadované přesnosti.\n\nDůležité část analýzy jakékoli metody numerické integrace je na studium chování aproximační chyby jako funkce počtu vyhodnocování integrandu.\nZa nejlepší se obvykle považují metody, které mají malou chybu pro malý počet vyhodnocování.\nZmenšení počtu vyhodnocování integrandu snižuje počet použitých aritmetických operací,\na proto omezuje celkovou zaokrouhlovací chybu.\nKaždé vyhodnocování také trvá nějakou dobu a integrand může být složitý.\n\nPokud je integrand rozumný (tj. funkce po částech spojitá a s omezenou variací), lze provést numerickou integraci „hrubou silou“ – vyhodnocováním integrandu po velmi malých krocích.\n\nRozsáhlou třídu kvadraturních pravidel lze odvodit zkonstruováním takové interpolační funkce, kterou lze snadno integrovat. Těmito interpolačními funkcemi jsou zpravidla polynomy. Protože však polynomy vysokého stupně mají sklon k divokým kmitům, používají se v praxi pouze polynomy nízkého stupně, obvykle lineární a kvadratické.\nNejjednodušší metodou tohoto typu je použít jako interpolační funkci konstantní funkci (polynom stupně nula), která prochází bodem formula_3. Tento princip je základem jedné z variant \"obdélníkové metody\" nebo \"obdélníkového pravidla\" (s použitím hodnoty funkce ve středu intervalu):\n\nInterpolační funkce může být přímka (afinní zobrazení, tj. polynom stupně 1)\nprocházející body formula_5 a formula_6.\nTento přístup je základem tak zvané \"lichoběžníkové metody\" nebo \"lichoběžníkového pravidla\":\n\nVýše uvedené metody integrace však v praxi používáme tak, že rozdělíme interval formula_8 na formula_9 podintervalů, spočítáme aproximaci integrálu na každém podintervalu, a sečteme všechny dílčí výsledky, čímž obvykle dosáhneme přesnějšího výsledku. V angličtině se tyto úpravy označují jako , nebo , v češtině se obvykle obdélníkovou nebo lichoběžníkovou metodou myslí až tyto \"složené\" metody. Vzorec pro lichoběžníkovou metodu integrace pak má tvar\n\nkde podintervaly mají tvar formula_11 s formula_12 a formula_13 Zde používáme podintervaly stejné délky formula_14, ale můžeme také používat intervaly proměnné délky formula_15.\n\nInterpolace pomocí polynomů se vyčísluje ve stejně vzdálených (ekvidistantních) bodech v intervalu formula_8 dává Newtonovy–Cotesovy vzorce, z nichž obdélníková metoda a lichoběžníkové metoda jsou příklady. Simpsonova metoda, která používá polynomy 2. řádu, patří také mezi Newtonovy–Cotesovy vzorce.\n\nKvadraturní pravidla s ekvidistantními body mají velmi příjemnou vlastnost nazývanou . Příslušná metoda pro každý znovu rozdělený interval využívá všechny původní body integrace, takže lze tyto hodnoty integrandu znovu použít.\n\nPokud dovolíme, aby se velikost interpolačního intervalu měnila, získáme jinou skupinu kvadraturních vzorců, jako například Gaussovo kvadraturní pravidlo. Gaussovo kvadraturní pravidlo je obvykle přesnější než Newtonovo–Cotesovo pravidlo, které vyžaduje stejný počet vyhodnocování funkce, jestliže integrand je hladký (tj. jestliže je dostatečně derivovatelná). Ke kvadraturním metodám s proměnným intervalem patří Clenshawovu–Curtisovu kvadraturu (také nazývaný Fejérova kvadratura) metody, který umožňuje \"nesting\".\n\nPro Gaussovo kvadraturní pravidlo nelze \"nesting\" použít, ale pro příbuzný Gaussův–Kronrodův kvadraturní vzorec ano.\n\nZobecněný vzorec pro integraci s použitím hodnoty funkce a jejích derivací ve středu intervalu je\nnebo\nkde formula_19 označuje formula_20-tou derivaci. Například substitucí formula_21 a\ndo zobecněného vzorce pro integraci s použitím hodnoty funkce ve středu intervalu získáme rovnice pro arkus tangens:\nkde formula_24 je imaginární jednotka a\n\nProtože pro každé liché formula_26 bude čitatel integrandu nulový (formula_27), zobecněný vzorec pro integraci s použitím hodnoty funkce ve středu intervalu lze přepsat na tvar\n\nNásledující příklad kódu pro program Mathematica generuje graf ukazující rozdíl mezi arcus tangentem a jeho aproximací do formula_29 a formula_30:\n\nPro funkce formula_31 definovaný přes interval formula_32, jeho integrál je\nProto můžeme aplikovat zobecněný vzorec pro integraci s použitím hodnoty funkce ve středu intervalu uvedený výše, pokud předpokládáme, že formula_34.\n\nPokud \"f\"(\"x\") nemá více derivací ve všech integračních bodech, nebo jestliže derivace jsou příliš velké, pak Gaussovo kvadraturní pravidlo často nedostačuje. V tomto případě bude fungovat lépe algoritmus podobný následujícímu:\n\nNěkteré detaily algoritmu je nutné pečlivě zvážit. V mnoha případech není zjevný odhad chyby kvadratury přes interval pro funkci \"f\"(\"x\"). Oblíbeným řešením je používat dva různé algoritmy kvadratury a jejich rozdíl použít jako odhad chyby kvadratury. Jiným problémem je rozhodování, co znamená „příliš velká“ nebo „velmi malá“. \"Lokální\" kritérium pro „příliš velká“ je, že kvadraturní chyba nesmí být větší než \"t\" · \"h\" kde reálné číslo \"t\" je tolerance, kterou chceme nastavit pro globální chybu. Pak opět pokud \"h\" už je velmi malé, může být zbytečné je dále zmenšovat i kdyby kvadraturní chyba byla zjevně velká. \"Globální\" kritérium je, aby součet chyb na všech intervalech byl menší než \"t\". Tento typ analýzy chyb se obvykle nazývá „aposteriorní“ protože počítáme chybu po spočítání přiblížení.\n\nHeuristiky pro adaptivní kvadraturu jsou diskutovaný v Forsythe et al. (Section 5.4).\n\nPřesnost kvadraturního pravidla Newtonova-Cotesova typu je obecně funkcí počtu integračních bodů.\nVýsledek je obvykle přesnější pro více integračních bodů,\nnebo, ekvivalentně, když se zmenšuje velikost integračních intervalů.\nJe přirozené se ptát, jaký bude výsledek, pokud by se velikost kroku blížila k nule.\nNa to lze odpovědět extrapolací výsledku ze dvou nebo více nenulových velikostí kroku, pomocí metod zrychlení konvergence řady, jako například Richardsonova extrapolace.\nExtrapolační funkce může být polynom nebo racionální funkce.\nExtrapolační metody podrobněji popisuje Stoer a Bulirsch (Section 3.4) a jsou implementovány v mnoha funkcích v knihovně QUADPACK.\n\nNechť formula_35 mají na formula_8 omezenou první derivaci, tj. formula_37 věta o střední hodnotě pro formula_38 kde formula_39 dává\n\npro nějaké formula_41 v závislosti na formula_42.\n\nPokud budeme integrovat podle formula_42 od formula_44 do formula_45 na obou stranách a vezmeme absolutní hodnoty, dostaneme\n\nIntegrál na pravé straně můžeme dále aproximovat použitím absolutní hodnoty v integrandu a nahrazením členu v formula_47 horní mezí\n\nkde pro aproximaci bylo použito supremum.\n\nTudíž, jestliže aproximujeme integrál formula_48 kvadraturním pravidlem formula_49, chyba nebude větší než pravá strana vzorce (). Tento vztah můžeme upravit pro analýzu chyb Riemannova součtu (*), což nám dá horní mez\nchybového členu tohoto konkrétního přiblížení\n\n(Všimněte si, že toto je přesně chyba, kterou jsme spočítali v příkladu pro formula_51.) Použitím derivace vyšších řádů a úpravou kvadratury můžeme provést podobnou analýzu chyb pomocí Taylorovy řady (pomocí částečných součtů a zbytkového členu) funkce \"f\". Tato analýza chyb dává při známých derivacích funkce \"f\" přesnou horní mez chyby.\n\nTuto metodu integrace lze kombinovat s intervalovou aritmetikou pro vytváření počítačových důkazů a \"ověřených\" výpočtů.\n\nExistuje několik metod přibližné integrace na neomezených intervalech. Standardní technika používá speciálně odvozená kvadraturní pravidla, jako například Gaussova-Hermitova kvadratura pro integrály na celé reálné ose a Gaussova-Laguerreova kvadratura pro integrály na kladných reálných číslech. Je také možné používat metody Monte Carlo nebo transformaci proměnné na konečný interval; pro výpočet integrálu na celé reálné ose můžeme například použít\n\na pro intervaly omezené z jedné strany můžeme použít\n\njako možné transformace.\n\nVšechna doposud uvedená kvadraturní pravidla byla navržena pro výpočet jednorozměrných integrálů. Jedním z přístupů při výpočtu množných (vícerozměrných) integrálů je převést výpočet množného integrálu na postupný výpočet jednorozměrných integrálů podle Fubiniovy věty (tensorové součinové pravidlo). Tento přístup vyžaduje vyhodnocování funkce ve velkém počtu bodů, který roste exponenciálně se zvyšováním počtu dimenzí. Jsou známé tři metody, jak zabránit tak zvanému \"prokletí dimenzionality\".\n\nVelké množství přídavných technik pro vytváření vícerozměrných integračních pravidel pro množství vážených funkcí je popsáno v monografii od A. H. Strouda. \n\nNa vícerozměrné integrály lze snadno aplikovat Metody Monte Carlo a Kvazi-Monte Carlo. Mohou pro stejný počet vyhodnocení funkce dávat větší přesnost než opakovaná integrace pomocí jednorozměrných metod.\n\nVelkou třídou užitečných metod Monte Carlo integrování jsou algoritmy Markov chain Monte Carlo (MCMC), ke kterým patří Metropolisův–Hastingsův algoritmus a Gibbsovo vzorkování.\n\nŘídké mřížky vyvinul Sergej Abramovič Smoljak pro kvadraturu funkcí vysoké dimenze. Metoda využívá jednorozměrné kvadraturní pravidlo a provádí rafinované kombinace jednorozměrných výsledků. Zatímco tensorové součinové pravidlo zaručuje, že pokud byly váhy kvadraturních bodů kladné, budou kladné i váhy všech bodů kubatury, Smoljakovo pravidlo toto nezaručuje.\n\nBayesovská kvadratura je statistický přístup k numerickému problému výpočtu integrálů a spadá do oblasti pravděpodobnostních numerických algoritmů. Může poskytovat úplné zpracovávání nejistoty řešení integrálu vyjádřeného jako aposteriorní rozptyl Gaussovského procesu. Poskytuje velmi rychlou konvergenci, která může být až exponenciální funkcí počtu kvadraturních bodů \"n\".\n\nProblém výpočtu integrálu\nlze aplikací první části základní věty integrálního počtu převést na počáteční úlohu řešení obyčejné diferenciální rovnice. Zderivováním obou stran výše uvedeného vzorce podle \"x\" dostaneme, že pro funkci \"F\" platí\nProto lze pro numerickou integraci použít numerické metody vyvinuté pro řešení obyčejných diferenciálních rovnic, jako například Rungeova–Kuttova metoda. Standardní Rungeova–Kuttova metoda čtvrtého řádu aplikovaná na diferenciální rovnici dává Simpsonovo pravidlo uvedené výše.\n\nDíky tomu, že diferenciální rovnice \"F\" ' (\"x\") = ƒ(\"x\"), která se řeší při integrování, má speciální tvar – pravá strana obsahuje pouze nezávislou proměnnou (zde \"x\") a žádné závislé proměnné (zde \"F\") – teorie i algoritmy se výrazně zjednodušují. Proto je problém výpočtu integrálů vhodné zkoumat samostatně.\n\n\n\n"}
{"id": "1567899", "url": "https://cs.wikipedia.org/wiki?curid=1567899", "title": "MidnightBSD", "text": "MidnightBSD\n\nMidnightBSD je unixovitý operační systém z rodiny BSD. Vznikl forkem operačního systému FreeBSD. Jako předvolené desktopové prostředí používá GNUstep vycházející vzhledově z NeXTSTEPu. \n\nK oddělení od FreeBSD došlo v roce 2005, verze 1.0 vyšla v roce 2018.\n\nZákladní součásti systému jsou pod licencí BSD.\n\n"}
{"id": "1567900", "url": "https://cs.wikipedia.org/wiki?curid=1567900", "title": "Jeha", "text": "Jeha\n\nJeha, vlastním jménem Jan Hošek (* 8. května 1984 Kadaň) je český textař, rapper a beatmaker. Založil hudební skupinu Rázný Blázni s raperem Hektoplazma. A vydal nespočet singlů s lokálními interprety i sám.\n\nProdukoval singly Rázných Bláznů, celou desku Kadaňského interpreta Panic Do s názvem Noční děti a v roce 2019 dělal beaty na desku \"Warmi – Z pekla\" a pár dalších singlů od tohoto intepreta. Dělal beaty pro Resta skladbu \"Chodníky\" z desky \"Restart\". Dále singly Tobě a Díky taktéž od Resta. Dále spolupracoval s umělci jako Regie, Fejbs, Yoga Spank, Adam Ef, Panic Do, Ygnor, Warmi, Drogy D, Highlifeboyz, Remos, Formi a dalšími. V současné době produkuje pro řadu jmen na československé rapové scéně z řad známějších i undergroundových umělců. A rovněž vydává vlastní rapové singly a pracuje na dalších instrumentálních projektech. Jeha je součástí uskupení Underbrothers pod kterým vydává své počiny i na Youtube. \n\nPro produkování beatů používá jako hudební nástroj většinou MPC a PC a klávesy a nejrůzější vsti pluginy. Věnuje se většinou rapovým beatům ale při tvorbě instrumentálních projektů je znatelný vliv elektronické hudby a nejrůznějších jiných žánrů jako Drum n bass, Electronica, Dub, Ambient, filmová hudba, triphop, grime a další.Používá samplování kde využívá kreativních možností tohoto, nebo vrstvení vlastních zahraných melodií a partů. Též se věnuje nahrávání různých ruchů a perkusí a vokálů i částí dialogů a vokálních projevů a venkovních ruchů, atmosfér a zvuků.\n\n\nJeha nahrál a většinou si i produkoval okolo dvou set vlastních rapových singlů, většina z nich je uveřejněna na Youtube. Texty jsou složitějšího rázu a vyznačují se hraním s českým jazykem, obrazovou barevností, ironií, nadsázkou ale i temným zabarvením a jistou mnohdy provokativní agresivitou, zároveň však poetikou a abstraktní rovinou až surrealismem. Co se týče hudebního zařazení rapových singlů, jsou stylově různorodé a taktéž co se týče temp mnohdy experimentální a často vybočují z klasického hiphopu.\n"}
{"id": "1567901", "url": "https://cs.wikipedia.org/wiki?curid=1567901", "title": "Hobart International 2020 – ženská čtyřhra", "text": "Hobart International 2020 – ženská čtyřhra\n\nŽenská čtyřhra Hobart International 2020 probíhala v polovině ledna 2020. Do deblové soutěže hobartského tenisového turnaje hraného na tvrdém povrchu nastoupilo šestnáct dvojic. Obhájcem titulu byl nejvýše nasazený pár tchajwanských sester Čan Chao-čching a Latishy Chanové, který v úvodním kole podlehl Kateryně Bondarenkové s Sharon Fichmanovou.\n\nVítězem se stala ukrajinsko-indická dvojice Nadija Kičenoková a Sania Mirzaová, která ve finále zdolala čínské turnajové dvojky Pcheng Šuaj a Čang Šuaj po dvousetovém průběhu 6–4 a 6–4. Obě šampionky si do žebříčku WTA připsaly 280 bodů a získaly premiérovou společnou trofej. Kičenoková vybojovala pátý deblový titul na okruhu WTA Tour. Mirzaová završila návrat na okruh po mateřské dovolené čtyřicátým druhým deblovým triumfem a prvním od roku 2017.\n\n"}
{"id": "1567905", "url": "https://cs.wikipedia.org/wiki?curid=1567905", "title": "Adelaide International 2020 – mužská dvouhra", "text": "Adelaide International 2020 – mužská dvouhra\n\nMužská dvouhra Adelaide International 2020 probíhala v polovině ledna 2020. Do singlové soutěže adelaidského tenisového turnaje hraného na tvrdém povrchu nastoupilo dvacet osm hráčů. Jednalo se o úvodní ročník turnaje. \n\nVítězem se stal třetí nasazený, 22letý Rus Andrej Rubljov, jenž ve finále zdolal jihoafrického kvalifikanta téhož věku Lloyda Harrise po hladkém dvousetovém průběhu 6–3 a 6–0. V probíhající sezóně tak navázal na týden starý triumf na Qatar ExxonMobil Open a získal druhé turnajové vítězství, které představovalo čtvrtý singlový titul na okruhu ATP Tour. Šňůru neporazitelnosti prodloužil na 12 zápasů. Bodový zisk Rubljova posunul na nové žebříčkové maximum, když mu po skončení patřila 16. příčka. Harris si na túře ATP zahrál premiérové finále.\n\nČtyři nejvýše nasazení hráči obdrželi volný los do druhého kola.\n"}
{"id": "1567912", "url": "https://cs.wikipedia.org/wiki?curid=1567912", "title": "Tituly a vyznamenání Bernarda Montgomeryho", "text": "Tituly a vyznamenání Bernarda Montgomeryho\n\nBernard Law Montgomery, 1. vikomt Montgomery z Alameinu, známý také jako „Monty“ nebo „The Spartan General“, polní maršál britské armády, který bojoval v první i druhé světové válce, obdržel řadu britských i zahraničních řádů a medailí. Za své úspěchy v bitvě o El Alamein získal šlechtický titul. V mnoha zemích po něm byla pojmenována náměstí i ulice.\n\nDědičný titul Vikomta z El Alameinu (: Viscountcy Montgomery of Alamein) byl vytvořen 31. ledna 1946 pro polního maršála Sira Bernarda Montgomeryho. Název připomíná jeho klíčové vítězství v Druhé bitvě u El Alameinu (23. října 1942 – 3. listopadu 1942).\n\n\n\n\n\n"}
{"id": "1567914", "url": "https://cs.wikipedia.org/wiki?curid=1567914", "title": "Řád cti (Arménie)", "text": "Řád cti (Arménie)\n\nŘád cti (: Պատվո շքանշան) je státní vyznamenání Arménské republiky založené roku 2000. Hlavou řádu je úřadující prezident Arménie.\n\nŘád byl založen zákonem č. 3P-76 ze dne 27. července 2000. Udílen je za zásluhy o ochranu veřejných a národních zájmů Arménie, za zvláštní zásluhy při zachovávání demokracie a nezávislosti, při rozvíjení, navazování a posilování přátelství Arménie s dalšími zeměmi a také za významný přínos k posílení míru mezi národy. Byl udílen výhradně cizím státním příslušníkům například zahraničním hlavám států a předsedům vlád, diplomatům, zahraničním politikům, předním osobnostem z hospodářské, kulturní či filantropické oblasti, zástupcům mezinárodních organizací. V roce 2010 byl změněn status řádu a od té doby může být udělen i občanům Arménie. \n\nŘád může být udělen z osobního rozhodnutí prezidenta Arménie nebo na základě nominace, kterou je oprávněn podat pouze předseda vlády Arménie.\n\nDo roku 2014 byl řádový odznak o průměru 70 mm vyroben ze zlaceného stříbra. Stuha byla vyrobena z hedvábí o šířce 40 až 45 mm.\n\nOd roku 2014 má řádový odznak v průměru 97 mm a je vyroben ze slitiny stříbra. Má tvar pěticípé hvězdy s cípy ve tvaru maltézského kříže s hroty zakončenými kuličkami. Mezi rameny jsou okvětní lístky o různé délce. Uprostřed je zlatě lemovaný bíle smaltovaný medailon se zlatým vyobrazením Araratu na němž je stylizovaný zlatý orel. Pod reliéfem je zlatý nápis v arménském písmu \"Arménie\". Na zadní straně je sériové číslo. Stuha je světle modrá o šířce 40 mm.\n\nOdznak se nosí na stuze kolem krku.\n"}
{"id": "1567919", "url": "https://cs.wikipedia.org/wiki?curid=1567919", "title": "Lisa Martinová", "text": "Lisa Martinová\n\nLisa Frances Ondiekiová za svobodna O'Dea, dříve Martinová (* 12. května 1960), je bývalá australská běžkyně na dlouhé vzdálenosti. V maratonskému běhu získala v roce 1988 stříbrnou olympijskou medaili a dvě zlaté medaile Commonwealth Games. Další maratónská vítězství získala na Mezinárodním ženském maratónu v Osace v roce 1988 a New York City Marathon v roce 1992. Třikrát také zvítězila v půlmaratonu Great North Run Half Marathon. Její nejlepší čas na maraton 2:23:51, vytvořený v roce 1988, byla tak čtvrtou nejrychlejší běžkyni v maratonu v historii v té době.\n\n\n \n"}
{"id": "1567924", "url": "https://cs.wikipedia.org/wiki?curid=1567924", "title": "Plata horská", "text": "Plata horská\n\nPlata horská, české synonymum: \"Plata Malinčina\", (latinsky: \"Xiphophorus malinche\", slovensky: \"Plata horská\", anglicky: \"Highland swordtail\"). Ryba se vyskytuje ve sladkých vodách zemí Střední Ameriky. Rybu vědecky popsali v roce 1990 američtí ichtyologové Mary Rauchenberger, Klaus D. Kallman a Donald C. Morizot. \n\nTento druh byl pojmenován po La Malinche, domorodé indiánce, který hrála klíčovou roli ve španělském dobytí Aztécké říše, působila jako tlumočník, poradkyně, vyjednávač a milenka španělského dobyvatele Hernána Cortése. \n\nZákladní zbarvení přírodní formy je stříbřité s olivovým nádechem, s černým podélným pruhem kolem boční čáry. Dospělý samec má krátký mečík. Samice jsou větší a plnější v bříšku. Obě pohlaví dorůstají do 5,5 cm délky. Pohlaví ryb je snadno rozeznatelné: samci mají pohlavní orgán gonopodium, samice klasickou řitní ploutev.\n\nRyba je druhově úzce příbuzná s \"X. cortezi\" a \"X. birchmanni.\"\n\nRyba žije ve sladkých vodách Střední Ameriky, povodí Rio Panuco, přítocích Rio Claro, odvodňovacím kanále do Rio Moctezuma drainage, Rio Calnali, Rio Conzintla, odvodňovacím kanále do Rio Atlapexco, Arroyo Soyatla a odvodňovacím kanále do Rio Calabozo, ve státě Hidalgo v Mexiku. Ryby byly nalezeny v mělké, proslunění řece s pískovým dnem pod plovoucí vodní vegetací. \n\n\n\n\n"}
{"id": "1567926", "url": "https://cs.wikipedia.org/wiki?curid=1567926", "title": "Ostrava-Kunčice (nádraží)", "text": "Ostrava-Kunčice (nádraží)\n\nOstrava-Kunčice je železniční stanice v ostravské městské části Slezská Ostrava fungující od roku 1871.\n\nŽelezniční stanice funguje od roku 1871, kdy tehdy vznikala Ostravsko-frýdlatská železnice, která je dnes součásti tratě 321. Od roku 1911 ze stanice odbočuje trať Suchá-Kunčice nad Ostravicí (dnes součásti tratě 321), mezi lety 1961–1965 byla elektrizována trať z porubského nádraží do Českého Těšína. Mezi lety 2005–2007 proběhla elektrizace i mezi ostravským hlavním nádražím a Kunčicemi. \n\n"}
{"id": "1567928", "url": "https://cs.wikipedia.org/wiki?curid=1567928", "title": "Plata Couchova", "text": "Plata Couchova\n\nPlata Couchova (latinsky: \"Xiphophorus couchianus\", slovensky: \"Plata Couchova\", anglicky: \"Monterrey platyfish\"). Ryba se vyskytuje ve sladkých vodách zemí Střední Ameriky. Rybu vědecky popsal v roce 1859 francouzský zoolog Charles Frédéric Girard (8. březen 1822, Mylhúzy, Francie – 29. leden 1895, Neuilly-sur-Seine, Francie). \n\nZákladní zbarvení přírodní formy je olivově zelené s černými skvrnami kolem boční čáry. Dospělý samec nemá mečík, dorůstá 4 cm. Samice jsou větší a plnější v bříšku, dorůstá 6 cm. Pohlaví ryb je snadno rozeznatelné: samci mají pohlavní orgán gonopodium, samice klasickou řitní ploutev.\n\nRyba žije ve sladkých vodách Střední Ameriky, povodích v zemi Rio San Juan v Mexiku. Podle \"The IUCN Red List of Threatened Species 2019\" se jedná o druh, který se již v přírodě nevyskytuje, vyhynul. \n\n\n\n\n"}
{"id": "1567930", "url": "https://cs.wikipedia.org/wiki?curid=1567930", "title": "Nemocnice Lej-šen-šan", "text": "Nemocnice Lej-šen-šan\n\nNemocnice Lej-šen-šan (čínsky: 雷神山医院) je nouzová polní nemocnice, vystavěná v městském obvodě Ťiang-sia města Wu-chan v Čínské lidové republice. Vznikla kvůli silnému vytížení nemocnic v okolí Wu-chanu kvůli probíhající epidemii koronaviru 2019-nCoV. Stavba nemocnice začala 25. ledna 2020 a podílelo se na ní více než 12 tisíc dělníků, 8. února 2020 byla nemocnice otevřena. Nachází se zde 1500 lůžek, jsou zde laboratoře schopné vyhodnotit 300 krevních vzorků za hodinu a nemocnice má speciální ventilační systém, který brání šíření virů z areálu. Součástí nemocničního komplexu je i sedm budov, které fungují jako ubytovny pro zdravotnický personál.\n\nSouběžně s touto nemocnicí byla stavěna nemocnice Chuo-šen-šan, která byla otevřena o pět dní dříve.\n"}
{"id": "1567934", "url": "https://cs.wikipedia.org/wiki?curid=1567934", "title": "Júko Arimoriová", "text": "Júko Arimoriová\n\nJúko Arimoriová (* 17. prosince 1966 Okajama) je japonská profesionální maratónská běžkyně a velvyslankyně dobré vůle pro Populační fond OSN (UNFPA).\n\nStartovala za Japonsko na letních olympijských hrách v roce 1992, které se konaly ve španělské Barceloně, kde získala stříbrnou medaili s časem 2:32:49, osm vteřin za ruskou Valentinou Jegorovovou, která závod proběhla v čase 2:32:41. Na olympijských hrách v Atlantě v roce 1996 získala bronzovou medaili kde skončila za Valentinou Jegorovovou. Čas Valentiny byl 2:28:05. Čas Arimoriové byl 2:28:39. Přestože obě běžely o čtyři minuty rychleji než na předchozí LOH, byly poraženi etiopskou běžkyni Fatumou Robaovou, která získala zlatou medaili s časem 2:26:05.\n\n"}
{"id": "1567935", "url": "https://cs.wikipedia.org/wiki?curid=1567935", "title": "881 (číslo)", "text": "881 (číslo)\n\nOsm set osmdesát jedna je přirozené číslo. Římskými číslicemi se zapisuje DCCCLXXXI a řeckými číslicemi ωπα'. Následuje po čísle osm set osmdesát a předchází číslu osm set osmdesát dvě.\n\n881 je\n\n\n\n"}
{"id": "1567937", "url": "https://cs.wikipedia.org/wiki?curid=1567937", "title": "Erysipelothrix rhusiopathiae", "text": "Erysipelothrix rhusiopathiae\n\nErysipelothrix rhusiopathiae je grampozitivní a kataláza negativní (netvoří katalázu) bakterie. Jde o zvířecí patogen, který způsobuje onemocnění erysipel. Může postihnout celou škálu zvířat. Nejčastěji jsou postižena prasata, krůty a nosnice, ale byly hlášeny případy u jiných savců, ptáků, ryb a plazů. U prasat je tato choroba známá jako červenka. Patogen může napadnout i lidi.\n\n\"Erysipelothrix rhusiopathiae\" byl poprvé izolován Robertem Kochem v roce 1876. O několik let později byla bakterie uznána jako příčina erysipel u prasat a v roce 1884 byl organismus poprvé diagnostikován jako lidský patogen. V roce 1909 byl tento rod jmenován \"Erysipelothrix\" . V roce 1918 byl představen název \"Erysipelothrix rhusiopathiae\" a v roce 1920 byl označen jako druh tohoto rodu.\n\n\"Erysipelothrix rhusiopathiae\" může být izolován z půdy, zbytků potravin a vody kontaminované infikovanými zvířaty. V půdě může přežít několik týdnů. Nevadí mu sucho. U trusu prasat se doba přežití této bakterie pohybuje od 1 do 5 měsíců. Erysipeloid je přenášen několika zvířaty, zejména prasaty, u nichž má nemoc (v minulosti velmi běžná) několik jmen (\"swine erysipelas\" v angličtině, \"rouget du porc\" ve francouzštině a \"mal rossino\" v italštině).\n"}
{"id": "1567944", "url": "https://cs.wikipedia.org/wiki?curid=1567944", "title": "Kajal", "text": "Kajal\n\nKajal je obec na Slovensku. Leží v okrese Galanta v Trnavském kraji. Žije zde obyvatel.\n\n"}
{"id": "1567946", "url": "https://cs.wikipedia.org/wiki?curid=1567946", "title": "Adelaide International 2020 – mužská čtyřhra", "text": "Adelaide International 2020 – mužská čtyřhra\n\nMužská čtyřhra Adelaide International 2020 probíhala v polovině ledna 2020. Do deblové soutěže adelaidského tenisového turnaje hraného na tvrdém povrchu nastoupilo šestnáct dvojic. Jednalo se o úvodní ročník turnaje. \n\nVítězem se stal nenasazený argentinsko-francouzský pár Máximo González a Fabrice Martin, který ve finále za 1.46 hodiny zdolal chorvatsko-slovenské turnajové čtyřky Ivana Dodiga s Filipem Poláškem po dvousetovém průběhu 7–6 a 6–3. Ve zkrácené hře úvodní sady González s Martinem odvrátili pět setbolů a sami pátou setbolovou příležitost proměnili. Do žebříčku ATP si připsali 250 bodů a získali premiérovou společnou trofej. González vybojoval osmý deblový titul na okruhu ATP Tour a pro Martina to bylo šesté takové turnajové vítězství.\n\n"}
{"id": "1567951", "url": "https://cs.wikipedia.org/wiki?curid=1567951", "title": "Tomáš Macháč", "text": "Tomáš Macháč\n\nTomáš Macháč (13. října 2000, Beroun) je český profesionální tenista, účastník turnajů ITF Futures 2017 ve dvouhře, který na okruh ATP vstoupil v roce 2018. Na okruhu ATP World Tour dosud nezískal žádný titul ve dvouhře ani ve čtyřhře. Na challengerech ATP získal jeden titul ve dvouhře v únoru 2020 a na okruhu Futures nezískal žádný titul. Hraje pravou rukou. Trénuje ho Leoš Jelínek. \n\nNa žebříčku ATP byl ve dvouhře nejvýše klasifikován 24. února 2020 na 251. místě a ve čtyřhře 23. září 2019 na 878. pozici.\n\nJeho dosud největším úspěchem je výhra turnaje ATP Chalenger v Koblenzi 23. února 2020. Ve finále porazil Nizozemce Botice van de Zandschulpa 6:3, 4:6 a 6:3.\n"}
{"id": "1567952", "url": "https://cs.wikipedia.org/wiki?curid=1567952", "title": "Feyisa Lilesa", "text": "Feyisa Lilesa\n\nFeyisa Lilesa (* 1. února 1990 Jeldu) je etiopský maratonec oromské národnosti.\n\nObsadil třetí místo v maratonu na mistrovství světa v atletice 2011 a druhé místo na Letních olympijských hrách 2016. Na mistrovství světa v přespolním běhu získal s etiopským družstvem stříbrnou medaili v roce 2011 a zlatou v roce 2013. Vyhrál Dublinský maraton 2009, Siamenský maraton 2010, Tokijský maraton 2016 a Newyorský půlmaraton 2017. Jeho osobní rekordy jsou 27:38 v běhu na 10 km, 59:22 v půlmaratonu a 2:04:52 v maratonu.\n\nV cíli olympijského maratonu v roce 2016 zkřížil ruce nad hlavou, aby odkázal na masové zatýkání Oromů v Etiopii, související s násilnou asimilační politikou etiopského premiéra Hailemariama Desalegna. Po tomto gestu vyjádřil obavy o svoji bezpečnost a požádal o udělení politického azylu v USA. Vrátil se do vlasti v roce 2018, kdy nastoupil do funkce nový premiér Abiy Ahmed a slíbil ukončení represí vůči oromskému etniku. \n\n \n"}
{"id": "1567953", "url": "https://cs.wikipedia.org/wiki?curid=1567953", "title": "Tudija", "text": "Tudija\n\nTudija byl prvním asyrským králem podle Seznamu asyrských králů a první ze sedmnácti „králů, již žili ve stanech.“ Jeho existence není potvrzena archeologicky, ani jiným zdrojem. Podle asyriologa Georgese Rouxe mohl Tudija žít ve druhé polovině 25. století před naším letopočtem (mezi c\"ca\" 2450 př\".\" n. l. - 2400 př. n. l.). Po jeho smrti měl nastoupit Adamu. \n\n"}
{"id": "1567954", "url": "https://cs.wikipedia.org/wiki?curid=1567954", "title": "Katrin Dörreová", "text": "Katrin Dörreová\n\nKatrin Dörreová-Heinigová rozená Dörreová (* 6. října 1961 Lipsko východní Německo) je bývalá atletka která startovala hlavně v maratonu. Získala tituly z Tokijského maratonu, Berlínského maratonu (rok 1994) a Londýnského maratonu. V letech 1992–1994 vyhrála třikrát po sobě v Londýně.\nStartovala za Východní Německo na letních olympijských hrách v roce 1988 v Soulu, kde získala bronzovou medaili. Byla bronzovou medailistkou v maratonu na Mistrovstvích světa v atletice v roce 1991 a vrátila se na Mistrovství světa v atletice v roce 1993, ale při druhém pokusu zvládla pouze šesté místo.\nOd roku 1992 je vdaná za svého trenéra Wolfganga Heiniga. Její dcera je Katharina Heinig.\n\n"}
{"id": "1567957", "url": "https://cs.wikipedia.org/wiki?curid=1567957", "title": "Acățari", "text": "Acățari\n\nAcățari () je rumunská obec v župě Mureș. Žije zde obyvatel. V roce 2011 se 86 % obyvatel hlásilo k maďarské národnosti. Součástí obce je i osm dalších vesnic.\n\n\n"}
{"id": "1567960", "url": "https://cs.wikipedia.org/wiki?curid=1567960", "title": "Markéta z Lichtenburka", "text": "Markéta z Lichtenburka\n\nMarkéta z Lichtenburka († okolo 1367 Český Krumlov) byla česká šlechtična z žlebské větve rodu Lichtenburků, manželka Henslina z Třemšína a jeptiška.\n\nMarkéta z Lichtenburka se narodila jako dcera šlechtice Hynka Žlebského z Lichtenburka a jeho manželky Anežky z Landštejna. Provdala se za Henslina z Třemešína, po jehož smrti v roce 1361 vstoupila do kláštera klarisek v Českém Krumlově, který byl zbudován teprve před 11 lety příbuznými Markétiny matky, vdovou po Petrovi I. z Rožmberka Kateřinou a jejími syny Petrem II., Oldřichem I., Joštem I. a Janem I. z Rožmberka. To, že Markéta vstoupila právě do toho kláštera, může dokazovat, že s příbuznými z matčiny strany (Vítkovci) udržovala velmi dobré vztahy. Kolem roku 1367 Anežka v Českém Krumlově zemřela.\n\n"}
{"id": "1567963", "url": "https://cs.wikipedia.org/wiki?curid=1567963", "title": "Evropské zelené město", "text": "Evropské zelené město\n\nEvropské zelené město je cena a titul, kterým je každý rok označeno jedno z evropských měst, kterou uděluje Evropská komise od roku 2008. Cílem projektu je ocenit město na základě jeho výsledků v oblasti životního prostředí.\n\nKandidátem může být město s populací nejméně 100 000 obyvateli z členského státu Evropské unie, oficiálního kandidátského státu pro vstup do Evropské unie, nebo z Norska, Švýcarska, Lichtenštejnska a Islandu.\n\nCena se uděluje každoročně městu, které se prokazuje svou schopnost dosáhnout vysokých environmentálních cílů, zavazuje se k trvalým a ambiciózním cílům zlepšování životního prostředí a udržitelného rozvoje a může fungovat jako model inspirující jiná města a propagovat nejlepší environmentální postupy.\nKonkrétně jsou kandidáti hodnoceni na základě dvanácti ukazatelů: místní příspěvek k boji proti globální změně klimatu, doprava, městské zelené prostory, hluk, produkce a nakládání s odpady, příroda a biologická rozmanitost, ovzduší, spotřeba vody, čištění odpadních vod, ekologické inovace a udržitelné zaměstnání, environmentální management místních orgánů a energetická náročnost.\n\nKromě Evropské zelené město se uděluje od roku 2015 i titul Evropský zelený list. Je určen pro města s populací mezi 20 000 a 100 000 obyvateli, kteří uznávají jejich odhodlání dosáhnout lepších výsledků v oblasti životního prostředí, se zvláštním důrazem na úsilí o dosažení zeleného růstu a nová pracovní místa.\n\n\n"}
{"id": "1567967", "url": "https://cs.wikipedia.org/wiki?curid=1567967", "title": "Slovinská kuchyně", "text": "Slovinská kuchyně\n\nSlovinská kuchyně byla ovlivněna kuchyněmi ostatních států z bývalého Rakouska-Uherska (především rakouskou a maďarskou kuchyní) a kuchyněmi dalších sousedních států (například italskou kuchyní). Ve Slovinsku jsou populární různé polévky a dezerty, mezi typické suroviny slovinské kuchyně patří maso (především drůbež a vepřové, v pobřežních oblastech též mořské plody), brambory, hlávkové zelí, klobásy nebo sýry. Slovinsko je také známé svou výrobou medu.\n\n\nRozšířeno je vinařství, pěstují se především odrůdy Riesling a Sauvignon. Mezi další populární nápoje patří pivo, slivovice a další lihoviny.\n"}
{"id": "1567972", "url": "https://cs.wikipedia.org/wiki?curid=1567972", "title": "Magnificat (Johann Sebastian Bach)", "text": "Magnificat (Johann Sebastian Bach)\n\nMagnificat in D dur německého skladatele Johanna Sebastiana Bacha je barokní zhudebnění stejnojmenného latinského textu. Existují dvě rozdílná vydání. První vydání (BWV 243a) v Es dur poprvé zaznělo roku 1723, druhé v D dur (BWV 243) vzniklo mezi lety 1732 a 1735, nejpravděpodobněji v roce 1733 a jedná se o nejčastěji prováděnou verzi.\n\nZpěv: \n\nNástroje: Tromba I-III, tympány, Flauto traverso I/II (Flauto dolce I/II ve starší verzi), oboe resp. oboe d’amore I/II, smyčce, basso continuo\n\n\n"}
{"id": "1567974", "url": "https://cs.wikipedia.org/wiki?curid=1567974", "title": "Pedraforca", "text": "Pedraforca\n\nPedraforca je hora ve Španělsku vysoká 2 506 m n. m. Nachází se v předhůří Pyrenejí nedaleko města Berga. V okolí hory byl vyhlášen přírodní park Cadí-Moixeró. Roste zde dub pýřitý, javor kalinolistý, muchovník oválný a borovice lesní. Hora je tvořena převážně vápencem z období křídy.\n\nHora se vyznačuje charakteristickým rozeklaným tvarem, který jí dal název (\"pedraforca\" znamená v katalánštině „kamenné vidle“). Dva hlavní vrcholy jsou \"Pollegó Superior\" s nadmořskou výškou 2 506 m a \"Pollegó Inferior\" s nadmořskou výškou 2 445 m. Mezi nimi se nachází sedlo \"Enforcadura\" s nadmořskou výškou 2 356 m. \n\nPedraforca patří k symbolům Katalánska a je vyobrazena také ve znaku comarky Berguedà. S horou je spojena legenda o čarodějnických sabatech, které se zde mají konat o silvestrovské noci. Výstup na vrchol se doporučuje pouze zkušeným horolezcům. \n"}
{"id": "1567977", "url": "https://cs.wikipedia.org/wiki?curid=1567977", "title": "Eliška z Lichtenburka", "text": "Eliška z Lichtenburka\n\nEliška z Lichtenburka byla česká šlechtična z žlebské větve rodu Lichtenburků a manželka Bočka z Kunštátu a Poděbrad.\n\nEliška z Lichtenburka se narodila jako dcera Hynka Žlebského z Lichtenburka a jeho manželky Anežky z Landštejna. Otec ji před rokem 1251 provdal za Bočka z Kunštátu. Když Eliščin otec roku 1251 zemřel, Boček po něm zdědil hrad Poděbrady a bohaté panství, které k němu přiléhalo. Boček z Kunštátu a Poděbrad zemřel v roce 1273 a poručníkem jeho nezletilých synů z manželství s Eliškou, Bočka II., Ješka a Hynka, se stal Sezema z Dobrušky a Opočna a po něm Arkleb ze Stařechovic. Ovdovělá Eliška oběma poručníkům svých synů při správě rodových statků asistovala. Bočkovi se správou panství Eliška pomáhala i poté, co v roce dosáhl plnoletosti 1275. \n\n"}
{"id": "1567978", "url": "https://cs.wikipedia.org/wiki?curid=1567978", "title": "UFO nad Karvinou", "text": "UFO nad Karvinou\n\nUFO nad Karvinou je označení vlny pozorování neidentifikovaných létajících objektů nad Karvinou 12. října 1995. Svědkové viděli celkem dva úkazy v rozmezí jedné hodiny. \n\nPrvní objekt se nad Karvinou přiblížil od severozápadu ve 4:30 ráno. Byl zpozorován dvěma svědky v rozmezí asi pěti minut. Druhý se přiblížil od jihozápadu v 5:30. Jednalo se o žlutě až oranžově zářící koule s chvostem, které měly let meteorického charakteru. Letěly přímo přes celý obzor.\n\n„\"I když datum leželo mezi dvěma pravidelnými a bohatými meteorickými roji, charakter letu objektů naznačuje, že toto vysvětlení je nejpravděpodobnější\",“ říká záhadolog Martin Šašek. Zajímavé ale je, že v Karviné poté došlo ještě k několika dalším podobným pozorováním, které však neměly návaznost na aktivitu Orionidů ani Perseidů.\n\nDle některých záhadologů a astronomů nešlo o Orionidy, ale o Perseidy. Ale je to méně pravděpodobnější varianta.\n\nPodle polského sdružení Antrovis prochází blízkým polským městem Žibřidovice energetická linie, tzv. \"ley line\". Neidentifikovatelné létající objekty z Karviné měly být tedy nahromaděná energie z těchto energetických linií.\n"}
{"id": "1567979", "url": "https://cs.wikipedia.org/wiki?curid=1567979", "title": "Kékkút", "text": "Kékkút\n\nKékkút [kék-kút] je obec v Maďarsku v župě Veszprém, spadající pod okres Tapolca. Nachází se asi 9 km jihovýchodně od Tapolcy a asi 45 km jihozápadně od Veszprému. V roce 2015 zde žilo 72 obyvatel. Dle údajů z roku 2011 tvoří 85,1 % obyvatelstva Maďaři a 14,9 % obyvatel se ke své národnosti nevyjádřilo. Název znamená \"modrá studna\".\n"}
{"id": "1567981", "url": "https://cs.wikipedia.org/wiki?curid=1567981", "title": "Wilsonovo náměstí", "text": "Wilsonovo náměstí\n\nWilsonovo náměstí je pojmenování několika prostranství, většinou na počest amerického prezidenta Woodrowa Wilsona. Mnohá z nich byly přejmenována:\n"}
{"id": "1567982", "url": "https://cs.wikipedia.org/wiki?curid=1567982", "title": "Arnošt Lavante", "text": "Arnošt Lavante\n\nArnošt Lavante – Lavandeine (18. května 1924, Praha – 17. srpna 2015) byl odborníkem na poli televizní techniky.\n\nNarodil se roku 1924 do rodiny československého diplomata s německými kořeny. Školní docházku absolvoval v zahraničí, kde jeho otec pracoval. V roce 1942 maturoval v Praze.\n\nDo Československa se vrátil po skončení druhé světové války a nastoupil do podniku Tesla Elektronik v Praze-Strašnicích. Od roku 1952 spolupracoval na vývoji prvního československého sériově vyráběného televizního přijímače.\n\nV roce 1968 s rodinou emigroval do Německa, kde pracoval ve firmě Siemens.\n\n"}
{"id": "1567988", "url": "https://cs.wikipedia.org/wiki?curid=1567988", "title": "Regina Oja", "text": "Regina Oja\n\nRegina Oja (* 31. ledna 1996, Tallinn) je estonská biatlonistka. Závodila na Mistrovství světa v biatlonu.\n\nNejlepších výsledků dosáhla ve Světovém poháru v biatlonu ve slovinské Pokljuce, když získala stříbrnou medailí v závodu smíšených štafet se svým krajanem Renem Zahknou. Její otec je bývalý biatlonista Kristjan Oja.\n"}
{"id": "1567990", "url": "https://cs.wikipedia.org/wiki?curid=1567990", "title": "FB Hurrican Karlovy Vary", "text": "FB Hurrican Karlovy Vary\n\nFB Hurrican Karlovy Vary je florbalový klub z Karlových Varů. Klub byl založen v roce 1997.\n\nMužský tým hraje od sezóny 2016/17 1. ligu, po té, co postoupil z nižší soutěže.\n\nNejvětšími úspěchy mužského týmu jsou účast v semifinále 1. ligy v sezóně 2018/19 a vítězství v základní části aktuální sezóny 2019/20.\n\n"}
{"id": "1567994", "url": "https://cs.wikipedia.org/wiki?curid=1567994", "title": "Řád cti", "text": "Řád cti\n\nŘád cti je označení pro několik státních řádů:\n"}
{"id": "1567995", "url": "https://cs.wikipedia.org/wiki?curid=1567995", "title": "Minecraft Dungeons", "text": "Minecraft Dungeons\n\nMinecraft Dungeons je připravovaná videohra založená na hře \"Minecraft\", vyvinutá společností Mojang a publikována Xbox Game Studios. Hra vyjde pro Xbox One, Windows 10, PlayStation 4 a Nintendo Switch v dubnu 2020.\n\nNa rozdíl od \"Minecraftu\" nemá \"Minecraft Dungeons\" vyrábění nebo stavění. Místo toho se zaměřuje na žánr dungeon hry, kde hráč prozkoumává náhodně generované dungeony plné náhodně generovaných příšer a zabývá se také pastmi, hádankami a hledáním pokladu. Bude zahrnovat kooperativní multiplayer až pro čtyři hráče.\n"}
{"id": "1567996", "url": "https://cs.wikipedia.org/wiki?curid=1567996", "title": "Třída Re Umberto", "text": "Třída Re Umberto\n\nTřída Re Umberto byla třída obrněných lodí Italského královského námořnictva. Celkem byly postaveny tři jednotky této třídy. Ve službě byly v letech 1893–1923. Dvě se ještě účastnily první světové války.\n\nPlavidla navrhl italský konstruktér Benedetto Brin. První dvě jednotky této třídy (\"Re Umberto\" a \"Sicilia\") byly objednány v rámci programu pro rok 1883, přičemž Brin prosadil stavbu třetí jednotky \"Sardegna\" v rámci programu pro rok 1885. Do konstrukce třetí jednotky \"Sardegna\" byla zapracována některá zlepšení. Například to byla první italská válečná loď vybavená trojčinnými parními stroji a byla to též jedna z prvních válečných lodí vybavených telegrafem. V letech 1884–1895 plavidla postavily italské loděnice Castellamare di Stabia, Arsenale di Venezia a Arsenale di La Spezia.\n\nJednotky třídy \"Re Umberto\":\n\nHlavní výzbroj tvořily čtyři 343mm kanóny umístěné po dvou v barbetách na přídi a na zádi. Sekundární výzbroj představovalo osm 152mm kanónů. Lehkou výzbroj tvořilo šestnáct 57mm kanónů a deset 37mm kanónů. Výzbroj doplňovalo pět 450mm torpédometů.\n\nPohonný systém jednotlivých plavidel se lišil. \"Re Umberto\" měla 18 kotlů a čtyři parní stroje o výkonu 17 000 hp, které poháněly dva lodní šrouby. Nejvyšší rychlost dosahovala 18,2 uzlu. Dosah byl 4000–6000 námořních mil při rychlosti 10 uzlů. Bitevní loď \"Sicilia\" měla výkon 19 131 hp a dosahovala rychlosti 20,1 uzlu a její sesterská loď \"Sardegna\" měla výkon 22 800 hp a dosahovala rychlosti 20,3 uzlu.\n\n"}
{"id": "1567999", "url": "https://cs.wikipedia.org/wiki?curid=1567999", "title": "Joey McIntyre", "text": "Joey McIntyre\n\nJoseph Mulrey McIntyre (* 31. prosince 1972, Needham) je americký zpěvák, skladatel a herec. Je nejlépe známý jako nejmladší člen chlapecké skupiny New Kids on the Block. Jako sólový umělec prodal na celém světě více než 1 milionů nahrávek. V roce 1985, těsně před svými 13. narozeninami, nastoupil do New Kids on the Block a nahradil Marka Wahlberga. Po rozdělení kapely v roce 1994, McIntyre, který nebyl schopný najít smlouvu o nahrávání, použil své vlastní peníze k nahrání svého prvního sólového alba \"Stay The Same\" a prodal je na svých webových stránkách. 15. dubna 2013 McIntyre soutěžil v bostonském maratonu, ve kterém běžel s cílem zvýšit povědomí o Alzheimerově chorobě na počest své matky, která pak 30. listopadu 2014 prohrála svou bitvu s touto nemocí. Skončil s časem 3 hodiny a 57 minut, jen několik minut předtím, než neznámá bomba explodovala a zabila tři lidi a zranila mnoho dalších. Je nejmladší z devíti dětí.\n"}
{"id": "1568000", "url": "https://cs.wikipedia.org/wiki?curid=1568000", "title": "Engelbert Humperdinck (zpěvák)", "text": "Engelbert Humperdinck (zpěvák)\n\nEngelbert Humperdinck, vlastním jménem Arnold George Dorsey (* 2. květen 1936, Čennaí) je britský popový zpěvák, crooner, který se věnuje hudbě od svých 11 let. Jeho pěvecká kariéra zahrnuje nejúspěšnější hity Release Me a The Last Waltz z roku 1967, četná prvenství ve světových hitparádách, vystupování v Las Vegas i řadu prestižních ocenění.\n\nByl nejmladší z 10 dětí manželství britského důstojníka a ženy indického původu, v 10 letech se s rodinou přestěhoval do Leicesteru. \nV mládí studoval hru na saxofon a působil zpočátku v nočních klubech jako hudebník, se zpěvem začal v 17 letech.\n\n"}
{"id": "1568001", "url": "https://cs.wikipedia.org/wiki?curid=1568001", "title": "Před polednem", "text": "Před polednem\n\nPřed polednem je zpravodajský pořad České televize, vysílaný v letech 2008–2011 na ČT24.\n\nPořad \"Před polednem\" byl vysílán od 9.15 do 11.00, později – od roku 2009 – až do 11.30. V rámci pořadu byl v 10.40 vysílán dvacetiminutový blok \"Světadíl\", který byl jako samostatný pořad reprízován na ČT24 v nočních hodinách. Pořad se skládal z rozhovorů k aktuálním českým i zahraničním tématům. Každou půlhodinu se v pořadu objevovala desetiminutová zpravodajská relace složená ze zpráv, sportu a předpovědi počasí. Součástí pořadu \"Před polednem\" byl také zahraniční tisk, ekonomické a burzovní zprávy, \"A Phrase A Day\" (v českém překladu \"Fráze dne\", blok obsahující kurz angličtiny) a \"Rendez-vous\" (interview s hostem).\n\nV pozici moderátora se vystřídalo mnoho tváří České televize, jako například František Lutonský, Patricie Strouhalová, Jakub Železný či Veronika Paroulková. V dubnu 2011 bylo vysílání pořadu pod názvem \"Před polednem\" ukončeno a nahrazeno dopoledním blokem \"Studia ČT24\".\n\nDo roku 2007 byl v dopoledním vysílání ČT24 zařazen jiný pořad se totožným názvem \"Před polednem\". Ten byl vysílán od 11.30 do 12.00, trval tedy pouze 30 minut, a obsahoval rozhovory pouze k jednomu tématu.\n"}
{"id": "1568002", "url": "https://cs.wikipedia.org/wiki?curid=1568002", "title": "Elizabeth Greenwood", "text": "Elizabeth Greenwood\n\nMary Elizabeth Greenwood (10. března 1873 – 28. července 1961) byla novozélandská fotografka. Byla jednou z prvních propagátorek autochromního fotografického procesu na Novém Zélandu. Její práce jsou ve sbírkách Muzea Nového Zélandu Te Papa Tongarewa a Národní knihovny Nového Zélandu. \n\nGreenwood vlastnila a provozovala komerční fotografické studio Elizabeth Greenwood Studios na Woodward Street ve Wellingtonu. Převážně fotografovala společenské události a portrétní fotografie. Greenwood byla také členkou Wellington Camera Clubu, byla porotkyní ve fotografických soutěžích a přednášela. V roce 1908 pořídila rozhovor o autochromním fotografickémprocesu s reportérem novin \"Dominion\". Demonstrovala tak reportérovi a čtenářům ve své době ukázku zcela nové techniky.\n\nAčkoli místo, kde se nachází většina fotografického materiálu a autochromových desek, není známo, Muzeum Nového Zélandu Te Papa Tongarewa a Národní knihovna Nového Zélandu mají ve svých sbírkách několik jejích děl.\n\nOtcem Greenwoodové byl Frederick Daw Greenwood, bratr učitelky a sociální pracovnice Ellen Sarah Greenwoodové. Greenwood pořídila portrétní fotografii své tety, kterou darovala Památníku Levin Memorial Home na památku charitativní práce své tety.\n"}
{"id": "1568003", "url": "https://cs.wikipedia.org/wiki?curid=1568003", "title": "Zuzana Vrbová", "text": "Zuzana Vrbová\n\nZuzana Vrbová (* 7. ledna 1951) je česká zpěvačka a herečka z divadla Semafor. V současné době se již umění nevěnuje a pracuje jako učitelka českého jazyka a dějepisu. Zuzana v divadle zastupovala svou kolegyni Helenu Lukasovou. Její strýc Jiří Vrba byl jedním ze zakladatelů Semaforu. \n\nZuzana Vrbová se hlavně proslavila díky hitu Jiřího Šlitra a Jiřího Suchého Sluníčko z divadelní hry Taková ztráta krve. Na LP desku tuto píseň sice přezpívala H. Lukasová, ale v hudebním klipu s Darkem Vostřelem jí nazpívala Zuzana Vrbová. \n\nPo svatbě převzala jméno manžela a dnes se jmenuje Zuzana Lejčarová\n\n\n\n"}
{"id": "1568004", "url": "https://cs.wikipedia.org/wiki?curid=1568004", "title": "František Wanka", "text": "František Wanka\n\nJUDR. František Wanka (18. ledna 1790 Plzeň – 5. července 1869 Plzeň) byl český právník a podnikatel, první purkmistr města Plzně zvolený v lidovém hlasování. Ve městě působil také jako kriminální akturár. \n\nNarodil se v rodině Františka Wanky a jeho ženy Barbory, rozené Pernerové, v Plzni. Získal právní vzdělání, následně se vrátil do Plzně a začal podnikat. \n\nVe 30. letech 19. století se stal, trvalým či přechodným, majitelem domů U Bílé růže (vedle radnice) a přilehlého domu č. p. 3, Císařského domu na hlavním náměstí a dalších. Postupně se stal též majitelem černouhelných dolů v okolí města, nájemcem městských hutí a hamrů v Horomyslicích, Chrástu a Hradišti a patřil k nejbohatším občanům města. \n\nPři požáru věže chrámu sv. Bartoloměje roku 1835 s nasazením vlastního života pomohl zabránit rozšíření ohně na hlavní část budovy. Roku 1842 se stal jedním ze zakladatelů Měšťanského pivovaru (\"Plzeňský Prazdroj\"). V letech 1839-1848 byl členem c. k. priv. ostrostřeleckého pluku, kde dosáhl hodnosti majora. Účastnil se červnových událostí roku 1848. Přihlásil se k Národní stráži a 7. prosince 1848 byl jmenován podplukovníkem. \n\nNa základě vyhlášení tzv. Březnové ústavy císařem Františkem Josefem I. roku 1849 se roku 1850 mohly uskutečnit volby zajišťující podstatně svobodnější možnost k volební účasti i kandidatuře. Z těchto voleb vzešel František Wanka vítězně a 5. září 1850 se stal prvním purkmistrem města zvoleným v rámci takové volby. \n\nBěhem výkonu funkce Františka Wanky došlo k realizaci velkého množství významných veřejných staveb či zakládání institucí:\n\n\nV otázce česko-německých kulturních sporů zaujímal v úřadu František Wanka neutrální postoje. Funkci purkmistra vykonával do 20. února 1861. V nových volbách se stal členem zastupitelstva, nikoliv však vládnoucí městské rady. V úřadu jej vystřídal na německý kulturní vliv orientovaný MUDr. Jan Maschauer.\n\nZemřel 5. července 1869 v Plzni ve věku 79 let a byl pravděpodobně pochován na Mikulášském hřbitově. \n\nFrantišek Wanka byl celkem třikrát ženatý. Roku 1818 se oženil s Evou Gradlovou, která roku 1824 zemřela. Téhož roku si Wanka vzal Zuzanu Schäferovou, ta však umírá roku 1842. Třetí manželkou mu byla Anna Hübschová, která zemřela rok před Wankovou smrtí, v roce 1878. Wanka byl otcem celkem pěti děti: František Xaver Štěpán, Zuzana Marie, Marie Ludmila, Agripina Ludmila Františka Komárková a Karel Josef Jindřich. Dcera Zuzana Marie byla manželkou bohatého plzeňského obchodníka a majitele cihelny v Bolevci Karla Klotze. \n\nNa jeho počest byla po Františku Wankovi roku 1855 pojmenována též jedna z ulic na nově vznikajícím Jižním předměstí nedaleko městských sadů, Wankova (později Jungmannova).\n\n\n"}
{"id": "1568005", "url": "https://cs.wikipedia.org/wiki?curid=1568005", "title": "Státní sekretariát (Ancien Régime)", "text": "Státní sekretariát (Ancien Régime)\n\nStátní sekretariát (\"franc. Secrétaire d'État\") byla královská instituce v době starého režimu ve Francii, založená v roce 1547. Úlohou státních sekretářů bylo plnění povinností přibližně na úrovni ministra, v oblastech zahraničních věcí, války, námořnictva, královského dvora, duchovenstva a původně též i pro protestantské záležitosti. Instituce zanikla během Velké francouzské revoluce. \n\nKrál Jindřich II. Francouzský založil státní sekretariát již v roce 1547, avšak bez výraznějších pravomocí. K transformaci na instituci, která byla zhruba na úrovni vlády a jednotlivých ministerstev došlo až za vlády krále Jindřicha z Valois roku 1588. Pozice státních sekretářů byly zařazeny mezi tzv. \"vysoké úředníky francouzské koruny\" (\"franc. Grands officiers de la couronne de France\").\n\nV průběhu let lehce kolísal počet státních sekretariátů. Původně byly ustanoveny čtyři, během vlády krále Ludvíka XV., jich bylo pět mezi lety 1718 a 1723. Následně byl počet zredukován opět na 4. V letech 1763 až 1780 existovalo znovu pět sekretariátů, následně až do svého zrušení opět čtyři. \n\n"}
{"id": "1568007", "url": "https://cs.wikipedia.org/wiki?curid=1568007", "title": "1866 v loďstvu", "text": "1866 v loďstvu\n\nTento článek obsahuje významné události v oblasti loďstev v roce 1866.\n\n"}
{"id": "1568010", "url": "https://cs.wikipedia.org/wiki?curid=1568010", "title": "Řád slávy (Arménie)", "text": "Řád slávy (Arménie)\n\nŘád slávy (: Փառքի շքանշան) je vyznamenání Arménské republiky založené roku 2010. Udílen je v jediné třídě cizím státním příslušníkům. \n\nŘád byl založen dne 22. prosince 2010. Udílen je v jediné třídě za významný přínos k posílení a rozvoji bilaterálních vztahů, za přínos k ochraně míru a mezinárodní bezpečnosti, za ochranu lidských práv a základních lidských svobod, za činnost podporující rozvoj hospodářských vztahů a za činnost k zachování duchovních hodnot a kultury. Udílen je zahraničním hlavám států, předsedům vlád, vrcholovým představitelům mezinárodních organizací či náboženským vůdcům. Udělen může být buď z osobního rozhodnutí prezidenta Arménie nebo na základě nominace, kterou je oprávněn podávat pouze předseda vlády Arménie. Hlavou řádu je úřadující prezident Arménie, kterému nesmí být během jeho výkonu funkce prezidenta uděleno žádné z arménských státních vyznamenání.\n\nPodobně jako většina arménských vyznamenání jsou i insignie Řádu slávy vyráběny mincovnou v Petrohradě.\n\nPoprvé byl řád udělen 4. října 2011 ruskému prezidentu Dmitriji Medveděvovi..\n\nVzhled řádového odznaku je inspirován insigniemi Řádu čestné legie. Má tvar pěticípé hvězdy s cípy v podobě maltézského kříže s hroty zakončenými kuličkami. Mezi cípy jsou paprsky o různé délce. Ve středu je kulatý bíle smaltovaný medailon se zlatým lemem. Uprostřed je zlatý barevně smaltovaný státní znak Arménie. Odznak je nošen na široké stuze spadající z pravého ramene na protilehlý bok.\n\nŘádová hvězda má stejný tvar jako řádový odznak.\n\nStuha je vínové barvy.\n"}
{"id": "1568019", "url": "https://cs.wikipedia.org/wiki?curid=1568019", "title": "Let US Air 1016", "text": "Let US Air 1016\n\nLet US Air 1016 byl pravidelný let společnosti US Airways v jihovýchodních Spojených státech, mezi Columbií v Jižní Karolíně a Charlotte v Severní Karolíně. Dne 2. července 1994, vletěli do bouře a microburst při pokusu přistát srazil letoun k zemi a následná dezorientace kapitána měla za příčinu potlačení a náraz do lesa, letoun DC-9 se zastavil až na silnici přibližně 1,5 km od letiště. Havárie a následný požár způsobily 37 úmrtí a vážně zranily šestnáct dalších.\n\nDatum: 2. července 1994\n\nPříčina: Microburst, chyba\npilota\n\nLetoun: McDonnell Douglas DC-9\n\nLetecká společnost: USAir\n\nCestující: 52\n\nPosádka: 5\n\nÚmrtí: 37\n\nZranění: 16\n\nPřeživší: 20\n"}
{"id": "1568021", "url": "https://cs.wikipedia.org/wiki?curid=1568021", "title": "Zdeněk Hora", "text": "Zdeněk Hora\n\nZdeněk Hora, vlastním jménem Zdeněk Novák (8. března 1903 Praha - 19??) byl český filmový a divadelní herec a operetní zpěvák.\nOd poloviny třicátých let působil v operetních divadlech (Malá opereta, Velká opereta, Švandovo divadlo) jako pěvecký sólista.\nJeho první filmová role byla role komisaře ve špionážním filmu Miroslava Cikána \"Vzdušné torpédo 48\". V dalších letech se objevil v různých rolích, hlavní mužskou roli řidiče Ferdu, po boku Hany Vítové, hrál ve filmu Děvče za výkladem. Ve filmu Žena pod křížem, hrála jeho manželku Věra Ferbasová. Ve filmu Naši furianti, hrál zamilovaného Václava Dubského. V roce 1938, ve filmu Panenka, hrál svou poslední větší roli, sochaře Výra. Později hrál již menší či epizodní role ve čtyřech filmech, naposled v roce 1952. V letech 1950 až 1959 byl tajemníkem pražského Ústředního loutkového divadla (dnes Divadlo Minor). Další informace po roce 1959, kdy odešel do důchodu, již nejsou známy.\n\n"}
{"id": "1568025", "url": "https://cs.wikipedia.org/wiki?curid=1568025", "title": "Ahuna vairja", "text": "Ahuna vairja\n\nAhuna vairja, středopersky Ahunvar, je zarathuštrická modlitba, nejposvátnější z těch co jsou obsaženy v Avestě. Obsahuje důležité prvky Zarathuštrova učení, ale její přesný výklad je předmětem debat. Je obsažena v Jasně 27 a komentuje ji \"Bagán jašt\" (Jasna 19-21), společně s dalšími dvě hlavními modlitbami: \"Ašem vohu\" a \"Jenhé hátam\". Přestože není k řazena ke gáthám, nejstarší částem Avesty, je také velice starobylá a sepsaná starší avestánštinou, o jejím úzkém vztahu k těmto textům svědčí název první gáthy – \"Ahunavaiti\" (Jasna 28) „obsahují ahunu“. Název modlitby \"ahuna\" „obsahující \"ahu\"“ či \"ahuna vairja\" „text obsahující slovo \"ahu\"“ vychází z fráze \"jatha ahú vairjó\" „jako nejlepší ahu“ kterou modlitba začíná, přičemž slovo \"ahu\" je zpravidla vykládáno jako pán.\n\n"}
{"id": "1568029", "url": "https://cs.wikipedia.org/wiki?curid=1568029", "title": "McLaren MCL35", "text": "McLaren MCL35\n\nMcLaren MCL35 je vůz formule 1 týmu McLaren Renault Formula 1 Team určený pro sezónu 2020. Díky stálosti pravidel mohl být vůz založen na úspěšném monopostu MCL34. Hlavní změny se nachází v zadní části vozu, která napodobuje trend velmi úzkých bočnic a chlazení. Tyto změny bylo možné provést až na novém voze, neboť si vynutily přepracování uložení motoru a převodovky. Zajímavou změnou je přechod na matnou barvu pro snížení hmotnosti . Jezdeckou sestavu tvoří Carlos Sainz Jr. a Lando Norris.\n\nHned první den testů ujel Sainz 161 kol a dosáhl 6. nejrychlejší čas. Během dne se soustředil na závodní simulace a zastávky v boxech. Závodní ředitel Andrea Stella uvedl, že se jedná o nejlepší první den testů za dlouhou dobu. Tým prošel svůj program bez problému podle plánu a vůz reagoval dle očekávání . Druhý den testů převzal řízení Norris, který si pochvaloval především podobné chování vozu jako MCL34. Ráno se tým věnoval aerodynamickým měřením, poté testování různých dílů, dlouhým jízdám, nastavením vozu a na závěr zkouškám spolehlivosti. V rámci dne ujel Norris celkem 137 kol a připsal si desátý čas . Poslední den prvních testů si oba jezdci rozdělili. Během dopoledne ujel Sainz celkem 76 kol a připsal si jedenáctý čas dne, zatímco Norris převzal řízení odpoledne a v rámci 49 kol se mu podařilo dosáhnout pouze na čtrnáctou příčku. Seidl na závěr testu zhodnotil, že tým splnil všechny body programu. Zároveň znovu pochválil spolehlivost, které tým dosáhl. Výkonnost monopostu dle něj odpovídá očekávání .\n\nDalší týden testování se nesl v podobném duchu. První den byl soustředěn na testování aerodynamiky nových dílů, na kterém se podíleli oba jezdci. Dohromady ujeli 103 kol a připsali si dvanáctý (Sainz) a sedmnáctý (Norris) čas . Další den převzal vůz Norris, jehož program se skládal z mnoha krátkých jízd a závodní simulace, během kterého ujel 113 kol a připsal si pátý nejrychlejší čas dne . Poslední den testů před prvním závodem ujel Sainz 163 kol a dosáhl na osmý nejrychlejší čas dne. Andreas Saidl druhý test ohodnotil jako úspěch. Tým přivezl zlepšení, která fungovala dle očekávání. Proměnlivé počasí během testů pak umožnilo testovat nový monopost v různých podmínkách. Dále znovu pochválil vysokou spolehlivost, která umožnila projít celý testovací program. Uvedl nicméně, že ostatní týmy jsou výkonnostně velmi blízko což povede na velmi těsnou a napínavou bitvu během sezóny . \n\nProhlášení o spolehlivosti potvrzuje i zhodnocení obou testů. Během nich ujel McLaren celkem 3733 km. Průměrně tedy dokázal urazit přes 622 km/133 kol denně. Pro srovnání, průměrný denní nájezd loňského vozu MCL34 během předsezónních testů byl 508 km. McLaren dokázal ujet třetí nejdelší vzdálenost po Mercedesu a Ferrari. Ke spolehlivosti také pomohl dodavatel motorů Renault, který neměl během testů jediný problém se spolehlivostí nejen ve vozech McLaren, ale i ve svém továrním týmu .\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n\n"}
{"id": "1568041", "url": "https://cs.wikipedia.org/wiki?curid=1568041", "title": "Dobrá voľba", "text": "Dobrá voľba\n\nDobrá voľba (česky \"Dobrá volba\") je slovenská levicová politická strana, která vznikla v říjnu 2019. Zakladatelem a předsedou strany je manažer Tomáš Drucker, který byl ministerem ve Třetí vláda Roberta Fica|třetí vlád Roberta Fica a vládě Petera Pellegriniho.\n\nStrana samostatně kandiduje v parlamentních volbách v roce 2020.\n"}
{"id": "1568044", "url": "https://cs.wikipedia.org/wiki?curid=1568044", "title": "Muzeum Franze Kafky", "text": "Muzeum Franze Kafky\n\nMuzeum Franze Kafky bylo otevřeno v roce 2005 v prostorách bývalé Hergetovy cihelny na Malé Straně, přímo na břehu Vltavy. Nabízí expozice Kafkových fotografií, spisů a různých předmětů, zejména pokud souvisejí s Kafkovým životem v Praze. Muzeum spravuje a provozuje Společnost přátel muzea.\n\nMuzeum je umístěno ve dvorním traktu bývalé cihelny, který stojí přímo na břehu Vltavy. Přístup je od stanice metra A Malostranská nebo od stanice tramvají Klárov Cihelnou ulicí. Otvírací hodiny jsou denně 10:00-18:00, telefon +420 257 535 373, E-mail office@kafkamuseum.cz. Vstupné 260 Kč, snížené 180 Kč, lze objednat i průvodcovskou službu v angličtině.. \n\n\n"}
{"id": "1568055", "url": "https://cs.wikipedia.org/wiki?curid=1568055", "title": "Gyulakeszi", "text": "Gyulakeszi\n\nGyulakeszi [ďulakesi] je obec v Maďarsku v župě Veszprém, spadající pod okres Tapolca. Nachází se asi 2 km jihovýchodně od Tapolcy a asi 43 km jihozápadně od Veszprému. V roce 2015 zde žilo 695 obyvatel. Dle údajů z roku 2011 tvoří 83,3 % obyvatelstva Maďaři, 2,4 % Romové a 1,7 % Němci, přičemž 14,9 % obyvatel se ke své národnosti nevyjádřilo.\n"}
{"id": "1568057", "url": "https://cs.wikipedia.org/wiki?curid=1568057", "title": "Žlebští z Lichtenburka", "text": "Žlebští z Lichtenburka\n\nŽlebští z Lichtenburka byla východočeská větev českého panského rodu Lichtenburků, kterou na počátku 14. století založil Václav Žlebský z Lichtenburka, syn Jindřicha z Lichtenburka a jeho druhé manželky Matyldy ze Žleb.\n\nZatímco Václav Žlebský z Lichtenburka vlastnil hrad Žleby s přilehlým panstvím a statky v Dolním Poohří s hradem Klapým (dnešní Hazmburk), jeho bratr Čeněk Žlebský z Ronovce ovládal hrad Ronovec a městečko Bělou. Jejich další bratr Smil III. z Lichtenburka se v pramenech objevil pouze roku 1310. Všichni bratři se politicky přidržovali svého strýce Oldřicha z Lichtenburka spolu se kterým byli přívrženci českého krále Jindřicha Korutanského. Mezi lety 1312 a 1314 Čeněk i Václav zemřeli a jejich majetky zdědil jediný Václavův syn Hynek Žlebský z Lichtenburka, jenž v tu dobu však ještě nebyl zletilý. Správy rodových statků se proto ujala jeho babička Matylda ze Žleb. Když Matylda v roce 1327 zesnula, Hynek se stal samostatným vládcem svého panství. Brzy se zařadil mezi nejvlivnější šlechtice své doby a dokonce se stal důvěrníkem krále Karla IV. S králem Janem Lucemburským Hynek zřejmě směnil své statky v Dolním Poohří s hradem Klapým a žlebské panství za hrad Poděbrady s přilehlým panstvím, jež bylo velmi výnosné. Oženil se s Anežkou z Landštejna. Z tohoto svazku sice vzešly tři dcery, ale žádný syn. Když Hynek roku 1251 zemřel, poděbradské panství zdědil manžel jeho dcery Elišky Boček z Kunštátu a Poděbrad. Žlebské panství až do konce svého života se svolením Karla IV. využívala vdova po Hynkovi Anežka z Landštejna, jejíž smrtí v roce 1370 žlebská větev rodu Lichtenburků definitivně zanikla.\n\nPraotcem Žlebských z Lichtenburka byl přední český šlechtic Jindřich z Lichtenburka, syn Smila I. z Lichtenburka. Z jeho prvního manželství s Domaslavou ze Strakonic vzešel syn Hynek Krušina I. z Lichtenburka, jenž se stal zakladatelem rodové větve Krušinů z Lichtenburka. Druhá manželka Matylda ze Žleb Jindřichovi porodila syny Václav Žlebského z Lichtenburka, Smila III. z Lichtenburka a Čeňka Žlebského z Ronovce. Když Jindřich z Lichtenburka roku 1296 zemřel, Lichtenburkové dosud žijící v majetkovém nedílu si rozdělili své panství. Jindřichovi synové z něj získali statky v Dolním Poohří s hradem Klapým (dnešní Hazmburk), hrad Žleby s přilehlým panstvím, hrad Ronovec s městem Bělou a polovinu města Brodu (dnešní Havlíčkův Brod) s okolními doly. Do pěti let došlo k dalšímu dělení majetku − Hynkovi zůstala polovina města Brodu s jeho doly, Václavovi připadly majetky v Dolním Poohří s hradem Klapým a žlebské panství a Čeněk dostal hrad Ronovec s městem ělou. V roce 1302 se v pramenech poprvé objevil Václav, Smil a Čeněk ho následovali v roce 1310. Politicky se žlebští bratři přidržovali svého strýce Oldřicha z Lichtenburka, jenž de facto byl hlavou celého rodu. Spolu s ním také podporovali českého krále Jindřicha Korutanského. Roku 1310 Václav s bratry figuroval na listině svého strýce Rajmunda, což dokazuje, že na Brodu měli také nějaké menší podíly. Jindřich Korutanský byl však ještě téhož roku nakonec poražen a vyhnán z Čech Janem Lucemburským, jenž se následně stal novým českým králem. Po roce 1310 Čeněk i Smil zmizeli z pramenů. Zatímco Čeněk zahynul v blíže neidentifikovatelné pohraniční válce s Rakušany, Smilova příčina úmrtí je neznámá, stejně jako Václavova, který se z pramenů vytratil po roce 1312. V roce 1314 již byli všichni tři bratři prokazatelně mrtví.\n\nZatímco Čeňkovo manželství s jistou Anežkou zůstalo bezdětné, Václav po sobě z manželství s jinou Anežkou zanechal syna Hynka Žlebského z Lichtenburka. Hynek nebyl v době smrti svého otce a strýců ještě zletilý a správy rodových statků se proto ujala jeho babička Matylda ze Žleb, jež se vyznamenala jako velmi energická žena a svému vnukovi dědictví udržela v původním rozsahu. Hynek ho převzal po Matyldině smrti v roce 1327. Zdědil nejen majetky svého otce Václava, ale také statky po svých strýcích Čeňkovi a Smilovi.\n\nHynek Žlebský z Lichtenburka se soustředil především na získání královského hradu Poděbrady s bohatým a významným panstvím, které k němu náleželo. Aby toho dosáhl, předal českému králi Janovi Lucemburskému zřejmě své državy v Dolním Poohří s hradem Klapým a hrad Ronovec s městečkem Bělou. August Sedláček a Dobroslava Menclová se však domnívali, že do královského vlastnictví Klapý přešel už za života Hynkova otce Václava před rokem 1314, V roce 1345 Jan Lucemburský Hynkovi skutečně udělil hrad Poděbrady s přilehlým panstvím do „ušlechtilého manství“, což posílilo Hynkovu mocenské i hospodářské postavení. Hynkovou ženou se stala Anežka, dcera významného velmože Viléma z Landštejna. V roce 1337 Hynek zasedal u zemském soudu. Na vrcholu své kariéry stanul v druhé polovině 40. let, kdy se prosadil v okolí markraběte a pozdějšího krále i císaře Karla IV., jehož doprovázel i na mnoha cestách. Vzestup Žlebských z Lichtenburka pozastavilo až Hynkovo náhlé skonání 2. listopadu 1351.\n\nProtože po sobě Hynek nezanechal žádného mužského potomka, poděbradské panství po něm zdědil jeho zeť, manžel jeho dcery Elišky, Boček z Kunštátu a Poděbrad, předek českého krále Jiřího z Poděbrad. Další Hynkova dcera Markéta z Lichtenburka byla provdána za Henslina z Třemšína, po jehož smrti v roce 1261 do kláštera klarisek v Českém Krumlově, kde kolem roku 1267 zemřela. její sestra Anežka z Lichtenburka se podle Kazimierza Jasińskiého vdala za ministerberského knížete Mikuláše Malého z rodu slezských Piastovců, jemuž porodila syna Boleslava III. Jan Urban však nic o jejím sňatku do Polska ve své knize \"Lichtenburkové\" neuvádí. Mluví pouze o tom, že se v roce 1352 vzdala dědického podílu na hradě Žlebech. Vdově po Hynkovi Anežce z Landštejna král Karel IV. v únoru 1352 povolil po zesnulém manželovi svobodně užívat žlebský hrad s přilehlým panstvím. Podle další domluvy z roku 1356 mohla Anežka do konce svého života pobývat na Žlebech jakožto na svém vdovském sídle, po její smrti však mělo být žlebské panství postoupeno královské komoře, a to formou prodeje za 3300 kop pražských grošů. Žlebským purkrabím, který fakticky vedl správu Anežčina žlebského panství, se stal Modliboh z Heřmanic. V roce 1370 ve městečku Žlebech Anežka založila špitál pro chudé a brzy poté téhož roku zemřela, čímž rod Žlebských z Lichtenburka definitivně vymřel. Žlebské panství po její smrti plně převzala královská komora.\n\nVývoj majetkové držby Žlebských z Lichtenburka je uveden v kapitole Dějiny. V této kapitole se nachází pouze podrobný popis jejich majetků.\n\nNejasnosti panují ohledně majetku Žlebských v Dolním Poohří, protože se nejednalo o souvislé panství a není proto jisté, co všechno jim zde patřilo. Tato oblast byla zřejmě poměrně lukrativní, protože byla velmi vhodná pro zemědělství a procházelo tudy několik obchodních stezek. Žlebští zde možná vlastnili hrad Klapý (dnešní Hazmburk). Hospodářským centrem dominia v Dolním Poohří byly zřejmě Libochovice. Hlavním sídlem Žlebských z Lichtenburka byl hrad Žleby, ke kterým patřila Uhelná Příbram, vesnice Žleby, Skovice, Markovice, Biskupice, Zaříčany, Tři Dvory a od roku 1327 také Zehuby. Žlebští dále vlastnili městečko Bělou a hrad Ronovec, ke kterému patřila Dolní Krupá, Čachotín, Horní Krupá, Rozsochatec, Cibotín a Kojetín, u kterého se patrně naházely štoly na dolování stříbra.\n\nOd roku 1345 Hynek Žlebský z Lichtenburka ovládal také hrad Poděbrady a výnosné panství, které k němu náleželo. Pod něj spadalo město Poděbrady a vesnice Štolmíř, Dobřichov, Pečky, Chrást, Velenka, Sadská, Hradištko, Písty, Zvěřínek, Zdebudice, Polabec, Kluk, Sokoleč, Osek, Zboží, Kouty, Choťánky, Pátek, Křečkov, Větrostráže a dvory Babín a Nový Dvůr. Jednalo se o velmi lidnatou, rozsáhlou a lukrativní oblast.\n\nErbovní figura Žlebských z Lichtenburka se od ostatních Lichtenburských větví nijak nelišila. V erbu Lichtenburkové nosili zkřížené ostrve o šesti sucích ve zlatém štítu. V klenotu měli kapra na pavím ocase (kytě), který je v celém lichtenburském rodě poprvé doložen až roku 1302 na na pečeti Václava Žlebského z Lichtenburka, ačkoli podle Dalimilovy kroniky kapra do erbu získal už v roce 1257 Václavův dědeček Smil z Lichtenburka. \nDochovalo se celkem 9 pečetí příslušníků rodu Žlebských z Lichtenburka, které byly celkem 4 typů. Po Václavovi Žlebském z Lichtenburka se dochoval pouze jeden typ pečetě, a to z let 1302, 1307, 1310 a dále z let 1314 a 1322, kdy byl Václav již po smrti a jeho pečetidlo využívala jeho matka Matylda. Ttao pečeť byla okrouhlá s průměrem 51 milimetrů. V poli měla gotický štít se zkříženými ostrvemi a kbelcovým helmem. V klenotu se nacházela paví kyta přeložená rybou. Na pečeti gotickou majuskulou stál opis +S. WENZESLAI.LVChTenBVRC. V roce 1310 pečetil také Václavův mladší bratr Smil III. z Lichtenburka, jehož jediná dochovaná pečeť byla okrouhlá s průměrem 26 milimetrů a v poli měla gotický štít, v němž se nacházely zkřížené ostrve. Stál na ní opis +S.ZMILOnIS. DE. LVCHTENBVRC. Pečetě Václavova syna Hynka Žlebského z Lichtenburka se dochovaly z let 1327, 1329 a 1345 a všechny tři byly originální. Pečeť z roku 1327 byla okrouhlá s průměrem 29 milimetrů a v poli měla gotický štít, v němž byly zkřížené ostrve a jenž měl kbelcový helm. V klenotu se nacházela ryba. Na pečeti bylo napsáno +.S.h.InCOnE.SLEWEIn. Další Hynkova pečeť z roku 1329 byla také okrouhlá s průměrem 26 milimetrů a v poli měla hrncový helm s přikryvadly z profilu, v jehož klenotu byla kyta přeložená rybou. Stál na ní opis + S. hInCOnIS.DE.LVChTENBVRCh. Poslední zachovalá Hynkova pečeť z roku 1345 byl také okrouhlá. V poli měla gotický štít skloněný vpravo a helm s přikryvadly. V klenotu se nacházela vysoká kyta přeložená rybou. V poli byly podle Augusta Sedláčka také sepjaté ruce a písmeno C. Stál na ní opis +S HINCOnIS D ZLEBEn.\n\n"}
{"id": "1568060", "url": "https://cs.wikipedia.org/wiki?curid=1568060", "title": "Digitální technická mapa", "text": "Digitální technická mapa\n\nDigitální technická mapa (DTM) je digitální mapa zaměřená zejména na technickou a dopravní infrastrukturu. Na podkladě mapy výškopisu a polohopisu zobrazuje stavební i přírodní objekty reálného světa (např. budovy, silnice, sloupy, stromy atd.) a průběhy inženýrských sítí, které se v daném území nacházejí. \n\nMožnost plošného zavedení DTM byla diskutována už v letech 2004 a 2005, avšak diskuse tehdy nevyústily v realizaci.\n\nNa konferenci E-government ve dnech 4. a 5. září 2018 v Mikulově, podepsaly všechny důležité instituce a sdružení memorandum o spolupráci při zajištění podpory vzniku Digitální technické mapy České republiky. Ta má sloužit k systematické a jednotné správě technických geografických dat včetně poskytování informací orgánům veřejné moci, vlastníkům nemovitostí, investorům a veřejnosti zejména pro územně plánovací činnost a územní a stavební řízení a pro zajištění činnosti jednotného informačního místa podle zákona o opatřeních ke snížení nákladů na zavádění vysokorychlostních sítí elektronických komunikací. Dosud žádný takový ucelený a důvěryhodný systém neexistoval, což zpomaluje výstavbu infrastuktury, zvyšuje náklady a a udržuje nadměrnou byrokratickou zátěž. Podle memoranda by se DTM ČR měla stát integrální součástí elektronizace územně plánovacího, územního a stavebního řízení a je nezbytným předpokladem pro efektivní využívání stávající technické infrastruktury a zároveň efektivní plánování budoucí výstavby, efektivním nástrojem pro ochranu vlastnických a jiných práv, základem pro efektivní pasportní úlohy státu i územních samospráv, významným zdrojem dat a informací zejména pro bezpečnost státu, krizové řízení a Integrovaný záchranný systém. DTM podle memoranda má být zákonem definována jako jednotné digitální mapové dílo velkého měřítka včetně souvisejících služeb, které se skládá z digitálních technických map krajů, které je mají provozovat v rámci řenesené působnosti výkonu státní správy. DTM má být součástí Národního architektonického plánu ČR jako jedna z centrálních sdílených digitálních služeb eGovernmentu.\n\nDosud bylo vedení DTM na samosprávné úrovni a dobrovolné, takže digitální technické mapy byly vedeny pouze v některých obcích a v 6 krajích ze 14. \n\nPracovní skupina zaštítěná sněmovním výborem pro veřejnou správu a regionální rozvoj následně v roce 2019 připravila legislativní návrh digitální technické mapy České republiky. Jednání se účastnili zástupci většiny politických stran ve sněmovně, ICT unie, zástupci dotčených ministerstvech a zástupci samospráv. Navrhovaná právní úprava zavádí pojem digitální technická mapa kraje a ukládá krajům povinnost ji vést podle jednotné specifikace tak, aby bylo možné data z krajů spojit a vytvořit bezešvou technickou mapu ČR. Konkrétní specifikace jednotlivých tříd mapových prvků má stanovit prováděcí právní předpis, pro jehož tvorbu mají využity zkušenosti z dosavadní dobré praxe, například z Institutu plánování rozvoje hl. m. Prahy, který provozuje kvalitně technickou digitální mapu Prahy včetně propracovaných procesů při přejímání a výdeji dat. V první fázi však data převzatá od správců inženýrských sítí nebudou právně závazná a prozatím bude i nadále nutné při stavbě právní vyjádření o existenci sítí od jednotlivých správců. Součastí bezešvého celostátního řešení má být i systém na hromadné rozesílání a přijímání těchto vyjádření. Digitální technické mapy krajů mají být zastřešeny informačním systémem digitální mapy veřejné správy, jehož správcem má být Český úřad zeměměřický a katastrální, a tak bude zabezpečeno zobrazení map v jednotném rozhraní. Návrh zákona se souhlasným stanoviskem vlády je projednáván sněmovnou jako sněmovní tisk 525 a pokud by byl schválen, bude digitální technická mapa České republiky zpřístupněna nejpozději 30. června 2023.\n\n"}
{"id": "1568061", "url": "https://cs.wikipedia.org/wiki?curid=1568061", "title": "Lukáš Tůma", "text": "Lukáš Tůma\n\nLukáš Tůma (* 4. června 1987 Příbram) je český ochránce přírody a komunální politik. Založil Podbrdské ekologické středisko Fabián, podílel se rozsáhlých ekologických aktivitách nejen v Rožmitále pod Třemšínem, kde se posléze stal zastupitelem a střetával se s tamním komunistickým vedením města. Od roku 2015 byl tzv. stínovým ministrem životního prostředí Strany zelených. Už jako člen STAN se roce 2018 stal zastupitelem městské části Praha 7.\n"}
{"id": "1568064", "url": "https://cs.wikipedia.org/wiki?curid=1568064", "title": "Muzeum čokolády", "text": "Muzeum čokolády\n\nMuzeum čokolády je soukromé muzeum, které v roce 2018 otevřela česko-belgická rodinná společnost Chocotopia v historickém domě, kde už předtím vystavovalo voskové figuríny Musée Grévin. Je zaměřeno hlavně na děti a mládež a nabízí rozsáhlou expozici o původu a výrobě čokolády, kterou si návštěvníci mohou sami vyzkoušet. Součástí je i muzeum voskových figurin a další doprovodné expozice, v přízemí je prodejna belgické čokolády. Do vyšších pater lze vyjet výtahem.\n\nNejkratší přístup je od stanice tramvají nebo metra B Náměstí republiky Prašnou branou a Celetnou ulicí, případně ze stanice metra A Můstek ulicí Na příkopě a Celetnou. Otvírací hodiny jsou denně 10:00-18:00, telefon +420 226 776 776, E-mail info@chocotopia.cz. Vstupné 260 Kč, snížené 180 Kč a děti do 5,9 roku mají vstup zdarma. Lze objednat i průvodcovskou službu v angličtině.\n\n\n"}
{"id": "1568065", "url": "https://cs.wikipedia.org/wiki?curid=1568065", "title": "Jaroslav Jugas ml.", "text": "Jaroslav Jugas ml.\n\nJaroslav Jugas (*27. srpna 1966, Zlín) je český (československý) automobilový závodník.\n\nJaroslav Jugas je syn bývalého úspěšného českého fotbalisty Jaroslava Jugase st. Jeho soutěžní kariéra započala v roce 1986, ve spojení s věhlasným AMK JZD Slušovice (v roli jezdce s vozem Škoda 120 LS). Jeho premiéru však zhatila porucha motoru a Jaroslavova další kariéra se přesunula na pozici spolujezdce, kde působí doposud… \nJe ženatý (manželka Klára, 3 dcery – Karolína, Vanda, Julie)\n\n\n\n1. místo Rallysprint Kopná\n\n1. místo Rally Příbram\n\n1. místo Horácká Rally\n\n1. místo Rally Agropa\n\n\n1. místo Rallye Monte Carlo ve tř. 8 (2012, 2013)\n"}
{"id": "1568073", "url": "https://cs.wikipedia.org/wiki?curid=1568073", "title": "TOM-8", "text": "TOM-8\n\nVZLÚ TOM-8 a TOM-208 byly první letouny, které byly vyvíjeny ve Výzkumném a zkušebním leteckém ústavu v Praze Letňanech. Jedná se o poslední československou konstrukci cvičného vojenského letounu s pístovým motorem. Letoun se měl stát nástupcem armádním letectvem používaných strojů Let C-11 (licenční, sovětský JAK-11), který byl vyráběn v letech 1953–1956 v Letu Kunovice.\n\nRokem 1954 začala ve VZLÚ nová éra. Ústav přijal zaměstnance z výzkumných a vývojových oddělení průmyslových podniků a stal se vědeckou a technickou základnou leteckých výrobců. Opačný pohled na tuto kontroverzní skutečnost je, že rozhodnutím centrálních orgánů byly zrušeny konstrukční útvary u jednotlivých leteckých výrobců. Toto období trvalo 4 roky (1954-1958). \n\nHlavní náplní práce v tom období byly: víceúčelový letoun L-60 Brigadýr, sportovní L-40 Meta-Sokol a vrtulník HC-2. Největším úspěchem tohoto období byl bezpochyby vývoj proudového letounu L-29 Delfín navržený VZLÚ a poháněný motorem domácí výroby Walter M-701. První prototyp vzlétl z Kbelského letiště 5. dubna 1959.\n\nVýzkumný a zkušební letecký ústav (VZLÚ) připravoval i cvičný dvousedadlový letoun pro pokračovací výcvik označený VZLÚ TOM-8 (XL-8). Konstruktérem byl ing. Karel Tomáš, šéfkonstruktér čakovické Avie, který byl předislokován z čakovické Avie a byl v té době zaměstnancem VZLÚ. Prototyp s elektricky stavitelnou vrtulí V-421 a motorem Walter M-208C (Praga Doris) poprvé zalétal 23. dubna 1956 pilot Ludevít Dobrovodský s \"imatrikulací\" V-01. Letové zkoušky prokázaly celkem dobré vlastnosti draku, ale zdrojem potíží byl ne příliš spolehlivý motor M-208C. Letoun měl být vybaven fotokulometem pro výcvik ve střelbě a pod každou polovinou křídla měly být dva zásobníky pro nácvik bombardování. \n\nPokračováním byl prototyp TOM-208, který poprvé vzlétl 18. července 1957 s imatrikulací V-11 (později změněna na OK-08). V letech 1958–9 byl osazen motorem M-208D. Připravovalo se předání dokumentace k sériové výrobě v Moravanu Otrokovice, ale počátkem roku 1960 byly práce zastaveny.\n\nCelý projekt trpěl nejasnými požadavky ministerstva národní obrany. Hlavním problémem byl jistý anachronismus, že na sklonku 50. let bylo vyvíjeno cvičné letadlo s pístovým motorem. V té době dostávaly přednost cvičné letouny s proudovými motory. Na straně druhé je nutné zmínit, že koncepčně podobný, cvičný letoun Pilatus P-3 s pístovým motorem o výkonu 180 kW/240 k, který vznikl ve stejném období (1956), se přes vývojovou řadu typů PC-7, PC-9 a PC-21 vyrábí až do současnosti.\nLetouny TOM-8 a TOM-208 byly předurčeny jako cvičné letouny pro základní a pokračovací výcvik vojenských pilotů mezi školními Z-26 a cvičnými variantami bojových letounů s možností létat akrobatické prvky vyšší pilotáže. \n\nTOM-8 byl celokovový samonosný dolnokřídlý jednoplošník pro dva muže posádky (zdvojené řízení). Letoun byl poháněn motorem Walter M-208C s dvoulistou stavitelnou vrtulí V-411C (později V-421), standardní ocasní jednotkou, tříkolovým zatahovacím podvozkem a s hydraulicky ovládanými přistávacími klapkami a byl schopný úplné akrobacie.\n\nJednonosníkové křídlo s plechovým potahem bylo třídílné. Střední část byla spojena s trupem a na ni se napojovaly lichoběžníkové vnější části. Křidélka byla aerodynamicky a staticky vyvážená. Pouze křidélka a kormidla (s duralovou kostrou) měly plátěný potah. Kýlová a stabilizační plocha byly celokovové. Všechna tři kola podvozku byla odpérována olejo-pneumatickými tlumiči, zadní kola byla opatřena brzdami. Zatahování podvozku do centroplánu a trupu se dělo hydraulicky.\n\nKonstrukčně a technologicky byl TOM-8 zbytečně těžký letoun s příhradovou konstrukcí trupu a s nenosným plechovým potahem (odnímatelné panely). To nebyl výmysl konstruktéra pana ing. Karla Tomáše, ale požadavek vojenské správy tehdy Čepičkova ministerstva obrany. \n\nModernější byl TOM-208 (XL-208) s poloskořepinovým trupem (částečně s využitím duralu), s prostornější kabinou a s odklápěcím krytem kabiny. Upravena byla i svislá ocasní plocha. Instalovaný motor Walter M-208D dopracovaný ing. Janem Součkem z pražského Motorletu se jevil podstatně v lepší kondici, než původní verze M-208C. Letoun byl o 15 kg těžší, než předchozí prototyp. \n\nZalétaný prototyp TOM-8 ukázal i na nevýhody prosazené konstrukční koncepce trupu. Práce na něm dále nepokračovaly. Začal se vyvíjet a stavět letoun TOM-208 s modernější konstrukcí trupu a prostornější kabinou. Prototyp TOM-208 s poloskořepinovým trupem byl zalétán 18. července 1957 opět zkušebním pilotem Ludevítem Dobrovodským. \n\nPrototyp pilotován ing. Kuncem skončil nehodou 23. září 1959.\n\nO letoun TOM-208 připravený v roce 1960 pro sériovou výrobu ministerstvo národní obrany ztratilo zájem. Výroba omezeného počtu letounů pro využití Svazarmem nepřicházela z ekonomických důvodů do úvahy.\n\nV největším expozičním hangáru Leteckého muzea VHÚ je vystaven letoun VZLÚ TOM-8 (OK-08, výr. č. 4), jehož osud, jak bylo uvedeno, však nebyl právě nejšťastnější. \n\nVystavený letoun byl zachráněn z Dětské psychiatrické léčebny v Opařanech v červenci 1967, kde sloužil k pobavení dětských pacientů. Ve velmi špatném stavu byl předán k počáteční opravě do VZLÚ Praha. První renovace byla ukončena v červenci 1968 a letoun byl vystaven až do roku 1972. V letech 1973-1978 byla provedena generální oprava ve vojenských leteckých opravnách v Čáslavi. Při ní se bohužel ztratil původní unikátní motor Praga M-208C a elektricky stavitelná vrtule V-421. Oba agregáty byly nahrazeny podobnými z letounu L-60 „Brigadýr“. Po této opravě byl letoun TOM-8 znovu vystaven v expozici leteckého muzea ve Kbelích.\n\nV majetku brněnského technického muzea je trup resp. torzo z havarovaného letounu TOM-208.\n\n\n\nData pro TOM-8 podle\n\n\n\n\n\n"}
{"id": "1568075", "url": "https://cs.wikipedia.org/wiki?curid=1568075", "title": "Jonny Jakobsen", "text": "Jonny Jakobsen\n\nJonny Jakobsen (* 17. listopadu 1963 Malmö) je bývalý dánsko-švédský zpěvák stylu Eurodance. Na začátku své kariéry vystupoval jako Johnny Moonshine, ale nejvíce se proslavil pod pseudonymem Dr. Bombay. Pod tímto jménem vydal v roce 1998 album \"Rice and Curry\", obsahující hity \"Rice & Curry\", \"Calcutta (Taxi Taxi Taxi)\" a \"SOS (The Tiger Took My Family)\". Následně vydal tři další alba pod jinými pseudonymy.\n\nJonny Jakobsen se narodil 17. listopadu 1963 ve Švédsku dánskému otci a švédské matce. Má čtyři sourozence (sestry Susanne, Vinni, Lis a bratr Niels) a jednoho syna (Jimmy Jakobsen). Než začal vystupovat jako zpěvák, působil jako taxikář v Kodani.\n\nNa začátku své kariéry vystupoval jako country zpěvák Johnny Moonshine. Pod tímto jménem vydal v roce 1995 album \"Johnny Moonshine & The Troubled Water Band.\"\n\nKvůli neúspěchu alba přešel k žánru eurodance, který byl v té době populární. Spojil se s producentem Robertem Uhlmannem a od roku 1998 používal jméno Dr. Bombay, což byl „indický taxikář, mystik, hráč na sitár, kuchař, zaklínač hadů a vášnivý fanoušek závodů na slonech“. Vystupoval v tradičních indických oděvech (tunika kurta, turban pagri) a s tmavými brýlemi.\n\nO tři roky později vydal album \"Under the Kilt\" pod novým pseudonymem Dr. MacDoo (Skot) a v letech 2006 a 2007 vydal dvě nová alba jako Carlito (Mexičan).\n\nV roce 2018 vydal ke dvacetiletému výročí nový singl \"Stockholm to Bombay\", o rok později k němu zveřejnil hudební video.\n\n"}
{"id": "1568077", "url": "https://cs.wikipedia.org/wiki?curid=1568077", "title": "Parazit (rozcestník)", "text": "Parazit (rozcestník)\n\nParazit může znamenat:\n\n"}
{"id": "1568079", "url": "https://cs.wikipedia.org/wiki?curid=1568079", "title": "Einstein – Případy nesnesitelného génia", "text": "Einstein – Případy nesnesitelného génia\n\nEINSTEIN: Případy nesnesitelného génia je český televizní seriál, který se vysílá na TV Prima od 14. března 2020.\nJe to o profesorovi Filipovi Koenigovi, který zdědil genialitu od svého prapra dědečkovi Alberta Einsteina a nyní podporuje pražskou kriminální polici jako konzultant.\n\n33 letý Profesor Filip Koening narozen 25.7.1986 (Vojtěch Kotek), který je údajně praprapravnukem Alberta Einsteina, který vyučuje fyziku na univerzitě a pracuje na tom, aby navždy vyřešil energetické problémy lidstva. Je nejmladším profesorem, který kdy vůbec přednášel teorii fyziky, a může se pyšnit IQ 210. Jednoho dne ale skončí na policii kvůli drogám a hrozí mu vězení. Na poslední chvíli tak dostane návrh. Místo toho, aby seděl za mřížemi, se musí stát poradcem při vyšetřování vražd. Filip trpí dědičnou Huntingtonovou chorobou, proto žije svůj život naplno, zbývá mu nanejvýš 7 let života, když se pokusí během jedné lékařské prohlídky ukrást z ordinace léky, aby zpomalil zhoršování svého zdravotního stavu, je zatčen a poslán do vězení. Tam se ale připlete k vyšetřování vraždy a pomalu začne rozplétat složitý případ. Policie pochopí, že by Filip mohl být se svým geniálním uvažováním ku prospěchu. Dostane tak nabídku od šéfa kriminálky, že se může stát konzultantem, nebo si půjde sednout. Filip si vybírá tu první možnost, i když velmi nerad.\n\nHerci, kteří hrají v opakující se ve vedlejší roli. Seřazeno podle epizod.\n\nHerci, kteří se objevili v jedné nebo více epizodách.\n\n\n"}
{"id": "1568082", "url": "https://cs.wikipedia.org/wiki?curid=1568082", "title": "Mineralogické muzeum", "text": "Mineralogické muzeum\n\nMineralogické muzeum Přírodovědecké fakulty UK vystavuje přes 2000 vybraných exponátů, zejména z domácích nalezišť, a sídlí v budově fakulty, Praha 2, Albertov 6. Mimo vysokoškolské prázdniny je přístupné i pro veřejnost po předchozí domluvě.\n\nMuzeum vzniklo už roku 1775 jako „kabinet přírodnin“ (\"Musaeum naturae Pragense\"), a to jako první v celé monarchii. Císařovna Marie Terezie zvláštním výnosem nařídila majitelům všech rudných dolů, aby pozoruhodné exempláře minerálů posílali tomuto kabinetu. Původní sbírka vznikla z darů české šlechty, mezi níž byla řada přírodovědců, a ze sbírky zrušeného jezuitského řádu. Byla umístěna v přízemí Klementina a správcem muzea byla lékařská fakulta. Roku 1820 byl profesorem přírodopisu na lékařské fakultě jmenován mladý Jan Svatopluk Presl (1791–1849), který se sbírce velmi věnoval a sestavil i přesný inventář 4 316 ukázek minerálů, 700 ukázek hornin, 2 000 sádrových modelů krystalů a 1 250 ukázek zkamenělin. \n\nPři reformě univerzity v roce 1848 přešly přírodní vědy na filosofickou fakultu a s nimi i mineralogický kabinet. Roku 1880 se sbírka konečně přestěhovala do větších prostor nově postavené budovy v Praze 2, Viničná 7, kde zůstala až do roku 1945. Jenže roku 1882 byla pražská univerzita rozdělena na německou a českou a budova ve Viničné i s mineralogickou sbírkou připadla německé univerzitě. Budováním nové katedry i mineralogické sbírky české univerzity byl pověřen profesor mineralogie Karel Vrba (1845–1922), který se tomu věnoval s velkým úsilím. Mineralogie sídlila v najatých prostorách ve Spálené ulici, až se roku 1914 přestěhovala do nové budovy v Praze 2, Albertov 6, kde sídlí dodnes. Ale už v roce 1896 měla nová sbírka 4561 inventárních čísel a když ji roku 1916 Vrba předával v nových prostorách svému nástupci Františku Slavíkovi (1876–1957), bylo jich přes 6600. Sbírka pak utrpěla při zavření českých vysokých škol nacisty, když byla vystěhována na chodby obchodní školy v Horské ulici, a v roce 1945 se řada exponátů ztratila. \n\nKdyž se prof. Slavík vrátil z koncentračního tábora, pustil se do stěhování zpět a obnovy původní instalace, ale teprve roku 1951 mohl sbírku otevřít. Za jeho nástupců sbírka utěšeně rostla a po velké revizi, zatřídění sbírky německé univerzity a vyřazení nepotřebného materiálu, jímž byl pověřen mineralog Karel Tuček (1906–1990), měla v roce 1982 více než 21 tisíc položek. Do současnosti vzrostla na více než 22 tisíc kusů, z nichž přes 2000 je vystaveno v prvním patře budovy Albertov 6..\n\nNejbližší zastávka MHD je tramvajová Albertov, odkud je na opačný konec stejnojmenné ulice asi 300 m. Mineralogické muzeum přírodovědecké fakulty UK je přístupné zdarma i pro veřejnost, nemá však pevné otevírací hodiny a návštěvu je třeba předem objednat a domluvit.\n\n\n"}
{"id": "1568091", "url": "https://cs.wikipedia.org/wiki?curid=1568091", "title": "Čas na dobrodružství", "text": "Čas na dobrodružství\n\nČas na dobrodružství (v anglickém originále Adventure Time) je americký animovaný televizní seriál z žánru fantasy vytvořený animátorem a scénáristou Pendletonem Wardem pro televizní stanici Cartoon Network, kde byl mezi vysílán mezi lety 2010 a 2018. Česká televize odvysílala na stanici 84 z 283 jedenáctiminutových dílů v českém znění. Hlavními hrdiny seriálu jsou dospívající chlapec Finn (v originálním znění Jeremy Shada) a jeho psí kamarád Jake (John DiMaggio), který umí měnit tvar. Vydávají se spolu po vzoru her na hrdiny na dobrodružství napříč zemí zvanou \"Ooo\", ve které se rozprostírají rozličné regiony, například Cukrové království vedené princeznou Žvýkačkou, Ledové králoství mrzoutského Ledového krále (Tom Kenny), Ohnivé království nebo Boulosféra. Setkávají se s řadou monster a spřátelí se s několika bytostmi – královnou upírů Marceline (Olivia Olson), princeznou Haluška nebo Lady Duhorožkou. Navzdory křiklavým barvám prošla země \"Ooo\" katastrofickou válkou.\n\nSeriál byl dobře kriticky přijat, byl vyzdvihován pro inovaci žánru televizní animace a získal řadu nominací a ocenění včetně Peabody Award nebo několika cen Emmy. Na seriálu spolupracovalo několik tvůrců, kteří posléze vytvořili vlastní úspěšné animované seriály, jako například Rebecca Sugarová (Steven Universe), Patrick McHale (Za zdí zahrady) nebo Justin Roiland (Rick a Morty).\n\n"}
{"id": "1568099", "url": "https://cs.wikipedia.org/wiki?curid=1568099", "title": "Andy Gibb", "text": "Andy Gibb\n\nAndrew Roy Gibb, známý jako Andy Gibb (5. března 1958, Manchester, Anglie – 10. března 1988, Oxford, Anglie), byl britský zpěvák a nejmladší bratr Barryho, Robina a Maurice ze skupiny Bee Gees. Sólovou kariéru začal v roce 1975, o dva roky později vydal debutové album. Písně \"I Just Want to Be Your Everything\", \"(Love Is) Thicker Than Water\" a \"Shadow Dancing\" se umístily na prvním místě v americkém singlovém žebříčku Billboard Hot 100. Zemřel pět dní po oslavě třicátých narozenin na myokarditidu (zánět srdečního svalu) v důsledku virové infekce způsobené dlouholetým užíváním kokainu.\n\n\n"}
{"id": "1568100", "url": "https://cs.wikipedia.org/wiki?curid=1568100", "title": "Seznam zaniklých sídel v Chorvatsku", "text": "Seznam zaniklých sídel v Chorvatsku\n\nZde je seznam zaniklých sídel v Chorvatsku. Jsou zde uvedena ta sídla, v nichž v roce 2011 trvale žilo 0 obyvatel. Jsou zde uvedena pouze sídla, u kterých bylo v roce 2011 provedeno sčítání lidu.\n"}
{"id": "1568101", "url": "https://cs.wikipedia.org/wiki?curid=1568101", "title": "Lukáš Langmajer", "text": "Lukáš Langmajer\n\nLukáš Langmajer (* 25. srpna 1980 Plzeň) je český herec.\n\nLukáš Langmajer se narodil 25. srpna 1980 v Plzni. Je mladším bratrem českého herce a dabéra Jiřího Langmajera. Do povědomí veřejnosti se dostal v roce 2008, kdy získal spolu s Kryštofem Hádkem hlavní roli ve filmu \"Bobule\". Mezi jeho další známé filmové role patří farář v trilogii \"Babovřesky\" či číšník v \"Románu pro muže\". Od roku 2020 hraje roli Viléma Fialy v seriálu \"Slunečná\".\n\n"}
{"id": "1568102", "url": "https://cs.wikipedia.org/wiki?curid=1568102", "title": "Tammi Baltin", "text": "Tammi Baltin\n\nTammi Baltin je erotická modelka, která původně pracovala jako tanečnice na tyči, barmanka nebo i asistentka. Když jí bylo 57 let (2017), skončil její dvacetiletý partnerský vztah. Pohybovala se v tu dobu na sociálních sítích, kde jí muži začali obdivovat a dávali jí nabídky se sexuálním podtextem. Rozhodla se nabídky využít a ve věku šedesáti let stala takzvanou „cam girl“, tedy ženou, která za úplatu předvádí sexuální pozice, jež přenáší prostřednictvím videa na internetu. Mezi její diváky patří či ženatí muži ve věku mezi 18 a35 lety. Za jednu hodinu produkce si tak vydělá až 4500 korun. Příznivci u ní oceňují předně její pružné nohy, včetně jejích chodidel. Na videu se ale objevuje i v různých kostýmech či pouze ve spodním prádle. Charakteristická je vlasy s přelivem modré barvy, několika tetováními a piercingem umístěným v nosní přepážce (septum) a v jazyku.\n\nBěhem svého života byla Baltin čtyřikrát provdána a je matkou jednoho syna, s nímž však kvůli odlišným politickým a náboženským názorům není v kontaktu. O své zálibě a zdroji finančních příjmů nehovoří ani s přáteli, se kterými raději probírá hudbu a tanec.\n"}
{"id": "1568103", "url": "https://cs.wikipedia.org/wiki?curid=1568103", "title": "Hegyesd", "text": "Hegyesd\n\nHegyesd [heděst] je obec v Maďarsku v župě Veszprém, spadající pod okres Tapolca. Nachází se asi 7 km severovýchodně od Tapolcy a asi 38 km jihozápadně od Veszprému. V roce 2015 zde žilo 146 obyvatel. Dle údajů z roku 2011 tvoří 96,2 % obyvatelstva Maďaři a 1,3 % Němci, přičemž 3,8 % obyvatel se ke své národnosti nevyjádřilo.\n"}
{"id": "1568105", "url": "https://cs.wikipedia.org/wiki?curid=1568105", "title": "Jiří Krhut", "text": "Jiří Krhut\n\nJiří Krhut (* 12. ledna 1975 Ostrava) je český bavič, muzikant, skladatel a textař.\n\nJeho domovskou scénou se stal Klub Heligonka, kde se v roce 2016 se svými písničkami a scénkami poprvé objevil v Kabaretu Bo po boku Jaromíra Nohavici. K roku 2020 měl v Heligonce vlastní pořad s názvem Varieté Krhut. Na svých představeních vtahuje diváka do svých skečů, scének, básniček, anekdot a scénických písniček. Jako skladatel se autorsky zapsal také do tvorby známých českých interpretů, jako jsou např. Ewa Farna, František Segrado, Vojtěch Dyk, Lenka Nová nebo také česká legenda Marie Rottrová. Na konci roku 2019 vydal Jiří Krhut svou sólovou desku s názvem \"Čapkárna\", album vtipných a veselých písniček z jeho kabaretních i varietních představení. Je taktéž tvůrcem reklamních spotů, sloganů a znělek. Od roku 2009 je zastupován Ochranný svazem autorským / OSA, na kterém má zaregistrováno kolem stovky hudebních děl. \n\n\n\n\n\n"}
{"id": "1568106", "url": "https://cs.wikipedia.org/wiki?curid=1568106", "title": "Dluhomil (1123)", "text": "Dluhomil (1123)\n\nDluhomil, někdy označovaný jako Dlúhomil († 8. července 1123) byl český předák, hradský správce a možný předek roku Bavorovů ze Strakonic.\n\nO Dluhomilovi se dozvídáme jen díky zmínce z Kosmovy kroniky české, když společně s mnoha předáky, jmenovitě Humprechtem, Gilbertem a Jindřichem Zdíkem vykonal pouť do Jeruzaléma. Jeho dřívější život je neznámý, snad se jednalo o hradského správce.\nJeho vztah k Bavorům ze Strakonic ovšem nelze přesně vymezit, podle historka Miroslava Svobody nelze Dluhomila k rodu Bavorů ze Strakonic nijak zařadit. Jediný důkaz o příbuznosti je jméno Dluhomil, které bylo zvláště v počátcích rodu Bavorů ze Strakonic oblíbené.\n\n"}
{"id": "1568107", "url": "https://cs.wikipedia.org/wiki?curid=1568107", "title": "Jiří Janda (sochař)", "text": "Jiří Janda (sochař)\n\nJiří Janda (* 9. června 1956 Chomutov) je český akademický sochař, výtvarník a pedagog. \n\nV letech 1977–1980 studoval Střední uměleckoprůmyslovou školu v Praze, v letech 1982–1988 pak Vysokou školu uměleckoprůmyslovou tamtéž. \nV 90. letech organizoval mezinárodní konference designu a ekologie EKO MOST a zasadil se o začlenění ekologických kritérií v hodnocení výrobků. Je také autorem designu řady průmyslových návrhů a výtvarných realizací v architektuře. Od roku 1996–2000 provozoval galerii současného umění v Chomutově. V letech 1997–2008 byl lektorem mezinárodních výtvarných dílen Pátrání po umění. \n\nDlouhodobě zkoumá vztahy mezi designem, ekologií a spiritualitou a jejich širší aplikací. Od roku 2001 vede AvvY – Atelier výtvarné výuky v Praze, kde v současné době žije a tvoří. \n\n\n"}
{"id": "1568109", "url": "https://cs.wikipedia.org/wiki?curid=1568109", "title": "Mount Sir Wilfrid Laurier", "text": "Mount Sir Wilfrid Laurier\n\nMount Sir Wilfrid Laurier je s nadmořskou výškou 3 516 metrů nejvyšší horou pohoří Cariboo Mountains. Leží ve středo-východní části Britské Kolumbie, na západě Kanady.\nHora je pojmenovaná po Wilfridu Laurierovi, kanadském předsedovi vlády na přelomu 19. a 20. století.\n"}
{"id": "1568113", "url": "https://cs.wikipedia.org/wiki?curid=1568113", "title": "Čepelová technika", "text": "Čepelová technika\n\nZ různých technik štípání kamene se v námi sledovaném období neolitu uplatňuje dominantně tzv. čepelová technika, přestože její vznik klademe již do mladého paleolitu. Spočívá primárně v odbíjení čepelí a úštěpů z předem připravených jader, a to buď přímo pomocí otloukačů či za použití prostředníku zpřesňujícího úder. Rozlišení čepelí od úštěpů je v základu dáno pouze jistou převahou jejich délky nad šířkou. Takto připravené polotovary sloužily k dalšímu zpracování pomocí retuše do podoby finálních nástrojů, jakými jsou škrabadla, drasadla, vrtáky či rydla. Čepelové polotovary i úštěpy s řeznou hranou či jejich zlomky sloužily rovněž samostatně bez dalších úprav, především při vsazení do rukojeti nožů či srpů. Do rukojetí byla nejspíše uchycována rovněž škrabadla a jiné nástroje. Dokladem takového zasazení jsou v našich podmínkách především zbytky tmelu přidržujícího původně kamenné segmenty v nedochované násadě z organického materiálu. V oblastech s větší mírou dochování těchto materiálů jsou vzácně nalézány nástroje celé."}
{"id": "1568117", "url": "https://cs.wikipedia.org/wiki?curid=1568117", "title": "Mendělejevův vodopád", "text": "Mendělejevův vodopád\n\nMendělejevův vodopád (rusky \"Фурто́угский водопад имени Д. И. Менделеева\") je vodopád v podhůří Kavkazu na území Ruské federace. Nachází se v Ingušsku, nedaleko zaniklé osady Furto-ug, zhruba 10 km od hranic s Gruzií.\n\nVodopád je druhý nejvyšší ingušský vodopád po vodopádech Lyajkinských, které jsou však obtížně přístupné. Vodopád padá z nadmořské výšky 1380 metrů do hloubky 12 metrů, šířka při běžném stavu vody je 5 metrů. Řeka Glaglaj-čoč je napájena jednak z roztápěného sněhu, jednak vývěrem z podzemních toků. V listopadu do března tvoří mohutné ledopády, zimní průtok se pohybuje v řádu stovek litrů za sekundu. Horské bouře a lijáky mohou vodopády v krátké době naplnit vodou o průtoku desítek metrů krychlových za sekundu. Za normálního stavu se většina průtoku ztrácí pod vodopády opět v podzemí, část vody doteče po většinu roku téměř vyschlým korytem do legendární řeky Těrek. Ve vodném období scenérii doplňují i vývěry vodních proudů, padajících z obou údolních srázů.\n\nJednotlivé stěny jsou tvořeny materiálem různého složení a jsou tak v dosahu vodní tříště vybarveny různobarevným pokryvem mechů. Jsou snadno přístupné po silnici na vzdálenost 400 metrů.\n\nVelký ruský polyhistor Dmitrij Ivanovič Mendělejev studoval i podmínky těžby a zpracování ropy. Ropná naleziště v okolí Baku navštívil mnohokrát při svých kavkazských cestách. Na plánu výpravy roce 1886 se podílel spolu se svým žákem Saadulem Temarkijevičem Archijevem, který výpravě nabídl odpočinek ve svém rodném sídle Furto-ug. Historická fotografie zachycuje výpravu ve chvílích odpočinkové zastávky v červnu 1886.\n\nZ fondu Muzea Dmitrije Ivanoviče Mendělejeva a Alexandra Bloka v Boblovu u Moskvy byla 5. června 2016 na stěně vodopádu umístěna pamětní deska . \n\nVodopády byly zařazeny na základě rozhodnutí vlády Ruské federace č. 992 z  21. prosince 2000 mezi unikátní geologické památky.  \n\n\n"}
{"id": "1568123", "url": "https://cs.wikipedia.org/wiki?curid=1568123", "title": "Jaroslav Prager", "text": "Jaroslav Prager\n\nJaroslav Prager (13. dubna 1863 Žitětín – 27. března 1902 Praha-Nové Město), uváděný i s příjmením Práger nebo Prágr, byl český lékař, kabaretní herec, zpěvák a autor textů k písním. V letech 1896-1900 léčil v pražské ordinaci zejména gynekologická a pohybová onemocnění za pomoci masáží a cvičení. Od 80. let 19. století vystupoval v komických rolích na studentských, vlasteneckých a dobročinných zábavách v Praze i na venkově. Angažoval se v českožidovské komunitě. Napsal slova k několika populárním kupletům, např. \"Vždyť jsme jen jednou na světě\".\n\nPodle záznamu v matrice se narodil 13. dubna 1863 v Žitětíně u Jičína, byť některé zdroje uvádějí datum 15. dubna. Absolvoval gymnázium v Jičíně, Hradci Králové a Praze. Potom studoval medicinu v Praze a Vídni. 13. července 1895 promoval na české lékařské fakultě.\n\nPracoval zprvu jako operatér na gynekologické klinice prof. Pawlíka ve všeobecné nemocnici. Na konci roku 1896 si otevřel vlastní ordinaci na Václavském náměstí. Zaměřil se na léčení švédskou masáží a zdravotní gymnastikou. Pomáhal pacientům a pacientkám s chronickými ženskými nemocemi, písařskou křečí, ischiasem, revmatismem i jinými obtížemi.\n\nNejpozději od 80. let s úspěchem účinkoval na zábavných představeních. Již jako student byl v Praze i na venkově známý jako humorista. Například v roce 1884 byl členem plesového výboru mediků a téhož roku vystoupil jako „eskamotér“ na benefičním večírku pražského studentského spolku „Štítný“ v Benešově. V pozvánce na další výlet do Benešova, tentokrát organizovaný o rok později spolkem českých akademiků-židů, byl zmiňován jako „dobře v Praze známý“ a jeden z těch, kdo ručí za zdar zábavy. Roku 1886 vystupoval na přátelském večeru nově zřízené Občanské besedy v Berouně. Velmi aktivní byl například v roce 1893, kdy spolu s dalšími účinkoval na zábavě živnostníků v Karlíně, na matiční slavnosti na Výstavišti (v rámci Českého varieté s J. Švábem-Malostranským aj.), na humoristickém večírku v sále Svatováclavské záložny, na nádraží Bruska (oboje mj. s J. Švábem), pro spolek asekuračních úředníků na Smíchově a občanskou besedu v Novém Strašecí, na posvícenské zábavě ve Velvarech a na sokolské oslavě v Městci Králové. K jeho častým společníkům patřili komici Josef Wanderer (Vanderer) a Cyril Kočí.\n\nV roce 1894 uspořádal jako předseda Akademiků žižkovských zábavně poučný „dýchánek“, spojený s přednáškou profesora E. Kaufmanna a humoristickým programem, v němž účinkoval. V rámci téhož spolku přislíbil podporu iniciativě na vybudování Žižkova pomníku a věnoval na ten účel honorář z jednoho představení. Vystoupil i na druhém žižkovském „dýchánku“ a pro čtenářskou besedu v Mnichově Hradišti. Jeho hereckými partnery byli v tomto roce Cyril Kočí a Hanuš Škrlík. Asi čtyři měsíce před promocí se zapojil do benefiční matiční slavnosti v Národním domě na Vinohradech a s C. Kočím přispěl ke koncertu pěveckého spolku na Zbraslavi. Téhož roku (1895) také ještě účinkoval na národopisné výstavě a na mikulášské a silvestrovské zábavě v Měšťanské besedě.\n\nRoku 1898 byl zvolen do výboru pražského odboru Národní jednoty českožidovské. Nadále byl členem spolku českých akademiků-židů; na schůzi výboru například neúspěšně navrhoval, aby do tohoto sdružení nebyli nadále přijímáni studenti německých škol. Na silvestrovské zábavě kroužku českožidovského dorostu roku 1899 jako režisér úspěšně nastudoval jednoaktovku \"Damoklův meč\".\n\nPo vánocích 1900 byl přijat do ústavu pro choromyslné a tam 27. března 1902 zemřel. Matrika uvádí místo úmrtí v čp. 460-II (tj. Ke Karlovu 460/11, Praha 2-Nové Město — jedna z budov Všeobecné fakultní nemocnice) a jako příčinu smrti atrofii mozku. Pohřben byl na novém židovském hřbitově. \n\nSoučasníci na něj vzpomínali jako na výborného humoristu a nedostižného interpreta svých skladeb. Pobavil každého a získal si oblibu mezi studenty i v širokých vrstvách obyvatel. \n\nPamátku na něj se rozhodl udržovat zejména kroužek českožidovského dorostu, z vděčnosti za jeho režisérské působení v dramatickém odboru a obecně za spolkové aktivity. Vyzývali k hojné účasti na pohřbu a krátce poté vyhlásili sbírku na vybudování náhrobku. V listopadu 1902 k tomu účelu také uspořádali vzpomínkový benefiční večer v Plodinové burze. Pomník na novém židovském hřbitově byl slavnostně odhalen 24. ledna 1904.\n\nByl autorem textů k několika písním (kupletům), pro které složil hudbu Karel Pospíšil. Například:\n\nV dobových pramenech najdeme i jiné písně, které zpíval (např. Když jen pámbíček zdravíčko dá; Trošičku líbat, trošičku hladit; O tichou soustrast se prosí), ale bez určení autora.\n\n"}
{"id": "1568127", "url": "https://cs.wikipedia.org/wiki?curid=1568127", "title": "Talášek", "text": "Talášek\n\nPříjmení Talášek, přechýleně Talášková (na Slovensku také Talášeková), nosí více osobností:\n\n"}
{"id": "1568129", "url": "https://cs.wikipedia.org/wiki?curid=1568129", "title": "Hofírek", "text": "Hofírek\n\nPříjmení Hofírek, přechýleně Hofírková, nosí více osobností:\n\n"}
{"id": "1568130", "url": "https://cs.wikipedia.org/wiki?curid=1568130", "title": "Fosfid inditý", "text": "Fosfid inditý\n\nFosfid inditý, také fosfid india, chemickým vzorcem InP, je polovodivá binární sloučenina india a fosforu. Krystalickou strukturu tvoří plošně centrovaná kubická mřížka, shodná s mřížkou arsenidu gallitého a většiny polovodičů tvořených prvky III.–V. skupiny. Vyznačuje se jednou z nejdelších životností optických fononů v rámci sloučenin téhož typu krystalické struktury.\n\nFosfid inditý lze připravit reakcí bílého fosforu s jodidem inditým při teplotě 400 °C, rovněž tak sloučením obou elementárních prvků za vysoké teploty a tlaku, či termolýzou směsi tvořené sloučeninami trialkylů india a fosfanu. Výroba monokrystalů do polovodivých integrovaných obvodů probíhá Czochralského metodou.\n\nVyužití sloučenina nachází při výrobě polovodičových injekčních laserů, experimentálních fotovoltaických článků a polovodivých součástek v elektronice. Primárním uplatněním je podíl na zhotovování optoelektronických zařízení, například světelných diod, či výroba polovodičových přechodů v bipolárních tranzistorech. V tenkých filmech a monokrystalických destičkách polovodičů je klíčovou vlastností vysoká čistota velmi ušlechtilého india (99,9999 % či vyšší). Fosfid inditý plní funkci činidla pro arsenidy galia a germania.\n\nNařízením komise Evropské unie z března 2014 byl fosfid inditý klasifikován jako karcinogenní látka kategorie 1B. Mezinárodní agentura pro výzkum rakoviny změnila zařazení ze skupiny 2B do 2A, definované jako „pravděpodobně karcinogenní pro člověka“, v důsledku testování sloučeniny s výsledkem výjimečně vysoké incidence plicních maligních novotvarů u krys a myší, nárůstu incidence feochromocytomu u krys a hepatocelulárního karcinomu a adenomu u myší. Karcinogenita u člověka nebyla známá. Analýza chromozomových mutací u hepatocelulárního adenomu a karcinomu myši indukovaných fosfidem inditým odhalila mutaci genů pro syntézu proteinů H-ras a alfa-kateninu, jež se shodovala s nálezy u hepatocelulárních novotvarů člověka. To vedlo k domněnce možné podobnosti karcinogeneze u obou druhů. \n"}
{"id": "1568131", "url": "https://cs.wikipedia.org/wiki?curid=1568131", "title": "Thelma Kent", "text": "Thelma Kent\n\nThelma Rene Kent (21. října 1899 – 23. června 1946) byla novozélandská fotografka.\n\nKent se narodila 21. října 1899 v Christchurchi na Novém Zélandu. Studovala na Christchurch Technical College.\n\nZa zajímavými záběry cestovala po Novém Zélandu autem, na koni i pěšky. Měla ráda novozélandskou krajinu, obzvlášť jižní část ostrova. Kolem roku 1937 se Kent setkala s legendárním Arawatem Billem (William O'Leary) a pořídila několik jeho fotografií, které pak byly pravidelně reprodukovány.\n\nJejí fotografie a články vycházely v týdeníku \"Auckland Weekly News\" a v časopisu \"New Zealand Railways Magazine\". Její snímky se dostaly do britského výběru toho nejlepšího z roku 1939 (\"Photograms of the Year 1939\").\n\nKent výtečně zvládla mikrofotografické techniky a často s nimi experimentovala.\n\nNikdy se nevdala a zemřela v Christchurchi 23. června 1946 ve věku 46 let.\n\nJejí sbírka negativů a tisků je v majetku knihovny Alexandra Turnbulla ve Wellingtonu.\n\n"}
{"id": "1568132", "url": "https://cs.wikipedia.org/wiki?curid=1568132", "title": "František Horský", "text": "František Horský\n\nFrantišek rytíř Horský von Horskýfeld (rodným jménem František Xaverius Horský, 29. září 1801 Bílina – 6. dubna 1877 Býchory) byl český zemědělský hospodář, podnikatel, velkostatkář, konstruktér, pedagog a odborný publicista působící především na Vodňansku na jihu Čech a poté v okolí Kolína, kde vlastnil panství se sídlem v Býchorech. Okolo poloviny 19. století svou osvětovou a inovátorskou činností významně přispěl k rozvoji českého zemědělství, zvláště k jeho počínající mechanizaci.\n\nNarodil se jako druhorozený syn v rodině důlního úředníka v Bílině v severních Čechách, jeho matka byla dcerou panského lesníka z Hluboké nad Vltavou. Oba rodiče byli ovlivněni osvíceneckými myšlenkami, otec pracoval ve službách rodu Lobkowiců. František měl chatrné zdraví a napadal na jednu kratší nohu, tělesné nedostatky se však snažil dorovnat pílí a intelektem. Po přeložení otce do Vysokého Chlumce u Sedlčan přišel František Horský poprvé do kontaktu s českým kulturním proudem. Základní vzdělání získal kvůli nemocem soukromě, první praktické zkušenosti si osvojil na chlumeckém statku. \n\nNa přímluvu hraběte Lobkowice nastoupil na zemědělskou školu v Českém Krumlově, kde studoval v letech 1818-1821. Následně začal postupně pracovat na několika velkostatcích pro zde působící šlechtický rod Schwarzenberků. \n\nPůsobil v Cítolibech u Loun (zde potkal svou první ženu), dále se přestěhoval za prací do Mšece, na obou místech pracoval jako nižší soudní úředník. Ve své hospodářské práci byl maximálně úspěšný: zaváděl nové metody střídavého osevního postupu, zavlažování a vydatného hnojení půdy, zabýval se chovem dobytka a dalších hospodářských zvířat. Následně začal být zván na jiná panství, postupně stal inspektorem na 23 panstvích u osmi šlechtických rodin v Čechách. Roku 1846 získal titul c. k. hospodářského rady. Roku 1835 byl hrabětem Janem Adolfem II. Schwarzenbergem pověřen řízením panství v Libějovicích u Vodňan, posléze se stal panským inspektorem. \n\nZdárně se také prosadil jako konstruktér zemědělských strojů, které umožňovaly obdělávání půdy několikanásobně zefektivinit. Celkem bylo Horskému připsáno okolo 60 patentů na zlepšení a vynálezy strojů. Jejich výroba probíhala v Libějovicích a následně se rozšířila i do jiných provozů, mj. do Prahy a jinam. \n\nRoku 1850 stál u zrodu a roku 1851 se také stal prvním ředitelem první české rolnické školy na velkostatku v Rábíně u Netolic, která byla vedle zemědělské školy v Libverně s výukou v němčině druhou institucí takového typu v zemích Koruny české, a tedy první s výukou v češtině. Školu úspěšně řídil a rozvíjel až do svého odchodu do penze roku 1857.\n\nFrantišek Horský se následně rozhodl pořídit si vlastní hospodářství, roku 1862 odkoupil za 460 000 zlatých krachující panství rodiny Veithů v okolí Kolína u Labe. Za pozemky o výměře přes dva tisíce hektarů vynaložil téměř všechny své prostředky, rychle se mu ovšem i z tohoto regionu povedlo vytvořit prosperující hospodářství. Roku 1873 byl pak povýšen do dědičného rytířského stavu, je od té doby tedy uváděn jako František rytíř Horský von Horskýfeld. Roku 1867 byl udělen řád Železné koruny III. třídy. Ve stejné době také zastával úřad zastupitele města Kolína. \n\nIntenzivně se věnoval podnikatelské činnosti v Kolíně a okolí obcí na severním břehu řeky. Inicioval stavbu nových cest a stromových alejí, z jeho popudu byla ze stanice Velký Osek roku 1871 vyvedena vlečka do jeho dvora Karolín u Volárny, dále ovocných sadů, zavlažovacích hrází, kanálů, veřejných staveb či obytných domů. Horský zde také zakládal řadu průmyslových podniků poháněných parním strojem: cukrovary, lihovary, olejnu, sušárnu ovoce, zmodernizoval pivovar, v Kolíně provozoval lučební závod (chemičku) na výrobu hnojiv. Hostil na svém panství mezinárodní návštěvu hostů ze Světové výstavy ve Vídni roku 1873. V Býchorech nechal v letech 1870-1875 vystavět sídlo Horskyfeld podle návrhu vídeňského architekta Moritze Hinträgera ve stylu tudorovské novogotiky. Pravidelně pobýval také v Teplicích, v Oseku u Duchcova vlastnil zámeček.\n\nNadále pokračoval v šíření a sdílení pokročilých pěstebních metod, a to i formou tzv. polních kázání. Jednalo se o veřejné přednášky přímo na polích, kterých se účastnily až stovky rolníků a dalších posluchačů. Horského přednášky byly později vydány pod titulem \"Rolnická polní kázání o tom, co jest nejpotřebnější k výkonnému vzdělávání polí\".\n\nKe konci života trpěl dnou a ischiasem. Chodil o berlích, ale do posledních chvil se snažil být práceschopný. Zemřel na svém zámku v Býchorech 6. dubna 1877 a byl pochován v rodinné hrobce u kostela sv. Jakuba Většího v Ovčárech. \n\nFrantišek Horský byl celkem dvakrát ženatý. Roku 1825 se oženil s Terezií Rödlingovou z Loun, která roku 1854 předčasně zemřela. Dlouhodobě pak udržoval vztah se šlechtičnou Karolinou Hartmanovou z Harthentalu, kterou pojal za manželku po čase společného soužití roku 1875. Horský byl otcem celkem 18 dětí, 9 synů a 9 dcer. Z celého potomstva se pouze 6 jeho dcer dožilo dospělosti. Po svatbě s Hartmanovou adoptoval její dceru z předchozího manželství. Ve vedení některých rodinných podniků pokračoval od 90. let 19. století Horského vnuk Alfréd Richter. \n\nNa jeho počest byla po Františku Horském pojmenována též jedna z ulic na kolínském předměstí Zálabí, \"Horského\".\n\n\n"}
{"id": "1568134", "url": "https://cs.wikipedia.org/wiki?curid=1568134", "title": "Katori (TV-3501)", "text": "Katori (TV-3501)\n\nKatori (TV-3501) byla cvičná loď Japonských námořních sil sebeobrany. Ve službě byla v letech 1969–1998.\n\nPlavidlo postavila v letech 1967–1969 japonská loděnice Ishikawajima-Harima Heavy Industries v prefektuře Tokio.\n\nPosádku tvořilo 295 osob a 165 kadetů. Loď nesla vzdušné vyhledávací radary AN/SPS-12, námořní vyhledávací radar OPS-17, protipožární radar AN/SPG-34, Mk.63 GFCS a trupový sonar AN/SQS-4. Výzbroj tvořily čtyři 76mm kanóny typu 68 v dvoudělových věžích na přídi, jeden čtyřhlavňový 375mm protiponorkové raketomety typu 71 na plošině před můstkem a dva trojité 324mm torpédomety s torpédy typu 68. Na zádi se nacházela přistávací plocha pro vrtulník. Pohonný systém tvořily dva kotle Ishikawajima-Foster Wheeler dodávající páru dvěma sadám turbín Ishikawajima-Harima o výkonu 20 000 hp, pohánějícím dva lodní šrouby. Nejvyšší rychlost dosahovala 25 uzlů. Dosah byl 7000 námořních mil při rychlosti 18 uzlů.\n"}
{"id": "1568135", "url": "https://cs.wikipedia.org/wiki?curid=1568135", "title": "Doodle (webová stránka)", "text": "Doodle (webová stránka)\n\nDoodle je webová aplikace a služba pro vytváření webových dotazníků určených na domlouvání termínů. Funguje od roku 2007 a je provozována stejnojmennou švýcarskou společností sídlící v Curychu. Kromě webového rozhraní je k disposici také mobilní aplikace pro Android a iOS. Službu Doodle je možné používat bez registrace a bez platby (částečně je provozována jako adware), ale je také možné se zaregistrovat a nebo i zaplatit za zpřístupnění pokročilých funkcí a variantu bez reklam.\n\n"}
{"id": "1568147", "url": "https://cs.wikipedia.org/wiki?curid=1568147", "title": "Adele Younghusband", "text": "Adele Younghusband\n\nAdela Mary Younghusband (roz. Roche, 3. dubna 1878 – 3. dubna 1969), obecně známá jako Adele Younghusband, byla novozélandská malířka a fotografka.\n\nAdela Mary Roche se narodila 3. dubna 1878 v Te Awamutu. Vzala si Franka Younghusbanda v Christchurchi 1. srpna 1905, měli spolu tři děti, ale asi v roce 1917 se rozvedli.\n\nPoté, co pracovala jako fotografická retušérka v Hamiltonu, se Younghusband v roce 1909 stala členkou Auckland Society of Arts. V roce 1919 začala provozovat vlastní fotografické studio ve Whangarei a etablovala se jako úspěšná portrétní fotografka. Spolu s Georgem Woolleym pomohla založit společnost Whangarei Art and Literary Society a působila v organizaci jako sekretář. V srpnu 1934 svolala s Idou Carey inaugurační setkání Waikato Society of Arts v Hamiltonu. Stala se její sekretářkou a zastupovala ji na Asociaci novozélandských uměleckých společností. Koncem třicátých let se začala zajímat o abstraktní surrealismus a studovala u malíře George Bella v Melbourne. V roce 1964 se stala doživotní členkou Waikato Society of Arts.\n\nAdele Younghusband zemřela v Aucklandu 3. dubna 1969 na své 91 narozeniny.\n\nYounghusband vystavovala svá díla na: \n\n\n\n\n"}
{"id": "1568149", "url": "https://cs.wikipedia.org/wiki?curid=1568149", "title": "Milénium (pořad)", "text": "Milénium (pořad)\n\nMilénium je televizní pořad – futurologistický magazín České televize, vysílaný v letech 2008–2011 na ČT24.\n\nPořad \"Milénium\" byl premiérově vysílán v letech 2008–2010 každé všední dopoledne od 11.35, po pořadu \"Před polednem\". V roce 2011 bylo jeho vysílání přesunuto z 11.35 na 17.35. Pořad nabízel rozhovory s hosty a pohled do budoucnosti z oblasti vědy, technologie a moderního života.\n\nV pozici moderátorů \"Milénia\" se střídali Jiří Václavek a Veronika Paroulková.\n\n"}
{"id": "1568156", "url": "https://cs.wikipedia.org/wiki?curid=1568156", "title": "Common Voice", "text": "Common Voice\n\nCommon Voice je crowdsourcingový projekt vytvořený organizací Mozilla za účelem vytvoření bezplatné databáze pro software rozpoznávající řeč. Projekt je vytvářen dobrovolníky, kteří nahrávají zvukové záznamy v podobě krátkých vět nebo kontrolují nahrávky ostatních uživatelů. Přepsané věty budou přístupné v databázi jako volné dílo s licencí CC0. Tato licence zajišťuje vývojářům bezplatné použití databáze. \n\nProjekt vznikl jako reakce na hlasové asistenty velkých společností jako je Amazon Echo, Siri nebo Google Assistant.\n\nAnglická databáze Common Voice je druhou největší volně přístupnou databází po LibriSpeech. Při první publikaci dat dne 29. listopadu 2017 bylo registrováno více než 20 000 uživatelů, kteří ověřili 400 000 vět s celkovou délkou 500 hodin.\n\nV únoru 2019 byl k používání publikován první balíček jazyků. Ten zahrnoval 18 jazyků: angličtinu, francouzštinu, němčinu a mandarínšitnu, ale také méně běžné jazyky velština a kabylština. To je celkem 1 400 hoodin záznamů od více než 42 000 přispěvatelů.\n\n"}
{"id": "1568159", "url": "https://cs.wikipedia.org/wiki?curid=1568159", "title": "Jonathan Knight", "text": "Jonathan Knight\n\nJonathan Knight (* 29. listopadu 1968, Worchester) je americký zpěvák. Je členem chlapecké skupiny New Kids on the Block. Je nejstarším členem skupiny a taky první, kdo ji opustil v roce 1994 před oficiálním rozdělením. Na jaře roku 2008 se Knight vrátil do show businessu a setkal se s dalšími čtyřmi členy New Kids on the Block a vydali své sedmé album \"The Block.\" V roce 2000 přiznal, že trpí generalizovanou úzkostnou poruchou od jeho rané kariéry u New Kids on the Block. Je otevřeným homosexuálem a 15. listopadu 2016 se zasnoubil s Harleym Rodriguezem.\n\nJonathan Knight je starším bratrem Jordana Knighta, který také ve skupině účinkuje. \n\nPo rozpadu skupiny pracoval Knight jako realitní investor. V roce 2000 přiznal, že trpí generalizovanou úzkostnou poruchou od jeho počátku u New Kids on the Block. Je otevřeným homosexuálem a 15. listopadu 2016 se zasnoubil s Harleym Rodriguezem.\n\n"}
{"id": "1568160", "url": "https://cs.wikipedia.org/wiki?curid=1568160", "title": "Škoda 35T", "text": "Škoda 35T\n\nŠkoda 35T (obchodní název ForCity Classic Chemnitz) je tramvaj vyráběná společností Škoda Transportation pro německé město Saská Kamenice (Chemnitz) a jeho tramvajovou síť.\n\nJedná se o obousměrnou pětičlánkovou nízkopodlažní tramvaj. Nerezová vozová skříň je usazena na třech podvozcích, které spočívají na beznápravových dvojkolích. Jednotlivá kola jsou poháněna individuálně trakčními motory bezpřevodovkového typu. Nástupní hrana se nachází ve výši 290 mm nad temenem kolejnice (TK), v celém voze je podlaha umístěna ve výši 350 mm nad TK. Vozidlo je plně klimatizováno. Design vozu vytvořilo studio Aufeer Design.\n\nV Saské Kamenici byl v roce 2012 krátce testován jeden pražský vůz Škoda 15T. V roce 2016 uspěla Škoda Transportation v soutěži saskokamenického dopravního podniku CVAG na dodávku 14 tramvají v hodnotě přibližně 950 milionů korun. Na základě požadavků CVAG byl zkonstruován typ 35T, patřící do rodiny ForCity Classic.\n\nPodle původního plánu měl být první vůz předán v létě 2018 a celá dodávka měla být dokončena v létě 2019. Došlo však k celkovému zpoždění zakázky. První vůz byl v září 2018 vystaven na veletrhu InnoTrans v Berlíně, následně byl ve Škodě dokončen a s evidenčním číslem 912 byl do Saské Kamenice dodán 30. listopadu 2018. Od prosince toho roku byl využíván ke zkušebním jízdám, další tramvaje byly dodávány od dubna 2019. Dne 25. září 2019 byly první dva vozy 35T slavnostně zařazeny do pravidelného provozu. Do konce roku 2019 bylo dodáno 13 ze 14 objednaných vozidel.\n\nV letech 2018 a 2019 bylo vyrobeno celkem 13 vozů.\n\n"}
{"id": "1568161", "url": "https://cs.wikipedia.org/wiki?curid=1568161", "title": "Lorraine Mollerová", "text": "Lorraine Mollerová\n\nLorraine Mary Mollerová (* 1. června 1955) je bývalá atletka z Nového Zélandu, která se specializovala na maraton. Její mezinárodní kariéra trvala více než 20 let. Získala stříbrnou medaili v maratonu na Hrách Commonwealthu 1986 v Edinburghu a bronzovou medaili v maratonu na olympijských hrách 1992 v Barceloně ve věku 37 let. Zvítězila v bostonském maratónu v roce 1984 a byla trojnásobným vítězem (1986, 1987, 1989) Osaka International Ladies Marathon. Vdala se za olympionika Rona Dawse a trénoval ji John Davies.\n\n\n \n"}
{"id": "1568166", "url": "https://cs.wikipedia.org/wiki?curid=1568166", "title": "Balzamovač", "text": "Balzamovač\n\nBalzamovač () je japonská džosei manga o sedmi svazcích, jejíž autorkou je Micukazu Mihara. Manga původně vycházela v časopisu \"Feel Young\" nakladatelství Šódenša v letech 2002 až 2013. V Česku vydalo první tři svazky nakladatelství Hanami v letech 2010 až 2011, ale poté vydávání ukončilo. V roce 2007 byla vytvořena stejnojmenná adaptace v podobě dvanáctidílného televizního seriálu.\n"}
{"id": "1568167", "url": "https://cs.wikipedia.org/wiki?curid=1568167", "title": "Lipovany", "text": "Lipovany\n\nLipovany jsou obec v okrese Lučenec v Banskobystrickém kraji na Slovensku. Leží v západní části Cerové vrchoviny v údolí Mučínského potoka přibližně 13 km jižně od okresního města. Žije zde  obyvatel.\n\nPrvní písemná zmínka o obci pochází z roku 1238. V obci se nachází moderní římskokatolický kostel Sedmibolestné Panny Marie.\n\n"}
{"id": "1568168", "url": "https://cs.wikipedia.org/wiki?curid=1568168", "title": "Joyce Chepchumbaová", "text": "Joyce Chepchumbaová\n\nJoyce Chepchumbaová (* 6. listopadu 1970 Kericho) je atletka, která se specilalizovala na maratonský běh. Získala bronzovou medaili v maratonu na olympijských hrách 2000 v Sydney. Je čtyřnásobnou vítězkou berlínského půlmaratonu (1999, 2000, 2001, 2004).\n\n"}
{"id": "1568170", "url": "https://cs.wikipedia.org/wiki?curid=1568170", "title": "Načeradec král kibiců", "text": "Načeradec král kibiců\n\nNačeradec král kibiců je česká komedie, natočená v roce 1932 režisérem Gustavem Machatým na motivy předlohy Karla Poláčka. Jedná se o volné pokračování filmu \"Muži v offsidu\" (1931).\n\n\nPan Richard Načeradec a pan Jaroslav Dundr jsou obchodníci. Mají své obchody v jedné ulici proti sobě. Jako obchodníci spolu soupeří, když jeden vyhlásí slevy, druhý jej musí výší slevy trumfnout.\nTaké si občas dělají naschvály, když si navzájem posílají žebráky, kteří přicházejí pro almužnu do jejich obchodu.\n\nJejich děti, Edith – dcera pana Načeradce a paní Hedviky, a dr. Dundr, syn Dundrových, spolu chodí.\n\nVolný čas tráví pan Načeradec a pan Dundr v místní kavárně, kde hrají karty nebo šachy. Mezi místní karbaníky patří také pan Findajs – obchodní zástupce, pan Bondy – lékař, pan Tachecí – majitel detektivní kanceláře a pan Boháč – páter.\n\nDěj filmu začíná v kavárně, kde pan Načeradec s panem Dundrem sedí u šachové partie. Šachisté vyženou neznámého kibice. Pak si přijde dcera pana Načeradce pro peníze na večerní biograf, následována krátce poté i mladým Dundrem, který přijde za svým otcem se stejným úmyslem.\n\nNa čokoládu a pročíst módní časopisy chodí do kavárny i paní Tachecí se svým psem. Jejím manželem je pan Kamil Tachecí, majitel detektivní kanceláře.\n\nPan Findajs, hrající karty, pošle číšníka pro pana Načeradce, aby jej na chvíli v kartách zastoupil. Sám pak odejde nenápadně s paní Tachecí do kanceláře jejího manžela, kde se tajně scházejí. Když se vrátí, pan Načeradec hlásí, že ve druhé partii dluží panu páterovi již 80 Kč. První partii vyhrál, ale to prý hrál na sebe.\n\nPan Načeradec se pak vrátil k šachovému stolku a chtěl pokračovat v rozehrané partii. Zdálo se mu však, že jedna figurka – kůň, v mezičase zmizela z rozehrané hry. To vyvolalo velkou hádku mezi panem Dundrem a panem Načeradcem. Načeradec jej nazval lumpem a fousatým nemluvnětem.\n\nNačeradec doma pak zakázal dceři Editě chodit s mladým Dundrem, když je jeho otec lump.\n\nKdyž se pak další den vydá pan Načeradec do kavárny, začne hned radit muži, hrajícímu forbes na automatu u vchodu, jak se má hrát. Vezme si od něj drobné, aby mu ukázal, jak to má dělat, ale všechny mu je prohraje. Pan Načeradec pokračuje k biliáru a začne radit hráčům. Půjčí si od nich tágo, aby ukázal, jak mají hrát, ale tágem roztrhne sukno na stole.\n\nPana Načeradce pak povolá jeden z karbaníků, aby mu radil. Zde se Načeradec opět pohádá s panem Dundrem, který jej posílá kibicovat do Palestiny, zatímco on jej nazývá lumpem. Vyhrožují si nakonec i soudem. \nKdyž se vrátí pan Načeradec domů, vše schytá opět jeho manželka Hedvika, kterou obviní ze svých neúspěchů.\n\nEdith Načeradská sdělí svému příteli dr. Dundrovi, že podala na jeho otce žalobu. Ten opětuje, že jeho otec také podal na pana Načeradského žalobu.\n\nPaní Tachecí je se svým milencem Findajsem zrovna u něj v kanceláři, když zazvoní pan Tachecí. Milenci se leknou, ale pan Tachecí přichází reklamovat včerejší karetní hru, neboť si myslí, že měl vyhrát on. Přestože na zemi šlápne omylem na pískací hračku, kterou má pes jeho manželky, ani jej nenapadne, že by se ona mohla v kanceláři scházet s Findajsem. \n\nNačeradec dostane od listonoše obsílku s „předvoláním obžalovaného“ pro přestupek dle par. 496 trestního zákona, na základě žaloby pana Dundra. U soudu zastupují oba pány pak jejich děti. Jsou předvoláni svědci a koná se i rekonstrukce karetního sezení, kde došlo k urážkám.\n\nDoma se panu Načeradci udělalo špatně, museli povolat doktora, pana Bondyho. Ten mu předepíše léky, pan Načeradec doktorovi zase poradí jak na kašel. V noci se Načeradci zdá, že jej přišli navštívit čtyři karetní postavy – žaludový, zelený, kulový a červený král. Vezmou jej do kartetního nebe. Zpívají mu a nazývají jej „králem kibiců“, Hrají spolu karty, ale Načeradec prohrává. Když nemá peníze, hrají o jeho manželku a pak o jeho život. To se již však probudí. Další den opět přichází dr. Bondy, paní Hedvika hlásí, že jí manžel opět nadává, což doktor považuje za dobrou zprávu a pozitivní zvrat v chorobě.\n\nKarbaníci v hospodě si stěžují na přílišný klid, schází jim pan Načeradec. Rozhodnou se jej navštívit. Nakonec se za ním vydá jen páter a pan Tachecí. Načeradec si postěžuje, jak je těžce nemocný, má téměř všechny existující nemoci.\n\nPan Dundr nakonec také zajde za panem Načeradce a donese mu kytku v květináči. Ten je překvapený a usmíří se. Načeradec řekne, že lumpem je sám a Dundr bere všechnu vinu zase na sebe.\nVýklady svých obchodů si pak vyzdobí nápisy: „Načeradec je závod solidní, Dundr ještě solidnější“ a „Co nenajdete u mne, najdete naproti u fy Načeradec“.\n\nJejich mladí se konečně vezmou. Při svatební hostině vyzve Načeradec všechny, ať jsou za ním. Běží do kanceláře pana Findajse a přistihnou jej zde s paní Tachecí. Findajs požádá pana Tachecího o ruku jeho choti a ten radostně souhlasí.\n\nPan Načeradec pronese oslavnou řeč, všem blahopřeje a všichni mu také děkují, jako „králi kibiců“, společně si pak všichni zatančí. \n\n\n"}
{"id": "1568173", "url": "https://cs.wikipedia.org/wiki?curid=1568173", "title": "Norah Carter", "text": "Norah Carter\n\nNorah Carter (15. dubna 1881 – 8. února 1966 Sydney) byla novozélandská fotografka. Její práce jsou ve stálých sbírkách Muzea Nového Zélandu Te Papa Tongarewa.\n\nCarter se narodila 15. dubna 1881, Anně Margaret Beggové a Richardu Carterovi, celnímu inspektorovi, který byl tehdy v Napieru. Vystudovala kresbu a umění na technické škole ve Wellingtonu a v australském Melbourne.\n\nV roce 1907 Carter otevřela umělecké studio v Christchurchi, specializující se na miniaturní malbu a fotografii. V roce 1910 se přestěhovala do Gisborne na severní části Nového Zélandu a otevřela tam fotografické studio. Podnik uzavřela v roce 1919.\n\nCarter zemřela v australském Sydney 8. února 1966.\n"}
{"id": "1568174", "url": "https://cs.wikipedia.org/wiki?curid=1568174", "title": "Władysław Grabski", "text": "Władysław Grabski\n\nWładysław Grabski (7. července 1874 Borov – 1. března 1938 Varšava) byl polský politik národní demokracie, ekonom a historik, dvojnásobný premiér Druhé Polské republiky, autor měnové a bankovní reformy ve 20. letech 20. století.\nNarodil se do statkářské rodiny v malé vesnici ve středním (tehdy ruském) Polsku, asi 35 km severně od Lódže, a po maturitě studoval politologii a historii v Paříži, kde se jeho názory posunuly od socialistických k národně demokratickým. Po návratu roku 1905 založil úspěšnou Zemědělskou společnost a byl zvolen za národní demokracii poslancem ruské dumy, v níž zasedal do roku 1912. Působil v rozpočtové komisi ruského ministerstva zemědělství a když vypukla první světová válka, organizoval Ústřední občanský výbor a Polský národní výbor, který podporoval Rusko proti Německu, kdežto Legie socialisty Pilsudského bojovaly proti Rusku. Grabski byl členem Polského národního výboru, místopředsedou Ústředního občanského výboru ve Varšavě a předsedou Ústředního občanského výboru Polského království v Rusku (1915–1918). \n\nPo vítězství spojenců byl také členem Nejvyšší lidové rady v roce 1918 a členem Lidové unie (1919–1922). Od 13. prosince 1919 do 9. června 1920 byl ministrem financí a od 23. června do 24. července 1920 (poprvé) předsedou vlády. Od 13. ledna 1923 do 30. června 1923 byl opět ministrem financí a od 19. prosince 1923 do 13. listopadu 1925 navíc ještě předsedou vlády. V této funkci zavedl důležité ekonomické reformy, nahradil dosavadní polskou marku polským zlotým, měnou založenou na zlatě, a založil \"Bank polski\" jako akciovou společnost a nezávislého emitenta této měny. Tím zastavil hyperinflační vývoj v zemi a založením Zemědělské banky podpořil obnovu zemědělství. Jeho reforma však těžce postihla menší podnikatele a obchodníky, často židovské, takže 17 tisíc polských Židů nečekaně emigrovalo do Palestiny.\n\nV roce 1925 skončila platnost hospodářských a celních úmluv Versailleské mírové smlouvy a němečtí politici byli přesvědčeni, že polský stát dlouho nevydrží a vymáhali na Polsku revizi jeho západní hranice. Zrušili Polsku doložku nejvyšších výhod a zdvojnásobili celní poplatky, zejména na hornoslezské uhlí. Přitom polovina těžby se vyvážela do Německa, protože v těžce otřeseném Polsku výroba ani zdaleka nedosáhla předválečné úrovně a poptávka po uhlí byla velmi nízká. Polsko odpovědělo zvýšením celních sazeb, jenže zatímco polská cla Německo příliš nepostihla, německá cla byla pro polské hospodářství zničující. Polský hospodářský pokles vyvolal zejména v rozvinutějších západních částech země nezaměstnanost, chudobu a sociální nepokoje. Na to se Grabského vláda rozpadla, ale roku 1926 proběhl Piłsudského převrat a až do roku 1934 trvala mezi oběma zeměmi celní válka. \n\nGrabski změnil i strukturu polského exportu a průmyslové produkce a založil pohraniční vojsko. Přesto byl v parlamentu ostře kritizován za nedostatečně sebevědomé postoje v zahraniční politice a za (domnělý) neúspěch své reformy. V listopadu 1925 se dostal do sporu s prezidentem Polské banky, na své funkce rezignoval a věnoval se pak jen bádání a vyučování na Varšavské zemědělské univerzitě, kde se roku 1926 stal rektorem. \n\nByl nositelem řady vyznamenání, včetně polského Řádu bílého orla, italského Řádu svatých Mořice a Lazara, vatikánského Řádu Pia IX. a československého Řádu bílého lva (1925). Vydal řadu knih historických i hospodářských a v současném Polsku se těší rostoucí autoritě.\n\n"}
{"id": "1568175", "url": "https://cs.wikipedia.org/wiki?curid=1568175", "title": "Karamelová vafle", "text": "Karamelová vafle\n\nKaramelová vafle (, doslova „sirupová vafle“) je nizozemský dezert, složený ze dvou sladkých pečených oplatek slepených sladkou karamelovou náplní. Poprvé byl připravován v jihoholandském městě Gouda na přelomu 18. a 19. století.\n\nTěsto na oplatky je složené z mouky, másla, hnědého cukru, kvasnic, mléka a vajec. Oplatky jsou v oplatkovači upečeny dozlatova a ještě teplé se vykrojí do požadovaného kruhového tvaru. Karamelová náplň vyrobená ze sirupu, hnědého cukru, másla a skořice je za tepla rozetřena na oplatky, které se tím po vychladnutí a ztuhnutí karamelu spojí.\n\nKaramelové vafle poprvé připravovali ve městě Gouda v Jížním Holandsku na konci 18. nebo na začátku 19 století pekaři, kteří upotřebovali odřezky a drobky oslazením sirupem. Podle jednoho z příběhů o původu je vynález připisován pekaři Gerardu Kamphuisenovi a datován mezi rokem 1810, kdy otevřel své pekařství a rokem 1840, ze kterého pochází nejstarší známý recept na karamelové vafle. Po roce 1870 se začaly karamelové vafle objevovat i v jiných městěch a ve 20. století začala jejich masová výroba. Do roku 1960 se otevřelo jen v samotné Goudě 17 továren vyrábějících karamelové vafle.\n"}
{"id": "1568179", "url": "https://cs.wikipedia.org/wiki?curid=1568179", "title": "Tuyen Quang (provincie)", "text": "Tuyen Quang (provincie)\n\nTuyen Quang () je provincie na severu Vietnamu. Žije zde přes 770 tisíc obyvatel, hlavní město je Tuyên Quang. Sousedí s provinciemi Ha Giang, Cao Bang, Bac Kan, Thai Nguyen, Vinh Phuc, Phu Tho a Yen Bai.\n\nProvincie má výrazně proměnlivou topografii zahrnující vysoké hory, hluboká údolí i nížiny. Průměrná nadmořská výška provincie je v rozmezí 200–600 metrů, přičemž sever provincie je hornatý a jih nížinný. V jižní části provincie, asi 100 kilometrů vzdušnou čarou od Hanoje, se v nadmořské výšce menší než 100 metrů rozkládá stejnojmenné hlavní město provincie Tuyên Quang. Leží na břehů řeky Lô, přítoku Rudé řeky. Území provincie má pouze 7,2% přírodního lesa, který zahrnuje deštný prales a monzunový les. \n"}
{"id": "1568183", "url": "https://cs.wikipedia.org/wiki?curid=1568183", "title": "Sirung", "text": "Sirung\n\nSirung je aktivní sopka ležící na indonéském ostrově Pantar, 77 km severně od ostrova Timor. Uprostřed kráteru je sirné jezero a aktivní parní otvory. Poslední mohutná sopečná erupce nastala v roce 1970. V roce 2012 byli evakuováni lidé z okolí o poloměru 1,5 km.\n"}
{"id": "1568186", "url": "https://cs.wikipedia.org/wiki?curid=1568186", "title": "Art of Anarchy", "text": "Art of Anarchy\n\nArt of Anarchy je americká superskupina založená v roce 2011. Kapelu tvoří dvojčata Jon a Vince Vottovi na kytaru a bicí, baskytarista Disturbed John Moyer, bývalý kytarista Guns N 'Roses a současný forntmen skupiny Asia Bumblefoot jako spolu-kytarista a producent a od roku 2016 ex-frontmen Creed Scott Stapp. První album kapely bylo nahrané s prvním frontmenem kapely a tím byl Scott Weiland (ex Stone Temple Pilots, ex Velvet Revolver). Weiland odešel z kapely v průběhu roku 2015, téhož roku v prosince ale zemřel kvůli své drogové závislosti. \n\n\n\n"}
{"id": "1568192", "url": "https://cs.wikipedia.org/wiki?curid=1568192", "title": "Neoplan N4016", "text": "Neoplan N4016\n\nNeoplan N4016 je nízkopodlažní autobus vyráběný firmou Neoplan v letech 1988–1999 ve Stuttgartu v Německu, později také v Polsku. Vznikl také odvozená verze Neoplan N4014, zatímco kratší midibusová verze se vyráběla pod označením Neoplan N4009.\n\nNeoplan N4016 byl dodáván nejdříve do Velké Británie, později i do Ruska.\n\nNeoplan N4016 má délku 12 m a šířku 2,5 m. Vyráběl se s motorem MAN nebo DAF. Byl vybaven převodovkou Voith nebo ZF Friedrichshafen.\n\nV roce 1994 bylo pořízeno 12 vozů v provedení pro levostranný provoz. Autobusy jsou provozovány v Liverpoolu.\n\nV letech 1994–2009 byl Neoplan N4016 v provozu v Aténách.\n\nDopravce MPK Poznań v letech 1996–1999 koupil 32 Neoplanů N4016. Poslední N4016 byl vyřazen v roce 2014.\n"}
{"id": "1568193", "url": "https://cs.wikipedia.org/wiki?curid=1568193", "title": "Konfirmace (církev)", "text": "Konfirmace (církev)\n\nKonfirmace je náboženský rituál praktikovaný v některých protestantských církvích, zejména evangelických. Jde o symbolické přiznání se ke křtu a potvrzení (confirmatio) nastoupení cesty víry. \n\nV českém prostředí je konfirmace součástí církevní agendy ČCE, SCEAV, ECAV nebo LECAV.\n\nNapř. Agenda Českobratrské církve evangelické definuje konfirmaci takto: \"„Konfirmace je potvrzením smlouvy křtu a utvrzením ve víře. Působí je v srdcích konfirmandů vzkříšený Pán mocí svého Ducha (1 K 1,8). Od křtu vede Duch svatý konfirmandy v obecenství sboru k tomu, aby poznali svůj hřích i své vykoupení v Kristu, aby je vyznali a toužili po slovu Božím a stolu Páně. Vyznání konfirmandů utvrzuje Duch svatý, a tak vyslýchá přímluvné modlitby církve, které mohou být spojeny se vzkládáním rukou. Proto jsou podstatnou částí konfirmačního cvičení, konfirmační slavnosti a života církve vůbec modlitby k Duchu svatému, aby stále církev obnovoval a přidával nové vyznavače.“\" \n\nHistoricky vychází konfirmace z katolického rituálu biřmování, je jeho obdobou v západních reformovaných církvích. Na rozdíl od katolické tradice nemá konfirmace status svátosti. Reformace totiž zastávala názor, že milost, která byla člověku dána Duchem svatým při křtu, je plná a dostatečná, a není tedy třeba ji nějakým způsobem „doplňovat“ při dalším rituálu. Lze také vidět paralelu s židovským rituálem bar micva, který je obřadem symbolizujícím vstup jedince do dospělosti. \n\nKonfirmace, podobně jako biřmování, nemá svůj jednoznačný kořen v Bibli. Bible nehovoří o žádném dalším rituálu, který by měl následovat po křtu. Církevní tradice ovšem vidí oporu v Písmu ve Sk 8, 14–17: „\"Když apoštolové v Jeruzalémě uslyšeli, že v Samařsku přijali Boží slovo, poslali k nim Petra a Jana. Oni tam přišli a modlili se za ně, aby také jim byl dán Duch svatý, neboť ještě na nikoho z nich nesestoupil; byli jen pokřtěni ve jméno Pána Ježíše. Petr a Jan na ně vložili ruce a oni přijali Ducha svatého\".“ Odtud také zřejmě pochází akt symbolického vztažení rukou na konfirmovaného.\n\nK historii konfirmace uvádí Agenda ČCE toto: \n\n„\"Biřmování, jak se vyvinulo ve středověku, chápala církev jako rozmnožení milosti a jako vyzbrojení k boji a ke svědectví (militia Christi). Reformátoři zamítli názor, že biřmování je svátost, při které se biřmovanci uděluje doplňující milost. Zastávali hledisko, že milost, které se křtěnci dostává ve křtu, je jednorázová a plná. Boží milost je člověku při křtu darována plně, kdežto křesťanovo poznání pravdy je vždy neúplné a nehotové. Po křtu děti nastupují cestu postupného poznávání Boží pravdy, jak nad nimi byla zvěstována při této svátosti. V reformační době nemělo vyučování, předcházející přijetí do obecenství stolu Páně, žádné slavnostní zakončení. Jen Jednota bratrská, na kterou navázal Martin Bucer ve Štrasburku, podržela při přijímání ke stolu Páně vzkládání rukou. K obecnému rozšíření konfirmační slavnosti dochází až koncem 18. století, protože reformační církve byly dlouhou dobu určovány především odmítáním katolické svátosti biřmování. Na zavedení konfirmace jako slavnosti měl rozhodující vliv pietismus, kterému přitom nepřímo pomáhal úpadek tradičních forem katecheze. Tou měrou, jak se ztrácelo pochopení pro objektivní stránku Boží milosti, ustupovala do pozadí jistota, že křest v dětství může pokřtěnému něco podstatného dát. Všechen důraz byl položen na subjektivní stránku. Konfirmační vyučování se stalo příležitostí k vytrvalému citovému působení na dospívající děti, jímž měly být přivedeny k osobnímu rozhodnutí pro svého Spasitele, k vědomému závazku poslušnosti a svědectví v životě. Zde mají původ také sliby, s nimiž je konfirmace nezřídka spojována. Lidové církevnictví přijalo konfirmaci jako vítanou slavnost jednoho ze čtyř posvěcení – lidského života v jeho průběhu: po narození křest, na prahu dospělosti konfirmace, při založení rodiny církevní svatba a po dokonání života pohřeb. Ještě v nedávné době hrála konfirmace roli významné slavnosti rodinné\".“\n\n\n\n"}
{"id": "1568196", "url": "https://cs.wikipedia.org/wiki?curid=1568196", "title": "Deadland Ritual", "text": "Deadland Ritual\n\nDeadland Ritual je anglo-americká rocková superskupina založená v roce 2018. Tvoří ji zpěvák Franky Perez (ex Scars on Broadway, ex Apocalyptica, kytarista Steve Stevens (Billy Idol, ex Michael Jackson), baskytarista Geezer Butler (ex Black Sabbath, ex Heaven & Hell, ex GZR) a bubeník Matt Sorum ([[ex [[Guns N Roses]], ex [[The Cult]], ex [[Velvet Revolver]]. Původně byla skupina vytvořená Sorumem, ihned se přidali Perez a Stevens, a nakonec i Butler souhlasil se vstupem. Deadland Ritual vydali svůj první singl „Down in Flames“ v prosinci 2018. Sorum a Stevens už spolu hráli v 90.letech v punkové superskupině [[Neurotic Outsiders]] se například [[Steve Jones|Steven Jonesem]] ze [[Sex Pistols]].\n\nFormace Deadland Ritual byla světu představena 3. prosince 2018, když členové kapely začali zveřejňovat ukázky nové hudby na svých stránkách sociálních stránkách. Bubeník Matt Sorum již odpočátku pojal skupinu se zpěvákem Frankym Perezem a kytaristou Stevem Stevensem , s bývalým basistou Black Sabbath Geezerem Butler se spojili později. Bubeník také přišel se jménem skupiny. Kapela vydala debutový singl a klip „Down in Flames“, o týden později. Skladbu vytvořil [[Greg Fidelman]]. [[Kelsey Chapstick]] z časopisu Revolver tuto píseň kategorizoval jako „heavy, blues rock“, přičemž zdůraznil, že „nese zlověstné, ďábelské tóny, které Butler používá, ale /Perez se Sorumem svým umem propůjčují zřetelně cítitelný hard rock “. Deadland Ritual začali koncertovat v roce 2019, objevit se ma [[Download Festaval]]u ve Velké Británii či [[Hellfest]]u ve Francii, oba byli v červnu. Nicméně, debut skupiny byl v klubu [[Troubadour]] (kde v roce 1985 debutovali Guns N Roses) v západním Hollywoodu, CA 28. května 2019. \n\n\n[[Kategorie:Rockové hudební skupiny]]\n[[Kategorie:Americké hudební skupiny]]\n[[Kategorie:Britské hudební skupiny]]\n[[Kategorie:Hardrockové hudební skupiny]]\n[[Kategorie:Skupiny alternativního rocku]]\n[[Kategorie:Hudební skupiny 2010–2019]]\n[[Kategorie:Superskupiny]]\n[[Kategorie:Hudební skupiny založené v roce 2018]]"}
{"id": "1568200", "url": "https://cs.wikipedia.org/wiki?curid=1568200", "title": "Hotchkiss Mle 1914", "text": "Hotchkiss Mle 1914\n\nHotchkiss Mle 1914 byl francouzský těžký kulomet vyráběný společností Hotchkiss a používaný v bojích první světové války. Jednalo se o spolehlivou zbraň, tvořenou nízkým počtem dílů. Mechanismus zbraně vycházel z původní konstrukce těžkého kulometu Mle 1897.\nV roce 1892 odkoupila společnost Hotchkiss patent na vzduchem chlazený kulomet fungující na systému odběru plynů z hlavně od Adolfa Odkolka. Odkolkův kulomet nefungoval spolehlivě a tak musel být upraven konstruktéry Laurencem Benétem a Henrym Meriém. Na základě jejich spolupráce vznikl kulomet Hotchkiss Mle 1897 a posléze jeho mírně vylepšená verze 1900, která byla ihned nabídnuta mnoha armádám světa. Společnost Hotchkiss měla úspěch s prodejem Mle 1900 celosvětově, ale doma tak úspěšná nebyla. Francie nakoupila jen 500 ks kulometů Mle 1900 pro jednotky v zámořských koloniích a domácí armádu nechala vyzbrojit kulometem Puteaux Mle 1905 a následně jeho přepracovanou verzí St. Étienne Mle 1907. Kulomet St. Étienne zdaleka nedosahoval kvalit kulometů Hotchkiss, ale dostal přednost protože jej vyráběla státem vlastněná zbrojovka \"Manufacture d'armes de Saint-Étienne\" (MAS). Po vypuknutí 1. světové války potřebovala francouzská armáda více kulometů. Státní zbrojovka MAS jich ale nebyla schopná produkovat dostatek. Francouzská armáda se tak rozhodla přijmout do výzbroje kulomet zbrojovky Hotchkiss Mle 1909 s menšími úpravami, vznikla tak verze \"Mitrailleuse Automatique modèle 1914\". Nejvýraznějšími změnami na verzi Mle 1914 bylo nahrazení ramenní opěrky rukojetí ve tvaru \"D\" a změna systému uchycení hlavně. Kulomety Hotchkiss a St. Étienne Mle 1907 mohly používat stejný podstavec nazývaný Omnibus. Po zavedení Hotchkiss Mle 1914 se potvrdilo, že tato konstrukčně jednodušší zbraň je podstatně méně poruchová, a kulomet společnosti Hotchkiss tak pozvolna začal vytlačovat z předních linií St. Étienne Mle 1907, až v roce 1917 došlo zastavení výroby St. Étienne Mle 1907. \n\nZbraň fungovala na principu odběru plynů a tlaku na píst, plyn byl odebírán příčným kanálkem zhruba v polovině délky hlavně. Závěr byl uzamčen pomocí nesené kyvné závory. Střílelo se z otevřeného závěru. Zbraň střílela pouze dávkou a neměla pojistku. Nábojové rámečky se do zbraně vsouvaly zleva a prázdné automaticky vypadávaly z pravé strany. Vzduchem chlazená hlaveň měla v zadní části chladič tvořený pěti prstenci, který zvyšoval tepelnou kapacitu hlavně.\n\nNěkolik set kulometů bylo v průběhu 1. světové války upraveno na ráži 11mm Gras pro střelbu zápalnými náboji. Tyto kulomety byly použity jako palubní zbraně letadel proti vzducholodím a upoutaným balónům. \n\nV období po první světové válce se staly kulomety Mle 1914 významnou součástí výzbroje prvorepublikové armády. \nLegionáři dovezli 89 kulometů z Francie, dalších 21 převzala vojenská správa po skončení války.\nMezi léty 1919 a 1920 nakoupila československá armáda ve Francii dalších 855 kusů. V roce 1938 disponovala Československá armáda ještě 929 kusy kulometů M1914.\n"}
{"id": "1568207", "url": "https://cs.wikipedia.org/wiki?curid=1568207", "title": "Neoplan N4014", "text": "Neoplan N4014\n\nNeoplan N4014 je nízkopodlažní autobus vyráběný firmou Neoplan v letech 1988–1999 ve Stuttgartu v Německu, a později také v Polsku. Je odvozen od typu Neoplan N4016. Kratší midibusová verze se vyráběla pod označením Neoplan N4009.\n\nNeoplan N4014 byl dodán nejdříve do Maďarska a Německa, později i do Česka.\n\nNeoplan N4014 má délku 12 m a šířku 2,5 m. Vyráběl se s motorem MAN nebo DAF. Byl vybaven převodovkou Voith nebo ZF Friedrichshafen.\n\nV roce 1994 zakoupil Dopravní podnik hl. m. Prahy dva autobusy Neoplan N4014/3, v roce 1995 jeden. Všechny byly smontovány v Ústředních dílnách Dopravního podniku. Autobusy byly deponovány v garážích Hostivař a bývaly často poruchové. První dva byly vyřazeny v roce 2006, poslední v roce 2007.\n\n"}
{"id": "1568208", "url": "https://cs.wikipedia.org/wiki?curid=1568208", "title": "Gáthy", "text": "Gáthy\n\nGáthy (singulár \"gáthá\"), avestánsky „zpěvy“, jsou nejstarší částí zarathuštrické Avesty, podle tradice složenou samotným Zarathuštrou. Tyto texty vyjadřují základní myšlenku svobodné velmi mezi \"ašou\" „pravdou“ a \"drudží\" „lží“ a obsahují epizody ze Zarathuštrova života a vypráví i o jeho prvních příznivcích a odpůrcích. Podle středoperské tradice byly gáthy zapsány a šířeny na popud vládce Víštáspy, významného raného podporovatele proroka. Na rozdíl od většiny avestských textů jsou ve verších, v metru založeném na počtu slabik, a jazykem který je nazýván starší avestánština či gáthština. Interpretace gáth je obtížná a v mnoha případech předmětem sporů.\n\nGáthy se obracejí na Ahura Mazdu a jeho služebníky Ameša Spenty, zatímco pozdější významná božstva jako Mithra, Anáhitá nebo Haoma v nich chybí. Dále je v nich odsuzováno uctívání daévů, uvažuje se o tom, jak správně přinášet oběti a o podstatě správného života, konečném vítězství \"ašy\" a také obsahují řeč směrovanou obci jeho následovníků, již měl Zarathuštra pronést na svatbě své nejmladší dcery.\n\nFormálně jsou začleněny do části Avesty zvané Jasna „obětování“, a tvoří její \"háiti\" „kapitoly“ 28-34, 43-51 a 53. Dělí se na pět gáth:\n\n\nGáthám samotným předchází v Jasně 27 tři modlitby: \"Ahuna vairja\", \"Ašem vohu\" a \"Jenhé hátam\", sepsané v archaizované či re-archaizované mladší avestánštině tak, aby připomínaly jazyk gáth. Jasna 54, následující po gáthách, zase obsahuje \"Airjamana Išja\", která společně s třemi předchozími náleží mezi nejvýznamnější zarathuštrické modlitby. Jasna 35-42 vložená Ahunavaitígáthá a Uštavaitígáthá je nazývána \"Jasna haptanháiti\" „jasna sedmidílná“ a je psána v próze, přičemž prvních šest háiti je psáno starou avestánštinou, zatímco sedmá je psána archaizovanou mladší avestánštinou.\n\n"}
{"id": "1568209", "url": "https://cs.wikipedia.org/wiki?curid=1568209", "title": "BoJack Horseman", "text": "BoJack Horseman\n\nBoJack Horseman je americký animovaný televizní seriál, jehož tvůrcem je Raphael Bob-Waksberg. Premiérově byl uváděn mezi lety 2014 a 2020 na Netflixu, celkem vzniklo v šetsi řadách 77 dílů.\n\nSeriál je zasazen hlavně do Los Angeles a sleduje příběh BoJacka Horsemana (Will Arnett), vyhořelé hvězdy seriálu Horsin\"\"' Around z devadesátých let. BoJack chce obnovit svou slávu napsáním autobiografie, díky čemuž se setkává s ghostwriterkou Diane Nguyen (Alison Brie). Bojackovými přáteli jsou jeho spolubydlící Todd Chavez (Aaron Paul), jeho agentka a bývalá přítelkyně Princezna Carolyn (Amy Sedaris) a jeho kolega a častý rival, Mr. Peanutbutter (Paul F. Tompkins).\n\nPrvní epizoda měla premiéru 22. srpna 2014 na Netflixu a poslední epizoda byla vysílána 31. ledna 2020. Celkově bylo odvysíláno 77 epizod v šesti sériích. Prvních pět sezón je složeno z dvanácti epizod, šestá a zároveň poslední sezóna byla rozdělena na dvě části po osmi epizodách. Speciální vánoční epizoda byla uvedena 19. prosince 2014.\n\nBoJack Horseman je považován za jeden z nejlepších animovaných seriálů vůbec. Přes smíšené recenze po prvních dílech byli kritici výrazně pozitivnější po druhé polovině první série a následně si seriál držel velmi kladné hodnocení po zbytek vysílání. Je chválen za realistické ztvárnění deprese, traumat, závislostí, sebezničujícího chování, rasismu, sexismu, sexuality a psychických stavů.\n\nSérie obdržela řadu ocenění, včetně čtyř cen kritiků za nejlepší animovaný seriál, tří cen Annie a dvou cen Writers Guild of America Awards . Byl také nominován na dvě ceny Primetime Emmy Awards.\n\nSeriál je zasazen do alternativního světa, kde lidé a antropomorfní zvířata žijí společně. Odehrává se z největší části v Hollywoodu (po krádeži písmena „D“ v epizodě „1x6 – Our A-Story is a 'D' Story“ zvaném pouze „Hollywoo“). BoJack Horseman je vyhořelá hvězda seriálu \"Horsin' Around\" z 90. let 20. století, který vyprávěl příběh osamělého koně, jenž se staral o tři sirotky. Nyní žije v ústraní v Hollywood Hills a plánuje svůj velký návrat mezi celebrity pomocí vlastní autobiografie. K tomu mu má pomoci ghostwriterka Diane Nguyen, se kterou se spřátelí. BoJacka se mezi celebrity snaží vrátit také jeho agentka a bývalá přítelkyně Princezna Carolyn, jež jej musí neustále vytahovat z průšvihů. Do života BoJacka zasahuje také Todd Chavez, mladý, nezaměstnaný flákač, který bydlí u něj na gauči a Mr. Peanutbutter, hvězda obdobného seriálu \"Mr. Peanutbutter's House\" (pes se zde stará o tři sirotky). \n\nSeriál je známý také svým soundtrackem. Úvodní znělku (The BoJack Horseman theme) složil Patrick Carney, bubeník blues-rockového dua The Black Keys, se svým strýcem Ralphem Carneyem. Zvuk na začátku znělky je vytvořen pomocí Roland Jupiter-4 analogového syntezátoru.\n\nZnělka v outru „Back in the 90s“ byla nahrána indie-pop skupinou Grouplove. Producent Jesse Novak složil doprovodnou hudbu.\n\nBylo nahráno i sountrackové album. To bylo vydáno 8. září 2017 v Lakeshore Records tak, aby vyšlo ve stejný čas jako čtvrtá série. Zahrnuje 42 minut písní ze seriálu, včetně úvodní znělky, americké verze písničky „A Horse with No Name“, hit ze šesté epizody třetí série „Brrap Brrap Pew Pew“ od Sextiny Aquafiny „Get Dat Fetus, Kill Dat Fetus“, znělky \"Horsin' Around i\" \"Mr. Peanutbutter's House\" a mnoho dalšího.\n\n"}
{"id": "1568212", "url": "https://cs.wikipedia.org/wiki?curid=1568212", "title": "Glami", "text": "Glami\n\nGLAMI je vyhledávač módy z internetových obchodů. Firma byla založena v roce 2013 pod názvem Domodi. V roce 2015 došlo k jejímu přejmenování na GLAMI. Většinový podíl ve firmě drží investiční skupina Miton. Zakladatelem firmy je Tomáš Hodboď, který předtím spoluzakládal srovnávač cen Heureka, dřívější projekt skupiny Miton. \n\nV roce 2017 GLAMI vstoupilo do Maďarska, jako svůj devátý trh. V roce 2018 GLAMI koupilo největší vyhledávač módy v Řecku Ntynomai.gr a tím vstoupilo na řecký trh. Zároveň se rozšířilo do Turecka a Ruska.\n\nGLAMI v roce 2019 působilo na čtrnácti trzích včetně Brazílie. Celkem spolupracuje s více než tři tisíce e-shopy a zprostředkuje jim obrat přes pět miliard korun. V tomto roce také spustilo vyhledávač zaměřující se výhradně na udržitelnou módu Glami.eco.\n\nGLAMI stojí za projektem Fashion (Re)search, který má za cíl vytvořit jeden komplexní zdroj informací o tuzemském online obchodu s módou.\n\nV roce 2019 GLAMI získalo ocenění Deloitte Technology Fast 50 CE, kterým jsou oceňovány nejrychleji rostoucí technologické společnosti ve střední Evropě.\n"}
{"id": "1568213", "url": "https://cs.wikipedia.org/wiki?curid=1568213", "title": "Henrietta Ónodiová", "text": "Henrietta Ónodiová\n\nHenriette „Henni“ Ónodiová (* 22. května 1974 Békéscsaba) je bývalá maďarská sportovní gymnastka. \n\nNa mistrovství Evropy ve sportovní gymnastice vyhrála v roce 1989 na bradlech a byla třetí v prostných, v roce 1990 získala bronzové medaile ve víceboji a prostných. V roce 1990 vyhrála Světový pohár ve sportovní gymnastice v přeskoku. Na mistrovství světa ve sportovní gymnastice skončila v roce 1991 druhá v přeskoku a v roce 1992 se stala mistryní světa v přeskoku a byla druhá v prostných. Na Letních olympijských hrách 1992 zvítězila v přeskoku, byla druhá v prostných, šestá skončila ve víceboji družstev a osmá ve víceboji jednotlivkyň. Startovala také na Letních olympijských hrách 1996, kde nepostoupila do finále na žádném nářadí a s družstvem obsadila deváté místo. \n\nOd roku 1997 žije v USA, jejím manželem je bývalý moderní pětibojař James Haley. V roce 2010 byla uvedena do International Gymnastics Hall of Fame.\n"}
{"id": "1568220", "url": "https://cs.wikipedia.org/wiki?curid=1568220", "title": "Filodendron", "text": "Filodendron\n\nFilodendron (\"Philodendron\") je rod rostlin z čeledi árónovité. Jsou to malé až robustní, vytrvalé byliny s celistvými nebo členěnými, řapíkatými listy a drobnými květy v palicovitých květenstvích obalených toulcem. Plodem je bobule. V přírodě rostou jako epifyty a poloepifyty v korunách stromů, ale i na skalách, pevné zemi a v bažinách. Mají zajímavý způsob opylování, spojený s tvorbou tepla.\nRod zahrnuje asi 500 druhů a je rozšířen výhradně v tropické Americe. \n\nFilodendrony jsou známé především jako pokojové rostliny. Byla vypěstována řada kultivarů a hybrbidů. V tropech se pěstují i jako venkovní okrasné rostliny. Obsahují jehlice šťavelanu vápenatého a při požití způsobují podráždění trávicí soustavy.\nV roce 2018 bylo celkem 21 druhů přeřazeno do nového rodu \"Thaumatophyllum\", a to včetně pěstovaných druhů \"T. bipinnatifidum\" a \"T. speciosum\". Pro oba rody je zatím používáno české jméno filodendron.\n\nFilodendrony jsou drobné až značně rozměrné, stálezelené, jednodomé byliny. Stonek je dlouhý nebo zkrácený, nezřídka šplhavý nebo plazivý, často se vzdušnými kořeny. Výjimečně může být stonek vzpřímený a rostlina má stromovitý vzrůst.\nListy jsou celistvé nebo různým způsobem laločnaté až hluboce členěné (výjimečně znoženě složené), s dlouhými, poněkud sukulentními řapíky a na bázi s krátkou pochvou. Květenstvím je palice podepřená toulcem. Květenství jsou jednotlivá nebo ve skupinách po několika, zpravidla krátce stopkatá. Toulec bývá mezi spodní, zavinutou částí a horní člunkovitou částí zaškrcený. \nPalice je přisedlá nebo stopkatá, složená z jednopohlavných, bezobalných květů. Ve spodní části je zóna samičích květů, nahoře zóna samčích květů. Obě zóny jsou obvykle odděleny pásem sterilních květů se styminodii. Výjimečně je zóna sterilních květů i na vrcholu palice. V samčích květech je 2 až 6 tyčinek. Semeník samičích květů obsahuje nejčastěji 4 až 8 komůrek, může jich ale být i mnohem více. V každé komůrce je 1 až mnoho vajíček. Plodem je bílá, oranžová nebo červená, vejcovitá až téměř válcovitá bobule obsahující drobná až poměrně velká semena. Semena jsou podlouhle vejcovitá až elipsoidní, většinou bez míšku.\n\nRod zahrnuje asi 482 až 538 popsaných a uznávaných druhů, celkový počet je ale vyšší a je odhadován asi na 700. Je to druhý největší rod čeledi árónovité. Je rozšířen výhradně v tropické Americe. Areál sahá od severního Mexika přes Střední Ameriku po Paraguay a severní Argentinu a zahrnuje i Karibské ostrovy. Centrum druhové diverzity je v Brazílii.\n\nFilodendrony rostou zejména v tropických deštných lesích, podstatně řidčeji v řídkých tropických lesích (východobrazilský atlantický les), bažinách a podél vodních toků. Rostou jako epifyty či poloepifyty na stromech, jako litofyty na skalách a útesech, nebo jako oddenkové byliny na pevné zemi či v bažinách. Vyhledávají zejména stinná stanoviště.\n\nFilodendrony mají zajímavý specializovaný způsob opylování, který je obdobný u rodu \"Philodendron\" i \"Thaumatophyllum\" a je spojen s výraznou tvorbou tepla (termogeneze). Jejich květenství vyhledávají vrubounovití brouci rodů \"Cyclocephala\" a \"Erioscelis\" z podčeledi \"Dynastidae\", přičemž každý druh filodendronu je zpravidla spojen s určitým druhem brouka.\n\nV květenstvích nejprve dozrávají samičí květy a až poté nastává samčí fáze kvetení, při níž se uvolňuje pyl ze samčích květů. Tento mechanismus zabraňuje samoopylení. Tvorba tepla začíná při otevírání toulce a vrcholí ve večerních hodinách následujícího dne v samičí fází kvetení. Květenství v souvislosti se zvýšenou teplotou šíří silnou vůni a láká poletující bouky, kteří se v něm shromažďují a konzumují sterilní květy a exudát z květů. Teplota v květenství může okolní teplotu přesahovat až o 24 °C. Nejvyšší naměřená teplota dosahovala u druhu \"Thaumatophyllum bipinnatifidum\" 43 °C, což je v rámci rostlinné říše dosud nejvyšší, rekordní zjištěná hodnota související s termogenezí. Po skončení samčí fáze kvetení květenství vychládá a brouci se rozletují vyhledat nový zdroj tepla a potravy.\n\nListy filodendronů jsou zřídka napadány býložravým hmyzem. Plody filodendronů konzumují plodožraví netopýři (např. \"Rhinophylla pumilio\", \"Carollia brevicauda\", \"C. perspicillata\", \"Sturnira tildae\", \"S. lilium\").\nTaké výhony a plody \"Thaumatophyllum bipinnatifidum\" vyhledávají opice a netopýři.\n\nK diverzifikaci rodu \"Philodendron\" došlo v období raného až středního miocénu v oblasti Amazonie. Později se rozšířil i do východobrazilského atlantického lesa a suchých křovinatých biotopů (cerrado, caatinga).\n\nFilodendrony obsahují podobně jako celá řada jiných árónovitých rostlin (z pokojových např. difenbachie, toulitky a toulcovky) v pletivech jehlicovité krystaly (rafidy) šťavelanu vápenatého, které způsobují po požití rostliny podráždění ústní dutiny a trávicího traktu. Mimo vlastního dráždivého efektu otevírají rafidy cestu do sliznic různým toxickým složkám obsaženým v rostlinné šťávě, jako jsou prostaglandiny, histamin a proteolytické enzymy. U lidí se otrava projevuje podrážděním trávicího traktu doprovázeným nevolností, zvracením a průjmem, často se ale po požití žádné zjevné příznaky nedostaví. Mezi rostlinami, jejichž požití je ve Spojených státech konzultováno s toxikologickými centry, zaujímají filodendrony 2. místo (na prvním místě jsou toulcovky) a převážná většina případů se týká dětí. U domácích zvířat se otrava projevuje zejména sliněním, zánětlivým opuchnutím sliznic, zvracením a několikadenní ztrátou chuti k jídlu. V lehčích případech příznaky zpravidla za několik dní odezní a zásah veterináře nebývá nutný. Ve vážných případech spočívá léčba v podávání protizánětlivých prostředků. Mimo dráždivého působení rafidů na sliznice byl pozorován také neurotoxický a nefrotoxický účinek, a to zejména u koček. Šťáva některých druhů filodendronu může při kontaktu s pokožkou (zejména opakovaném - senzibilace) způsobit dermatitidu. Pokud se dostane do oka, může dojít k závažnému zánětu spojivek.\n\nRod \"Philodendron\" je v rámci čeledi \"Araceae\" řazen do podčeledi \"Aroideae\" a tribu \"Philodendreae\". V minulosti byl členěn do tří podrodů: \"Meconostigma\", \"Philodendron\" a \"Pteromischum\". Za nejblíže příbuzný rod byl považován rod \"Homalonema\", rozšířený v tropické Americe a Asii. Výsledky fylogenetických studií ukázaly, že rod \"Homalonema\" v klasickém pojetí je parafyletický a asijské a americké druhy představují dvě samostatné vývojové větve. V roce 2016 byly americké druhy tohoto rodu (celkem 16 druhů) vyčleněny do rodu \"Adelonema\". V roce 2018 byla z rodu \"Philodendron\" vyčleněna sekce \"Meconostigma\" (21 druhů) do samostatného rodu \"Thaumatophyllum\". Od rodu \"Philodendron\" s.str. se odlišuje jak morfologicky (stromovitý vzrůst, dobře vyvinutá zóna sterilních květů v květenství, laloky na blizně, znaky na cévních svazcích), tak i ekologií (preference otevřených, slunných biotopů). Do tohoto nového rodu náležejí i některé známější a pěstované druhy filodendronů, jmenovitě \"T. bipinnatifidum\" a \"T. speciosum\".\n\nFilodendrony náležejí mezi často pěstované a oblíbené pokojové rostliny. Jsou vesměs nenáročné a snesou i stinné stanoviště. Většina druhů nemá ráda přímé sluneční světlo, některé mají vyšší nároky na vzdušnou vlhkost. Byla vypěstována i řada hybridů, často s nejasným původem. Hybridní rostliny většinou nekvetou. Asi nejčastěji pěstovaným druhem je \"Philodendron hederaceum\", známý pod starším názvem \"Philodendron scandens\". Z dalších druhů se pěstuje např. \"Philodendron erubescens\", \"P. hastatum\" a \"P. laciniatum\". \nV tropech se filodendrony pěstují i jako venkovní okrasné rostliny. Potřebují vlhkou půdu a teploty neklesající pod 13 až 16 °C.\nRozměrné listy má vzpřímeně rostoucí \"Thaumatophyllum bipinnatifidum\" (syn. \"Philodendron bipinnatifidum\", \"P. selloum\", \"P. lundii\"), \"T. speciosum\" a jejich kříženec, \"T.\" × \"evansii\". Znožené listy neobvyklého vzhledu má \"P. goeldii\".\n\n\n \n"}
{"id": "1568224", "url": "https://cs.wikipedia.org/wiki?curid=1568224", "title": "Individual Challenge Cup 2012", "text": "Individual Challenge Cup 2012\n\nIndividual Challenge Cup 2012 (ICC 2012) byl V. ročník mezinárodní soutěže jednotlivců ve field trialu retrieverů, který se konal 10. a 11. listopadu 2012 v Itálii poblíž města Montodine. Pořadatelem soutěže byl Ente Nazionale della Cinofilia Italiana (ENCI).\n\nKaždá členská země mohla vyslat 2 psy. Soutěže se zúčastnilo 24 psů ze 13 zemí. Vítězem se stala Petra Loidl z Rakouska se fenou Lesser Burdock Ansdell před Pasi Pöppönenem z Finska se psem Namusillan Tuulihaukka.\n\nENCI nominovala čtyři rozhodčí a hlavního stewarda.\nNíže tabulka obsahuje pouze účastníci, kteří byli klasifikováni.\n\n‡ Obhájce\n\n\n"}
{"id": "1568230", "url": "https://cs.wikipedia.org/wiki?curid=1568230", "title": "Jan Krušina I. z Lichtenburka", "text": "Jan Krušina I. z Lichtenburka\n\nJan Krušina I. z Lichtenburka, nebo také Ješek, (okolo 1295 – po 1327) byl český šlechtic z krušinovské větve rodu Lichtenburků.\n\nNarodil se jako syn Hynka Krušiny I. z Lichtenburka a jeho neznámé manželky, jež byla dcerou Záviše z Falkenštejna. Spolu se svým bratrem Hynkem Krušinou II. z Lichtenburka se v pramenech poprvé objevil v roce 1310 po boku svého otce. Stejně jako jejich otec, tak i Jan s Hynkem používali přízvisko Krušina, kterým se zřejmě označoval ten, kdo bezhlavě drtí vše kolem sebe. Po otci, jenž zemřel okolo roku 1315, oba bratři zdědili polovinu města Brodu (dnešní Havlíčkův Brod) s okolím, kde se těžilo stříbro. Druhou polovinu města vlastnil jejich prastrýc Rajmund z Lichtenburka. Ten však v roce 1319 svůj podíl na Brodu prodal králi Janu Lucemburskému, aby se osvobodil od dluhů. Ještě téhož roku však tentýž podíl od krále zakoupil příbuzný Lichtenburků Jindřich z Lipé. Už následujícího roku (1320) však pán z Lipé vystupoval jako majitel celého Brodu, což znamená, že zřejmě donutil Jana I. a Hynka II. Krušinu, aby mu předali i jeho druhou polovinu. V pramenech Jan Krušina i jeho bratr po roce 1310 znovu figurovali až roku 1323, kdy na hradu Lichnici svědčili na listině syna svého prastrýce Jindřicha II. z Lichtenburka. Další zmínka o Janovi pochází z roku 1327, kdy za 52 kop grošů spolu se svým bratrem prodal notáři Reimbotovi čtvrtinu šachty v Kutné Hoře, což dokazuje, že oba Krušinové byli aktivní v oblasti horního podnikání a investovali do kutnohorských dolů. Po roce 1327 se Jan vytratil z pramenů a patrně brzy poté zemřel. Co všechno po ztrátě Brodu Jan Krušina vlastnil a kde sídlil není známé. Snad se jeho majetky ještě stále nacházely v původní rodové doméně na Havlíčkobrodsku.\n\n1. manželství ∞ Eva\n\n"}
{"id": "1568231", "url": "https://cs.wikipedia.org/wiki?curid=1568231", "title": "Madeira (Portugalsko)", "text": "Madeira (Portugalsko)\n\nMadeira je jeden ze dvou autonomních regionů Portugalska (druhým jsou Azory). Je to souostroví v severním Atlantském oceánu, v oblasti známé jako Macaronesia, jihozápadně od pevninského Portugalska. Jeho celková populace byla v roce 2016 odhadována na 289 000. Hlavním městem Madeiry je Funchal, který se nachází na jižním pobřeží hlavního ostrova.\n\nTento region má politickou a správní autonomii díky statutu autonomního regionu Madeira ustanoveného portugalskou ústavou. Autonomní region je součástí Evropské unie jako její nejvzdálenější region. Madeira má obecně velmi mírné subtropické klima se středomořským letním suchem a zimním deštěm.\n\nHistorie Madeiry začíná objevením ostrovů Portugalskem v roce 1419. V té době neexistuje žádný záznam o tom, že by někdo na těchto ostrovech žil. Portugalsko začalo kolonizovat ostrov v roce 1420.\n\nDne 23. července 1905 bylo v pařížském vydání newyorského heraldického sboru uvedeno: „Německá společnost plánuje učinit z Madeiry moderní středisko“. Na oplátku za slib vybudovat sanatorium a nemocnice a léčit 40 pacientů s tuberkulózou ročně byla \"Madeira Aktiengesellschaft\" v čele s princem Friedrichem Karlem Hohenlohe-Öhringenem v dohodě s portugalskou vládou, která zase budovala tato zařízení převezme všechny obchodní záležitosti na Madeiře. Když byly plány některých nemocnic vystaveny jako návrhy pro hotely a prázdninové tábory, uvědomili si Madeirané, že jsou kolonizováni zadními dveřmi a okamžitě koncesi stáhli. Těsně před tím Němci stavěli to, co je dnes „Nemocnicí dos Marmeleiros“ (jediná budova, kterou Němci začali stavět), Němci dostali daňovou úlevu a nemuseli platit daň za nic potřebného pro stavbu nemocnice. Místo bylo opuštěno až do roku 1930, kdy Madeirané pokračovali ve stavbě nemocnice dos Marmeleiros.\n\nMístní obyvatelé tvrdí, že důvod, proč Němci stavbu nemocnice opustili, nebyl jen kvůli objevení jejich plánů kolonizace. Bylo to, že Němci během výstavby nemocnice potřebovali speciální materiály, které nejsou na Madeiře k dispozici, takže bylo dohodnuto, že Madeirans vezme materiály na místo od německé lodi v přístavu. Nejsilnější koně byli zvyklí vychovávat dřevěné sudy. Místní Madeiran s nejsilnějšími koňmi, kteří vychovávali materiál, byl podezřelý, že to, co zvedl na kopec, bylo těžší než to, co by mělo být potřeba pro stavbu nemocnice, a tak záměrně nechal jeden z sudů sjet dolů z kopce a rozbít se. Tvrdí se, že byl plný pušek. Když se místní podívali dovnitř, co už bylo postaveno, našli munici a další zbraně. To způsobilo, že Madeirané zabavili veškerý německý majetek na Madeiře a zastavili výstavbu nemocnice.\n\nV roce 1914 byl veškerý německý majetek na Madeiře zabaven, včetně lodi Colmar postavené v roce 1912, která byla internována na Madeiře v roce 1914. V roce 1916 byl Colmar přejmenován na Machico a v roce 1925 byl koupen od portugalské vlády a přejmenován na Luso a v roce 1955 byl zničen.\n\nDne 9. března 1916 Německo vyhlásilo válku Portugalsku, poté Portugalsko vyhlásilo válku Německu a začalo organizovat portugalská vojska na západní frontu. Účinek portugalské účasti na první světové válce se poprvé projevil na Madeiře 3. prosince 1916, když německý člun U-38, šel do přístavu Funchal, torpédoval a potopil 3 lodě CS Dacia ( 1856 tun), SS Kanguroo (2 493 tun) a Surprise (680 tun). Velitel francouzského dělostřeleckého člunu Surprise a 34 její posádky (7 portugalských) při útoku zahynulo. \n\nV roce 1917 12. prosince znovu bombardovaly Funchal na Madeiře dvě německé ponorky U-156 a U-157 (kapitán Max Valentiner). Tentokrát útok trval asi 30 minut. Bylo vypáleno čtyřicet, 4,7 palce a 5,9 palce. Počet zraněných byl 3 a 17 zraněných. Kromě toho bylo zasaženo několik domů a kostel Santa Clara.\n\nKněz José Marques Jardim v roce 1917 slíbil, že když se na Madeiru vrátí mír, vybuduje památník.V roce 1927 postavil v Terreiro da Luta sochu Nossa Senhora da Paz (Panny Marie míru) připomínající konec první světové války. Zahrnuje kotevní řetězy z potopených lodí z Madeiry 3. prosince 1916 a je přes 5 metrů vysoký .\n\nKarel I., poslední císař rakousko-uherské říše, odešel do exilu na Madeiře po svém druhém neúspěšném pokusu o převrat v Maďarsku. Zemřel zde 1. dubna 1922 a je pohřben v Monte. \n\nPortugalsko ve druhé světové válce bylo neutrální a v roce 1943 se stalo nebojovným. Salazarovo rozhodnutí držet se nejstarší aliance na světě, stmelené Windsorskou smlouvou (1386) mezi Portugalskem a Anglií (stále v platnosti dodnes), znamenalo, že Anglo-portugalská aliance umožnila Madeiře přijímat uprchlíky z humanitárního hlediska; v červenci 1940 bylo na Madeiru odesláno přibližně 2000 evakuovaných Gibraltarů kvůli vysokému riziku útoku Gibraltaru buď Španělskem, nebo Německem; Němci plánovali, ale nikdy nezačali útok na britskou kolonii, kódově pojmenovanou operaci Felix.\n\n12. listopadu 1940 vydal Adolf Hitler Führerovu směrnici č. 18, která poskytla možnost napadnout Portugalsko. Řekl také: „Žádám také, aby byl zvážen problém okupace Madeiry a Azor, spolu s výhodami a nevýhodami, které by to pro naši námořní a leteckou válku znamenalo. Výsledky těchto vyšetřování mi budou předloženy co nejdříve možný.\"\n\nV roce 2008 byl v Gibraltaru vytvořen pomník a poslán na Madeiru, kde byl postaven vedle malé kaple v parku Santa Caterina ve Funchalu. Pomník je darem a symbolem věčného poděkování obyvatel Gibraltaru Madeiře a jejím obyvatelům."}
{"id": "1568235", "url": "https://cs.wikipedia.org/wiki?curid=1568235", "title": "Glossop", "text": "Glossop\n\nGlossop je město na úpatí Pennin ve střední Anglii. Žije v něm okolo 33 000 obyvatel. Nachází se v borough High Peak hrabství Derbyshire 25 km východně od Manchesteru.\n\nLokalita byla obydlena již v době bronzové a Římané zde postavili pevnost Ardotalia. Glossop rostl v devatenáctém století, kdy patřil k střediskům textilního průmyslu. Městská práva mu byla udělena v roce 1866. Díky blízkosti národního parku Peak District se rozvíjí turistický ruch. Město leží na silnici A57 a je konečnou stanicí železnice Glossop line. Technickou památkou je nedaleký Dintingský viadukt.\n\nV Glossopu se narodila spisovatelka Hilary Mantelová a v roce 1908 zde pobýval Ludwig Wittgenstein, když přednášel na Manchesterské univerzitě.\n\nMístní fotbalový klub Glossop North End FC hrál v letech 1899–1915 nejvyšší fotbalovou soutěž, Glossop je tak historicky nejmenším prvoligovým městem v Anglii. \n\n\n"}
{"id": "1568239", "url": "https://cs.wikipedia.org/wiki?curid=1568239", "title": "Tereza Těžká", "text": "Tereza Těžká\n\nTereza Těžká (11. ledna 1996 Opava) je česká herečka. V roce 2020 sehrála jednu z hlavních rolí v dokumentárním filmu \"V síti\".\n\nVystudovala Janáčkovu konzervatoř v Ostravě obor herectví a následně studovala Divadelní akademii múzických umění v Praze, kterou ve třetím ročníku úspěšně nedokončila. Na prknech účinkuje v Městských divadlech pražských. Zahrála si jednu z rolí například v historickém filmu německé koprodukce \"Die Himmelsleiter\". Účinkovala v druhé sérii seriálu \"Doktor Martin\" a rovněž účinkovala v jednotlivých dílech českých kriminálních seriálů, například \"Specialisté\". V roce 2018 ji Vít Klusák obsadil do hlavní role dokumentu \"V síti\". V dokumentu o zneužívání dětí na internetu hrála dvanáctiletou dospívající dívku Michaelu Soukupovou.\n\nMimo herectví se věnuje ochraně přírody, klimatické krizi, propaguje veganství a zero waste životní styl. Doma chová několik koček a k tomu pomáhá v útulcích. V srpnu roku 2019 se vdala za svou první lásku, Jana Hůzla.\n"}
{"id": "1568241", "url": "https://cs.wikipedia.org/wiki?curid=1568241", "title": "Hynek Krušina II. z Lichtenburka", "text": "Hynek Krušina II. z Lichtenburka\n\nHynek Krušina II. z Lichtenburka (okolo 1295 − 1336) byl český šlechtic z Krušinovské větve rodu Lichtenburků.\n\nNarodil se jako syn Hynka Krušiny I. z Lichtenburka a jeho neznámé manželky, jež byla dcerou Záviše z Falkenštejna. Spolu se svým bratrem Janem Krušinou I. z Lichtenburka se v pramenech poprvé objevil v roce 1310, a to boku svého otce. Stejně jako jejich otec Hynek s Janem používali přízvisko Krušina, kterým se zřejmě označoval ten, kdo bezhlavě drtí vše kolem sebe. Po otci, jenž zemřel okolo roku 1315, oba bratři zdědili polovinu města Brodu (dnešní Havlíčkův Brod) s okolím, kde se těžilo stříbro. Druhou polovinu města vlastnil jejich prastrýc Rajmund z Lichtenburka. Ten svůj podíl na Brodu však v roce 1319 prodal králi Janu Lucemburskému, aby se zbavil svých dluhů. Od českého krále polovinu Brodu ještě téhož roku zakoupil příbuzný Lichtenburků Jindřich z Lipé. Už příští rok pán z Lipé ale vystupoval jako majitel celého Brodu, což znamená, že zřejmě donutil Hynka II. a Jana I. Krušinu, aby mu předali i jeho druhou polovinu. V pramenech Hynek Krušina II. a jeho bratr po roce 1310 znovu figurovali až roku 1323, kdy na hradu Lichnici svědčili na listině syna svého prastrýce Jindřicha II. z Lichtenburka. Další zmínka o Hynkovi pochází z roku 1327, kdy za 52 kop grošů spolu se svým bratrem prodal notáři Reimbotovi čtvrtinu šachty v Kutné Hoře, což dokazuje, že oba Krušinové byli aktivní v oblasti horního podnikání a investovali do kutnohorských dolů. Po roce 1327 se Hynkův bratr Jan vytratil z pramenů a patrně brzy poté zemřel. Roku 1329 Hynek znovu svědčil na listině Jindřicha II. z Lichtenburka. V roce 1336 se zúčastnil pohraniční války mezi českým králem Janem Lucemburským a rakouskými vévody, ve které při dobývání Gunthersdorfu padl. Co všechno po ztrátě Brodu Hynek Krušina vlastnil a kde sídlil není známé. Snad se jeho majetky ještě stále nacházely v původní rodové doméně na Havlíčkobrodsku.\n\n1. manželství ∞ Budiše\n\n\n"}
{"id": "1568242", "url": "https://cs.wikipedia.org/wiki?curid=1568242", "title": "Diskografie skupiny Katapult", "text": "Diskografie skupiny Katapult\n\nDiskografie skupiny Katapult sestává ze 9 studiových, 5 koncertních, 6 kompilačních alb, 18 singlů, jednoho soundtrackové singlu z filmu \"Hon na kočku\", 2 DVD, 1 boxsetu a jednou spoluprací na singlech zpěváka Viktora Sodomy.\n"}
{"id": "1568245", "url": "https://cs.wikipedia.org/wiki?curid=1568245", "title": "Karrueche Tranová", "text": "Karrueche Tranová\n\nKarrueche Tran (* 17. května 1988, Los Angeles, Kalifornie, USA) je americká herečka a modelka afroasijského původu, kromě jiného se jedná o nevdanou hezkou ženu a o dvojnásobnou držitelku prestižní ceny Daytime Emmy.\n\nNarodila se ve městě Los Angeles jako dcera Afroameričana a Vietnamky. První roli získala v hororovém filmu \"Zátoka\" ( ), kde ztvárnila Vivian Johnson a působila od roku 2013 do 2016. Věnuje se spíše hraní v seriálech a je známa především z komediálního seriálu \"Drápy\" ( ), který jí přinesl celosvětovou popularitu. Hraje zde úlohu Virginii Loc.\n\nTran je křesťankou. Její první velkou láskou byl zpěvák Chris Brown. V současné době tvoří úspěšný pár s Victorem Cruzem, který je znamenitým hráčem v lize amerického fotbalu. Ve svém volném čase ráda čte a mezi její oblíbené autory patří Eckhart Tolle, zejména jeho bestseller \"Moc přítomného okamžiku\" (The Power of Now). Má ráda divadlo, obzvlášť Broadway theatre, čerpá z něho inspiraci jako herečka.\n\n"}
{"id": "1568248", "url": "https://cs.wikipedia.org/wiki?curid=1568248", "title": "Konstantin Mráček", "text": "Konstantin Mráček\n\nKonstantin Mráček (9. února 1859, Praha – 15. května 1931, Paříž) byl český architekt a stavitel. Mezi jeho nejvýznamnější realizace patří dům Bellevue na Smetanově nábřeží v Praze.\nKonstantin Mráček studoval v letech 1876–1882 na české technice pozemní stavitelství. Poté odcestoval do Paříže, kde pobýval pravděpodobně do roku 1886 (nejsou žádné zprávy o tom, zda v Paříži existují nějaké jeho relizace). Po návratu působil především v Praze jako projektant a stavitel. Od roku 1902 se pak věnoval spíše pedagogické činnosti (Vyšší státní průmyslové škola v Plzni, Vyšší státní průmyslová školda v Prazem škola v Jaroměři). V závěru života se vrátil zpět do Paříže, kde zemřel stářím roku 1931. \n\nStavitelství se věnoval i mladší bratr Jindřich Mráček, se kterým Konstantin Mráček na některých projektech spolupracoval.\n\nJan E. Svoboda ve svém článku \"Praha stoletá (3), K autorství některých pražských fasád období secese, moderny a kubismu\" uvádí: \"\"Na Mráčkových stavbách se často objevují ostře řezané bosáže, klenáky ve špaletách či špalety přerušované třemi kolmými pásky, motiv kotvy ve zdivu, věnce, barokizující (slepá) balustráda. Častěji se vyskytuje i fasáda nebo její část v „režném“ provedení, či spíše s keramickým obkladem cihlové barvy.\"\"\n\n\nNa základě uplatněných stylových prvků je možná Mráčkova účast také na následujích projektech:\n\n\n"}
{"id": "1568251", "url": "https://cs.wikipedia.org/wiki?curid=1568251", "title": "Kamal Hanna Bathish", "text": "Kamal Hanna Bathish\n\nMons. Kamal Hanna Bathish (* 26. prosince 1931, Haifa) je palestinský katolický kněz, emeritní pomocný biskup v Latinském patriarchátu jeruzalémském.\n\n"}
{"id": "1568253", "url": "https://cs.wikipedia.org/wiki?curid=1568253", "title": "Petr Pavlovič Jeršov", "text": "Petr Pavlovič Jeršov\n\nPetr Pavlovič Jeršov (rusky \"Петр Павлович Ершов\") byl ruský básník období romantismu. Je autorem veršované pohádky Koníček Hrbáček, která se stala jedním z nejoblíbenějších a nejslavnějších ruských pohádkových příběhů. Jeho život je spjat s rodinou slavného vědce Dmitrije Ivanoviče Mendělejeva.\n\nPetr Pavlovič Jeršov se narodil 6. března 1815 v obci Bezrukovo v Išimském újezdu Tobolské gubernie. Otec Pavel Alexejevič Jeršov (1784—1834) byl policejním úředníkem, matka Eufemie Vasiljevna pocházela z obchodnické rodiny. Díky službě otce musela rodina často měnit bydliště. Prvních osm let Petrova života žili v Omsku a Petropavlovsku. Z dvanácti dětí dožily dospělosti pouze Petr a Nikolaj.  V roce 1824 poslal otec Petra a Nikolaje do Tobolsku k jejich strýci z matčiny strany, Nikolaji Stěpanoviči Pilenkovi. Po ukončení studia na střední škole získal otec místo v Petrohradu  a oběma synům umožnil studovat na Císařské Universitě. Petr studoval na katedře filosofie a literatury.\n\nV hlavním městě řádila cholera a mezi obyvatelstvem propukaly nepokoje. Nové prostředí na mladého studenta působilo depresivně. Nepraktický obor Petrovi později neumožnil získat v Petrohradu obživu, nicméně mu umožnil stát se významnou postavou ruské literatury. Během studií se seznámil s profesorem ruské slovesnosti Petrem Alexandrovičem Pletňovem, pozdějším rektorem university a básníky Alexandrem Sergejevičem Puškinem a Vasilijem Andrejevičem Žukovským. Během studií zavzpomínal svými verši na pohádky a pověsti, se kterými se seznámil v dětství na Sibiři. Se svým dílem seznámil Alexandra Puškina, který projevil nadšení slovy: “\"Nyní už mám tuto slovesnou formu komu odkázat\".“ Vasilij Žukovskij se zmínil o významové hloubce díla, která dílo v podobě komplikací s vydáním doprovází dodnes. Rektor petrohradské university profesor Petr Pletňov předčítal dílo v posluchárně a když se zvědaví studenti ptali na autora, Pletňov ukázal do jejich řad na mladého Jeršova. Pohádka Koníček Hrbáček nastoupila složitou, ale vítěznou dvěstěletou cestu do knihoven, čítanek, divadel i biografů.\n\nPohádka zobrazovala cara jako slaboduchého staříka, velryba, která polykala koráby připomínala Sibiřské vyhnanství děkabristů a úlisný carský rádce petrohradského policejního náčelníka. Nakonec byla úplná edice díla zakázána na celých dvanáct let. K dotisku došlo až v roce 1856, po nástupu Alexandra II na trůn. V sovětském režimu byl car příliš oblíbený a ve 21. století proti klasické pohádce vystupují tatarští aktivisté, kteří jí považují za xenofobní. I tak byla přeložena do 27 jazyků (do češtiny poprvé 1879, do divadelní hry přebásnil František Hrubín).\n\nPetr Jeršov dosáhl v devatenácti letech přes noc umělecké proslulosti, pro další vývoj však bylo potřebné zůstat v literárním prostředí. V roce prvního vydání Koníčka Hrbáčka zemřel otec a krátce nato i bratr Nikolaj. Během studia se Jeršov nenaučil jediný cizí moderní jazyk a jeho situace na trhu práce se tak omezila, navíc bylo nutné postarat se o matku. Petr Pavlovič se proto vrátil do Tobolsku vyučovat neoblíbenou latinu.\n\nPo smrti matky se chtěl navrátit do Petrohradu, ale v Tobolsku se zamiloval do Serafimy Alexandrovny Leščevové, ovdovělé matky čtyř dětí. Starost o rodinu ho pak na celý zbytek života připoutala k tobolskému gymnáziu. Manželka zemřela v roce 1845 při porodu. Druhá žena Olimpiada Kuzminová zemřela v roce 1853. O rok později se Petr Jeršov oženil po třetí a s Jelenou, rozenou Čerkasovou dožil konce svého života. Z patnácti dětí se dospělosti dožily čtyři, Ludmila a Olga ze druhého a Vladimír a Alexandr z posledního manželství.\n\nDalší díla již nedosáhla proslulosti Koníčka Hrbáčka, významným přínosem byla Jeršovova činnost pedagogická a osvětová, orientovaná na rodnou západní Sibiř. Stál u zrodu mnoha středních škol v oblasti, založil šest Ženských vzdělávacích ústavů, což byla novinka i v evropské části země. Kromě literatury a hudby Jeršov miloval divadlo. Založil v tobolském gymnáziu divadelní spolek a psal pro něj hry, ve kterých sám hrál.  \n\nZemřel 30.srpna 1869 a byl pochován na tobolském hřbitově.  \n\nNavzdory mnoha neštěstím, která musel během svého života snášet, byl vždy veselý a přátelský člověk. Koníčka Hrbáčka označil za lidové dílo, které zaslechl v dětství a dal mu pouze veršovanou podobu.\n\nOd konce 19.století se jméno Petr Pavlovič Jeršov pravidelně objevuje v ruských čítankách i slabikářích. V roce 1960 byla jeho rodná ves Bezrukovo přejmenována na Jeršovo. \n\nKdyž přišli bratři Petr a Nikolaj Jeršovovi na tobolské gymnázium, byl ředitelem školy Ivan Pavlovič Mendělejev, otec slavného vědce Dmitrije Ivanoviče. Když se Petr Jeršov jako slavný básník vrátil v roce 1835 z Petrohradu do Tobolsku, přišel Ivan Pavlovič Mendělejev o zrak a jeho rodina žila z produkce malé sklárny, kterou řídila Marie Dmitrijevna Mendělejevová. Tehdy se změnila role a žák Ivana Mendělejeva se stal učitelem jeho posledních dětí. Marie Dmitrijevna vlastnila největší knihovnu v Tobolsku a Jeršov se brzy s rodinou svého učitele sblížil. Byl to on, kdo zajistil nastoupení nejmladšího syna Mendělejevů Dmitrije na gymnázium v spolu s o dva roky starším bratrem Pavlem. Ve funkci ředitele gymnázia tak umožnil Dmitrijovi dostudovat o dva roky dříve. To umožnilo, aby Marie Dmitrijevna mohla za poslední peníze, které zbyly po požáru sklárny, odejet s talentovaným Dmitrijem do Petrohradu a nechat ho zapsat ke studiu na Hlavním pedagogickém institutu. Na oplátku pak Dmitrij Ivanovič Mendělejev, který si již po dostudování zajistil v Petrohradu obživu, pomohl svému učiteli Jeršovovi s dotiskem Koníčka Hrbáčka po uvolnění cenzury.\n\nV roce 1862 se Petr Pavlovič Jeršov stal tchánem Dmitrije Ivanoviče Mendělejeva, když za Dmitrije provdal nevlastní dceru z prvního manželství Feozvu Nikitičnu Leščevovou. Pomoc, kterou Jeršov poskytoval v nejtěžších dobách rodině Mendělejevů v Tobolsku, mohl již slavný profesor Mendělejev oplatit podporou rodiny své ženy. O rozvodu manželství se Petr Jeršov již nedozvěděl, zemřel v roce 1869 ještě v období šťastného vztahu. \n\n"}
{"id": "1568254", "url": "https://cs.wikipedia.org/wiki?curid=1568254", "title": "Trần", "text": "Trần\n\nTrần je vietnamské příjmení, které pochází z čínského příjmení Chen (陳).\n\n\n"}
{"id": "1568255", "url": "https://cs.wikipedia.org/wiki?curid=1568255", "title": "Miloš Zelenka", "text": "Miloš Zelenka\n\nMiloš Zelenka (30. ledna 1920 Rakovník – 19. října 1978 Poděbrady) byl český houslista, dirigent a hudební skladatel. Otec zpěvačky Jitky Zelenkové. \n\nHudební základy získal u A. Srba v Rakovníku, později absolvoval vojenskou hudební školu v Praze a soukromě studoval hru na housle a dirigování. V letech 1939 až 1945 byl učitelem městské hudební školy v Rakovníku. Byl spoluzakladatelem Rakovnické ochotnické opery a později také primistou orchestru Státního divadla v Brně. Po odchodu z Brna působil jako šéfdirigent Hudebního divadla v Praze Na fidlovačce a od roku 1961 byl uměleckým ředitelem a šéfdirigentem Středočeského symfonického orchestru v Poděbradech.\n\nByl také autorem scénické hudby k činohrám, zábavných a populárních skladeb, například první znělky rakovnického rozhlasového vysílání.\n\n"}
{"id": "1568257", "url": "https://cs.wikipedia.org/wiki?curid=1568257", "title": "Václav Kratochvíl (voják)", "text": "Václav Kratochvíl (voják)\n\nGenerálplukovník Václav Kratochvíl (24. září 1903, Nové Veselí – 6. listopadu 1988, Praha) byl v letech 1952 až 1958 náčelníkem Generálního štábu československé lidové armády (GŠ ČSLA) a v letech 1958 až 1960 náčelníkem Vojenské akademie v Brně. Byl také členem vojenské rady Ministerstva národní obrany.\n\nVáclav Kratochvíl se narodil 24. září 1903 v Novém Veselí, okres Nové Město na Moravě. Po středoškolském studiu na reálném gymnáziu v Chrudimi (1915 až 1923) nastoupil ke studiu na Vojenské akademii v Hranicích na Moravě (1923 až 1925). Když byl Václav Kratochvíl v srpnu 1925 po skončení vojenských studií slavnostně vyřazen z akademie, nastoupil jako účastník kurzu (frekventant) aplikační školy dělostřelectva v Olomouci a v roce 1925 byl jmenován důstojníkem dělostřelectva. U dělostřeleckého pluku 12 v Užhorodě pak sloužil v letech 1926 až 1928. Další dva roky (1928 až 1930) sloužil u dělostřeleckého oddílu 262 v Čemerném (na pozici 1. důstojníka baterie). Následovala (v letech 1930 až 1932) účast ve vyšším jezdeckém kurzu u Vojenského jezdeckého učeliště (VJU) v Pardubicích. Do Olomouce se vrátil v říjnu 1932, kdy zde sloužil u dělostřeleckého pluku 7. Posluchačem Vysoké školy válečné v Praze byl pak Václav Kratochvíl v letech 1934 až 1936. Od roku 1936 zastával Václav Kratochvíl různé štábní funkce na úrovni divize a sboru:\n\nPo vyhlášení Protektorátu Čechy a Morava (15. března 1939) byl Václav Kratochvíl od července 1939 převelen do řad protektorátního vládního vojska (zde vykonával funkci pobočníka velitele praporu 10 v Bučovicích). Podobně jako valná většina bývalých vyšších důstojníků rozpuštěné prvorepublikové armády se i Václav Kratochvíl zapojil do podvratné protiněmecké činnosti v rámci členství ve vojenské ilegální domácí odbojové organizaci Obrana národa. V odbojové organizaci Obrana národa byl začleněn do oblastního velitelství Morava-západ. V době zatčení gestapem v prosinci 1940 měl hodnost štábní kapitán generálního štábu. Dne 3. prosince 1941 byl Václav Kratochvíl odsouzen Lidovým soudem (Volksgericht) v Berlíně k trestu šesti let káznice a jednoho roku ztráty čestných občanských práv. Společně s ním byli za odbojovou činnost souzeni: František Blabolil (trest smrti), Otto Francl (doživotí), Jaroslav Konopásek (5 let káznice) a Václav Lysák (trest smrti). Z nacistického vězení se Václav Kratochvíl vrátil až s koncem druhé světové války.\n\nPo skončení druhé světové války pracoval krátce ve štábu V. sboru v Brně.\nDne 17. srpna 1945 byl povýšen do hodnosti majora. Od 15. září 1945 do 15. února 1947 vykonával funkci náčelníka štábu 6. divize v Brně. V průběhu tohoto období byl 22. října 1946 povýšen do hodnosti podplukovníka. Léta 1947 až 1949 strávil Václav Kratochvíl studiem na Vojenské akademii Klimenta Jefremoviče Vorošilova v Moskvě. Během studií v Moskvě byl dne 18. října 1948 povýšen do hodnosti plukovníka. Prakticky od října roku 1949 až do července 1958 sloužil Václav Kratochvíl v různých funkcích na hlavním (generálním) štábu:\nBěhem svého působení ve funkci náčelníka generálního štábu pokračoval Václav Kratochvíl v započaté výstavbě armády podle sovětského modelu a současně propagoval i její modernizaci. Ze své vysoké funkce byl Václav Kratochvíl odvolán koncem července 1958 a v období od listopadu 1958 do září 1960 vykonával funkci velitele (rektora) na Vojenské akademii v Brně. Definitivně opustil řady důstojníků Československé lidové armády v lednu roku 1961, kdy byl penzionován (odešel do zálohy). Zemřel v Praze 6. listopadu 1988. Byl jmenován Významným rodákem obce Nové Veselí.\n\n"}
{"id": "1568261", "url": "https://cs.wikipedia.org/wiki?curid=1568261", "title": "Koníček Hrbáček", "text": "Koníček Hrbáček\n\nKoníček Hrbáček patří mezi nejoblíbenější a nejslavnější ruské pohádky. Její autor Petr Pavlovič Jeršov (1815-1869) ji napsal v devatenácti letech. Námět je obsahem baletů, opery, divadelní hry, hraných i animovaných filmů. Byla přeložena do více jak třiceti jazyků, do češtiny již v 19. století. \n\nPohádkový příběh je zařazen podle Aarneho–Thompsonova katalogu lidových pověstí jako standardní příběh ATU 531 - Kouzelný kůň. Je však přeplněn výskytem podružných příběhů a postav (Pták Ohnivák, velryba s loděmi v útrobách...). Děj je rozdělen do tří částí.\n\n1.Sedlák poslal své tři syny hlídat v noci pole, které je každé ráno vždy podupáno a částečně spaseno. Starší chlapci noc prospali, ale nejmladšímu Ivanovi se podařilo chytit krásnou klisnu. Ta mu slíbila, že když jí pustí, dá mu hříbátka, která brzy porodí. Ivan klisnu pustil a ta svůj slib splnila. Věnovala Ivanovi dva nádherné koně a jednoho malého hrbatého s tím, že ty krásné může dobře prodat a toho hrbatého si nechat jako celoživotního užitečného pomocníka. Tak se i stane, Ivan odvede koně na trh, cestou utrhne Ptáku ohniváku ocasní pero a schová si ho do čepice. Krásní koně se nakonec dostanou do carových stájí a Ivan je zvolen za jejich opatrovníka.\n\n2. Ivanova funkce carského podkoního je trnem v oku zlému bojarovi, který Ivanovým nástupem o významnou funkci přišel. Závist bojara je hlavním zdrojem všeho zlého našeptávání, na jehož konci jsou nezvladatelné úkoly, zadané Ivanovi carem. Vše Ivánek zvládne díky šikovnému koníčkovi a carovi nakonec přivede krásnou dceru Měsíce a sestru Slunce. Ta se však nechce provdat za starého cara.  \n\n3. Posledním úkolem tak bylo osobní experimentální ověření omlazující procedury, která tkvěla v postupné lázni v kotlech se studenou a horkou vodou a vařícím mlékem. Zde posloužil koník naposledy a opatřil Ivana potřebnou odolností. Když car viděl, jak chlapec zmohutněl a zkrásněl, nezaváhal a následně v horkém mléce zahynul. Lid získal nového cara i carevnu a na svatební hostině nechyběl Koníček Hrbáček.\n\nPohádkové vyprávění v podobě 2300 veršů předložil k posouzení devatenáctiletý student Fakulty filosofie a Císařské university v Petrohradu Petr Pavlovič Jeršov v roce 1834. Rukopis nadšeně ocenil i Alexandr Sergejevič Puškin. Rektor petrohradské university Petr Alexandrovič Pletňov představil dílo osobním čtením v posluchárně za přítomnosti překvapeného a rozpačitého autora. S doporučením literárních kapacit se dílo přes noc stalo literární hvězdou. Materiální situace však Petra Jeršova donutila k návratu do Tobolsku, kde dožil jako ředitel gymnázia. Opuštění literárního prostředí tak autora odřízla od dalšího rozvoje literární osobnosti.Bohatý text nabízel autokratického režimu Mikuláše I mnoho důvodů nejdříve k textovým změnám, později k úplnému zákazu v roce 1842. Car byl zobrazován ve špatném světle, velryba pohlcující koráby připomínala Sibiř pohlcující odpůrce režimu a úlisný bojar náčelníka petrohradské policie. Úplná edice původního znění přišla až v roce 1856, kdy s vydáním pomáhal i bývalý Jeršovův žák, profesor chemie Dmitrij Ivanovič Mendělejev. Do konce století se dílo stalo stabilním obsahem čítanek a učebnic literatury.\n\nDalší zákazy přišly se stalinským režimem, v jistých verších byl car podporován armádou střelců, hlavní hrdina Ivan byl představitelem úspěšného drobného kulaka. Přesto se v sovětském období pohádka dočkala 130 vydání. V roce 1941 byla zfilmována jako hraný film, v roce 1947 vznikla animovaná verze. Pozdější animovaná verze pochází z roku 1975.\n\nKopie filmů byly hojně rozšířeny i v Československu v drobných promítacích provozovnách. V šedesátých letech byla spolu s Malým Mukem (1953) z produkce NDR nejčastěji promítanou zahraniční pohádkou v kinech letních dětských táborů, domech pionýrů či letních venkovských biografech.\n\nV žákovských knížkách žáků ruských škol se objevují známky z recitace Koníčka Hrbáčka ve stejné míře, jako v českých zemích z recitace Erbenovy Polednice. Přesto ani 21. století se neobejde bez cenzury. Proti dalším vydáním protestují tatarští aktivisté, kteří ve verši „\"Odpověz, Tatare!\"“ spatřují projevy národnostní nesnášenlivosti a xenofobie. Další edice však umožňuje zákonem určený status klasického díla.\n\nDebaty o autorství díla v duchu \"Jeršov versus Puškin\" jsou častým obsahem článků kratochvilných tiskovin.\n\nHraný film 1941, režie Alexandr Roj, hlavní role Petr Alejnikov\n\nAnimovaný film 1947, režie Ivan Ivanov-VanoAnimovaný film 1975, režie Ivan Ivanov-Vano\n\nHraný film připravovaný 2020, režie Oleg Pogodin, hlavní role Anton Šagin\n\nPočítačová hra, 1986\n\nBalet Caesara Puniho, šéfdirigenta Mariinského divadla, 1864\n\nBalet Rodiona Ščedrina, 1960\n\nSymfonická pohádka Le Petit Cheval Bossu, hudba Éric Voegelin, 2007\n\nDivadelní hra Františka Hrubína, 1954\n\nRokenrolová pohádka skupiny DDT, 2016\n\n"}
{"id": "1568262", "url": "https://cs.wikipedia.org/wiki?curid=1568262", "title": "Česká národní budova", "text": "Česká národní budova\n\nBohemian National Hall (česky: \"Česká národní budova\") je pětipodlažní budova na 321 East 73d Street na Upper East Side na Manhattanu . Budova byla postavena v letech 1895 až 1897 v neorenesančním stylu architektem Williamem C. Frohnem. Bylo to českoamerické sociální a kulturní centrum v New Yorku. Od konce 30. let do 80. let byly prostory v budově také pronajímány různým organizacím, včetně Manhattan Theatre Club, který zde začínal. V roce 1994 byla budova vyhlášena městskou památkou města New York. \n\nV roce 2001 byla zchátralá budova prodána českou krajanskou organizací Bohemian Benevolent & Literary Association České republice za 1 dolar. Na oplátku se česká vláda zavázala k rekonstrukci celé budovy. K prvnímu použití po změně vlastnictví došlo v roce 2005, kdy budova posloužila jako místo pro oslavy 70. narozenin Václava Havla, úvodní akce pro divadelní společnost Untitled Theatre Company # 61's Havel Festival. Po několika dalších událostech se budova uzavřela a znovuotevřela až po kompletní rekonstrukci 30. října 2008. \n\nNyní je budova sídlem českého konzulátu, newyorského Českého centra a krajanských spolků Bohemian Benevolent & Literary Association a Dvorak American Heritage Association. V budově je také malé kino, umělecká galerie, hlavní taneční sál sloužící také jako divadlo a střešní terasa. Od 23. května 2011 se v přízemí budovy nachází česká restaurace. \n\n"}
{"id": "1568263", "url": "https://cs.wikipedia.org/wiki?curid=1568263", "title": "Městský bazén Mladá Boleslav", "text": "Městský bazén Mladá Boleslav\n\nMěstský bazén Mladá Boleslav je areál s plaveckým bazénem o délce 25 metrů, rekreačním bazénem a wellness centrem. Nachází se ve městě Mladá Boleslav u lesoparku Štěpánka, kde jsou dřevěné sochy ze dřeva. Areál postavili v roce 2015, podle radnice to byla stavba pro rozvoj Mladé Boleslavi. Nejvyužívanější je tu plavecký bazén, kde se konají závody v plavání a trénuje se plavecký oddíl Mladá Boleslav. Areál je rozdělen na plavecký bazén, wellness centrum ( centrum se saunami a masážemi ) a rekreačním bazénem. ve wellness se zde konají ceremoniály. Areál bazénu je propojen s restaurací, kde si můžete dát svůj vynikající oběd nebo večeři. V centru atrakcí je ještě parní sauna, kde se můžete ohřát. Nechybí tu dětské brouzdaliště se žlutou skluzavkou a dětský bazén. Nemusíte se koukat pořád na hodiny, u pokladny vám dají čip, který, když ho přiložíte ke informačním panelu, tak se vám tam zobrazí: číslo skříňky a zbývající čas. \n\n\n\n\n"}
{"id": "1568275", "url": "https://cs.wikipedia.org/wiki?curid=1568275", "title": "Bitva u Benningtonu", "text": "Bitva u Benningtonu\n\nBitva u Benningtonu byla jednou z bitev americké revoluční války. Odehrála se 16. srpna 1777 a americké vítězství v tomto střetnutí bylo důležité i pro následující bitvy u Saratogy, které proběhly v září a říjnu 1777. Došlo k ní v dnešním Walloomsacu ve státě New York, asi 16 km od Benningtonu ve Vermontu. Americké povstalecké jednotky o síle 2000 mužů byly tvořeny především milicemi z New Hampshire a Massachusetts a vedl je generál John Stark. Posíleny byly milicemi z Vermontu vedenými plukovníkem Sethem Warnerem a dále členy pluku \"Green Mountain Boys\". Kolonisté rozhodně porazili část armády generála Johna Burgoyna pod vedením plukovníka Friedricha Bauma, jehož jednotky byly podporované dalšími muži pod vedením plukovníka Heinricha von Breymann. Baumovy jednotky čítající 700 mužů byly složeny převážně z Hesenských, dále z menšího počtu mužů z Brunšviku, Kanaďanů, loyalistů a Indiánů. Burgoyne poslal Bauma a jeho vojáky napadnout Bennington v New Hampshire Grants (také zvané Benning Wentworth Grants) a získat zde koně, tažná zvířata, a další zásoby. Burgoyne a Baum věřili, že město bude jen lehce bráněno. Netušili o rozmístění Starkových milicí o síle 1500 mužů. Po přestávce v boji kvůli dešti se Starkovi muži zmocnili Baumovy pozice, zajali mnoho mužů a plukovník Baum byl v boji zabit. Když Stark a jeho muži čistili bojiště, dorazily oběma stranám posily a bitva se rozhořela znovu. Warner a Stark znovu porazili Breymannovy posily a způsobili Britům těžké ztráty. Bitva byla pro americkou věc velkým strategickým úspěchem a je považována za jeden z bodů obratu v revoluční válce. Burgoyne ztratil téměř 1000 mužů, přišel o podporu domorodých Američanů, kteří ho po bitvě velmi brzy opustili, a přišel také o tolik potřebné zásoby, koně a tažná zvířata. Všechny tyto faktory přispěly k Burgoynově porážce v bitvě u Saratogy. Vítězství povzbudilo koloniální podporu hnutí za nezávislost a hrálo klíčovou roli při zapojení Francie do války na straně povstalců. Výročí bitvy se ve státě Vermont slaví jako Bennington Battle Day.\n\nPo dva roky trvající válce se Britové rozhodli změnit strategii. Když přišli o povstalecké kolonie v Nové Anglii, rozhodli se oddělit Třináct kolonií a izolovat Novou Anglii od jižních kolonií, které Britové považovali za věrnější koruně. Britské velení vymyslelo velký plán: rozdělit kolonie pomocí třícestného klešťového obchvatu. Západní kleště měly tvořit jednotky postupující na východ od jezera Ontario pod velením Barryho St. Legera, jejichž postup byl nicméně zastaven neúspěšným obléháním pevnosti Stanwix. Jižní část klešťového obchvatu by tvořily jednotky generála Williama Howea, které měly postupovat údolím řeky Hudson. Tato část plánu se nikdy neuskutečnila, neboť generál William Howe se místo toho rozhodl táhnout na Filadelfii. Úspěšný byl tedy pouze severní obchvat generála Burgyona, jehož jednotky postupovaly na jih od Montrealu. Po britských vítězstvích v Hubbardtonu, u Fort Ticonderogy a Fort Anne chtěl generál John Burgoyne pokračovat v bojích u Saratogy s cílem dobýt Albany a získat kontrolu nad údolím řeky Hudson, kde se jeho jednotky měly (pokud by vše probíhalo podle plánu) setkat s dalšími částmi britské armády a rozdělit území kolonií na dvě části.\n\nBurgoynův útok na Albany se zpočátku setkal s určitým úspěchem, včetně rozehnání mužů Setha Warnera v bitvě u Hubbardtonu. Jeho postup se však do konce července zpomalil z důvodu logistických potíží, zhoršených americkým zničením klíčové silnice. Zásobování jeho armády začalo váznout. Burgoynův problém se zásobami se zhoršil začátkem srpna po zprávě od generála Howea, že pochoduje na Filadelfii a tudíž nepostupuje údolím řeky Hudson. V reakci na návrh, který velitel jeho německých vojsk baron Friedrich Adolf Riedesel podal 22. července, Burgoyne vyslal oddíl asi 800 vojáků pod vedením plukovníka Friedricha Bauma z Fort Miller s cílem získat koně pro německé dragouny a tažná zvířata pro zbytek jednotek a obtěžovat nepřítele. Základ jednotek plukovníka Bauma tvořili pěší dragouni Brunšvického regimentu prince Ludwiga. Cestou se k nim přidali místní loyalisté, někteří Kanaďané a asi 100 Indiánů spolu s rotou britských ostrostřelců (tzv. \"sharpshooters\"). Baumovi bylo původně nařízeno, aby pokračoval do údolí řeky Connecticut, neboť tam prý mohli být získáni koně pro německé dragouny. Nicméně, zatímco Baum se připravoval na odchod, Burgoyne slovně změnil cíl, jímž se mělo stát dobytí zásobovacího skladu u Benningtonu, neboť Britové věřili, že město střeží jen zbytek Warnerovy brigády, asi 400 mužů koloniálních milicí.\n\nBurgoyne nevěděl, že občané tzv. New Hampshire Grants (sporné území nárokované New Yorkem a Vermontem) apelovali na státy New Hampshire a Massachusetts a požádali o ochranu před invazí po britském dobytí pevnosti Ticonderoga. New Hampshire odpověděl 18. července zmocněním bývalého důstojníka kontinentální armády Johna Starka ke svolání milicí na obranu lidí či „k obtěžování nepřítele“. S využitím prostředků poskytnutých Johnem Langdonem, Stark soustředil během šesti dnů 1 500 mužů milicí z New Hampshire, což bylo více než deset procent populace této kolonie ve věku nad šestnáct let. Nejprve pochodovali k pevnosti „Fort at Number 4“ (dnešní Charlestown, New Hampshire), poté překročili řeku Connecticut a dorazili do Manchesteru, kde se Stark připojil k Warnerovi. V Manchesteru se generál Benjamin Lincoln pokoušel prosadit armádní velení nad Starkem a jeho muži. Jeho dřívější rychlejší postup v hodnostech byl jednou z příčin Starkova dočasného odchodu z kontinentální armády. Stark jeho snahu o převzetí velení odmítl s prohlášením, že výhradně on je odpovědný orgánům New Hampshire. Poté Stark pokračoval do Benningtonu s Warnerem jako průvodcem, zatímco Warnerovi muži zůstali v Manchesteru. Lincoln se vrátil do amerického tábora v Stillwater, kde spolu s generálem Philipem Schuylerem navrhli plán pro 500 Lincolnových mužů. Bylo rozhodnuto, aby se připojil ke Starkovi a Warnerovi v akcích, které by narušovaly Burgoynovy komunikační a zásobovací linky ve Skenesboru. Přesuny Baumových jednotek tyto plány významně změnily.\n\nBaumovy německé jednotky 9. srpna opustily Burgoyneův tábor ve Fort Edward a pochodovaly do Fort Miller, kde čekaly, až se k nim připojí Indiáni a rota britských střelců. Dne 11. srpna se vydaly na pochod k Benningtonu. Plukovník Baum se po menších potyčkách od zajatců dozvěděl, že v Benningtonu je značná vojenská síla. Dne 14. srpna Baumovi vojáci narazili na oddíl Starkových mužů vyslaných prověřit zprávy o Indiánech, kteří se měli v této oblasti nacházet. Starkovi muži se dali na ústup a za sebou zničili most, čímž Baumův postup zpomalili. Když Stark dostal informaci o blížících se britských posilách, poslal do Manchesteru žádost o podporu, a poté přesunul své jednotky z Benningtonu blíže k Baumovým oddílům a vytvořil obrannou linii. Po prvním kontaktu s nepřítelem poslal Baum Burgoynovi zprávu naznačující, že americká síla je větší než se očekávalo, ale že je pravděpodobné, že před jeho vojskem kolonisté ustoupí. Potom postupoval o několik kilometrů dále, až se přiblížil ke Starkově pozici. Načež si uvědomil, že alespoň část jeho první zprávy nebyla správná, a tak poslal Burgoynovi druhou zprávu s žádostí o posilu. \nDalší den a půl pršelo, což způsobilo odklad bitvy. Během této doby Baumovi muži stavěli redutu na vrcholu kopce a doufali, že počasí zabrání Američanům v útoku do doby, než jim dorazí posily. Stark vyslal muže ke zkusmému přepadu německých linií, přičemž se jim navzdory obtížím udržovat svůj střelný prach v suchu podařilo zabít třicet Indiánů. Posily pro obě strany dorazily až 15. srpna, pochod byl kvůli špatnému počasí ztížen. Burgoyne vyslal Baumovi na pomoc 550 mužů pod vedením Heinricha von Breymanna, Warner přijal 350 mužů z \"Green Mountain Boys\", kteří přišli od Manchesteru pod velením poručíka Samuela Safforda. Později v noci 15. srpna byl Stark probuzen příchodem Parsona Thomase Allena s milicemi z Massachusetts a z nedalekého Berkshire County, kteří trvali na připojení k jeho mužům. Thomas Allen prohlásil, že jeho muži už nikdy znovu nepřijdou, pokud jim nebude dovoleno účastnit se bojů. Stark řekl: „Chcete jít o do boje v této temné a deštivé noci? Vraťte se zpět ke svým lidem a řekněte jim, aby si odpočinuli, pokud to bude možné, a pokud nám Bůh dá zítra Slunce a já vám nedám dostatek příležitosti bojovat, už Vás nikdy nepovolám zpět.“ Starkovy síly se znovu zvětšily další den s příchodem Indiánů ze Stockbridge (křesťanští Indiáni, vesměs příslušníci kmene Mohykánů a Munsee), což navýšilo počet Starkových mužů (mimo mužů Warnerových) na téměř 2 000.\n\nTaké Baum dostal posilu. Počet jeho mužů se zvýšil o skupinu 100 místních loajalistů, kteří dorazili do tábora ráno 16. srpna.\n\nOdpoledne 16. srpna se počasí vyjasnilo a Stark nařídil svým mužům, aby byli připraveni k útoku. Stark shromáždil své muže a vyzval je k boji s tím, že tu jsou aby bojovali za svá „přirozená práva stejná jako mají Angličané“ a dodal: „Jsou to vaši nepřátelé, červenokabátníci a Toryové. Buď je dostaneme, nebo Molly Starková dnes usne jako vdova.“ Když se Baum dozvěděl, že muži z milicí jsou rozptýleni v lesích, předpokládal, že Američané ustupují nebo se přesouvají. Stark se však rozhodl vytěžit vše ze slabin německého široce rozptýleného postavení a na obě strany svých linií vyslal značné síly. Tomuto přesunu pomohla lest použitá Starkovými muži. Tato lest jim umožnila bezpečně se přiblížit, aniž by znepokojila nepřátelské síly. Němcům, z nichž většina nemluvila anglicky, bylo řečeno, že vojáci s kousky bílých papírů na kloboucích jsou loajalisté, aby na ně tedy nestříleli. Starkovi muži to také slyšeli a mnoho z nich vhodně ozdobilo své klobouky. Když boje kolem třetí hodiny odpoledne vypukly, německé pozice byly okamžitě zasaženy střelbou, kterou Stark popsal jako „nejžhavější střetnutí, jaké jsem kdy viděl, připomínající neustálé hřmění hromu“. Starkovi muži dobyli pozice loyalistů a Indiánů, načež mnoho z nich uprchlo nebo se vzdalo. Baum a jeho němečtí dragouni zůstali uvězněni na kopci. Němci statečně bojovali i poté, co jim došel prach a jejich muniční vůz byl zničen. V zoufalství tasili dragouni své šavle a zaútočili ve snaze prorazit hrozící obklíčení. Útok ale děsivě selhal, což mělo za následek masivní německé ztráty a na povstalcích nebylo získáno žádné území. Baum byl v boji smrtelně zraněn a zbývající Němci se vzdali.\n\nPo ukončení bojů, zatímco Starkovi muži byli zaneprázdněni odzbrojováním vězňů a rabováním jejich zásob, dorazil Breymann se svou posilou. Když viděli Američany nepřipravené k boji, okamžitě zavelel k útoku. Po rychlém přeskupení se Starkovy síly pokusily udržet pozice proti novému německému útoku, ale posléze začaly ustupovat. Než se jejich linie zcela zhroutila, dorazili na scénu Warnerovi muži, aby posílili Starkovy jednotky. Bitva pokračovala až do tmy, když se obě strany od sebe odtrhly. Breymann zavelel k ústupu; ztratil jednu čtvrtinu svých mužů a všechna svá děla.\n\n</ref>]]\nCelkové německé a britské ztráty u Benningtonu byly vyčísleny na 207 mrtvých a 700 zajatých. Americké ztráty zahrnovaly 30 mrtvých a 40 zraněných. Bitva byla zvlášť brutální, když se probritští loyalisté setkali s protibritskými patrioty, protože v některých případech pocházeli ze stejných komunit. Vězni, kteří byli nejprve zadržováni v Benningtonu, byli odvedeni do Bostonu. Burgoyneova armáda byla připravena překročit Hudson u Fort Edward dne 17. srpna. Burgoyne věděl, že jeho armáda bude potřebovat posily. Pochodoval směrem k Benningtonu, když dorazila informace, že se Breymann a zbytky jeho jednotek vracejí. Přicházeli celý den a noc a zpráva o katastrofě se šířila uvnitř tábora. Účinek na Burgoynovu kampaň byl významný. Nejenže ztratil téměř 1 000 mužů, z nichž polovina byli vycvičení muži pravidelné armády (tzv. \"regulars\"), ale také přišel o důležitou podporu Indiánů. Po prohrané bitvě se mnoho Indiánů, kteří s ním přišli až z Quebeku, rozhodlo jít domů. Tato ztráta vážně ohrozila Burgoynovu schopnost průzkumu v následujících dnech. Nemožnost získat zásoby v okolí znamenala, že se musel spoléhat na nebezpečně dlouhé zásobovací trasy, o něž nakonec v září přišel. Nedostatek zásob byl významným faktorem také v jeho rozhodnutí vzdát se u Saratogy, následkem čehož Francie vstoupila do války. Američtí vlastenci reagovali na zprávy o bitvě optimisticky. Obzvláště poté, co Burgoyna opustili indiánští zvědové, se začaly objevovat malé skupiny místních vlastenců, kteří narušovali britské pozice. Významná část Starkových mužů se vrátila domů a nezúčastňovala se těchto šarvátek. Zapojili se do bojů až u Saratogy 13. října, aby pomohli dokončit obklíčení Burgoynovy armády.\n\nJohn Stark byl oceněn Všeobecným sněmem New Hampshire. Na památku vítězství v bitvě u Benningtonu dostal „kompletní uniformu odpovídající jeho hodnosti“. Odměnou, kterou Stark pravděpodobně ocenil nejvíce, bylo poděkování od Johna Hancocka, prezidenta Kontinentálního kongresu, jež zahrnovalo povýšení do hodnosti brigádního generála.\n\nBitevní síly jsou popsány podle knihy \"Saratoga 1777: Turning Point of a Revolution\" od Brendana Morrisseyho. Jeho čísla jsou obecně v souladu s jinými zdroji píšícími o britských jednotkách, ačkoli existuje neshoda v celé řadě zdrojů o počtu vojáků pod Breymannem, které jsou někdy uvedeny přibližně jako 550 nebo 650. Morrissey také nesprávně identifikuje některé americké jednotky. Identifikuje Williama Gregga jako samostatného velitele; Gregg však zjevně vedl několik jednotek v Nicholsově pluku. Morrissey také nedokázal zahrnout Massachusettské milice a chybně identifikoval Langdonovu rotu, když chybně udává, že byla z Worcesteru, Massachusetts. Milice z oblasti Worcesteru pochodovaly na Bennington a některé z nich dorazily den po bitvě. Langdon původně svou rotu sestavil v roce 1776, ale až v roce 1778 se stala jezdeckou. Americké síly byly tedy následující: 1) z New Hampshire: Hobartův pluk milice (domobrany) – 150 mužů, Nicholsův pluk milice – 550 mužů, Stickneyův pluk milice 150, Langdonova rota lehkého jezdectva (toho času bez koní) – počet neznámý, Další milice z New Hampshire – 1 000 mužů; 2) z Vermontu: Herrickův pluk – 300 mužů, Vermontští rangeři – 200 mužů; 3) z Massachussetts: Simondsův pluk milice – počet neznámý; 4) Kontinentální jednotky: Warnerův kontinentální pluk (Green Mountain Boys, pod velením Safforda) – 150 mužů. Britské síly byly tyto: 1) Baumovy jednotky: Dragouni Prince Ludwiga – 205 mužů, granátníci – 24 mužů, lehká pěchota – 57 mužů, řadová pěchota z pluků Riedesel, Specht a Rhetz – 37 mužů, hesenští dělostřelci – 13 mužů, Queen's Loyal Rangers – přes 150 mužů, britští ostrostřelci – 48 mužů, místní loyalisté – přes 150 mužů, Kanaďané – 56 mužů, Indiáni – přes 100 mužů; 2) Breymannovy jednotky: granátníci – 353 mužů, lehká pěchota – 277 mužů, hesenští dělostřelci – 20 mužů.\n\n16. srpen je ve Vermontu státní svátek, známý jako Bennington Battle Day (Den benningtonské bitvy). Místo bitvy, jež se nachází ve státě New York nedaleko hranic s Vermontem, je zapsáno do seznamu New York State Historic Sites. Jako Národní historická památka (National Historic Landmark) byl jmenován 20. ledna 1961 a do Národního registru historických míst (National Register of Historic Places) byl přidán 15. října 1966. V 70. letech 19. století podala místní historická společnost v Benningtonu návrh na vybudování památníku bitvy, který byl dokončen v roce 1889 a slavnostně odhalen roku 1891 za účasti prezidenta Benjamina Harrisona. Památník, obelisk vysoký 306 stop (93 m), je také uveden v Národním registru historických míst. Ačkoli památník nebyl dokončen včas ke stému výročí bitvy, bylo toto výročí oslaveno za účasti prezidenta USA Rutherforda B. Hayese.\n\nKaždý rok je v den výročí Bennington Battle Day vystřeleno z děla Molly Stark Cannon (pojmenované po manželce Johna Starka), nejstaršího funkčního děla ve Spojených státech. Dělo bylo ukořistěné právě v bitvě u Benningtonu.\n\n\n\n"}
{"id": "1568277", "url": "https://cs.wikipedia.org/wiki?curid=1568277", "title": "Pila (Potůčky)", "text": "Pila (Potůčky)\n\nPila () je zaniklá vesnice v Krušných horách v okrese Karlovy Vary. Ležela v údolí řeky Černé asi 2 kilometry jihovýchodně od Potůčků. Zanikla vysídlením na počátku padesátých let dvacátého století.\n\nDoba založení osady není známá, osada je zakreslena až na mapě z druhého vojenského mapování z let 1836–1852. Předpokládá se však, že vznikla již dříve, zřejmě koncem 15. století při osídlování souvisejícím s dolováním rud.\nHistorické dolování rud v tzv. Bludenském žilném pásmu probíhalo nad levým břehem říčky Černé. Železné rudy se těžily šachtou \"Vorsehung Gottes\", cínowolframové rudy štolou \"Gründler\". Doly nepatřily mezi významné, přesto se po nich dochovalo mnoho pozůstatků hornické činnosti.\nVýznamnější bylo pozdější dolování rud bismutu na opačném břehu říčky. Nejrozsáhlejší důlní díla, otevřená v druhé polovině 19. století, se nacházela v dolovém poli Anna – Michael. V roce 1894 zapříčinil pokles cen bismutu uzavření dolů a během let 1895–1899 se zde prováděly pouze udržovací práce. Teprve v roce 1900 byla těžba obnovena. Poté byla v roce 1901 postavena u štoly Rudolf nová úpravna rudy, na tehdejší dobu moderní, která byla schopna zpracovat až 2 tuny bohaté rudy za den a až 3 tuny chudé rudy za 10 hodin. V roce 1911 byl provoz dolů zastaven. Následovalo několik pokusů o obnovení těžby, které však skončily neúspěšně. Za období let 1883–1904 bylo v dolovém poli Anna – Michael údajně vytěženo 240 tun bismutové rudy s celkovým obsahem 1041 kg bismutu. Protože ze štoly Rudolf vytékala radioaktivní voda, prováděly zde po druhé světové válce Jáchymovské doly průzkum na uranovou rudu. Výsledky však byly negativní.\n\nV osadě stávala kaple svatého Jana Křtitele, kterou před svým domem postavil v roce 1866 místní sedlák Ludwig Korb. Kaple zanikla po druhé světové válce spolu s celou osadou Pila a území bylo zalesněno. \nMístní atrakcí bylo přírodní koupaliště s výletní restaurací, vybudované ve dvacátých letech 20. století při břehu říčky Černé.\nSnahou obce Potůčky je obnova tohoto koupaliště.\n\n"}
{"id": "1568282", "url": "https://cs.wikipedia.org/wiki?curid=1568282", "title": "Sporting CP (futsal)", "text": "Sporting CP (futsal)\n\nSporting CP je portugalský futsal tým. Je to jedna ze sekcí klubu Sporting CP a jsou současnými evropskými mistry.\n\n\n\nZdroj: \n\n\"Aktuální k datu: 23. února 2020\"\n\n"}
{"id": "1568284", "url": "https://cs.wikipedia.org/wiki?curid=1568284", "title": "Jan Krušina II. z Lichtenburka", "text": "Jan Krušina II. z Lichtenburka\n\nJan Krušina II. z Lichtenburka (14. století - 1360 až 1373) byl český šlechtic z krušinovské větve rodu Lichtenburků.\n\nNarodil se jako syn Jana Krušiny I. z Lichtenburka a jeho manželky Evy. Měl bratra Čeňka Krušinu z Lichtenburka. Jan Krušina II. v pramenech vystoupil pouze roku 1360, a to spolu se svým bratrem na listině Čeňka z Lipé vydané ve prospěch augustiniánů v Moravském Krumlově. V roce 1373 byl Jan Krušina již zmíněn jako nebožtík.\n\n"}
{"id": "1568285", "url": "https://cs.wikipedia.org/wiki?curid=1568285", "title": "Lukáš Fronk", "text": "Lukáš Fronk\n\nLukáš Fronk je profesionální fotograf, grafik a designer.\n\nJe dvorním fotografem Lucie Bílé.\n\nObčasně fotí např. pro Pavla Šporcla a pro další veřejně známé osobnosti.\n\nZačínal fotit s fotoaparátem olympus ale v zápětí přešel na canon.\n\ntechnika: canon eos R, canon 5d mark iii , canon RF 24:70 2,8, canon EF 24:70 2.8, canon 70:200 2,8, canon 16:35 2,8, canon 100:400.\n"}
{"id": "1568287", "url": "https://cs.wikipedia.org/wiki?curid=1568287", "title": "Salim Sayegh", "text": "Salim Sayegh\n\nMons. Salim Sayegh (* 15. března 1935, Rumaimin) je jordánský katolický kněz, emeritní pomocný biskup v Latinském patriarchátu jeruzalémském. Je známý i pro svou publikační činnost.\n\n\n"}
{"id": "1568290", "url": "https://cs.wikipedia.org/wiki?curid=1568290", "title": "Ende Gelände (protestní akce)", "text": "Ende Gelände (protestní akce)\n\nEnde Gelände je souhrnné označení protestních akcí proti hnědouhelnému průmyslu v Německu. Od roku 2015 je každoročně organizuje hnutí Ende Gelände (hnutí). Jde o masivní protestní akce, využívající formu občanské neposlušnosti.\n\nPrvní protest rámovaný jako Ende Gelände se uskutečnil 15. srpna 2015 v hnědouhelném dole Garzweiler na severozápadě Německa. Důl, vlastněný společností RWE, je považovaný za největší zdroj emisí v Evropě. Mezi 7. a 17. srpnem se poblíž konal Klimakemp s letní školou nerůstu a klimatické spravedlnosti. V den akce se 1500 aktivistů a aktivistek pokusilo vstoupit do dolu Garzweiler, policie posléze hovořila o 805 osobách, které pronikly do oblasti. V důsledku toho se podařilo zablokovat tři ze sedmi rypadel v dole, další z bezpečnostních důvodů stála. Blokáda byla ještě ten den odpoledne ukončena policisty, kterých bylo na místě 1200.\n\nV roce 2016 se Ende Gelände uskutečnilo v Lužici mezi 13. a 15. květnem. Cílem byl povrchový důl Welzow-Süd a přilehlá hnědouhelná elektrárna Schwarze Pumpe. Oboje tehdy vlastnila společnost Vattenfall, vlastněná švédskou vládou. Protesty měly za cíl zabránit prodeji infrastruktury do soukromého sektoru. Podle Ende Gelände měl Vattenfall namísto prodeje hradit škody způsobené těžbou uhlí a elektrárnu zavřít. V září 2016 je navzdory protestům zakoupila společnost EPH.\n\nLužického klimakempu se zúčastnilo přes 4000 lidí, protestů následně zhruba 3500. Ty trvaly 48 hodin, přičemž se podařilo na 24 hodin zablokovat dodávky uhlí do elektrárny. Ta byla nucena po dobu protestu snížit svou výrobu na 20 % kapacity. Akce byla organizátory vnímaná jako \"největší akce občanské neposlušnosti proti fosilním palivům\"\n\nPrvní Ende Gelände roku 2017 se konalo mezi 25. a 27. srpnem poblíž města Erkelenz na severozápadě Německa, protestů se v průběhu dní zúčastnilo celkem zhruba 5000 aktivistů a aktivistek. Cílem byla infrastruktura navazující na důl Garzweiler, konkrétně koleje, po kterých se hnědé uhlí převáží do elektráren Neurath a Frimmersdorf. Krom toho zhruba 3500 demonstrujících vytvořilo lidský řetěz poblíž dolu Hambach, taktéž vlastněném RWE.\n\nTentýž rok se 5. listopadu konaly další protesty při příležitosti Konference OSN o změně klimatu (COP23), konané v Bonnu. Přes 4000 aktivistů a aktivistek se pokusilo dostat do dolu Hambach, což se několika stovkám podařilo. Cílem bylo poukázat na to, že \"pro opravdovou ochranu klimatu je potřeba zastavit těžbu fosilních paliv\".\n\nMezi 26. a 28. říjnem 2018 se uskutečnilo Ende Gelände opět v Rýnském hnědouhelném revíru. Protesty byly masivnější než předchozí roky, zúčastnilo se jich okolo 6500 aktivistů a aktivistek. Tento rok byly těsně spjaty s rezistencí za zachování Hambašského lesa a cílily na uhelnou infrastrukturu v jeho okolí. Výsledkem byla více než 24 hodin trvající blokáda kolejí vedoucích z Hambašského dolu, čímž se přerušil jeho transport do elektráren. V blokádě bylo podle hnutí zhruba 4000 osob, z nichž většina po ukončení protestu místo opustila.\n\nPrvní Ende Gelände roku 2019 se uskutečnilo v červnu, a jeho výsledkem byla 45 hodin trvající blokáda zásobování elektrárny Neurath uhlím. Protestující prosazovali rychlejší konec těžby uhlí než v současnosti přijímaný rok 2038. V sobotu 22. června se konal i souběžný protest, navazující na páteční demonstraci hnutí Fridays for Future v Cáchách; byl na okraji dolu u obce Keyenberg, která je ohrožena postupující těžbou. Celkem se akcí zúčastnilo zhruba 7000 osob, z nichž asi 2000 blokovalo důl Garzweiler.\n\nDalší Ende Gelände se konalo 30. listopadu v Lužici. Aktivisté a aktivistky cílili na povrchové doly Welzow-Süd, Jänschwalde a Schleenhein. Blokády dolů trvaly několik hodin, poté byly plánovaně ukončeny. Protestů se podle Ende Gelände zúčastnilo asi 4000 osob. Akce se opět konaly v návaznosti na globální stávku za klima, které se den předtím zúčastnilo jen v Německu zhruba 630 000 lidí.\n"}
{"id": "1568296", "url": "https://cs.wikipedia.org/wiki?curid=1568296", "title": "Walter Frederick Gale", "text": "Walter Frederick Gale\n\nWalter Frederick Gale (27. listopadu 1865 Paddington, Nový Jižní Wales - 1. června 1945, Waverley, Nový Jižní Wales) byl australský bankéř. Jeho koníčkem byla astronomie. Svůj první dalekohled si postavil v roce 1884.\n\nOd roku 1888 pracoval v Savings Bank of New South Wales. V roce 1897 byl jmenován účetním v pobočce Newcastle, v roce 1914 vedoucím v Newtownu, v roce 1916 byl vedoucím v Barrack Street v Sydney a v roce 1917 vedoucím a hlavním inspektorem v ústředí banky. Odešel v roce 1925. Banka byla uzavřena v roce 1931. Gale se později stal předsedou výboru vytvořeného na ochranu vkladatelů. Do roku 1938 byl ředitelem Hoskins Investments Ltd.\n\nGale objevil řadu komet, včetně ztracené periodické komety 34D / Gale. Objevil také pět jižních dvojhvězd s předponou GLE a několik objektů temné oblohy, včetně planetární mlhoviny IC 5148 v Souhvězdí Jeřába. V roce 1892 popsal oázy a kanály na Marsu. \n\nV roce 1935 mu byla udělena Jackson-Gwiltova medaile Královské astronomické společnosti za \"objevy komet a jeho práci pro astronomii v Novém Jižním Walesu\". \n\nNa jeho počest byl pojmenován kráter na Marsu. Tento kráter byl vybrán v roce 2012 jako místo přistání pro průzkumné vozítko \"Curiosity\".\n"}
{"id": "1568297", "url": "https://cs.wikipedia.org/wiki?curid=1568297", "title": "Emily Florence Cazneau", "text": "Emily Florence Cazneau\n\nEmily Florence Cazneau (roz. Bentley, 14. května 1855 – 24. března 1892) byla novozélandská umělkyně a profesionální fotografka narozená v Austrálii. \n\nCazneau původně pracovala v Sydney ve fotografickém studiu Freeman Brothers jako koloristka a malířka miniatur. Začátkem 70. let se přestěhovala do Wellingtonu a se svým manželem založili profesionální fotografické studio.\n\nCazneau fotografovala erupci Mount Tarawera. Přednášela také ve výstavní budově ve Wellingtonu za dopoprovodu promítání obrázků laterny magicy vyrobených z jejích negativů.\n\nVe studiu pokračovala až do roku 1890, kdy se přestěhovala do Adelaide. Zemřela 24. března 1892. Ukázky její práce jsou ve sbírkách Muzea Nového Zélandu Te Papa Tongarewa. Některá její díla obsahuje také Národní knihovna Nového Zélandu.\n\nCazneau se setkala se svým manželem Piercem Mottem Cazneauem při práci ve firmě Freemans Brother. Spolu se vzali 23. prosince 1876 a 30. března 1878 se jim ve Wellingtonu narodil syn Harold, který je známý také jako fotograf.\n"}
{"id": "1568298", "url": "https://cs.wikipedia.org/wiki?curid=1568298", "title": "Daniel William Wood", "text": "Daniel William Wood\n\nDaniel William Wood (* 14. května 1969 Boston) je americký zpěvák, skladatel, producent a příležitostný herec. Je členem americké chlapecké skupiny New Kids on the Block v niž je jedním z klíčových choreografů. Je velkým fanouškem fotbalu. Je rozvedený, jeho manželkou byla Patricie Alfaro. Má tři děti, Daniela (* 1992), Chance (* 1998) a Vega (* 1999). \n\n\n"}
{"id": "1568300", "url": "https://cs.wikipedia.org/wiki?curid=1568300", "title": "Towada (město)", "text": "Towada (město)\n\nTowada () je město v prefektuře Aomori v Japonsku. K roku 2019 v ní žilo přes jednašedesát tisíc obyvatel.\n\nTowada leží ve vnitrozemí u severního konce Honšú, největšího japonského ostrova. Nachází se jihovýchodně od Aomori a severozápadně od Hačinohe.\n\nV roce 1955 bylo k vesnici Sambongi přidruženo několik dalších vsí a výsledná obec byla povýšena na město. V roce 1956 došlo k přejmenování na Towadu.\n\n"}
{"id": "1568305", "url": "https://cs.wikipedia.org/wiki?curid=1568305", "title": "Seznam jazyků Ruska", "text": "Seznam jazyků Ruska\n\nToto je seznam jazyků používaných v Rusku. Jazyky zde jsou rozděleny podle jazykových rodin a skupin. Nejsou uvedeny menšinové jazyky.\n\n\n\n\n\n\n\n\n\n\n\n"}
{"id": "1568307", "url": "https://cs.wikipedia.org/wiki?curid=1568307", "title": "Ivan Šolc", "text": "Ivan Šolc\n\nIvan Šolc (20. května 1927, Praha – 13. května 2013) byl český fyzik.\n\nPo ukončení gymnázia studoval fyziku a astronomii na Univerzitě Karlově. Svůj život zasvětil aplikované fyzice, pracoval ve Výzkumném ústavu pro monokrystaly a následně na pracovišti turnovské Optické dílny AsÚ ČSAV Ondřejov, dnes Ústavu fyziky plazmatu AV ČR.\nByl autorem mnoha vědeckých publikací doma i v zahraničí, k jeho nejvýznamnějším objevům patří Šolcův optický dvojlomný filtr.\nZa přínos v technických vědách byl v roce 2007 oceněn Akademií věd ČR medailí Františka Křižíka.\nIvan Šolc byl nejenom vynikajícím fyzikem, ale též filozofem, skvělým muzikantem, radioamatérem, aktivním Sokolem. Obdivuhodné byly i jeho znalosti živé i neživé přírody.\nV roce 2010 se stal čestným občanem města Turnov.\nPoslední ocenění, Pocta hejtmana libereckého kraje významným osobnostem, mu byla předána v roce 2012.\n"}
{"id": "1568308", "url": "https://cs.wikipedia.org/wiki?curid=1568308", "title": "Sokolovna (Chlumec nad Cidlinou)", "text": "Sokolovna (Chlumec nad Cidlinou)\n\nSokolovna v Chlumci nad Cidlinou je monumentální, stylově obtížně zařaditelnou budovou. Nachází se v centru města v Kozelkově ulici, v blízkosti Vlachovy vily. \n\nProjekt sokolovny byl vítězným návrhem soutěže uzavřené v říjnu 1927, vlastní stavba pak začala v dubnu 1928 na místě bývalé cihelny a dne 6. května 1928 byl oficiálně položen základní kámen. Budova byla slavnostně otevřena 28. října 1928. \n\nV současnosti (2020) je objekt ve vlastnictví TJ Sokol Chlumec. \n\nBudova je dílem architekta Josefa Izáka, který stavbu projektoval a poté i realizoval. Objekt se skládá z hlavní části čtvercového půdorysu (ta obsahuje restauraci a divadelní a taneční sál s galerií) a podélného zadního traktu (tělocvičny), který je s hlavní částí propojen spojovacím traktem.\n\nNápadnými prvky budovy jsou masivní novoklasicistní sloupový řád hlavního průčelí (kanelování \"dórských\" sloupů zaniklo při jedné z oprav fasády) a lukovitě prohnutý štít, který lze společně se sférickou střechou považovat za rysy secese. Sloupový řád je v méně nápadné podobě využit i na spojovacím traktu.\n\nTobiášková ve své bakalářské práci \"Architektura sokoloven ve východních Čechách\" v popisu fasády budovy uvádí: „\"Budova je přístupná trojosým vstupem nesoucím balkon, nad nímž v dalším patře vyčnívá římsa, opět vystřídaná trojicí oken a další římsou, která je potom zakončena monumentálním obloukovým štítem. Na sokolovně je uplatněn, pro zvýraznění její hodnoty, masivní novoklasicistní sloupový řád, pročleňující dominantní střední rizalit hlavního průčelí s lukovitě vyklenutým štítem.“\" \n\nPrůčelí je na vstupním schodišti doplněno dvěma secesními kandelábry. \n"}
{"id": "1568311", "url": "https://cs.wikipedia.org/wiki?curid=1568311", "title": "Mazutka", "text": "Mazutka\n\nMazutka může být: \n"}
{"id": "1568316", "url": "https://cs.wikipedia.org/wiki?curid=1568316", "title": "Tadeáš Hejda", "text": "Tadeáš Hejda\n\nTadeáš Hejda (* 14. ledna 1997 Praha) je český lední hokejista hrající na pozici obránce. Jeho starším bratrem je další hokejista Jan Hejda.\n\nS hokejem začínal v pražské Slavii. Prošel jejími mládežnickými kategoriemi až po juniory, za něž hrál během sezóny 2014/2015. Následující ročník (2015/2016) přestoupil k juniorům Třince, kteří ho ale v jeho průběhu zapůjčili na hostování do Vrchlabí, kde hrál za tamní muže. Po sezóně do Vrchlabí navíc přestoupil. Další sezónu opětovně měnil dres, když přestoupil mezi juniory Slavie, která jej ale do Vrchlabí zpátky zapůjčila na hostování. Rovněž tak v této sezóně hostoval v NED Hockey Nymburk. Následující sezónu (2018/2019) patřil do kádru mužského výběru Slavie, jež ho přesto na část sezóny zapůjčila do pražských Letňan. Ročník 2019/2020 již strávil v barvách mužského výběru pražské Slavie. Mezi své silné hokejové stránky řadí obětavost a hru tělem. Inspiraci sbíral ze společného působení s jinými obránci, Janem Novákem a Jiřího Drtiny.\n"}
{"id": "1568317", "url": "https://cs.wikipedia.org/wiki?curid=1568317", "title": "Gerhard Palitzsch", "text": "Gerhard Palitzsch\n\nGerhard Arno Max Palitzsch (17. června 1913, Grossopitz u Drážďan – 7. prosince 1944, nedaleko Budapešti) byl za 2. světové války jeden z nejhorších a nejbestiálnějších dozorců a členů SS, kteří působili ve vyhlazovacím táboře Osvětim-Březinka. Erich Kulka a Ota Kraus, kteří tento tábor přežili, na něho vzpomínali jako na \"„jednoho z nejobávanějších birkenauských esesáků“\", který byl pověstný popravami, především pak střílením sovětkých válečných zajatců do týla hlavy. Střílel i děti. Jeho slabostí však byly ženy a za poměr s židovskou vězeňkyní byl vyšetřován, souzen, přeložen v roce 1943 krátce do Pomocného koncentračního tábora v Brně a později degradován. Padl pak v boji nedaleko maďarské Budapešti.\n\nDo SS vstoupil jako dvacetiletý roku 1933 a před začátkem války působil mj. jako velitel v koncentračním táboře Sachsenhausen. V březnu 1941 byl pak mezi prvními u vzniku koncentračního tábora v Osvětimi, a to i s Rudolfem Hössem, který zde zastával funkci hlavního velitele jako první a také nejdéle. Höss po válce na něj vzpomínal jako na \"„kreaturu“\", jeden z členů SS, který rovněž v Osvětimi působil a osobně se s ním znal, pak po válce uvedl: \"„Moll a Palitzsch patří pravděpodobně k největším zabijákům minulé války.“\" \n\nSvědků, kteří Palitzsche viděli za války popravovat, bylo mnoho. Během Frankfurtského procesu s bývalými dozorci a lékaři v Osvětimi uvedl například jeden polský svědek: \"„Jednou přivedli matku s dítětem na rukou. Nejdříve zastřelili dítě, pak ženu. Tehdy střílel Palitzsch.“\" V tom si někteří dozorci libovali – zastřelili nejdříve dítě, aby to pro matku bylo ještě horší.\n\nPalitzchovu pádu v SS dopomohlo také to, že v Osvětimi obchodoval se zlatem a šperky, resp. se snažil sehnat je pro svou osobní potřebu. Korupce byla totiž v táboře mezi dozorci SS veliká, ačkoliv to bylo oficiálně zakázáno. V nalezených věcech po vězních – především těch, kteří byli určeni k smrti v plynových komorách – se však nacházelo velké množství cenností včetně zlata. Vězňové, kteří se k němu dostali, ho poté běžně vyměnovali s dozorci za jídlo, ošacení, lepší zacházení apod. Na to vzpomínali bývalí osvětimští vězňové Erich Kulka a Ota Kraus takto (ti ho nesprávně pojmenovali „Palitschem“):\n\n\"„Slabou stránkou Palitsche byly však ženy. A nebyly to jen rasově čistokrevné dozorkyně SS, kterým věnoval svou přízeň. Líbily se mu židovky i cikánky. Jedna z nich se mu stala osudnou. Höss ho nenáviděl a ostatní esesáci mu záviděli. Palitsch byl přistižen, a tím jeho kariéra skončila. Byl uvězněn a po dalších obviněních skončil před vojenským soudem. Palitsch předtím s dvěma poddůstojníky správy tábora pomohl také k útěku vězňovi Meierovi z obavy, aby nebyly vyzrazeny jeho machinace s krádežemi zlata a šperků. Vězeň hrozil, že to vše oznámí, neumožní-li mu útěk. Protože síť byla velmi rozvětvená a Meier se zajistil tak, že i v případě jeho odpravení by se věc na Palitsche prozradila, pomohl mu k útěku. Vězeň však byl chycen a svým doznáním Palitschovi přitížil.“\"\n\nPo jeho krátkém působení v roce 1943 v Pomocném koncentračním táboře v Brně na pozici velitele, kde byl přeložen za trest, byl nakonec povolán do trestního tábora pro členy SS Matzkau-Danzig nedaleko Gdaňsku a souzen. V červnu roku 1944 byl pak vyloučen z SS. Účastnil se ještě bojů v Maďarsku, kde také padl. Jeho tělo bylo poté pohřbeno na vojenském hřbitově v Budapešti.\n\nVálku nepřežila ani Palitzschova žena, která s ním měla dvě děti. Již v listopadu 1942 zemřela na tyfus.\n\n"}
{"id": "1568321", "url": "https://cs.wikipedia.org/wiki?curid=1568321", "title": "Zvonařství Karol Schwabe", "text": "Zvonařství Karol Schwabe\n\nZvonařství Karol Schwabe byla slévárna zvonů (kovolitecká dílna) v Krakovské Bělé v krakovském vojvodství v letech 1846–1945. Slevárna v meziválečném období byla jednou z nejznámějších kovoliteckých dílen v Polsku.\n\nZakladatelem zvonařství byl Karl Traugott Schwabe, který se narodil v roce 1819 v Saské Kamenici, syn Leberechta Schwabeho, majitele textilní továrny na bavlněné látky v Saské Kamenici. Karl Traugott Schwabe, zvonař–kovolitec z dlouholetou praxí v odlévání zvonů, v roce 1846 založil slévárnu zvonů a dalších kovových výrobků v Krakovské Bělé. V roce 1871 zemřel a zvonařství převzal jeho nejstarší syn Karol Gustav Schwabe, narozen v roce 1850 v Krakovské Bělé. Slévárna mimo kostelních zvonů vyráběla i svícny a další kovové zboží z mědi, cínu a zinku. Vzhledem k tomu, že během první světové války bylo mnoho zvonů zabaveno pro válečné účely, se po válce firma rychle rozvíjela díky velkému počtu zakázek na nové kostelní zvony. Firma dodala také zvony do věžních hodin, které vyráběla Pierwsza Krajowa Fabryka Zegarów Wieżowych Michała Mięsowicza (První národní továrna věžových hodin Michała Mięsowicze) v Krosně a také vyráběly hodinová víka a svícny z bronzu nebo mosazi pro liturgické účely. Karol Gustav Schwabe zemřel 31. prosince 1931, jeho dědicové byli jeho dva synové Karl Treugott (narozen 1883) a Oskar Georg (narozen 1889). V té době se zvonařství přejmenovalo na Pierwsza Krajowa Odlewnia Dzwonów i Metali Karol Schwabe i S-ka.\n\nV Polsku v letech 1918–1939 zvonařství množstvím vyprodukovaných zvonů bylo na druhém místě za zvonařstvím Jana Felczyńského. Zvonařství bylo oceněno na mnoha výstavách. Nejvíce zvonů se nachází v Polsku, ale byly dodávány také do Rakousko-uherské monarchie, Německa, Rakouska, Československa a také do USA. V roce 1941 slévárna na příkaz Generálního gouvernementu přetavovala zabavené zvony pro vojenské účely Třetí říše. Z důvodů nedostatku zakázek na zvony vyráběla německé odznaky a v roce 1944 byla uzavřena. Po ukončení druhé světové války zvonařství ještě krátce fungovalo, ale v roce 1946 bylo znárodněno.\n\nSpoluvlastník Oskar Schwabe a jeho rodina byli označeni NKVD jako nepřátelé lidové republiky, v roce 1945 byli zatčeni a uvězněni. Osakar byl odeslán do pracovního tábora v Mysłowicích, kde v dubnu zemřel; žena byla nasazena v pracovním táboře v Osvětimi a jejich dcera byla odeslána do gulagu v SSSR.\n\nZvonařství vyráběla mimo kostelní zvony také sanktusníkové zvony a malé zvonky např. školní, ruční, hodinové zvonky atd. Největší zvon, který byl ulit zvonařstvím Karol Schwabe, byl zvon Boleslav o hmotnosti 3 100 kg v roce 1936 pro kostel Matky Boží Ostrobramské ve Lvově a zvon o hmotnosti 2500 kg pro kostel svaté Kateřiny Alekxandrijské v Grybowě.\n\nV Česku se zvony nachází:\n\n\nPatent Schwabe: zvon je usazen na litinovém stojanu a kuželu. Při zvonění se zvon pootočil a tím srdce zvonu vytloukalo zvon rovnoměrně po obvodu věnce. Tento patent byl instalován např. v evangelickém kostele Libice nad Cidlinou (zvon z roku 1895), evangelický kostel v Krouně (dva zabaveny v roce 1917, třetí v roce 1942).\n\n\n"}
{"id": "1568323", "url": "https://cs.wikipedia.org/wiki?curid=1568323", "title": "Hegymagas", "text": "Hegymagas\n\nHegymagas [heďmagaš] je obec v Maďarsku v župě Veszprém, spadající pod okres Tapolca. Nachází se asi 5 km jižně od Tapolcy a asi 51 km jihozápadně od Veszprému. V roce 2015 zde žilo 282 obyvatel. Dle údajů z roku 2011 tvoří 82,5 % obyvatelstva Maďaři, 4,9 % Němci a 1,9 % Romové, přičemž 16,7 % obyvatel se ke své národnosti nevyjádřilo.\n"}
{"id": "1568325", "url": "https://cs.wikipedia.org/wiki?curid=1568325", "title": "Adolf (román)", "text": "Adolf (román)\n\nAdolf (1816, \"Adolphe\") je psychologický román francouzského preromantického spisovatele Benjamina Constanta, který v něm zobrazil neúprosný rozklad citového vztahu mladého životního ztroskotance ke starší ženě. Tímto dílem jeho autor silně ovlivnil nastupující romantickou generaci.\n\nRomán je částečně autobiografický, protože je založen na intimním vztahu autora k o deset let starší Madame de Staël. Vznikl již v letech 1806-1807, ale vydán byl až o mnoho let později, protože se Constant snažil o to, aby hrdinku románu s Madame de Staël nikdo nespojoval. Po té, co román vyšel (současně v Paříži a v Londýně), byla však tato paralela často zmiňována. Constant se sice snažil tuto skutečnost v tisku vehementně popírat, ale jeho protesty byly ignorovány.\n\nJde o částečně epistolární román uvedený vyprávěním autora, jak se v jedné krčmě v Kalábrii setkal se samotářským a melancholickým mužem, o kterého se pak staral během jeho nemoci a pak jej už nikdy neviděl. Po čase však dostal krabici obsahující mnoho dopisů a poznámek. Když s nimi o deset let později seznámil své přátele, ti jej přesvědčili, aby tyto písemnosti vydal tiskem.\n\nNásledující vyprávění je obsahem vydaných dokumentů. Hrdina románu Adolf je synem ministra a od malička je velmi introvertní. Ve dvaceti dvou letech právě absolvoval univerzitu v Göttingenu a při své cestě po Německu se zastaví v malém městečku, kde tráví svůj čas na dvoře jednoho prince. Žije ale samotářsky a brzy získá pověst podivína. Z nudy se rozhodne svést o deset let starší Elenoru, manželku jednoho polského hraběte. Ta jeho dvoření nejprve odmítne, ale později se oba do sebe skutečně zamilují. Elenora pak Adolfovi obětuje vše, společenské postavení, jmění i lásku svých dětí. Adolf však postupně zjišťuje, že ji již nemiluje a že je vztahem k ní omezován především s ohledem na svou budoucí kariéru. Jejich vtahy začínají být napjaté a dokonce se hádají. Když Elenora nakonec pochopí, že Adolfovi v životě překáží, onemocní ze žalu a zemře. Adolf si uvědomí, že je sice teď volný, ale že ve světě zůstal sám, a vede nadále bezútěšnou a zoufalou existenci. \n\n"}
{"id": "1568328", "url": "https://cs.wikipedia.org/wiki?curid=1568328", "title": "Evangelický kostel (Křišťanovice)", "text": "Evangelický kostel (Křišťanovice)\n\nEvangelický kostel v Křišťanovicích na Bruntálsku pocházel z roku 1921. Poslední bohoslužba se v něm konala roku 1956. Během komunistického režimu byl využíván jako sklad, byl poničen a zchátral. Roku 2002 zastupitelstvo obce vyslovilo souhlas s jeho zbořením a jeho vlastník, Pozemkový fond, ho v rozporu s dohodou uzavřenou s památkáři nechal v září téhož roku zbořit. \n\nČástka potřebná k demolici přesáhla 2 miliony Kč, což by stačilo na provizorní zastřešení kostela.\n\nMístní evangelíci si zde první modlitebnu vystavěli už roku 1782. Neměli povolení, a ačkoli kvůli tomu měli problémy, modlitebna už na svém místě zůstala. V 19. století k ní byla přistavena věž. \n\nZákladní kámen nového kostela položili představitelé Německé evangelické církve roku 1921. Během dvou let byl kostel dokončen. V roce 1945 kostel převzal sbor Českobratrské církve evangelické v Bruntále.\n\nK bohoslužbám byl kostel využíván do roku 1956. O čtyři roky později zemědělští brigádníci z Ostravy zničili jeho vnitřní zařízení. Roku 1971 získaly kostel do pronájmu Československé státní statky, které v něm zřídily sklad obilí a náhradních dílů. Roku 1988 evangelíci kostel \"darovali\" státním statkům.\n\nPo roce 1989 kostel přešel do vlastnictví Pozemkového fondu. Když se fond snažil převést kostel do vlastnictví obce, její zastupitelstvo to odmítlo. V roce 2002 se představitelé fondu s památkáři dohodli, že kostel bude zakonzervován poté, co z něj bude odstraněna střecha a otlučena omítka. V červnu 2002 se tak stalo. Místní zastupitelstvo v čele se starostkou Evou Švejdíkovou však poté odhlasovalo, že by měl být kostel zbořen. Pozemkový fond pak v rozporu s dohodou uzavřenou s památkáři nechal kostel v září 2002 zbořit.\n\nPři demolici se ukázalo, že obvodové zdivo nebylo narušeno. \n\n"}
{"id": "1568495", "url": "https://cs.wikipedia.org/wiki?curid=1568495", "title": "Mount Ratz", "text": "Mount Ratz\n\nMount Ratz je nejvyšší hora pohoří Boundary Ranges, které tvoří severní část Pobřežních hor.\nMount Ratz leží na severozápadě Britské Kolumbie, na hranici s Aljaškou, západně od řeky Stikine River a východně od zálivu Frederick Sound v Alexandrových ostrovech, přibližně ve střední části pohoří.\nHora je pojmenovaná po Wiliamu F. Ratzovi, kanadském inženýrovi a zeměměřiči.\n"}
{"id": "1568500", "url": "https://cs.wikipedia.org/wiki?curid=1568500", "title": "Howson Peak", "text": "Howson Peak\n\nHowson Peak je s nadmořskou výškou 2 759 metrů nejvyšší hora pohoří Kitimat Ranges na západě Britské Kolumbie v Kanadě.\nHowson Peak leží v severovýchodní části Kitimat Ranges, jihovýchodně od města Terrace. \nHora se nachází na severozápadní hranici chráněné oblasti \"Burnie-Shea Provincial Park\".\n"}
{"id": "1568502", "url": "https://cs.wikipedia.org/wiki?curid=1568502", "title": "Emma D'Aquino", "text": "Emma D'Aquino\n\nEmma D'Aquino (18. července 1966, Katánie) je italská novinářka a televizní moderátorka.\n\nVystudovala politologii a začala žurnalistickou kariéru v místních televizích a rádiích. V Rai od roku 1996 byla dlouho poslána z Porty do Porty. Po útoku na Twin Towers byla poslána do New Yorku, sledovala nejdůležitější zpravodajské zprávy, od Cogne po proces zločinu přes Pomu. Po krátké zkušenosti na TG2 na Rai 2 se v roce 2003 přestěhoval do redakčního týmu Tg1 na Rai 1. Pracoval v redakčních kancelářích TV7 a Speciale TG1, krátkou dobu v redakčním štábu Interni a poté v kronice. Sledoval důležité zprávy, jako je vražda Sarah Scazzi, zemětřesení v L'Aquile, zločin Meredith Kercher.\n\nV létě 2015 se zúčastnila dvou zábavných pořadů vysílaných na Rai 1: 3. července se účastnila jako soutěžící spárovaná s Albertem Matano v kvízu. Italové mají vždy pravdu pod vedením Fabrizia Frizziho, zatímco 12. července je vypravěčem epizoda Techetechetè 2015 - Se všemi pocity. V roce 2016, vždy ve spojení s Albertem Matano, se účastnil šťastné talentové show Rai 1 Dancing s hvězdami v roli komentátora. 6. ledna 2017 se jako specialista loterie Itálie zúčastněte jako host ve své firmě. 3. května 2017 se účastní jako host Neznámého Soliti, který prohlašuje, že má tři želvy.\n\nDne 23. května 2017 v Palermu k 25. výročí masakru v Capaci společně s Franco Di Mare provádí přímý přenos z věznice Ucciardone ve společnosti mnoha vzdělávacích institucí v oblasti a hlavy státu Sergio Mattarella. Pamětní vysílání, které bylo vždy spárováno s Franco Di Mare, živě vystupovalo na Rai Uno v roce 2018. Dne 17. srpna 2017 dirigoval speciální vydání TG1 o teroristickém útoku v Barceloně a téhož dne provedl speciál TG1 na stejné téma. , V srpnu 2018 provedl Tg1 Specials na zhroucení mostu Morandi v Janově.\n\nDne 8. února 2018 je hostem na Sanremo Festivalu účastí v roubíku během představení písně v sobotu odpoledne Claudio Baglioniho.\n\nO dva roky později se vrátila na Sanremo Festival jako spoluhostitelka.\n"}
{"id": "1568506", "url": "https://cs.wikipedia.org/wiki?curid=1568506", "title": "Boundary Peak", "text": "Boundary Peak\n\nBoundary Peak je s nadmořskou výškou 4 005 metrů nejvyšší hora státu Nevada. Leží na jihozápadě Nevady, na hranici s Kalifornií, v Esmeralda County.\nBoundary Peak leží v nejsevernější části pohoří White Mountains. Hora má prominenci pouze 77 metrů a je druhotným vrcholem kalifornské hory Montgomery Peak (4 099 m).\nNejvyšší samostatnou horou v Nevadě je tak Wheeler Peak, ležící na východě Nevady, v Národním parku Great Basin.\n"}
{"id": "1568507", "url": "https://cs.wikipedia.org/wiki?curid=1568507", "title": "Šimon Jelínek", "text": "Šimon Jelínek\n\nŠimon Jelínek (* 18. června 2000 Kladno) je český lední hokejista hrající na pozici útočníka.\n\nS ledním hokeje začínal v mládežnických výběrech místního klubu ve svém rodném městě. Nastupoval rovněž za celek PZ Kladno. Mezi muži se, stále coby junior, objevil během sezóny 2018/2019. Tehdy nastupoval v přesilovkové formaci spolu s někdejšími hráči kanadskoamerické National Hockey League (NHL) Jaromírem Jágrem a Tomášem Plekancem. Následující ročník (2019/2020) nastupoval za kladenské juniory i muže, ale současně byl zapůjčen do klubu HC Slovan Ústí nad Labem a rovněž do pražské Slavie.\n\nBěhem ročníku 2017/2018 se Jelínek při zápasech mužského výběru Rytířů Kladno převlékal za maskota týmu a svými kousky bavil diváky. O rok později se zas během utkání staral o náladu v hledišti vhodným mixováním hudby pouštěné při zápasech z reproduktorů na zimním stadionu.\n\n"}
{"id": "1568509", "url": "https://cs.wikipedia.org/wiki?curid=1568509", "title": "Hřebenatka kuchyňská", "text": "Hřebenatka kuchyňská\n\nHřebenatka kuchyňská, Pecten maximus, anglicky \"great scallop, king scallop, St James shell,\" francouzsky \"coquille Saint-Jacques,\" na českém trhu zpravidla \"(svato)jakubská mušle\" apod., je jedlý mořský mlž z čeledi Pectinidae. Je typovým druhem rodu Pecten. Je možné, že tvoří týž druh s hřebenatkou svatojakubskou (\"P.\" \"jacobaeus,\" angl. \"pilgrim's scallop\"), která má mnohem užší areál rozšíření.\n\nLastury hřebenatky kuchyňské jsou značně robustní; charakteristická je stejná velikost oušek po obou stranách apexu. Pravá (spodní) miska je vypouklá a mírně přesahuje plochou levou (horní) misku. Větší jedinci mají téměř kruhový obrys; největší dosahují délky až 21 cm. Ouška jsou výrazná a sahají nejméně do poloviny šířky lastury. Lastury mají výraznou skulpturu, sestávající z 12 až 17 širokých paprsčitých žeber a četných soustředných čar, zřetelně dokládajících růst jedince. Paprsčitá žebra dosahují až k okraji lastury a dávají mu zubatý tvar. Levá lastura je obvykle červenohnědá, zatímco pravá je zbarvena od bílé přes smetanovou po světlehnědou, kontrastující s růžovými, červenými nebo žlutavými odstíny; obě lastury mohou nést klikaté vzory nebo červené, růžové či jasně žluté proužky a skvrny.\n\nTělo hřebenatky kuchyňské je růžové nebo červené; plášť je hnědobíle mramorovaný. Mladí jedinci jsou přichyceni k podkladu byssovými vlákny, dospělci však mohou plavat otevíráním a rychlým zavíráním schránek. Svěrač, který lastury otevírá a zavírá, je mohutný a výkonný sval. Noha je orgán připomínající prst, který pohybuje byssovými vlákny, jež procházejí byssovou štěrbinou na ouškách. Okraj pláště má dvě vrstvy: vnitřní má hladký okraj, zatímco vnější je lemována dlouhými tykadly a dvěma řadami 30-36 tmavěmodrých nebo zelených jednoduchých oček.\n\nHřebenatka kuchyňská se vyskytuje ve východním Atlantiku podél evropského pobřeží od severního Norska po Iberský poloostrov; byla také zjištěna u západní Afriky a makaronéských ostrovů. Ve Velké Británii a Irsku je rozšířena podél celého pobřeží, na východním pobřeží Severního moře se však vyskytuje řídce a jen na některých místech. Dává přednost předbřežním vodám do hloubky 100 m.\n\nHřebenatka kuchyňská si často hloubí v podkladu mělkou jamku, v níž se usadí. Dělá to tak, že otevírá schránku, čímž nabere vodu, a zavřením ji vypuzuje z plášťového vaku, přičemž se schránka šikmo pozvedne, voda vystřikuje do sedimentu a vytváří prohlubeň. Když se živočich usadí, písek, štěrčík, případně živé organismy pokryjí horní lasturu, takže je vidět pouze okraj pláště s tykadly a očky. Hřebenatky jsou filtrátoři, získávající potravu z okolní vody, kterou přihánějí brvami na žábry, kde jsou částečky potravy zachyceny a proudem slizu dopraveny do úst.\n\nHřebenatka kuchyňská dovede plavat, avšak omezuje se v tom pouze na únikové reakce. Hlavní predátoři, kteří takovou reakci vyvolají, jsou měkkýše požírající hvězdice \"Asterias rubens\" a \"Astropecten irregularis\", i když hvězdice, které se měkkýši neživí, mohou také způsobit menší skoky nebo zavření schránky. Plování živočich dosahuje rychlým svíráním lastur a vypuzováním proudu vody z obou stran zámku, takže se pohybuje kruhovým okrajem schránky napřed. Skok vpřed provede hřebenatka postupným uvolněním svěrače, následovaným rychlým otevřením a sevřením lastur.\n\nHřebenatka kuchyňská bývá hojnější tam, kde není vystavena silným proudům. Hřebenatky žijící v chráněných biotopech rostou rychleji než mlži vystavení vlnobití, možná proto, že filtrační ústrojí nemůže fungovat v důsledku vysokých koncentrací částic v místech se silnou dynamikou vody. Dalším faktorem, který možná hraje roli, je choulostivý proces usazení larev a uchycení byssovými vlákny, jemuž silné proudění nesvědčí. Hojnost výskytu a rychlost růstu jsou negativně ovlivněny obsahem bahna v substrátu.\n\nReprodukční cyklus hřebenatky kuchyňské je nesmírně proměnlivý a oplodnění může ovlivnit řada vnitřních i vnějších faktorů, např. stáří a teplota, vliv však má i genetická adaptace. Obecně se dospělé hřebenatky třou v letních měsících od dubna nebo května do září. Jsou hermafrodité, jejich gonády mají jazykovitý tvar; samičí jsou červené nebo oranžové, samčí jsou bílé. Odhaduje se, že tříletá hřebenatka vypouští při každém tření 15-21 milionů oocytů. V mnoha částech jejich areálu rozšíření zřejmě dochází k dvojímu tření, obvykle k částečnému na jaře a k hlavnímu koncem srpna, zatímco mladší hřebenatky se třou pouze jednou na konci léta. Na některých místech je tomu naopak a hlavní tření probíhá na jaře. Po vytření prodělávají jedinci období zotavení gonád, než se mohou opět vytřít. Oplodnění gamet je mimotělní, přičemž jako první mohou být do vodního sloupce vypuštěny buď spermie, nebo oocyty.\n\nProtože larvální stádium hřebenatky kuchyňské trvá poměrně dlouho (až jeden měsíc), skýtá značný potenciál pro rozšíření; i menší dospělci mohou využít byssová vlákna, aby se nechali unášet. Alespoň v některých populacích však genetické studie naznačují, že příspěvek vzdálenějších populací je malý a že tyto populace jsou zřejmě životaschopné samy o sobě.\n\nVe vodách u Spojeného království hřebenatky kuchyňské pohlavně dospívají ve stáří dvou až tří let, když dorostou do délky lastur 80 až 90 mm. Tam, kde se neloví, mohou žít déle než 20 let a dorůstat velikosti více než 200 mm. Hřebenatky v mělkých vodách rostou rychleji než v hlubších; růst se zastavuje během zimy a obnoví se na jaře, čímž vznikají letokruhy, použitelné ke stanovení věku živočicha.\n\nVedle \"Asterias rubens\" a \"Astropecten irregularis\" jsou významnými predátory hřebenatky kuchyňské krabi, např. \"Cancer pagurus\", \"Carcinus maenas\", \"Liocarcinus puber\" a \"Liocarcinus depurator\", kteří požírají hřebenatky během růstu. V jihozápadním Irsku byla pozorována sasanka \"Anthopleura ballii\", jak požírá mladé jedince hřebenatky kuchyňské.\n\nLarvy hřebenatky kuchyňské napadá baktérie \"Vibrio pectenicida\", která byla popsána jako nový druh v roce 1998 po případech hynutí chovaných hřebenatek ve Francii počátkem 90. let 20. století. Jiné kmeny patogenních baktérií byly zjištěny v Norsku po hromadném hynutí larev v chovech.\n\nV roce 1999 oznámila FAO celkový úlovek 35 411 tun, přičemž na prvních dvou místech bylo Spojené království (19 108 tun) a Francie (12 745 tun). Převládl názor, že některé přirozené zdroje vykazují známky nadměrného odlovu, což vedlo k přísnému dohledu nad dodržováním ochranné legislativy a rozvoji postupů podpory zdrojů. Hřebenatky kuchyňské se loví newhavenskými vlečnými sítěmi a malé množství (méně než 5%) loví potápěči ručně. Hodnota úlovku hřebenatek kuchyňských a hřebenatek víčkovitých \"(Aequipecten opercularis)\" je jednou z prvních pěti položek rybolovu v britských vodách. Používání vlečných sítí k lovu hřebenatek však vede ke škodám na širším ekosystému.\n\nHřebenatku kuchyňskou lze chovat uměle. Tato akvakultura je poměrně vyspělá ve Francii a v Norsku. S chovem hřebenatek se začalo také ve Španělsku, Irsku a Spojeném království. Produkce dosáhla vrcholu v roce 1998 v objemu 512 tun, později však poklesla na 213 tun v roce 2004 v odhadované hodnotě 852 000 EUR (4 EUR za kg).\n\nBylo zjištěno, že hřebenatka kuchyňská z řady úseků pobřeží severního a západního Skotska může obsahovat kyselinu domoovou, neurotoxin pocházející z některých mořských rozsivek, který u savců včetně člověka vyvolává otravu způsobující trvalou ztrátu krátkodobé paměti, poškození mozku a v těžkých případech i smrt.\n\nLasturu tohoto druhu přijala jako svůj nezaměnitelný znak ropná společnost Royal Dutch Shell.\n\nPoutníci do Santiaga de Compostela v Galicii si brali na památku lasturu hřebenatky. V tradičním zobrazení (a vědeckém jménu) se ujala středomořská hřebenatka svatojakubská, ačkoli ta se na rozdíl od hřebenatky kuchyňské v Galicii nevyskytuje.\n"}
{"id": "1568510", "url": "https://cs.wikipedia.org/wiki?curid=1568510", "title": "Řád svobody", "text": "Řád svobody\n\nŘád svobody je označení pro několik státních řádů:\n\n"}
{"id": "1568515", "url": "https://cs.wikipedia.org/wiki?curid=1568515", "title": "Řád za zásluhy (Ukrajina)", "text": "Řád za zásluhy (Ukrajina)\n\nŘád za zásluhy (: Орден «За заслуги») je státní vyznamenání Ukrajiny založené roku 1996. Udílen je prezidentem Ukrajiny za mimořádné úspěchy v oblasti ekonomiky, vědy, kultury a politiky stejně jako za úspěchy vojenské.\n\nŘád navazuje na první vyznamenání nezávislé Ukrajiny na \"Čestnou cenu prezidenta Ukrajiny\". Ta byla založena ukrajinským prezidentem Leonidem Kravčukem 18. srpna 1992. Čestná cena byla dne 22. září 1996 prezidentem Leonidem Kučmou zákonem č. 870/96 přeměněna na \"Řád za zásluhy\" mající tři třídy. Po založení Řádu za zásluhy nebyla Čestná cena již dále udílena. Dříve ocenění Čestnou cenou prezidenta Ukrajiny mohou užívat oficiální titul \"Rytíři Řádu za zásluhy\", jsou považováni za vyznamenané Řádem za zásluhy III. třídy a zachovávají si právo nosit insignie Čestné ceny prezidenta Ukrajiny, které jim byly uděleny.\n\nŘád je udílen prezidentem Ukrajiny občanům Ukrajiny za mimořádné úspěchy v oblasti ekonomiky, vědy, kultury a politiky stejně jako za úspěchy vojenské. Obvykle je udílen nejnižší stupeň s možností pozdějšího povýšení, zpravidla ne dříve než tři roky od předchozího udělení.\n\nŘád může být udělen i cizím státním příslušníkům či osobám bez státní příslušnosti. V těchto případech se neudílí vždy nejnižší třída řádu, ale udělená třída odpovídá postavení vyznamenávané osoby. Řád I. třídy se udílí zahraničním hlavám suverénních států, předsedům vlád a parlamentů či ministrům. Řád II. třídy se udílí méně významným politikům či velvyslancům působícím na Ukrajině. Řád III. třídy se udílí pracovníkům velvyslanectví či předním vědcům, umělcům, podnikatelům a dalším významným osobám.\n\nTitul náležející držitelům Řádu za zásluhy libovolné třídy zní \"Rytíř Řádu za zásluhy\".\n\nŘád může být udělen i posmrtně. V určitých případech, například odsouzení vyznamenané osoby za trestný čin, může být proviněnému řád odebrán. Po smrti vyznamenaného zůstávají řádové insignie dědicům zemřelého.\n\nŘád je udílen ve třech řádných třídách:\n\n\nŘádový odznak I. třídy o velikosti 55 mm je vyroben ze stříbra a má tvar kříže s rameny zakončenými paprsky o různé délce. Konce ramen jsou pozlacené. Uprostřed je stříbrný kulatý medailon. V medailonu je kříž s karmínovými rameny. Uprostřed kříže je pozlacený věnec spletený z dubových a vavřínových větviček. Uvnitř věnce je státní znak Ukrajiny. Zadní strana je hladká s vyraženým sériovým číslem.\n\nV případě II. třídy se řádový odznak liší od odznaku I. třídy pootočením pozlacených paprsků, které tak směřují jiným směrem než ramena karmínového kříže. V případě III. třídy pozlacené paprsky zcela chybí. Velikost odznaku II. a III. třídy je 50 mm. Odznak je připojen k obdélné kovové destičce (45 × 28 mm) potažené stužkou.\n\nŘádová hvězda je z pozlaceného stříbra a má tvar osmicípé hvězdy o průměru 77 mm. Uprostřed je kulatý medailon se zlatým trojzubcem na světle modře smaltovaném pozadí, odpovídající tak malému státnímu znaku. Okolo je zlatě lemovaný karmínově smaltovaný kruh se zlatým nápisem v cyrilici За заслуги • Україна. Celý medailon je položen na stříbrný osmiúhelník s květinovým motivem.\n\nStuha je vyrobena z hedvábného moaré karmínové barvy vpravo se dvěma úzkými proužky v modré a žluté barvě. Proužky odpovídají barvám státní vlajky. Stuha je v případě I. třídy široká 30 mm s proužky o šířce 2 mm. U II. a III. třídy je stuha široká 28 mm s proužky o šířce 2 mm. Pokud je řád II. nebo III. třídy udělen příslušníkům ozbrojených sil Ukrajiny, pohraniční stráže či Národní gardy, jsou na stuze dva zkřížené meče.\n"}
{"id": "1568522", "url": "https://cs.wikipedia.org/wiki?curid=1568522", "title": "Svatá Lucie na Letních olympijských hrách 2008", "text": "Svatá Lucie na Letních olympijských hrách 2008\n\nSvatá Lucie se účastnila Letních olympijských her 2008 a zastupovali ji 4 sportovci ve 2 sportech (1 muž a 3 ženy). Vlajkonoškou výpravy byla atletka Levern Spencerová. Nejmladší z výpravy byla Danielle Beaubrunová, které bylo v době konání her 18 let. Nejstarším z výpravy byl Dominic Johnson, kterému bylo v době konání her 32 let. Nikomu z výpravy se během her nepodařilo získat medaili.\n\nNárodní olympijský výbor Svaté Lucie byl založen roku 1987 a roku 1993 jej uznal Mezinárodní olympijský výbor. Na olympijských hrách Svatá Lucie debutovala v roce 1996 a účast na olympijských hrách v Pekingu tak byla její čtvrtou účastí na letních olympijských hrách.\n\nDo Pekingu Svatá Lucie vyslala sedmičlennou delegaci. Jejím vedoucím byl Alfred Emmanuel. Výpravu dále tvořili trenéři Henry Bailey (atletika) a Karen Beaubrunová (plavání), předseda Olympijské výboru Svaté Lucie Richard Peterkin, fotograf Francis Tobias a ministr mládeže a sportu Lenard Montoute se svou manželkou Barbarou Montoute.\n\nVlajkonoškou výpravy byla během zahájení her atletka Levren Spencerová. Na plochu Národního stadionu v Pekingu vstoupila výprava Svaté Lucie jako 67. Obyvatelé Svaté Lucie však nemohli sledovat přímý přenos ze zahajovacího ceremoniálu z důvodu selhání lokálního poskytovatele kabelové televize.\n\nV atletických disciplínách Svatou Lucii reprezentovali tři sportovci. Nejstarší z nich a také jediný účastník předešlých her byl Dominic Johnson, pro kterého byl start v Pekingu jeho třetí olympijskou účastí. Startoval již v roce 2000 v Sydney a v roce 1996 v Atlantě. Kvalifikační limit pro účast na olympijských hrách v Pekingu se Johnsnovi podařilo splnit na poslední chvíli v srpnu 2008 během atletického meetingu který se konal v San Diegu pod záštitou USA Track & Field. Zde dosáhl výkonu 555 cm, který stačil na splnění kvalifikačního limitu B pro start na olympijských hrách Kvalifikační závod mužů ve skoku o tyči se konal 20. srpna 2008. Johnson překonal výšku 530 cm a v kvalifikační skupině obsadil 17. místo, které na postup do finále nestačilo. Celkově se spolu s reprezentantem České republiky Štěpánem Janáčkem umístil na 30. místě. \n\nErma-Gene Evansová se z atletů Svaté Lucie na olympijské hry kvalifikovala jako první a to 11. května 2007 během Konferenčního mistrovství Konference USA v atletice v I. divizi National Collegiate Athletic Association, kde dosáhla výkonu 56,45 m, kterým splnila kvalifikační limit B stanovený Mezinárodní asociací atletických federací. Tímto výkonem také ustanovila nový národní rekord. Účast na hrách v Pekingu byla jejím olympijským debutem a Evansová zde startovala v závodu žen v hodu oštěpem. V kvalifikaci dosáhla nejlepšího výkonu během svého třetího pokusu a to 56,27 m. Tento výkon v kvalifikační skupině stačil na 15. místo a Evansová tak do finále nepostoupila. Celkově se umístila na 30. místě. V rodné zemi byl přesto její výsledek hodnocen kladně, neboť obsadila 3. místo mezi sportovkyněmi z Karibiku. \n\nLevern Spencerová splnila kvalifikační limit pro start na olympijských hrách dva dny po Evansové. Stalo se tak na Konferenčním mistrovství Jihovýchodní konference v atletice I. divizi National Collegiate Athletic Association, kdy výkon 192 cm stačil na splnění kvalifikačního limitu B pro start na olympijských hrách. Spencerová v Pekingu nastoupila do soutěže žen ve skoku do výšky. Během kvalifikace překonala laťku ve výšce 185 cm a umístila se tak na 14. místě své kvalifikační skupiny. Tento výkon na postup do finále nestačil a Spencerová se celkově umístila na 27. místě. \nJedinou plavkyní reprezentující Svatou Lucii na hrách v Pekingu byla Danielle Beaubrunová, která byla ve svých 18 letech nejmladší členkou výpravy. Účast na hrách v Pekingu byla jejím olympijským debutem. Nikomu z plavců Svaté Lucie se nepodařilo splnit kvalifikační limit pro start na olympijských hrách. Podle pravidel Mezinárodní plavecké federace získala každá země ve které nikdo z plavců nesplnil kvalifikační limit pro účast na olympijských hrách pozvánku až pro dva plavce, kterým byl start na hrách umožněn díky divoké kartě. Jedinou podmínkou byla dřívější účast těchto plavců na Mistrovství světa v plavání 2007. Beabrunová na mistrovství světa startovala ve třech disciplínách a to v závodu na 50 m volný způsob, 100 metrů prsa a 50 m prsa. Z těchto důvodů byla Asociací amatérských plavců Svaté Lucie pro start na olympiádě vybrána právě Beabrunová, která v té době studovala na The Bolles School v Jacksonvillu na Floridě, kde ji trénoval Sergio Lopez.\n\nBeabrunová nastoupila do závodu žen na 100 m prsa, který se konal 10. srpna 2008. Startovala ve druhé rozplavbě kdy s časem 1:12,85 skončila ve své rozplavbě třetí. Celkově však tímto výkonem obsadila 42. místo a Beabrunová do další fáze závodu nepostoupila.\n\n"}
{"id": "1568525", "url": "https://cs.wikipedia.org/wiki?curid=1568525", "title": "Deena Kastorová", "text": "Deena Kastorová\n\nDeena Michelle Kastorová, za svobodna Drossinová (* 14. února 1973), je bývalá americká atletka, běžkyně, jejíž specializací byly především dlouhé tratě. Získala bronzovou medaili v ženském maratonu na olympijských hrách 2004 v Athénách v Řecku. Je také osminásobnou národní šampionkou v cross country.\n\n \n"}
{"id": "1568526", "url": "https://cs.wikipedia.org/wiki?curid=1568526", "title": "Mistrovství České republiky ve floristice", "text": "Mistrovství České republiky ve floristice\n\nNejprestižnější klání, které má určit, který florista je ten nejlepší v celé České republice.\n\nMistrovství České republiky ve floristice se pořádá jako otevřený turnaj.\n\nTurnaj je složen z několika disciplín, které jsou dány propozicemi.\n\nPropozice jsou napsány vždy konkrétně pro každý ročník zvlášť.\n\nTurnaj je hodnocen dle stobodového systému Florint.\n\nVyhlašovatelem Mistrovství České republiky ve floristice je Svaz květinářů a floristů České republiky."}
{"id": "1568535", "url": "https://cs.wikipedia.org/wiki?curid=1568535", "title": "Newtonovy–Cotesovy vzorce", "text": "Newtonovy–Cotesovy vzorce\n\nNewtonovy–Cotesovy vzorce nebo Newtonova–Cotesova (kvadraturní) pravidla je v numerické matematice skupina vzorců pro numerickou integraci (\"kvadraturu\") založenou na hodnotách integrandu ve stejně vzdálených bodech. Metoda je pojmenována po Isaacu Newtonovi a Rogeru Cotesovi.\n\nNewtonovy–Cotesovy vzorce mohou být užitečné, jestliže jsou dány hodnoty integrandu v bodech, které jsou stejně vzdálené. Pokud je možné změnit body, v nichž se integrand vyčísluje, pak jsou pravděpodobně vhodnější jiné metody, např. Gaussovo kvadraturní pravidlo nebo Clenshawova–Curtisova kvadratura.\n\nPředpokládejme, že hodnota funkce \"f\" definované na uzavřeném intervalu formula_1 je známa ve stejně vzdálených bodech \"x\", pro \"i\" = 0, ..., \"n\", kde \"x\" = \"a\" a \"x\" = \"b\". Existují dva typy Newtonových–Cotesových vzorců, „uzavřený“ typ, který používá funkční hodnoty ve všech bodech, a „otevřený“ typ, který nepoužívá funkční hodnoty v koncových bodech. Uzavřené Newtonovy–Cotesovy vzorce stupně \"n\" mají tvar\n\nkde , pro \"h\" (nazývaný \"velikost kroku\") rovné . Hodnoty \"w\" se nazývají \"váhy\".\n\nJak je vidět v následujícím odvození, váhy jsou odvozené z Lagrangeových interpolačních polynomů. Závisejí pouze na \"x\" a ne na funkci \"f\". Nechť \"L\"(\"x\") jsou interpolační polynom v Lagrangeově tvaru pro dané datové body , pak\n\nOtevřené Newtonovy–Cotesovy vzorec stupně \"n\" mají tvar\n\nváhy lze spočítat podobným způsobem jako u uzavřených vzorců.\n\nJe možné zkonstruovat Newtonův–Cotesův vzorec jakékoli stupně \"n\". Ale pro velká \"n\" Newtonovo–Cotesovo pravidlo může někdy trpět katastrofickým Rungeovým jevem, kdy chyba pro velká \"n\" roste exponenciálně. Metody jako Gaussovo kvadraturní pravidlo a Clenshawova–Curtisova kvadratura s nestejně vzdálený body (clustered v \"koncových bodech\" integračního intervalu) jsou stabilní a mnohem přesnější a jsou obvykle upřednostňov8ny před Newtonovou–Cotesovou metodou. Pokud tyto metody nelze použít, protože hodnoty integrované funkce jsou známy pouze v pevných stejně vzdálených bodech, pak se lze Rungeovu jevu vyhnout pomocí složeného pravidla, jak je vysvětleno níže.\n\nAlternativně lze stabilní Newtonovy–Cotesovy vzorce zkonstruovat pomocí aproximace metodou nejmenších čtverců místo interpolace. To umožňuje vytvářet vzorce, které jsou i v případě vysokého stupně numericky stabilní.\n\nNásledující tabulka shrnuje Newtonovy–Cotesovy vzorce uzavřeného typu. Pro formula_5 -tého stupně, kde formula_6 a formula_7 je zkratka za formula_8.\nKvůli kopírování typografické chyby z často používané referenční publikace od Abramowitze a Steguna je Booleovo pravidlo často nesprávně popisováno jako Bodeovo pravidlo.\n\nExponent velikosti intervalu \"b\" − \"a\" v chybovém členu ukazuje rychlost, s níž se snižuje aproximační chyba. Stupeň derivace funkce \"f\" v chybovém členu udává maximální stupeň polynomů, které jsou tímto pravidlem aproximovány přesně (tj. s chybou rovnou nule). Pamatujte, že derivace funkce \"f\" v chybovém členu se zvyšuje o 2 pro každé další pravidlo. Číslo formula_9 musí být z intervalu formula_10.\n\nNásledující tabulka shrnuje Newtonovy–Cotesovy vzorce otevřeného typu. Opět je formula_7 zkratka za formula_12, s formula_13 a stupně.\n\nAby Newtonova–Cotesova pravidla poskytovala dostatečně přesný výsledek, musí být velikost kroku \"h\" malá, což znamená, že interval integrace formula_1 musí být také malý, což obvykle není. Z tohoto důvodu se numerická integrace obvykle provádí po rozdělení intervalu formula_1 na menší podintervaly, na které se aplikuje Newtonova–Cotesovo pravidlo na každém podintervalu a dílčí výsledky se sečtou. Tento postup se nazývá \"složené pravidlo\". Viz numerická integrace.\n\n\n\n"}
{"id": "1568536", "url": "https://cs.wikipedia.org/wiki?curid=1568536", "title": "Priscah Jeptoová", "text": "Priscah Jeptoová\n\nPriscah Jeptoová (* 26. června 1984) je keňská běžkyně na dlouhé vzdálenosti, která se specializuje na maraton. Vyhrála maratony v New Yorku, Paříži, Turíně a Londýně. V maratonu se umístila na mistrovství světa v atletice v roce MS 2011 (stříbro) a na londýnských olympijských hrách v roce 2012 (stříbro). \n"}
{"id": "1568540", "url": "https://cs.wikipedia.org/wiki?curid=1568540", "title": "Město světel", "text": "Město světel\n\nMěsto světel () je jednosvazková japonská manga, jejímž autorem je Inio Asano. Manga původně vycházela v časopisu \"Gekkan Sunday GX\" nakladatelství Šógakukan v letech 2004 až 2005. V Česku mangu vydalo nakladatelství Hanami v roce 2010.\n"}
{"id": "1568543", "url": "https://cs.wikipedia.org/wiki?curid=1568543", "title": "Electronic (hudební skupina)", "text": "Electronic (hudební skupina)\n\nElectronic byla anglická alternativní hudební skupina, jejímiž členy byli zpěvák a kytarista New Order Bernard Sumner a bývalý kytarista The Smiths Johnny Marr. Napsali spolu většinu skladeb. V prvních letech spolupracovali s Neilem Tennantem a Chrisem Lowem z Pet Shop Boys na 3 skladbách, v roce 1995 s bývalým členem Kraftwerk Karlem Bartosem na 9 skladbách.\n\nV roce 1988 byl Bernard Sumner nespokojen s tím, že ostatní členové New Order nechtěli používat syntezátorové programování, a tak se rozhodl, že natočí sólové album. Zjistil ale, že práce o samotě ho nebaví a oslovil Johnnyho Marra ke spolupráci, a tak vznikli Electronic.\n\nV roce 1989 nabídl spolupráci Neil Tennant. V prosinci 1989 vyšel první singl \"Getting Away with It\". V srpnu 1990 dělali předskokany Depeche Mode na turné v USA.\n\nPozději vydali Electronic 3 alba: \"Electronic\" (1991), \"Raise the Pressure\" (1996) a \"Twisted Tenderness\" (1999). Všechna se v britském žebříčku dostala do top 10.\n\nŘadová alba:\nKompilační album:\n\n"}
{"id": "1568549", "url": "https://cs.wikipedia.org/wiki?curid=1568549", "title": "NGC 3938", "text": "NGC 3938\n\nNGC 3938 je spirální galaxie v souhvězdí Velké medvědice. Objevil ji William Herschel 6. února 1788. Od Země je vzdálená přibližně 47 milionů světelných let\na je členem jižní části Skupiny galaxií Velká medvědice, která má označení LGG 269.\n\nNa obloze se dá najít i malým dalekohledem necelé 4° jihovýchodně od hvězdy Alkafzah (χ UMa), která má hvězdnou velikost 3,7. Galaxie je směrem k Zemi natočena čelně, takže na fotografiích můžeme snadno pozorovat její čtyři spirální ramena.\n\nV této galaxii bylo pozorováno několik supernov: SN 2017ein typu Ic s magnitudou 15,0,\nSN 2005ay typu II s magnitudou 15,6, SN 1964L typu Ic s magnitudou 13,3 a SN 1961U s magnitudou 13,7.\n\n"}
{"id": "1568554", "url": "https://cs.wikipedia.org/wiki?curid=1568554", "title": "Smile (album, Ivan Král)", "text": "Smile (album, Ivan Král)\n\nSmile je poslední sólové studiové album českého hudebníka Ivana Krále. Vydáno bylo 14. února 2020 společností Warner Music, tedy necelé dva týdny po Králově smrti. Král pro album nahrál veškeré nástroje, produkoval jej a složil veškerou hudbu. Texty k písním napsala jeho manželka Cindy Hudson. Král desku nenahrál profesionálně a jde spíše o kolekci demonahrávek.\n\nVšechny písně složil Ivan Král, texty napsala Cindy Hudson.\n"}
{"id": "1568556", "url": "https://cs.wikipedia.org/wiki?curid=1568556", "title": "Prezidenti AC Milán", "text": "Prezidenti AC Milán\n\nNíže jsou prezidenti AC Milán italského fotbalového klubu.\n\nNíže je uveden seznam prezidentů od založení klubu a vítězství uvedených trofejích.\n"}
{"id": "1568557", "url": "https://cs.wikipedia.org/wiki?curid=1568557", "title": "Kimi no na wa.", "text": "Kimi no na wa.\n\nKimi no na wa. () je japonský anime animovaný film z roku 2016, který režíroval Makoto Šinkai v produkci CoMix Wave Films a do kin byl uveden .\n\nFilm se setkal se širokým mezinárodním ohlasem kritiky i diváků. Byl nominován na Cenu japonské akademie za nejlepší celovečerní animovaný film.\n\nFilm je známý i pod svým anglickým názvem Your Name.\n\n"}
{"id": "1568560", "url": "https://cs.wikipedia.org/wiki?curid=1568560", "title": "Taveirosaurus", "text": "Taveirosaurus\n\nTaveirosaurus („Ještěr od vsi Taveiro“) byl rod menšího ptakopánvého dinosaura, známého zatím jen podle fosilních zubů. Žil na území současného Portugalska v období pozdní svrchní křídy (geologický stupeň maastricht), asi před 72 až 66 miliony let.\n\nFosilie tohoto dinosaura byly objeveny v roce 1968 v souvrství Argilas de Aveiro. Holotyp nese označení \"CEGUNL-TV 10\", jedná se ale s největší pravděpodobností o \"nomen dubium\" (pochybné vědecké jméno). Formálně byl typový druh \"Taveirosaurus costai\" popsán roku 1991. Postupně byl řazen do čeledí Homalocephalidae, Pachycephalosauridae, Nodosauridae i Fabrosauridae. V současnosti o tomto taxonu nemáme mnoho informací a jeho zařazení tak zůstává nejisté.\n\n\n"}
{"id": "1568568", "url": "https://cs.wikipedia.org/wiki?curid=1568568", "title": "Jan Tábor", "text": "Jan Tábor\n\nJan Tábor (* 2. února 1963, Most) je bývalý český hokejový útočník. V roce 1984 emigroval.\n\nV československé lize hrál za CHZ Litvínov. Odehrál 5 ligových sezón, nastoupil ve 107 ligových utkáních, dal 14 gólů a měl 10 asistencí. Po emigraci působil v nižší AHL v týmu Nova Scotia Oilers, v německé bundeslize za EHC 80 Nürnberg a ESG Füchse Sachsen a ve druhé německé lize v ESC Wolfsburg, EHC Neuwied a EC Wilhelmshaven-Stickhausen.\n\n"}
{"id": "1568571", "url": "https://cs.wikipedia.org/wiki?curid=1568571", "title": "NGC 4051", "text": "NGC 4051\n\nNGC 4051 je spirální galaxie s příčkou v souhvězdí Velké medvědice. Objevil ji William Herschel 6. února 1788. Od Země je vzdálená přibližně 36 milionů světelných let\na je hlavním členem jižní části Skupiny galaxií Velká medvědice, která má označení LGG 269.\n\nGalaxie má hvězdnou velikost 10,2 a na obloze se dá najít 4° jihovýchodně od hvězdy Alkafzah (χ UMa), která má hvězdnou velikost 3,7.\nJe to Seyfertova galaxie s aktivním galaktickým jádrem.\n\nV této galaxii bylo pozorováno několik supernov: SN 2010br typu Ib/c s magnitudou 17,7, SN 2003ie typu II s magnitudou 15,2 a SN 1983I s magnitudou 13,5.\n\n"}
{"id": "1568577", "url": "https://cs.wikipedia.org/wiki?curid=1568577", "title": "Petr Fořt (pedagog)", "text": "Petr Fořt (pedagog)\n\nPetr Fořt (* 1968) je autor více než desítky učebnic a několika stovek odborných článků s tématikou průmyslového navrhování pomocí digitálních technologií a správy ICT. Dlouholetý pedagog, popularizátor nasazení průmyslových informačních systémů a jejich efektivní administrace. Správce ICT a externí poradce působící v oblasti integrace PLM technologií v průmyslové praxi. Garant a autor strategie oborového vzdělávání projektu SIPVZ a tvůrce národního grantového projektu věnovaného výuce ICT ve strojírenství. Držitel oborových certifikací společností Autodesk, Microsoft a SMC Networks. Školitel modulů Z, P0, P-Grafika, oborový garant modulu P-CAD. Držitel ocenění eLearning Awards a ocenění společnosti 3COM za projekty v oblasti správy informačních systémů a průmyslového navrhování. Autor projektu DesignTech.cz.\n"}
{"id": "1568578", "url": "https://cs.wikipedia.org/wiki?curid=1568578", "title": "R-7 Racek", "text": "R-7 Racek\n\nRublič R-7 Racek bylo československé akrobatické letadlo, vytvořené jako poslední práce významného konstruktéra ing. Zdeňka Rubliče (22.1.1902, Dvůr Králové - 27.3.1964, Praha). Byl vyroben jediný prototyp ve Vývojových dílnách Svazarmu v Brně-Med­lánkách.\n\nNa výzvu Ústředního výboru Svazarmu vypracoval brigádnicky (už jako důchodce) ing. Zdeněk Rublič (konstruktér letounů Mráz Zobor I, M-1 Sokol, M-2 Skaut, M-3 Bonzo, L-40 Meta Sokol a společně s ing. Janem Vlčkem a Karlem Tomášem L-29 Delfín) v roce 1961 projekt R-7 Racek s cílem poskytnout aeroklubům jednoduché, snadno udržovatelné akrobatické letadlo. Byla úvaha, že letoun bude zařazen mezi letouny vyslané Československem na III. mistrovství světa v letecké akrobacii, které se konalo v roce 1964 ve Španělsku. Projekt byl přijat a Svazarm chtěl získat rychle alespoň jeden prototyp, který měl být tajným trumfem československých akrobatických reprezentantů na mistrovství světa. Stavba prototypu proběhla ve Vývojovém plachtařském středisku v Medlánkách u Brna.\n\n27. března 1963 však ing. Rublič náhle zemřel, ještě než byl prototyp postaven. V práci na letounu pokračoval ing. Jiří Hlávka. Letoun byl sice zalétán v dubnu 1964, ale letový zkušební program se prodlužoval a nutné technické úpravy, které bylo nutno provést, probíhaly velmi pomalu. Racek R-7 nejenže nebyl použit k účasti na zmíněném mistrovství světa, ale projekt postupně zanikl. Přitom se jednalo o letoun, který mohl nahradit stávající řadu Trenérů, ale jeho vlastnosti navíc více méně odpovídaly akrobatickému speciálu Zlin Z-50M z osmdesátých let 20. století.\n\nJednalo se o lehký celodřevěný akrobatický speciál. Byl osazen invertním šestiválcovým motorem Walter Minor 6-III o jmenovitém výkonu 160 k (118 kW) při 2500 ot./min, který poháněl kovovou dvoulistou vrtuli V 500 o průměru 1900 mm. Motor se však stal zdrojem problémů. Nejednalo se o nový motor, ale o kousek, který už měl leccos za sebou a zdaleka nedosahoval nominálního výkonu. Přitom v té době byl již k dispozici nový motor ing. Bohuslava Šimůnka Walter M-337 o jmenovitém výkonu 170 k/125 kW, s vypínatelným kompresorem a s přímým vstřikováním paliva a nebo později ještě modernější Walter M-137.\n\nByl koncipován jako lehký, obratný samonosný dolnoplošník malých rozměrů ale s vysokými měrnými výkony. Kostra letounu byla ze dřeva, křídlo bylo potaženo překližkou a plátěný potah byl na trupu a na řídících plochách. Překližkový potah byl nastříkán šedou základní barvou a kryt motoru z duralového plechu zelenou barvou. Pohyblivé plochy (křidélka a kormidlo) zůstaly v barvě prolakového plátna. Kryt kabiny byl jednodílný a odklápěl se do strany vpravo. Podvozek pevný odpružený ostruhového typu. Vrtule Avia V-500 dvoulistá kovová s konstantními otáčkami. \n\nZpočátku byl letoun ve VZLÚ a v aeroklubu v Letňanech, po zkouškách byl pak přesunut na Slovensko. Veřejnosti byl předveden v 60. letech na leteckém dnu na Točné, ještě s prototypovou imatrikulací OK-80. Po ukončení zkoušek pak nějaký čas létal v aeroklubu v Martině na Slovensku, ale převážně jako vlečný stroj. Letoun byl imatrikulován 16. dubna 1968, odkdy létal s imatrikulací OK-TZA. Z leteckého rejstříku byl vymazán 24. června 1974.\n\nS letounem R-7 Racek byla zaznamená i jedna letecká nehoda. Pilot Daniel Polonec měl dne 19. února 1972 vykonat navigační let na trase: Martin - Oravský Podzámok - Liptovský Hrádok - Turčianske Teplice - Martin. Letoun R-7 Racek s imatrikulací OK-TZA vystoupal po startu do výšky 1 500 m. Před příletem k Liptovskému Mikuláši pilot přepnul na přečerpání z pomocných nádrží do hlavní nádrže. V krátké době motor začal vynechávat a pak se zcela vysadil. Pilot se rozhodl najít vhodné místo pro vynucené přistání. To našel asi 3 km západně od Liptovského Mikuláše a bezpečně na zvoleném místě přistál. Příčinou vysazení motoru byla, jak bylo později komisí ASSR (Aeroklub Slovenské socialistické republiky) zjištěno, zlomená gumová hadice od nádrží k palivovému potrubí. Letadlu byla odmontována křídla a bez závad bylo převezeno do Ružomberka. \n\nNakonec se R-7 Racek měl stát exponátem leteckého muzea ve Kbelích a měl být v Moravanu Otrokovice opraven do výstavní podoby. Ještě ale ani nebyl oficiálně zaveden úředně do sbírek muzea, a už při opravě zcela shořel. \n\n\nData pro Racek R-7 podle\n\n\n\n\n\n"}
{"id": "1568580", "url": "https://cs.wikipedia.org/wiki?curid=1568580", "title": "Isolde Kostnerová", "text": "Isolde Kostnerová\n\nIsolde Kostnerová (* 20. března 1975, Bolzano) je bývalá italská reprezentantka v alpském lyžování, specialistka na sjezd a superobří slalom. \n\nPochází ze sportovní rodiny, její strýc Erwin Kostner byl italským reprezentantem v ledním hokeji a sestřenice Carolina Kostnerová se stala mistryní světa v krasobruslení. Vyrůstala v Ortisei a lyžovala již od tří let, v italské reprezentaci debutovala v roce 1992. V roce 1993 se stala juniorskou mistryní světa v superobřím slalomu. Na Zimních olympijských hrách 1994 získala bronzové medaile ve sjezdu a superobřím slalomu. Vyhrála superobří slalom na mistrovství světa v alpském lyžování v letech 1996 a 1997. Při startu na Zimních olympijských hrách 1998 dojela jedenáctá v superobřím slalomu a sjezd nedokončila. Na MS 2001 skončila v superobřím slalomu na druhém místě. Na Zimních olympijských hrách 2002 byla vlajkonoškou italské výpravy, ve sjezdu obsadila druhé místo za Francouzkou Carole Montilletovou a v superobřím slalomu skončila třináctá. \n\nVyhrála patnáct závodů Světového poháru v alpském lyžování (dvanáct ve sjezdu a tři v superobřím slalomu) a v letech 2001 a 2002 získala malý křišťálový glóbus za sjezd. Osmnáctkrát se stala lyžařskou mistryní Itálie.\n\nLyžařskou kariéru ukončila v roce 2006, když čekala první dítě. Vystoupila na závěrečném ceremoniálu Zimních olympijských her 2006 v Turíně. Provozuje rodinný horský hotel Soraiser ve Val Gardeně. Účinkovala také v televizní soutěži Notti su ghiaccio. \n"}
{"id": "1568587", "url": "https://cs.wikipedia.org/wiki?curid=1568587", "title": "Atributivní riziko", "text": "Atributivní riziko\n\nAtributivní riziko = AR (Attributable Risk)\n\nSynonyma: Rozdíl rizik (RD = Risk differece), Excess Risk\n\nZa nemoc mohou rizika (viz kauzalita). Asociaci mezi rizikem a nemocí vyjadřujeme ukazateli absolutními (incidence, prevalence) a relativními (relativní riziko, šance onemocnění).\n\nAR je rozdíl dvou ukazatelů. Jeho cílem je vyjádřit, jak moc konkrétní riziko odpovídá za nemoc v populaci.\n\nAR je absolutní ukazatel, který vyjadřuje, za jakou část nemoci může dané riziko (rizikový faktor – RF). Jinými slovy o kolik procent nemocných bychom přišli, kdybychom dané riziko odstranili.\n\nVypočítá se jako incidence ve skupině s rizikem mínus incidence ve skupině bez rizika (například u skupiny kuřáků a nekuřáků).\n\nAR se počítá z deskriptivních dat (PPT – person, place, time).\n\nTabulka 2×2 ukazuje princip výpočtu:\nŘádky dělí populaci na skupinu s rizikovým faktorem RF+ (např. kuřáci) a skupinu bez rizikového faktoru RF- (např. nekuřáci). V obou skupinách lidé onemocní (např. rakovinou plic), ale ve skupině v riziku (RF+) jich bude víc. AR vyjadřuje, o kolik víc je ve skupině RF+ nemocných a to pomocí některého z absolutních ukazatelů (např. incidence, prevalence).\n\nRD = [a/(a+b)] – [c/(c+d)]\n\nAR = RD = Ie-Iu\n\nIe je incidence skupiny v riziku (exposed = RF+)              Ie= a/ (a+b)\n\nIu je incidence skupiny bez rizka (unexposed = RF-)       Iu= c/ (c+d)\nAR udává, o kolik je vyšší nemocnost populace se rizikem proti populaci bez rizika.  Lze počítat, kolik stojí konkrétní riziko, respektive kolik se dá ušetřit, když riziko odstraníme. Jaký dopad má na populaci tolerování konkrétního rizika (např. kouření). \n\nV případě kouření má rizikový faktor (cigareta) svou expozici (počet cigaret denně a kolik let je kuřákem), tomu odpovídá anglický výraz \"exposure risk\", v češtině \"expozice rizika\". S tím tento vzorec nepočítá, respektive by se pro každou hladinu rizika musel vypočítat odlišný AR. Naopak ukazatel PAF (populační atributivní frakce) je pro výpočet s různými hladinami rizika stvořený.\nVedle absolutního vyjádření AR existuje i relativní v podobě procenta ARP (AR% = Attributable Risk Percent).  \n\nUdává, kolik procent nemoci způsobuje riziko. Vypočítá se jako rozdíl rizik skupiny exponované a neexponované lomeno riziko exponované skupiny. V čitateli je zpravidla incidence obou skupin, ale může v něm být i prevalence, záleží na charakteru onemocnění a zdroji dat. \n\nAR %= (Ie – Iu) /Ie\n\nAR %= RD/Ie  neboli AR%=AR/Ie \n\n\"Příklad: Kouření cigaret může vyvolat rakovinu plic. Podle některých studí je AR% pro kouření cigaret a rakovinu plic 85%. Znamená to, že 85% všech rakovin plic je způsobeno kouřením cigaret.\" \n\nPorovnává skupinu v riziku s celou populací. Vyjadřuje, za jak velké procento ze všech nemocných může riziko.\n\nZpravidla se počítá z incidence nemoci pro celou populaci, což bývá údaj každoročně zveřejňovaný ministerstvem zdravotnictví. Od něj se odečte incidence nemoci u skupiny bez rizika, což bývá často údaj vztažený jen na jednu demografickou skupinu (prokazatelně bez rizika). Přestože síla ani přesnost dat nejsou srovnatelné (od údaje pro celou populaci odečítáme údaj pro malou skupinu), výsledek má svou vypovídající hodnotu (pokud je bias přijatelný). \n\nPAR = (Ie-Iu) x (n1/N)  stejné vyjádření       PAR= Io - Iu\n\nKde:\n\nn1 je počet nemocných:  n1=a+c\n\nN je celková populace: N= a+b+c+d\n\nIo je incidence celé populace: Io= (a+c) / (a+b+c+d)\nPAR je absolutní ukazatel, udává, o kolik je vyšší nemocnost skupiny s rizikem proti celé populaci.\nPAR% udává, kolik procent konkrétní nemoci v populaci je vyvoláno rizikem (RF).\n\nPAR% = Io-Iu / Io stejné vyjádření PAR% = PAR / lo\n\nPAR% má v čitateli rozdíl incidencí mezi celkovou populací a populací bez rizika (PAR), ve jmenovateli má incidenci pro celou populaci. Tím se z absolutního ukazatele PAR stává relativní ukazatel PAR%.\n\nPAR (neboli RD) lze nejjednodušeji vyjádřit jako rozdíl incidencí či prevalencí.\n\n\n\n\n"}
{"id": "1568596", "url": "https://cs.wikipedia.org/wiki?curid=1568596", "title": "Václav Polián", "text": "Václav Polián\n\nVáclav Polián je český sochař a restaurátor sochařských děl. Václav Polián vystudoval v letech 2012-2017 Akademii výtvarných umění. V letech 2010-2012 navštěvoval Vysokou školu uměleckoprůmyslovou v Praze, ateliér Kurta Gebauera. Již 15 let se věnuje restaurování sochařských uměleckých děl zapsaných v rejstříku kulturních památek NPÚ."}
{"id": "1568598", "url": "https://cs.wikipedia.org/wiki?curid=1568598", "title": "Dubai Tennis Championships 2020 – ženská dvouhra", "text": "Dubai Tennis Championships 2020 – ženská dvouhra\n\nŽenská dvouhra Dubai Tennis Championships 2020 probíhala ve druhé polovině února 2020. Do singlové soutěže dubajského tenisového turnaje hraného na tvrdém povrchu nastoupilo třicet hráček. Obhájkyní titulu byla švýcarská světová čtyřka Belinda Bencicová, kterou v úvodním kole vyřadila Ruska Anastasija Pavljučenkovová.\n\nK profesionálnímu tenisu se vrátila bývalá světová jednička Kim Clijstersová, která na úvod podlehla úřadující finalistce Australian Open Garbiñe Muguruzaové. Jednalo se o její první utkání na okruhu od 29. srpna 2012, kdy ve druhém kole US Open 2012 podlehla Lauře Robsonové.\n\nVítězkou se stala nejvýše nasazená, 28letá Rumunka Simona Halepová, jež ve finále zdolala o osm let mladší Kazašku Jelenu Rybakinovou po vyrovnaném třísetovém průběhu 3–6, 6–3 a 7–6. V probíhající sezóně si připsala premiérové turnajové vítězství, které představovalo jubilejní dvacátý singlový titul na okruhu WTA Tour z třicátého sedmého kariérního finále. Navázala tak na dubajskou trofej z roku 2015. Na prahu vyřazení se Halepová ocitla již ve druhém kole, kdy odvrátila Tunisance Ons Jabeurové mečbol. Rybakinová se v roce 2020 i při své čtvrté účasti na turnaji organizovaném WTA probojovala do finále a potřetí z něj odešla poražena. Po skončení měla za předchozí část sezóny nejvyšší počet 19 vyhraných utkání. Bodový zisk ji poprvé posunul na 17. místo žebříčku WTA.\n\nDvě nejvýše nasazené hráčky obdržely volný los do druhého kola.\n"}
{"id": "1568605", "url": "https://cs.wikipedia.org/wiki?curid=1568605", "title": "VOŠ a SPŠ Žďár nad Sázavou", "text": "VOŠ a SPŠ Žďár nad Sázavou\n\nVyšší odborná škola a Střední průmyslová škola Žďár nad Sázavou je jedna ze dvou technických škol ve Žďáře nad Sázavou. Každým rokem má škola kolem 900–1000 studentů, rozdělených do 23 oborů a dále rozdělených do 2 pracovišť. V posledních 20 letech je kladen důraz zejména na vybavení výpočetní technikou a moderními technologiemi.\n\nOd 1. července 2014 k ní byla připojena SŠT Žďár nad Sázavou.\n\nStřední škola: \n\nVyšší odborná škola: \n\nČtyřleté studijní obory: \n\nTříleté učební obory: \n\n"}
{"id": "1568608", "url": "https://cs.wikipedia.org/wiki?curid=1568608", "title": "882 (číslo)", "text": "882 (číslo)\n\nOsm set osmdesát dva je přirozené číslo. Římskými číslicemi se zapisuje DCCCLXXXII a řeckými číslicemi ωπβʹ. Následuje po čísle osm set osmdesát jedna a předchází číslu osm set osmdesát tři.\n\n882 je\n\n\n\n"}
{"id": "1568614", "url": "https://cs.wikipedia.org/wiki?curid=1568614", "title": "883 (číslo)", "text": "883 (číslo)\n\nOsm set osmdesát tři je přirozené číslo. Římskými číslicemi se zapisuje DCCCLXXXIII a řeckými číslicemi ωπγʹ. Následuje po čísle osm set osmdesát dva a předchází číslu osm set osmdesát čtyři.\n\n883 je\n\n\n\n"}
{"id": "1568619", "url": "https://cs.wikipedia.org/wiki?curid=1568619", "title": "884 (číslo)", "text": "884 (číslo)\n\nOsm set osmdesát čtyři je přirozené číslo. Římskými číslicemi se zapisuje DCCCLXXXIV a řeckými číslicemi ωπδʹ. Následuje po čísle osm set osmdesát tři a předchází číslu osm set osmdesát pět.\n\n884 je\n\n\n\n"}
{"id": "1568622", "url": "https://cs.wikipedia.org/wiki?curid=1568622", "title": "885 (číslo)", "text": "885 (číslo)\n\nOsm set osmdesát pět je přirozené číslo. Římskými číslicemi se zapisuje DCCCLXXXV a řeckými číslicemi ωπεʹ. Následuje po čísle osm set osmdesát čtyři a předchází číslu osm set osmdesát šest.\n\n885 je\n\n\n\n"}
{"id": "1568623", "url": "https://cs.wikipedia.org/wiki?curid=1568623", "title": "Plata pestrá", "text": "Plata pestrá\n\nPlata pestrá (latinsky: \"Xiphophorus variatus\", slovensky: \"Plata pestrá\", anglicky: \"Variable platyfish\"). Ryba se vyskytuje ve sladkých vodách zemí Střední Ameriky. Rybu vědecky popsal v roce 1904 americký ichtyolog Seth Eugene Meek (1. duben 1859, Hicksville, Ohio – 6. červenec 1914, Chicago), který pracoval na Fieldsově muzeu (anglicky Field Museum of Natural History) v Chicagu. Byl prvním ichtyologem a autorem knihy, kde sepsal všechny středoamerické živorodé ryby. \n\nZákladní zbarvení přírodní formy je zlato-žluté s oranžovo-červenou ocasní ploutví, hřbetní ploutev je lemována černou barvou. Boky mají černý nádech. Dospělý samec nemá mečík. Samice jsou větší a plnější v bříšku. Samci dorůstají do 3,9 cm a samice 7,0 cm délky. Pohlaví ryb je snadno rozeznatelné: samci mají pohlavní orgán gonopodium, samice klasickou řitní ploutev. \n\nExistuje velké množství barevných variet, které se liší svým zbarvením, nebo tvarem ploutví. Prošlechtěné platy jsou choulostivější, mají větší nároky na čistotu a kvalitu vody. Bývají také náchylnější k nemocem a daří se jim lépe v teplejší vodě. Ryba se kříží s ostatními druhy plat. \n\nRyba žije ve sladkých vodách Střední Ameriky, Guatemale, Hondurasu a Mexiku. Ryba je endemická v Mexiku, od jižní Tamaulipas po severní Veracruz. Každá z těchto oblastí vykazuje po zavlečení nepříznivý dopad na ekosystém. \n\n\n\n\n"}
{"id": "1568625", "url": "https://cs.wikipedia.org/wiki?curid=1568625", "title": "Pčinjský okruh", "text": "Pčinjský okruh\n\nPčinjský okruh ( Пчињски округ, Pčinjski okrug) je správní jednotka v Srbsku. Je nejjižnějším okruhem Srbska, sousedí s Jablanickým okruhem na severu, Kosovem na západě, Severní Makedonií na jihu a Bulharskem na východě. Protéká jím řeka Pčinja, podle níž dostal název. Okruh náleží ke statistickému regionu Jižní a Východní Srbsko. Ve starověku byla oblast známá jako Paeonie.\n\nOkruh má rozlohu 3 520 km² a žije v něm okolo 160 000 obyvatel. Hlavním městem je Vranje (56 000 obyvatel).\n\nBosilegrad je známý těžbou olova a zinku. Nachází se zde mnoho lesů, dřevo zpracovává továrna Simpo ve Vranje. Významnou turistickou atrakcí jsou lázně Vranjska Banja, zřícenina pevnosti Markovo Kale ze 13. století a skalní město Vražji Kamen. Míra nezaměstnanosti na území okruhu patří k nejvyšším v Srbsku.\n\nNa západě okruhu se nacházejí města Preševo a Bujanovac s převahou albánského obyvatelstva, kde se objevily požadavky na připojení ke Kosovu. \n\nOkruh se dělí na sedm opštin. Nachází se zde 6 měst a 357 vesnic.\n\n\n"}
{"id": "1568626", "url": "https://cs.wikipedia.org/wiki?curid=1568626", "title": "887 (číslo)", "text": "887 (číslo)\n\nOsm set osmdesát sedm je přirozené číslo. Římskými číslicemi se zapisuje DCCCLXXXVII a řeckými číslicemi ωπζʹ. Následuje po čísle osm set osmdesát šest a předchází číslu osm set osmdesát osm.\n\n887 je\n\n\n\n"}
{"id": "1568627", "url": "https://cs.wikipedia.org/wiki?curid=1568627", "title": "NKOTBSB", "text": "NKOTBSB\n\nNKOTBSB byla superskupina, složená z členů amerických chlapeckých kapel New Kids on the Block a Backstreet Boys. Howie Dorough z Backstreet Boys přišel se jménem, což je kombinace zavedených inicializací jmen každé skupiny, NKOTB a BSB. Společně vydali jedno kompilační album \"NKOTBSB\" z roku 2011, populární bylo v Severní Americe, Evropě, Austrálii a Asii a v letech 2011 a 2012 pořádali v těchto kontinentech turné. V létě 2010 se Backstreet Boys připojili k New Kids on the Block na jevišti v Radio City Music Hall v New Yorku na jejich pozvání a uvedli píseň „I Want It That Way“. Od představení začaly média šířit zvěsti o dvou sjednocování na turné v létě roku 2011. Brian Littrell prohlásil, že on a Donnie Wahlberg pracovali na některých písních společně. Turné skončilo 3. června 2012 v Pasay na Filipínách a naposledy se konalo 18. srpna 2012 v Hershey, PA na Summer Mixtape Festivalu.\n"}
{"id": "1568631", "url": "https://cs.wikipedia.org/wiki?curid=1568631", "title": "Mečovka trpasličí", "text": "Mečovka trpasličí\n\nMečovka trpasličí (latinsky: \"Xiphophorus pygmaeus\", slovensky: \"Mečúň maly\", anglicky: \"Pygmy swordtail\"). Ryba se vyskytuje ve sladkých vodách zemí Střední Ameriky. Rybu vědecky popsali v roce 1943 američtí zoologové, resp. ichtyolog Carl Leavitt Hubbs (19. říjen 1894 – 10. červen 1979) a biolog, genetik Myron Gordon (13. listopad 1899 – 12. březen 1959). \n\nZákladní zbarvení přírodní formy je od žluté, olivově zelené, šedo-hnědé s podélným černým pruhem kolem boční čáry, který je z obou stran lemován svítivě modrými pruhy. Tělo ryby je štíhlé. Samci mají jen náznak mečíku na ocasní ploutvi. Samci a samice dorůstají délky 4 cm. Samci dorůstají do 3,9 cm a samice 7,0 cm délky. Pohlaví ryb je snadno rozeznatelné: samci mají pohlavní orgán gonopodium, samice klasickou řitní ploutev. \nRyba žije ve sladkých vodách Střední Ameriky, v Rio Axtla, což je přítok do Rio Moctezuma ve středním Mexiku, v říčním systému Pánuco na severovýchodě Mexika. \n\n\n\n\n"}
{"id": "1568633", "url": "https://cs.wikipedia.org/wiki?curid=1568633", "title": "889 (číslo)", "text": "889 (číslo)\n\nOsm set osmdesát devět je přirozené číslo. Římskými číslicemi se zapisuje DCCCLXXXIX a řeckými číslicemi ωπθʹ. Následuje po čísle osm set osmdesát osm a předchází číslu osm set devadesát.\n\n889 je\n\n\n\n"}
{"id": "1568637", "url": "https://cs.wikipedia.org/wiki?curid=1568637", "title": "Seznam dílů seriálu Einstein", "text": "Seznam dílů seriálu Einstein\n\nToto je seznam dílů seriálu \"EINSTEIN: Případy nesnesitelného génia\". Český kriminální televizní seriál \"Einstein – Případy nesnesitelného génia\" vysílá FTV Prima premiérově od 14. března 2020.\n\n"}
{"id": "1568640", "url": "https://cs.wikipedia.org/wiki?curid=1568640", "title": "Dubai Tennis Championships 2020 – mužská dvouhra", "text": "Dubai Tennis Championships 2020 – mužská dvouhra\n\nMužská dvouhra Dubai Tennis Championships 2020 probíhá ve druhé polovině února 2020. Do singlové soutěže dubajského tenisového turnaje hraného na tvrdém povrchu nastoupilo třicet dva hráčů. Obhájcem titulu je švýcarská světová trojka Roger Federer, která se odhlásila pro prodělanou operaci pravého kolena v únoru 2020.\n"}
{"id": "1568641", "url": "https://cs.wikipedia.org/wiki?curid=1568641", "title": "Mečovka tmavá", "text": "Mečovka tmavá\n\nMečovka tmavá (latinsky: \"Xiphophorus nigrensis\", slovensky: \"Mečún čierný\", anglicky: \"El abra pygmy swordtail\"). Ryba se vyskytuje ve sladkých vodách zemí Střední Ameriky. Rybu vědecky popsal v roce 1960 americký ichtyolog, zoolog a kurátor na Katedře Ichtyologie při Americkém přírodovědném muzeu Donn E. Rosen (1929 – 14. září 1986). \n\nZákladní zbarvení přírodní formy je šedohnědé se stříbrně-modrým nádechem na bocích, kolem boční čáry je podélný černý pruh. Samci a samice dorůstají délky 6 cm. Samec má na ocasní ploutvi mečík. Samice je zavalitější. Pohlaví ryb je snadno rozeznatelné: samci mají pohlavní orgán gonopodium, samice klasickou řitní ploutev. \nRyba žije ve sladkých vodách Střední Ameriky, endemicky v Rio Choy v povodí Rio Panuco, ve státě San Luis Potosi v Mexiku. Nachází se v rychle tekoucích úsecích řek se strmými břehy a převislou vegetací. \n\n\n\n\n"}
{"id": "1568643", "url": "https://cs.wikipedia.org/wiki?curid=1568643", "title": "890 (číslo)", "text": "890 (číslo)\n\nOsm set devadesát je přirozené číslo. Římskými číslicemi se zapisuje DCCCXC a řeckými číslicemi ωϟʹ. Následuje po čísle osm set osmdesát devět a předchází číslu osm set devadesát jedna.\n\n890 je\n\n\n\n"}
{"id": "1568644", "url": "https://cs.wikipedia.org/wiki?curid=1568644", "title": "Dubai Tennis Championships 2020 – mužská čtyřhra", "text": "Dubai Tennis Championships 2020 – mužská čtyřhra\n\nMužská čtyřhra Dubai Tennis Championships 2020 probíhá ve druhé polovině února 2020. Do deblové soutěže dubajského tenisového turnaje hraného na tvrdém povrchu nastoupilo šestnáct párů. Obhájcem titulu je nejvýše nasazená americko-britská dvojice Rajeev Ram a Joe Salisbury, kterou ve čtvrtfinále vyřadili John Peers s Michaelem Venusem.\n\n"}
{"id": "1568648", "url": "https://cs.wikipedia.org/wiki?curid=1568648", "title": "Mečovka horská", "text": "Mečovka horská\n\nMečovka horská (latinsky: \"Xiphophorus nezahualcoyotl\", slovensky: \"Mečúň horský\", anglicky: \"Mountain swordatail\"). Ryba se vyskytuje ve sladkých vodách zemí Střední Ameriky. Rybu vědecky popsali v roce 1990 američtí ichtyologové Mary Rauchenberger, Klaus D. Kallman a Donald C. Morizot. \n\nRyba byla pojmenována podle básníka, filozofa a císaře státu Texcoco Nezahualcoyotl (1402–1472), který byl svým historickým významem srovnatelný s Moctezumou I., podle kterého je pojmenována jiná mečovka (Xiphophorus montezumae). \n\nZákladní zbarvení přírodní formy je leskle stříbřité s modro-červeným nádechem a nepravidelnými černými skvrnkami, u samců je mečík nažloutlý až oranžový s černým lemováním, barva mečíku může být variabilní, černé lemování je vždy. Délka mečíku může být až 4 cm. Samci dorůstají 5 cm, samice dorůstají 6 cm. Samice je zavalitější. Pohlaví ryb je snadno rozeznatelné: samci mají pohlavní orgán gonopodium, samice klasickou řitní ploutev. \nRyba žije ve sladkých vodách Střední Ameriky. Výskyt je omezen na spádovou oblast Río Tamesí, Río el Salto, Río Tanchachin a Río los Gatos a jejich přítoky, v mexickém státě San Luis Potosí. Obývá rychle tekoucí potoky v horských oblastech až do výšky 1200 metrů nad mořem. V nižších oblastech obývá zavlažovací kanály. \n\nRyba byla považována za podruh \"Xiphophorus montezumae\". V roce 1964 se mezi vědci Hamburské univerzity objevily pochybnosti, jako o podruhu, vytvořili dočasné jméno \"Xiphophorus\" „Hamburg 1964“. Jako samostatný druh byl popsán až v roce 1990. \n\nSpolu se svými sesterskými druhy \"Xiphophorus montezumae\" a \"Xiphophorus continens\" tvoří monofyletickou skupinu. Ze zástupců, kteří žijí na vysočinách Mexika, je tento z nejsevernějšího biotopu. \n\n\n\n\n"}
{"id": "1568651", "url": "https://cs.wikipedia.org/wiki?curid=1568651", "title": "Horace Dediu", "text": "Horace Dediu\n\nHorace H. Dediu (* 25. února 1968) je rumunsko-americký analytik zaměřující se především na mobilní telefony a související technologie (především značka Apple) a v posledních letech také na téma mikromobility.\n\nJe známý díky svojí analýze obchodní strategie společnosti Apple a díky predikcím vývoje jejich finanční situace. Uvádí podcast The \"Critical Path\" a \"Asymcar\", spolu s Benem Bajarinem podcast \"Significant Digits\" a spolu s Oliverem Brucem podcast micromobility. Pravidelně přispívá na blog za organizaci Asymco.\n\nNarodil se v Rumunsku. Poté, co jeho rodiče emigrovali do USA, navštěvoval střední školu v Medfordu ve státě Massachusetts.\n\nZískal titul MSc. v počítačovém inženýrství na Tufts University v Medfordu, následně MBA na Harvard University. Byl studentem Claytona Christensena, kterého často cituje ve svých podcastech a na své stránce.\n\nJeho hlavním výzkumným zájmem jsou struktury etablování a přijímání nových technologií, disruptivní inovace, společenské změny způsobující a způsobené vývojem výpočetních technologií, inovační cykly a další. \n\nOd února 2001 do dubna 2009 pracoval v Helsinkách jako analytik pro společnost Nokia. Jeho zaměřením byl výzkum pohybu a sledování vývoje Microsoftu.\n\nV roce 2010 založil společnost Asymco.\n\nDediu často píše pro Harvard Business Review Blog a často vystupuje v jiných médiích v pozici experta na společnost Apple. Časopis Fortune ho nazval přímo \"Králem všech Apple analytiků\".\n\nZhruba od roku 2017 se zaměřil na podle něj probíhající zásadní proměnu mobility, kdy podle něj nutně dojde k odklonu od masového využívání automobilů a k jejich nahrazení především různými typy elektrokol a dalších lehkých prostředků mikromobility, které potřebám především městské dopravy vyhovují lépe. Je uváděn jako autor termínu \"mikromobilita\" v dnes používaném významu a současně je autorem jedné z domainantních definic tohoto termínu. \n\nOd roku 2018 uvádí podcast Micromobility, v roce 2019 pomocí kampaně na Kickstarteru vydal knihu shrnující rozhovory z prvního roku fungování podcastu. Od roku 2019 pořádá Micromobility Conference.\n\n\n"}
{"id": "1568652", "url": "https://cs.wikipedia.org/wiki?curid=1568652", "title": "Mečovka pruhovaná", "text": "Mečovka pruhovaná\n\nMečovka pruhovaná (latinsky: \"Xiphophorus multilineatus\", slovensky: \"Mečúň pruhovaný\", anglicky: \"High-Backed Pygme Swordtail\"). Ryba se vyskytuje ve sladkých vodách zemí Střední Ameriky. Rybu vědecky popsali v roce 1990 američtí ichtyologové Mary Rauchenberger, Klaus D. Kallman a Donald C. Morizot. \n\nZákladní zbarvení přírodní formy je stříbrně světlé tělo s nepravidelnými tmavšími pruhy, zadní část těla má modrý nádech, spodní část mečíku je černá. Samci dorůstají 4,5 cm, samice dorůstají 5 cm. Samice je zavalitější. Pohlaví ryb je snadno rozeznatelné: samci mají pohlavní orgán gonopodium, samice klasickou řitní ploutev. \nRyba žije ve sladkých vodách Střední Ameriky, v potocích, např. v Rio Coy, přitékajících do řeky Rio Panuco ve státě San Luis Potosi v Mexiku. Obydlí rychle tekoucí řeky, vyskytuje se převážně v porostech vodních rostlin nebo pod převislou pobřežní vegetaci.\n\n\n\n\n"}
{"id": "1568662", "url": "https://cs.wikipedia.org/wiki?curid=1568662", "title": "Dubai Tennis Championships 2020 – ženská čtyřhra", "text": "Dubai Tennis Championships 2020 – ženská čtyřhra\n\nŽenská čtyřhra Dubai Tennis Championships 2020 probíhala ve druhé polovině února 2020. Do deblové soutěže dubajského tenisového turnaje hraného na nastoupilo dvacet osm dvojic. \n\nVítězem se stal nejvýše nasazený, tchajwansko-český pár Sie Su-wej a Barbora Strýcová, který ve finále zdolal česko-čínské turnajové pětky Barboru Krejčíkovou s Čeng Saj-saj. Po dvousetovém průběhu 7–5 a 3–6 rozhodl až supertiebreak poměrem míčů [10–5]. Obě šampionky tak obhájily trofej a do žebříčku WTA sipřipsaly 470 bodů. Společně vybojovaly sedmou trofej, respektive po triumfu na Brisbane International druhou v probíhající sezóně. 34letá Sieová vybojovala dvacátý šestý deblový titul na okruhu WTA Tour a pro 33letou Strýcovou to bylo dvacáté deváté takové turnajové vítězství. V následném vydání žebříčku WTA ve čtyřhře ztratila Sieová pozici světové jedničky, když ji na čele vystřídala Kristina Mladenovicová.\n\nČtyři nejvýše nasazené páry obdržely volný los do druhého kola.\n"}
{"id": "1568664", "url": "https://cs.wikipedia.org/wiki?curid=1568664", "title": "Vít-Bohumil Homolka", "text": "Vít-Bohumil Homolka\n\nVít-Bohumil Homolka (12. dubna 1956 Nové Město na Moravě) je básník, výtvarník a akční umělec. Psal či působil pod značkami Vít Homolka, Vít Bohumil Homolka, Víťa, vítbohumilhomolka, v.b.h, vbh, Jan A. Nepomuk Morava,  Jan Antonín Nepomuk Morava,  J.A.N. Morava,  janm. Bydlí ve Žďáru nad Sázavou. \n\nDěd  V. B. Homolky z matčiny strany byl francouzským legionářem, příslušníkem roty Nazdar. Jako legionářský spisovatel přispíval po první světové válce do různých sborníků. Napsal životopis nejmladšího příslušníka roty Nazdar: Lumír Březovský, benjamín roty Nazdar. Ve Francii se za první světové války oženil, posléze se přestěhoval do Československa a žil v Tišnově u Brna. Otec V. B. Homolky pracoval jako statistik a pojišťovací agent. Matka, díky francouzským kořenům, pracovala jako překladatelka. V. B. Homolka má dva sourozence: bratra Pavla, který emigroval v roce 1982 do Austrálie, a sestru Světlanu.\n\nVyučil se číšníkem. Po podpisu Charty 77 v roce 1978 vyloučen z dálkového studia střední ekonomické školy. StB na něj vedla svazky Rok a Teror. \n\nStál u počátků samizdatu ve Žďáře nad Sázavou, napojen přes tišnovské kanály na Chartu 77. Kromě vlastní samizdatové práce přispíval do časopisu Vokno, Kaluže na stropě, Smykláč, Mašourkovské podzemné a dalších. Objevil se ve sborníku \"My I, My II, 13, Řez\". Založil nejprve umělecký spolek Atomová Mihule, později zakládal stejnojmennou hudební skupinu (původně Atomic Mihule). S V. Trojánkem vymyslel a provedl v roce 1980 happening Psychedelická setba. Byl spoluautorem některých sbírek a her, které vznikly během dvouleté vojenské služby, byl Martin Smrž-Ira(MSI). Po revoluci v roce 1989, jíž se aktivně a organizátorsky účastnil, založil kulturní organizaci Kruh nezávislé kultury. Po revoluci publikoval ve Tvaru, Salonu Práva a na internetové Dobré adrese. Knihu Best ofmu vydalo nakladatelství Moldánky. Totéž nakladatelství vydalo ještě sbírku \"Žďár nad Sázavou neprojdou\", ve které je uveden. S dcerou Barborou vydal za podpory města Žďáru nad Sáazvou komiks \"Bohumil Mareš, legionář roty Nazdar\".\n\nDvě volební období byl zastupitelem města Žďár nad Sázavou, jedno volební období ještě městským radním. Pět let vedl kroniku města Žďár nad Sázavou.\n\nJe ženatý, má dvě dcery.\n\n\n\n\n\n\nPamětní odznak účastníka III. odboje; květen 2016\n\n\n\n\n"}
{"id": "1568673", "url": "https://cs.wikipedia.org/wiki?curid=1568673", "title": "Hradištský buk", "text": "Hradištský buk\n\nHradištský buk byl památný strom v Hradišti jižně od Mochtína, jihovýchodně od Klatov. Buk lesní (\"Fagus sylvatica L.\") jehož stáří bylo odhadováno na 350 let, měl výšku 30 m, obvod kmene 485 cm (měření 1976). Na základě šetření z 21. září 2004 bylo zjištěno, že strom je po napadení dřevokaznými houbami zcela odumřelý, postupně se rozpadá a padající větve ohrožují okolí. Bylo konstatováno, že vzhledem k silnému poškození buku, odlomení větve a prosychající koruna, byl započat proces postupného odumírání a pokračující ochrana je bezpředmětná. \n\nStrom byl chráněn od 21. června 1985, ochrana byla zrušena 10. listopadu 2004. \n\n"}
{"id": "1568680", "url": "https://cs.wikipedia.org/wiki?curid=1568680", "title": "Eunice Kirwaová", "text": "Eunice Kirwaová\n\nEunice Jepkirui Kirwaová (* 20. května 1984) je keňsko-bahrajnská běžkyně na dlouhé vzdálenosti, který se specializuje na maratonskému běhu. Na olympijských hrách v Rio de Janeiro v roce LOH 2016 získala stříbrnou medaili.\n"}
{"id": "1568684", "url": "https://cs.wikipedia.org/wiki?curid=1568684", "title": "James Gambier", "text": "James Gambier\n\nJames Gambier, 1. baron Gambier (13. října 1756, New Providence, Bahamy – 19. dubna 1833, Iver House, Buckinghamshire, Anglie) byl britský admirál, na přelomu 18. a 19. století vynikl ve válkách proti revoluční Francii a později v napoleonských válkách. Několikrát byl členem britské vlády jako lord admirality, v roce 1805 byl povýšen na admirála. Nejvíce proslul bombardováním Kodaně v roce 1807, téhož roku získal titul barona a vstoupil do Sněmovny lordů. Po napoleonských válkách žil v soukromí, v roce 1830 dosáhl hodnosti velkoadmirála.\n\nNarodil se na Bahamách, kde jeho otec John Gambier působil jako zástupce guvernéra. Byl vychován v Anglii u své tety Margaret, provdané za admirála Charlese Middletona. Již v deseti letech vstoupil do služeb Royal Navy a pod velením svého strýce viceadmirála Jamese Gambiera (1723–1795) sloužil postupně na několika lodích. Zúčastnil se války proti USA, během níž dosáhl hodnosti kapitána, krátce byl ve francouzském zajetí a v roce 1780 se zúčastnil dobytí Charlestonu. Po skončení války v roce 1783 žil deset let v soukromí v Anglii. Znovu byl do aktivní služby povolán v roce 1793 a vyznamenal se ve válce proti Francii. Postupoval v hodnostech (kontradmirál 1795, viceadmirál 1799). V letech 1795–1801 byl členem vlády jako jeden z lordů admirality. Po pádu Pittovy vlády v roce 1801 odešel znovu do aktivní služby na moři a v letech 1801–1802 byl jedním z velitelů v Lamanšském průlivu. V letech 1802–1804 byl guvernérem a vrchním velitelem v kanadské provincii Newfoundland, kde udělováním vlastnických práv k půdě podpořil proces kolonizace a rozvoj zemědělství. Po návratu do Anglie se v druhé Pittově vládě stal znovu lordem admirality (1804–1806), v této době byl přímým podřízeným svého strýce lorda Barhama, který byl tehdy ministrem námořnictva. V Portlandově vládě byl v letech 1807–1808 byl druhým lordem admirality (jeho nadřízeným byl jako ministr námořnictva lord Mulgrave. \nMezitím byl v roce 1805 povýšen na admirála a v roce 1807 velel tažení proti Dánsku ve spolupráci s vojenským kontingentem generála Cathcarta. Obléháním Kodaně dosáhl kapitulace Dánska, které předtím porušilo svou neutralitu a vstoupilo do války po boku napoleonské Francie. Bombardování Kodaně v září 1807 bylo již ve své době vnímáno jako kontroverzní akce a Gambier byl kritizován za útoky pro civilním částem města. Gambier nicméně obdržel poděkování parlamentu a v roce 1807 se s titulem barona stal členem Sněmovny lordů. V letech 1808–1814 byl vrchním velitelem britského loďstva v Lamanšském průlivu. V roce 1809 svou pasivitou způsobil uniknutí francouzské flotily z Brestu mimo britský dosah a na návrh svých podřízených byl předvolán před válečný soud. Soud jej však uznal nevinným a do konce napoleonských válek zůstal ve funkci vrchního velitele v kanálu La Manche. V roce 1814 byl předsedou komise pro uzavření míru s USA a na Štědrý den v roce 1814 podepsal Gentský mír. V roce 1815 obdržel velkokříž Řádu lázně a v roce 1830 byl povýšen do hodnosti velkoadmirála. \n\nZemřel na venkovském sídle \"Iver House\" v hrabství Buckinghamshire, které koupil v roce 1802. Od roku 1788 byl ženatý s Louisou Matthew, ale neměl žádné potomstvo. \n\nPo admirálu Gambierovi byly pojmenovány Gambierovy ostrovy v Tichomoří, jeho jméno nese také Gambierův ostrov v Kanadě a město Mount Gambier v jižní Austrálii.\n"}
{"id": "1568685", "url": "https://cs.wikipedia.org/wiki?curid=1568685", "title": "Edward Pellew", "text": "Edward Pellew\n\nEdward Pellew, 1. vikomt Exmouth (\"Edward Pellew, 1st Viscount Exmouth, 1st Baron of Canonteign, 1st Baronet Pellew of the Navy\") (19. dubna 1757, Dover, Anglie – 23. ledna 1833, Bitton House, Teignmouth, Anglie) byl britský admirál, významný vojevůdce válek proti Francii na přelomu 18. a 19. století. V námořnictvu sloužil od čtrnácti let, po několika úspěšných akcích byl povýšen do šlechtického stavu (1793). Od roku 1814 byl jako baron členem Sněmovny lordů, téhož roku dosáhl hodnosti admirála. V mezinárodním měřítku se proslavil bombardováním Alžíru (1816), které mělo skoncovat s pirátstvím a křesťanským otroctvím v oblasti Středomoří. Za tuto akci získal titul vikomta, který jeho rodina užívá dodnes.\n\nPocházel ze starobylé obchodnické rodiny z Cornwallu, narodil se jako syn Samuela Pellewa (1712–1764), majitele tabákových plantáží v Americe. Dětství strávil v Anglii, ve čtrnácti letech zanechal studií na gymnáziu a odešel do námořních služeb. Absolvoval cestu na Falklandy, poté sloužil střídavě u válečného a obchodního loďstva. Zúčastnil se války proti USA a v roce 1780 byl povýšen na kapitána. V mírových letech žil na svých statcích v Anglii, znovu do aktivní služby nastoupil za války proti revoluční Francii (1793). Hned v roce 1793 proslul zajetím francouzské lodi \"Cleopatra\" a byl povýšen do šlechtického stavu. V roce 1796 vynikl záchranou posádky ztroskotané obchodní lodi \"Dutton\" a za to získal titul baroneta. Nadále aktivně bojoval proti Francii, v letech 1801–1804 zastával čestnou funkci plukovníka námořnictva a v letech 1802–1804 byl též poslancem Dolní sněmovny za stranu toryů. \n\nV roce 1804 byl povýšen na kontradmirála a v letech 1804–1809 byl vrchním velitelem u břehů Indie (fakticky se funkce ujal až po půlroční plavbě v roce 1805). Jako velitel v Indickém oceánu dostal pod britskou kontrolu holandské kolonie, na jeho aktivity v této oblasti pak navazovalo Mauricijské tažení. V letech 1810–1811 byl vrchním velitelem v Severním moři a v letech 1811–1816 ve Středomoří. Mezitím byl povýšen na viceadmirála (1808) a admirála (1814). Po skončení napoleonských válek získal titul barona a stal se členem Sněmovny lordů (1814). \n\nV roce 1816 byl pověřen velením výpravy proti severoafrickým státům. Cílem tažení byla likvidace pirátství ve Středomoří a ukončení praxe zotročování evropských křesťanů. Tento úkol si jako společný pro evropské mocnosti vytyčil Vídeňský kongres. Pellew podnikl počátkem roku 1816 diplomatickou misi do severoafrických států. Dejové v Tunisu a Tripolisu jeho podmínky akceptovali, problematické bylo jednání s alžírským dejem, ale nakonec se Pellew vrátil do Anglie se zdáním, že dohody bylo dosaženo. Krátce nato ale Alžířané zmasakrovali 200 italských rybářů, kteří byli pod britskou ochranou. Admirál Pellew byl znovu vyslán do Středomoří, tentokrát jako vrchní velitel trestné výpravy. Díky nedávnému diplomtatickému pobytu v Alžíru byl dobře seznámen se situací města a jeho opevnění. 27. srpna 1816 podnikl dělostřelecký útok na přístav, během bitvy bylo zničeno 33 alžírských lodí. Pellew pak užil lsti, když alžírskému dejovi pohrozil, že v akcích bude pokračovat i v dalších dnech, přestože již neměl žádnou munici. Alžírsko se vzdalo a v září 1816 byla podepsána mírová smlouva. Výsledkem dohody bylo propuštění 3000 Evropanů z otroctví, definitivní konec křesťanského otroctví v severní Africe ale zajistila až francouzská invaze do Alžírska v roce 1830. \n\nPo tažení do Alžírska byl Pellew povýšen na vikomta (1816) a v letech 1817–1821 zastával funkci velitele v Plymouthu. Poté aktivní službu opustil, ale pravidelně se jako řečník uplatňoval ve Sněmovně lordů. Krátce před smrtí vykonával čestný post viceadmirála Spojeného království (1832–1833). V roce 1815 obdržel Řád lázně, díky účasti v napoleonských válkách a tažení do Alžírska získal také několik zahraničních vyznamenání, byl rytířem savojského Řádu zvěstování a savojského Řádu sv. Mořice a Lazara, španělských řádů Karla III. a sv. Ferdinanda. \n\nJeho jméno nese skupina nevelkých ostrovů u břehů severní Austrálie, Sir Edward Pellew Group Islands. Kapitán Edward Pellew je jednou z hlavních postav britského televizního seriálu \"Hornblower\". \n\nOd roku 1783 byl ženatý se Susannah Frowde (1756–1837), s níž měl šest dětí. Dědicem titulů byl nejstarší syn Pownoll Pellew, 2. vikomt Exmouth (1786–1833), který byl kapitánem Royal Navy a dlouholetým členem Dolní sněmovny, zemřel však krátce po otci. Druhorozený syn Sir Fleetwood Pellew (1789–1861) byl admirálem a vrchním velitelem v Indickém oceánu (1852–1854). Další dva synové byli kněží, dcera Emma (1785–1835) se provdala za admirála Lawrence Halsteda (1764–1841), vrchního velitele v Karibiku. \n\nV roce 1812 zakoupil palác \"Bitton House\" v přístavu Teignmouth, kde pak trvale sídlil a také zde zemřel. Zároveň v roce 1812 koupil panství Canonteign v Devonu, kde jeho potomci sídlí dodnes. Současným představitelem rodu je Paul Edward Pellew, 10. vikomt Exmouth (*1940). \n\nEdwardův mladší bratr Sir Israel Pellew (1758–1832) byl též námořním důstojníkem a účastníkem napoleonských válek, v roce 1830 dosáhl hodnosti admirála. \n"}
{"id": "1568689", "url": "https://cs.wikipedia.org/wiki?curid=1568689", "title": "892 (číslo)", "text": "892 (číslo)\n\nOsm set devadesát dva je přirozené číslo. Římskými číslicemi se zapisuje DCCCXCII a řeckými číslicemi ωϟβʹ. Následuje po čísle osm set devadesát jedna a předchází číslu osm set devadesát tři.\n\n892 je:\n\n\n"}
{"id": "1568690", "url": "https://cs.wikipedia.org/wiki?curid=1568690", "title": "Karel Obluk", "text": "Karel Obluk\n\nKarel Obluk (* 1968 Brno) je český angel investor, manažer a podnikatel. V současné době působí jako partner ve společnosti Evolution Equity Capital Partners.\nKarel Obluk získal inženýrský titul na brněnském VUT na Fakultě elektrotechniky a informatiky. Na VUT pokračoval i ve svém doktorském studiu, titul PhD. získal za práci „Metody návrhu objektově orientovaných databázových systémů“.\n\nJe také členem společnosti Kauffman Fellows, která se specializuje na vzdělávání odborníků v oblasti investování.\n\nKarel Obluk se začal věnovat programování na střední škole a při studiu vysoké školy, před nástupem stolních počítačů pracoval také na sálových počítačích ADT a EC. Po dokončení studií Karel Obluk začínal v roce 1992 ve společnosti Vema, která vyvíjí mzdové systémy. Z pozice vývojáře se později uplatnil jako vedoucí systémového vývoje.\n\nV roce 2003 přešel do brněnské firmy Grisoft, kde jako vedoucí vývoje a následně technický ředitel vedl vývoj antivirového systému AVG. V roce 2006, po vstupu zahraničních investorů Enterprise Investors a Intel Capital, byl na více než rok pověřen současně i vedením celé společnosti. Pod jeho vedením společnost pokračovala ve 100% růstu tržeb i zisku, stabilizovala pozici ve Spojených státech a svoji partnerskou síť a uskutečnila první technologickou akvizici.\n\nPo transformaci Grisoftu v AVG Technologies ve firmě pokračoval nadále jako technický ředitel. AVG Technologies v roce 2012 úspěšně vstoupila na newyorskou burzu NYSE, jako vůbec první společnost původem z České republiky. Jako jedna z prvních evropských společností z oblasti informačních technologií se také AVG stala tzv. „jednorožcem“, tzn. dosáhla tržní hodnoty 1 miliardy dolarů.\n\nObluk opustil AVG Technologies po vstupu společnosti na burzu v roce 2012 a začal se soustředit na vlastní investice do startupů, zejména z oblasti IT. Investoval mimo jiné do společnosti CognitiveSecurity, kterou později koupila americká společnost Cisco.\n\nSpolečně s Dennisem Smithem a Richardem Seewaldem v roce 2013 založil investiční společnost Evolution Equity Partners, která v roce 2015 uzavřela svůj první fond o velikosti 120 milionů dolarů. Fond se specializuje na investice do startupů a firem z IT oblasti, zejména kyberbezpečnosti. V roce 2019 společnost Evolution Equity Partners otevřela již druhý fond, s podobným zaměřením.\n\nV roce 2019 se stal základajícím členem neformálního sdružení angel investorů Garage Angels, jehož členem je například i Jiří Hlavenka, Libor Daněk nebo Jan Hladký.\n"}
{"id": "1568693", "url": "https://cs.wikipedia.org/wiki?curid=1568693", "title": "Kolínská malířská škola", "text": "Kolínská malířská škola\n\nKolínská malířská škola (Kölner Malerschule) je termín používaný od 19. století pro malíře činné v Kolíně nad Rýnem v období rané až pozdní gotiky (1300–1550). Po sobě následující generace kolínských malířů se navzájem ovlivňovaly a vytvořily osobitý styl gotické malby. Počátky sahají ke knižním iluminacím z doby kolem r. 1300 a vrchol je spojen se jmény Mistr Svaté Veroniky (1395–1415) a Stefan Lochner (1430–1451). Mezi těmito umělci jsou také tvůrci vitráží, kteří pro kolínskou katedrálu vytvořili 43 barevných oken s plochou více než 1350 m². Nový styl nizozemské malby přinesli do Kolína Mistr Oltáře sv. Bartoloměje a Mistr legendy sv. Jiří.\nKolín nad Rýnem byl ve středověku jedním z nejlidnatějších a nejbohatších měst v Německu a proslul luxusním vybavením svých četných kostelů. Nacházelo se zde 36 klášterů a kromě duchovenstva byli objednavateli obrazů také šlechtici a místní buržoazie. Teologové dominikánského řádu jako Mistr Eckhart, Johannes Tauler, Heinrich Suso, nebo členka benediktinského řádu Hildegarda z Bingenu přispěli k vytvoření pojmu Německá mystika nebo Mystika Porýní, která má svoji ozvěnu v konkrétní škole malby. Drobných přenosných oltářů, které vycházejí z francouzských knižních iluminací, bylo objeveno kolem 1300. V registrech města je zaznamenáno sto malířů, ale díla nejsou signována a proto je většina tvůrců pomocně označena podle svého nejznámějšího díla.\n\nNejstarším dílem je velký \"Oltář klarisek\" z let 1360–1370, jehož křídla jsou na vnější straně zdobena malbami. Z období kolem roku 1350 pochází také oltář v opatství v Marienstattu a tzv. Zlatý oltář v Oberwessel. Za nejlepšího malíře v německých zemích byl považován po polovině 14. století Mistr Wilhelm. V jeho dílně mohl pobývat Mistr Theodorik, jehož malby mají shodné typy obličejů, gest a postojů, drapérie těsně přimknuté k tělu a modelované světlem a vyznačují se zálibou ve zdobených orientálních textiliích. \n\nMistr oltáře sv. Vavřince (Meister von St. Laurenz) byl činný v Kolíně před Stefanem Lochnerem a patří ke zlaté éře Kolínské školy. Vrcholným dílem Kolínské školy je \"Oltář městských patronů\", který vytvořil Stefan Lochner (činný v Kolíně 1430–1451). Představitel „dvorního stylu“ – Mistr Svaté Veroniky (1395–1415) je spolu se Stefanem Lochnerem považován za nejvýznamnějšího malíře Kolínské školy a německého tvůrce Internacionálního krásného slohu. Jeho vliv sahal až do Vestfálska a Dolního Saska. \n\nTřetí perioda kolínské malby byla ovlivněna nizozemskou ranou renesancí, zejména dílem Rogiera van der Weydena a Vlámských primitivů. V Kolíně byli reprezentanty nizozemské malby („kolínští primitivové“) Mistr legendy sv. Jiří (1460–1490) a Mistr Oltáře sv. Bartoloměje (Meister des Bartholomäus-Altars, 1475–1510). Bartholomäus Bruyn starší (1493–1555) a jeho syn (1530–1610) jsou již řazeni k renesančním malířům.\n\nVětšina kolínských malířů pracovala v blízkosti \"Schildergasse\". Stefan Lochner, který díky své práci získal slávu a určitou prosperitu, vlastnil v Kolíně dva domy, jeden poblíž románského kostela St. Pantaleon.\n\n\n\n"}
{"id": "1568698", "url": "https://cs.wikipedia.org/wiki?curid=1568698", "title": "893 (číslo)", "text": "893 (číslo)\n\nOsm set devadesát tři je přirozené číslo. Římskými číslicemi se zapisuje DCCCXCIII a řeckými číslicemi ωϟγʹ. Následuje po čísle osm set devadesát dva a předchází číslu osm set devadesát čtyři.\n\n893 je:\n\n\n\n\n"}
{"id": "1568707", "url": "https://cs.wikipedia.org/wiki?curid=1568707", "title": "894 (číslo)", "text": "894 (číslo)\n\nOsm set devadesát čtyři je přirozené číslo. Římskými číslicemi se zapisuje DCCCXCIV a řeckými číslicemi ωϟδʹ. Následuje po čísle osm set devadesát tři a předchází číslu osm set devadesát pět.\n\n894 je\n\n\n\n"}
{"id": "1568709", "url": "https://cs.wikipedia.org/wiki?curid=1568709", "title": "Jean-François Ott", "text": "Jean-François Ott\n\nJean-François Laurent Ott (* 26. února 1965) je francouzsko-český podnikatel, investor a realitní magnát.\n\nPo studiích ve Francii začal v roce 1987 podnikat na pařížské burze. Do Prahy přesídlil v roce 1991 a začal zde podnikat v realitách, později vybudoval realitní skupinu Orco. Tu převzal realitní magnát Radovan Vítek, převzetí dokončil v roce 2016.\n\nChairman of Ott Partners Limited, Ott ventures and L.O.P. Urban Logistic\n\nOver the course of his career Mr Ott has invested €3 Billion in 25 years in different currencies and been directly responsible for over 250 developments internationally. \n\nBased in Paris and Prague, Jean-Francois Ott is responsible for Ott Properties’ investment strategy, new business development, Group finance issues as well as banking and investor relations. He decides on new investments together with Nicolas Tommasini. Among the assets in Ott Properties today are: Pachtuv Palace, a boutique hotel in Prague, Hakeburg, a castle for redevelopment in Berlin, FPN, a mixed development in Northern Paris, Molcom, a logistics platform in Moscow, and a portfolio of currency and options trading.\n\nJean-François Ott and Nicolas Tommasini also advise private and institutional investors in their real estate investments, fund raising or financing strategy.\n\nJean-Francois piloted the restructuring of the Orco Property Group in the years 2009-14, notably the €600 Million OPG and OG bond equitisation and restructuring finalized in 2012 and 2013. He sold most of its stake in OPG in 2014, following the shareholders change.\n\nAmong the major stages of OPG growth was the launch of the first extended stay hotel in 1999, the listing in Paris in 2000, the acquisition of IPB Real in Czech Republic in 2001 turning Orco into a large scale residential developer, the acquisition and redevelopments of Suncani Hvar hotels in Croatia in 2005 and lastly the privatization and repositioning of 850 000 m² of GSG commercial properties in Berlin in 2006, the acquisition of Molcom, one of Moscow largest logistics park in 2007.\n\nJean-Francois was 26 years old when he founded Orco Property Group SA (‘OPG’) in 1991, when he purchased and refurbished his first building in Prague. Orco was listed in Paris 2000 and became one of the largest property company in Central and Eastern Europe and Germany with a portfolio of more than 200 assets in residential, commercial and hotels which reached 1 200 000 m2 spanning over 9 countries. Besides Prague, Paris and Luxembourg, he led the launching new OPG subsidiaries and acquisitions in Buda-pest, Warsaw, Berlin, Bratislava, Split, Zagreb, Moscow, Belgrade, etc. The portfolio was indeed built though both developments and acquisitions of properties which needed active asset management.\n\nAfter graduating in Finance and Economics from the Grenoble Political Sciences Institute and the INSEAD Owners Directors Program, Jean-Francois served 18 months in South Korea before starting a career as a derivatives trader in Paris in 1987.\n\n"}
{"id": "1568711", "url": "https://cs.wikipedia.org/wiki?curid=1568711", "title": "895 (číslo)", "text": "895 (číslo)\n\nOsm set devadesát pět je přirozené číslo. Římskými číslicemi se zapisuje DCCCXCV a řeckými číslicemi ωϟεʹ. Následuje po čísle osm set devadesát čtyři a předchází číslu osm set devadesát šest.\n\n895 je\n\n\n\n"}
{"id": "1568716", "url": "https://cs.wikipedia.org/wiki?curid=1568716", "title": "Rúrská krize", "text": "Rúrská krize\n\nRúrská krize (, obsazení Porúři) začala roku 1923 v Německu. Název dostala podle řeky Rúr (). \n\nNěmecko přestalo platit reparace, francouzsko-belgická armáda proto obsadila Porúří s cílem vzít si to, co jim Německo dluží. V Německu to vyvolalo pasivní odpor (přestalo se vyrábět a těžit). Začalo zde docházet k hyperinflaci a hrozila revoluce (posílilo dělnické hnutí i komunistická strana). Francie byla (na nátlak Západu) donucena odejít z Německa.\n\nVýsledkem bylo vypracování Dawesova plánu.\n"}
{"id": "1568724", "url": "https://cs.wikipedia.org/wiki?curid=1568724", "title": "Vilém V. Bavorský", "text": "Vilém V. Bavorský\n\nVilém V. Zbožný (29. září 1548 – 7. února 1626) byl bavorský vévoda panující v letech 1579 až 1597. Pocházel z dynastie Wittelsbachů, byl synem vévody Albrechta V. Bavorského a jeho manželky, rakouské arcivévodkyně Anny Habsburské.\n\nVilém byl rozhodným stoupencem protireformace. Svému bratrovi Arnoštovi zajistil roku 1583 úřad kolínského arcibiskupa, který poté zústal v rukou Wittelsbachů po 180 let. Nekatolíci museli opustit Bavorsko. Vévoda ustanovil duchovní radu (\"Geistlicher Rat\"), které mu radila v teologických záležitostech a byla nezávislá na tajné radě. Duchovní rada dohlížela a ukázňovala katolický klér ve vévodství za pomoci pravidelných vizitací. Vydávala také certifikáty vévodským úředníkům, které zaznamenávaly jejich každoroční zpovědi a svaté přijímání. Zakládala katolické koleje s misionářskou a vzdělávací rolí, spravované relativně novými řády, především jezuity a kapucíny pro muže a uršulinkami pro ženy. Během jeho vlády také došlo k řadě poprav za honu na čarodejnice. Vilémova finanční podpora církevním projektům, zahrnujícím i misie mimo Bavorsko (např. až v Asii a Americe), velmi zatížila vévodskou pokladnu. Dne 15. října 1597 Vilém abdikoval ve prospěch svého syna Maxmiliána a zbytek svého života strávil v modlitbách a rozjímání v klášteře. Zemřel 7. února 1626 ve starém Schleißheimském zámku a byl pohřben v kostele svatého Michala v Mnichově. St. Michael's Church, Munich. \n\nVilém se oženil s Renatou, dcerou lotrinského vévody Františka I. Z manželství vzešlo 10 dětí:\n\n"}
{"id": "1568730", "url": "https://cs.wikipedia.org/wiki?curid=1568730", "title": "Suspenzní polymerizace", "text": "Suspenzní polymerizace\n\nSuspenzní polymerizace je druh radikálové polymerizace, při které vzniká polymer z monomeru ve fázi, která nerozpouští monomer ani polymer. Využívá se například k výrobě polyvinylchloridu, polystyrenu a polymethylmethakrylátu.\n\nSuspenzní polymerizace se dělí na dva druhy podle tvaru částic vznikajícího polymeru. Při kapkové polymerizaci je polymer rozpustný v monomeru a vytváří se hladké průhledné kapky. Při práškové polymerizaci se polymer nerozpouští v monomeru a částice polymeru jsou nepravidelné. Vzhled polymeru je možné změnit přidáním kapaliny nerozpustné v kapalné fázi reakční směsi, čímž se změní rozpustnost polymeru v monomeru, čímž lze také ovlivňovat poréznost produktu.\n\nVelikost částic polymeru může být od 100 nm do 5 mm, záleží na rychlosti míchání reakční směsi, objemovém zlomku monomeru, koncentraci a vlastnostech použitého stabilizátoru a viskozitě reaktantů, což lze popsat touto rovnicí:\n\nkde d je průměrná velikost částic, k v sobě zahrnuje vlivy tvaru nádoby, D je průměr reakční nádoby, N je rychlost míchání, ν je viskozita monomeru, ν je viskozita kapalné fáze, ε označuje napětí mezi fázemi a C je koncentrace stabilizátoru. Požadované velikosti částic se obvykle dosahuje změnou rychlosti míchání.\n\n"}
{"id": "1568738", "url": "https://cs.wikipedia.org/wiki?curid=1568738", "title": "Evelyne Hallová", "text": "Evelyne Hallová\n\nEvelyne Ruth Hallová, rozená Davidsonová, později také Adamsová a Butlerová (10. září 1909 – 20. dubna 1993), byla americká sportovkyně, atletka. Na Olympijských hrách v roce 1932 získala stříbrnou medaili na běhu na 80 metrů překážek. \n\n"}
{"id": "1568744", "url": "https://cs.wikipedia.org/wiki?curid=1568744", "title": "Labello", "text": "Labello\n\nLabello (vlastním jménem Libor Petrášek; * 4. listopadu 1992, Československo) je český rapper a zakladatel labelu Die Mannschaft.\n\nVyrůstal v Blatence v Jihočeském kraji. Po maturitě se přestěhoval do Prahy, kde pracoval jako prodavač trdelníků a redaktor pro společnost GoOut jako redaktor a fotograf. V současnosti je nezaměstnaný, věnuje se hudbě. Žije na pražském Žižkově.\n\nPrvní úspěch zaznamenal v roce 2018 díky tracku OFF SEASON od CA$HANOVI BULHARA, na kterém spolu s Tomášem Kučerou (TK27) hostuje. V lednu roku 2019 vydal své první EP Autotune AF, stejný rok na podzim výdává EP Autotune AF 2. Pravidelně spolupracuje s hudebním uskupením DVOJLITRBOYZZ. Petráškova hudba by se dala zařadit mezi trap a experimentální rap. Jak sám uvedl, dříve poslouchal přdevším alternativní rock (Radiohead, Arctic Monkeys...), ostatně momentálně poslouchá pouze rap. Sám své tracky považuje za lovesongy, jeho texty jsou plné humoru, odkazuje v nich na fotbal a na kultovní osobnosti novodobých českých dějin. Na podzim roku 2019 začal vytvářet s CA$HANOVOU BULHAREM podcast Off Season o fotbalu, který pravidelně obsazuje příčky nejposlouchanějších podcastů v Česku.\n\nPetrášek nepije vodu, jeho oblíbeným drinkem je Long Island.\n\nJe fanouškem fotbalového týmu AC Sparta Praha.\n\nJedním z jeho nejoblíbenějších světových rapperů je Švéd Yung Lean. \n\nJeho múzou je slovenská modní návrhářka a modelka Vanda Janda, které věnoval i stejnojmenou píseň."}
{"id": "1568748", "url": "https://cs.wikipedia.org/wiki?curid=1568748", "title": "Sylvie Vartanová", "text": "Sylvie Vartanová\n\nSylvie Vartanová (rozená Silvi Žorž Vartanjan, bulharsky Силви Жорж Вартанян; * 15. srpna 1944 Iskrec) je bulharsko-francouzská zpěvačka a herečka. Byla manželkou francouzského zpěváka Johnny Hallydaye, s nímž od 60. let též vystupovala, což jí zajistilo popularitu zejména ve frankofonních zemích, ale i v Itálii, Japonsku a Jižní Koreji. Proslula tanečními choreografiemi ke svým vystoupením, navazujícími většinou na poetiku kabaretu.\n\nJejí matka byla Bulharka židovského původu, otec byl původem Armén, jinak Francouz a francouzský velvyslanec v Sofii. Sylvie vyrůstala v Bulharsku, ale od roku 1952, tedy od jejích osmi let, rodina žila v Paříži. Roku 1961, v sedmnácti letech, natočila první píseň s francouzským rokenrolovým zpěvákem Frankie Jordanem, která zaznamenala značný úspěch a Sylvii vynesla přezdívku \"la collégienne du twist\" (twistující školačka). V roce 1962 jezdila koncertní tour s týmem Gilberta Bécauda, o rok později pak již s Johnny Hallydayem. V roce 1964 se s písní \"La plus belle pour aller danser\" (s textem Charlese Aznavoura) dostala na vrchol francouzské singlové hitparády. Píseň uspěla i v Japonsku, Jižní Koreji, Španělsku a Itálii. Sylvie začala být řazena ke stylu zvanému yé-yé. Ve stejném roce byla rovněž předskokankou The Beatles na jejich koncertě v pařížské Olympii. Vystoupila též v \"The Ed Sullivan Show\" v USA. V roce 1965 se vdala za Johnny Hallydaye, v roce 1966 se jim narodil syn David Hallyday, který se později stal rovněž zpěvákem. Ve své době patřily Johnny a Sylvie k nejledovanějším párům Francie, média jim přezdívala \"zlatý pár\" (manželství se rozpadlo v roce 1980). V roce 1968 měla znovu dvě první místa ve francouzské hitparádě, s písněmi \"\"2'35 de bonheur\" a \"Comme un garçon\". Vystoupaly na první příčku i v Itálii, Belgii, Japonsku a Koreji. Následoval další hit \"Irrésistiblement\", který později nazpívala i v italštině, a v Itálii se pak dostal na druhé místo singlové hitparády. S koncem 60. let její sláva pohasla, ale roku 1976 dobyla hitparádu s disco hitem \"Qu'est-ce qui fait pleurer les blondes?\" V žánru disco našla nové uplatnění. Sbohem dala šoubyznysu v roce 1986, ale znovu se do něj vrátila roku 1989, mimo jiné kvůli pádu komunismu v Evropě a možnosti koncertovat v rodném Bulharsku. To se jí podařilo v roce 1990, kdy vystoupila v sofijském Paláci kultury. Koncert začala i končila písní v bulharštině. Své spojení s vlastí prokázala i tím, že adoptovala bulharskou holčičku. Po smrti svého bratra Eddieho (otce známého amerického herce Michaela Vartana) přestala v roce 2001 vystupovat. Na jeviště se vrátila v roce 2004, s jazzovými baladami. Roku 1987 získala Národní řád za zásluhy, roku 1998 Řád čestné legie.\n\n"}
{"id": "1568749", "url": "https://cs.wikipedia.org/wiki?curid=1568749", "title": "Marin Getaldić", "text": "Marin Getaldić\n\nMarin Getaldić (italsky \"Marino Ghetaldi\", latinsky \"Marinus Ghetaldus\"; 2. října 1568, Dubrovník – 11. dubna 1626, Dubrovník) byl chorvatský a dubrovnický matematik a fyzik. Byl žákem François Vièta. Narodil se v bohaté patricijské rodině. Byl známý aplikací algebry v geometrii a výzkumem v oblasti geometrické optiky. Jeho nejvýznamnějšími pracemi byly \"Promotus Archimedus\" (1603), \"Variorum problematum colletio\" (1607) a \"De Resolutione et compositione Mathatica\" (1630). Byl konstruktérem parabolického zrcadla (průměr 66 cm), které se dnes nachází v Národním námořním muzeu v Londýně. Byl také průkopníkem ve výrobě kuželových čoček. Během svého pobytu v Padově se setkal s Galileo Galileim, se kterým si pak pravidelně korespondoval. V roce 1606 nakoukl do politiky a stal se vyslancem Dubrovnické republiky v Konstantinopoli, později byl i členem Velké a malé rady, hlavních politických orgánů Dubrovnické republiky.\n\n"}
{"id": "1568752", "url": "https://cs.wikipedia.org/wiki?curid=1568752", "title": "Vlasta Hrubá", "text": "Vlasta Hrubá\n\nVlasta Hrubá (15. prosince 1918, Praha – 1996, Florida) byla česká divadelní a filmová herečka, narodila se do rodiny krejčího Aloise Hrubého, její maminka se za svobodna jmenovala Třešňáková. Svou kariéru započala okolo roku 1934 v 16 letech. Hrála a zpívala např. ve Velké operetě v Praze. V letech 1945–1946 ji vyšetřovala odborová komise divadelníků v souvislosti s uměleckou činností za protektorátu, avšak nebylo nic zjištěno. Po roce 1946 žila v Anglii, pak v Americe a Venezuele. Mezi lety 1935 a 1944 natočila až 30 filmů. Mezi její významnější role ve filmu patří například \"Ztratila se Bílá paní\" (1937), kde hrála hlavní ženskou roli učitelku Skalskou, její upovídaná a zvědavá služka Barča, která vyžaduje aby se jí říkalo Béry ve filmu \"Děvče za výkladem\" (1937), podvodná kreslířka Mary Procházková ve filmu \"Poslíček lásky\" (1937), rychtářovic Karolka ve filmu \"Její pastorkyně\" (1938). Ve filmu Vandiny trampoty s Věrou Ferbasovou v hlavní roli, si zahrála její kamarádku Anču Hadrabovou, Nevzhlednou vychovatelku Kláru si zahrála v komedii \"Příklady táhnou\" (1939), zlou a nenávistnou Kateřinu Olivovou si zahrála ve filmu \"Osmnáctiletá\" (1939), v roce 1940 se vdala za německého občana, a přerušila tak svojí filmovou kariéru. Na plátna kin se pak vrátila až v roce 1944 ve filmu Paklíč, kde hrála jednu z hlavních rolí podvodnici Škardovou (jejího otce hrál Jaroslav Marvan). V Anglii se přátelila s herečkou Adinou Mandlovou. Měla mladšího bratra kterého v Čechách navštěvovala, i po revoluci, krátce před svou smrtí.\n\n\n"}
{"id": "1568754", "url": "https://cs.wikipedia.org/wiki?curid=1568754", "title": "Superskupina (biologie)", "text": "Superskupina (biologie)\n\nSuperskupina (anglicky supergroup) slouží jako nejvyšší systematická jednotka při klasifikaci eukaryot. První koncept superskupin zveřejnil roku 2004 tým, který vede kanadský odborník Sina M. Adl. Tehdy rozlišili šest superskupin (plus mnoho skupin a rodů \"incertae sedis\"):\n\nToto nové členění eukaryot představovalo radikální změnu vůči dosud používanému rozdělení do několika říší, které byly často nepřirozené. Názorným příkladem je říše Protista, která zahrnovala většinu jednobuněčných eukaryot. \n\nKoncept prošel v průběhu let mnoha úpravami, např. v roce 2012 byla prokázán parafyletismus chromalveolát a jejich zástupci byli spolu se skupinou Rhizaria včleněni do nové superskupiny SAR, jejíž název je utvořen z počátečních písmen vnitřních skupin Stramenopiles, Alveolata a Rhizaria a dnes bývá zapisován volně Sar, již nikoli jako zkratka. Dále byla zpochybněna monofylie exkavát.\n\nDosud poslední úprava byla zveřejněna na počátku roku 2019 a systém tedy dnes pracuje s 9 klady:\n\nI vedle tohoto systému existuje řada taxonů v postavení incertae sedis.\n"}
{"id": "1568755", "url": "https://cs.wikipedia.org/wiki?curid=1568755", "title": "Anni Steuerová", "text": "Anni Steuerová\n\nAnni Steuerová, později Ludewigová (12. února 1913 – 90. léta 20. století), byla německá atletka, která startovala hlavně na 80 metrů překážek. Na letní Olympiádě v roce 1936 v německém Berlíně získala stříbrnou medaili. Její čas ve finále byl 11,7 sekundy (elektronicky 11,809 sekundy). Steuerová se narodila v Metách, který byl v době narození součástí Německa; po první světové válce se Mety staly součástí Francie.\n\n"}
{"id": "1568761", "url": "https://cs.wikipedia.org/wiki?curid=1568761", "title": "Khambhát", "text": "Khambhát\n\nKhambhát () je město v Gudžarátu, jednom z indických svazových států. K roku 2011 v něm žilo přes třiaosmdesát tisíc obyvatel.\n\nKhambhát leží na konci Khambhátského zálivu u ústí řeky Máhí. Od Ahmadábádu, největšího gudžarátského města, je vzdálen přibližně osmdesát kilometrů jižně, od Vádódary přibližně sedmdesát kilometrů západně.\n\nV roce 1304 dobyla Khambhát vojska Dillíského sultanátu. V letech 1407 až 1573 bylo město součástí Gudžarátského sultanátu, který byl za Akbara Velikého včleněn do Mughalské říše. V éře Britské Indie byl hlavním městem jednoho z knížecích států, Kambajského knížectví založeného v roce 1730.\n"}
{"id": "1568762", "url": "https://cs.wikipedia.org/wiki?curid=1568762", "title": "Krennův dům", "text": "Krennův dům\n\nKrennův dům (někdy také \"Chřenovský dům\") byl dům stojící kdysi v severozápadním rohu Staroměstského náměstí v Praze, který byl zbořen při pražské asanaci v letech 1901–1902. Na jeho místě proti průčelí chrámu svatého Mikuláše je nyní parčík. \n\nV rohu \"Staroměstského rynku\" byl původně dvoupatrový středověký dům, jehož majitelem byl v roce 1409 Fricek Neugrünner (nebo Neugrün) z Chebu. Gotický dům, podle majitele tehdy nazývaný \"Grünhaus,\" patřil k největším a nejhonosnějším středověkým domům na Starém Městě.\n\nNázev se během doby zkomolil na \"Krennhaus\", tedy Krennův dům. Ve 2. polovině 16. století nechal tehdejší majitel O. Flanderka budovu přestavět renesančně, později kolem roku 1710–1720 byla nákladem Kryštofa Morice Wittauera přestavěna barokně. Čtyřkřídlý dům byl také zvýšen o patro a dřívější podloubí bylo zastavěno, ale domem bylo možné projít na malé náměstíčko zvané \"Kurný trh\" (proto se domu říkalo \"průchoditý\"; dnes je v těch místech náměstí Franze Kafky)\".\" Vzhledem ke své velikosti budova značně zakrývala průčelí kostela sv. Mikuláše už v době jeho výstavby; uvádí se, že kvůli tomu byly i sochy na průčelí koncipovány pro podhled, ne pro vzdálenější pohled z náměstí, a jsou tedy viditelně vykloněné.\n\nV 19. století byl dům využíván pro kanceláře (před rokem 1845 tu sídlil krajský soud Kouřimského kraje) a pro nájemní bydlení. V roce 1902 byl dům (tehdy čp. 936) zbourán, protože překážel nově vznikající Pařížské třídě. Podle některých názorů tak ztratilo náměstí svou středověkou uzavřenost i původní kompoziční a výrazovou dynamiku. Zato je nyní z náměstí lépe viditelná obdivuhodná barokní fasáda a kupole chrámu sv. Mikuláše, přestože tento pohled jeho stavitel nepředpokládal.\n\nV souvislosti s úvahami o revitalizaci Staroměstského náměstí je někdy zmiňována – vedle dostavby budovy Staroměstské radnice, obnovy Mariánského sloupu či Krocínovy kašny – i obnova Krennova domu.\n\n\n"}
{"id": "1568763", "url": "https://cs.wikipedia.org/wiki?curid=1568763", "title": "Nick Menza", "text": "Nick Menza\n\nNicholas Menza (23. července 1963 Mnichov – 21. května 2016 Los Angeles), známější jako Nick Menza, byl americký hudebník nejvíce známý jako bubeník americké thrash metalové kapely Megadeth v letech 1989–1998 a znovu krátce v roce 2004 a stejně tak roku 2014. Také byl členem skupiny OHM kde hrál s ex-kytaristou Megadeth Chrisem Polandem. S Megadeth nahrál 4 alba: Rust in Peace (1990), Countdown to Extinction (1992), Youthanasia (1994) a Cryptic Writings (1997). Spolu s Mustainem, Ellefsonem a Friedmanem je členem klasického line-upu Megadeth.\n\nMenza se narodil v Mnichově. Jeho otec, jazzový hudebník Don Menza, který v té době působil u americké armády v Německu je zcela evidentně přitáhl k hudbě. Nick začal hrát na bicí ve věku dvou let.\n\nNa začátku své profesionální hudební kariéry ve věku 18 let, bubnování v kapele Rhoads představující zpěváka Kelle Rhoads, bratra zesnulého Randy Rhoadse, vydal Menza svou první desku s Rhoads, nazvanou Into the Future v roce 1986.\n\nPo Rhoads, byla Menza členem několika metalových kapel v Los Angeles, včetně The Green (s bývalými členy Rhoads), Von Skeletor (další spolupráce s ex členy Rhoads a Menza dělal hlavní vokály na demu skupiny a na vlastním albu, Injection of Death) a Cold Fire (s kytaristou Warrior Joe Floyd), než se připojil k Megadeth.\n\n21. května 2016 Menza vystupoval se svou kapelou OHM v jazzovém klubu The Baked Potato v Studio City v Kalifornii. Menza odehrál pouhé tři písně, poté se zhroutil. Byl rychle převezen do nemocnice, kde byl po příjezdu prohlášen za mrtvého. Pitva později ukázala, že příčinou smrti bylo městnavé srdeční selhání. Bylo mu 52 let.\n\n\n\n\n\n\n\n\n\n"}
{"id": "1568772", "url": "https://cs.wikipedia.org/wiki?curid=1568772", "title": "Svatý Kryštof a Nevis na Letních olympijských hrách 2008", "text": "Svatý Kryštof a Nevis na Letních olympijských hrách 2008\n\nSvatý Kryštof a Nevis se účastnil Letních olympijských her 2008 a zastupovali ho 4 sportovci v 1 sportu (1 muž a 3 ženy). Vlajkonoškou výpravy byla sprinterka Virgil Hodge. Nejmladší z výpravy byla Meritzer Williams, které bylo v době konání her 19 let. Nejstarším z výpravy byl Kim Collins, kterému bylo v době konání her 32 let. Nikomu z výpravy se během her nepodařilo získat medaili.\n\nSvatý Kryštof a Nevis debutoval na letních olympijských hrách v Atlantě v roce 1996 a v Pekingu tak šlo o čtvrtý start této země na letních olympijských hrách. Na olympijské hry v Pekingu země vyslala čtyři atlety, Kima Collinse, Virgil Hodge, Tiandru Ponteen a Meritzer Williams. Dva z atletů, Collins a Ponteen reprezentovali svou zemi již na letních olympijských hrách v Athénách v roce 2004.\n\nDo mužského závodu na 100 m konaného 14. srpna 2008 nastoupil jediný mužský reprezentant země Kim Collins. Startoval v druhém rozběhu a zaběhl čas 10,17 s, který stačil na druhé místo. Skončil 0,01 s za prvním Asafou Powellem a přímo postoupil do čtvrtfinále. Čas 10,17 s byl ze všech rozběhů na 100 m čtvrtý nejlepší.\n\n15. srpna 2008 se konalo čtvrtfinále závodu kdy Collins nastoupil do třetího běhu. Zaběhl čas 10,07 s a skončil ve svém běhu druhý za Marcem Burnsem za kterým zaostal o 0,02 s. Collins tak přímo postoupil do semifinále. Jeho čas ve čtvrtfinále byl ze 40 atletů sedmý nejlepší.\n\nSemifinálový běh se uskutečnil 16. srpna 2008 a Collins v něm nastoupil do prvního běhu. Dosáhl času 10,05 s a v běhu skončil na pátém místě. Tento výkon na postup do finále nestačil. Celkem se v závodu umístil na 9. místě.\n\nRozběhy na 200 m se konaly 17. srpna 2008. Collins nastoupil do třetího rozběhu kde s časem 20,55 s skončil na druhém místě a přímo postoupil do čtvrtfinále. Za prvním Martonem Devonishem reprezentujícím Spojené království zaostal o 0,06 s. Celkem byl Collinsův čas z 62 startujících atletů sedmý nejlepší.\n\nČtvrtfinálový běh proběhl 18. srpna 2008 a Collins v něm nastoupil do prvního běhu kde se mimo jiné postavil americkému sprinteru Shawnu Crawfordovu a jamajskému sprinteru Usainu Boltovi. Zaběhl čas 20,43 s a skončil tak na třetím místě se shodným časem s Devonishem a postoupil tak do semifinále.\n\nBěhem semifinále 19. srpna 2008 nastoupil Collins do druhého běhu a zaběhl čas 20,25 s. Skončil tak na čtvrtém místě a zajistil si postup do finále. Finále se konalo 20. srpna 2008 a vedle Collinse do něho nastoupili i tři američtí sprinteři Crawford, Dix a Spearmon, dále Usain Bolt, britský sprinter Christian Malcolm, sprinter Zimbabwe Dzingai a reprezentant Nizozemských Antil Churandy Martina. Collins zaběhl čas 20,59 s a skončil na posledním místě. Po diskvalifikaci Spearmona a Martiny se posunul na konečné 6. místo.\n\nDo ženské závodu na 100 m, který se konal 15. srpna 2008 nastoupila pouze Hodge. Startovala ve čtvrtém rozběhu kde s časem 11,59 s skončila na čtvrtém místě. Celkem z 85 sprinterek skončila spolu s jamajskou sprinterkou Sherone Simpsonovou na 28. místě a do čtvrtfinále postoupila na čas.\n\nVe čtvrtfinále nastoupila do prvního běhu kde s časem 11,45 opět skončila čtvrtá. Za třetí Jeanette Kwakye reprezentující Spojené království zaostala o 0,13 s. Celkem se spolu s norskou běžkyní Ezinne Okparaebovou umístila na děleném 23. místě a do semifinále nepostoupila.\n\nDo ženského závodu na 200 m, který se konal 18. srpna 2008, nastoupily dvě reprezentantky Svatého Kryštofa a Nevisu. Hodge startovala v prvním a Williams ve třetím rozběhu. Hodge zaběhla čas 23,14 s, který v rozběhu stačil na třetí místo a Hodge si tak zajistila přímý postup do čtvrtfinále. Celkově se v rozbězích z 46 sprinterek umístila na 18. místě. Ve čtvrtfinále nastoupila do čtvrtého běhu vedle jamajské reprezentantky Sheorne Simpsonové či americké sprinterky Muna Lee. Hodge zaběhla čas 23.17 a skončila 0,02 s za třetí bulharskou sprinterkou Ivet Lalovovou. Skončila tak na 4. místě a do semifinále nepostoupila. Celkově se umístila na 19.místě.\n\nMeritzer Williams ve svém rozběhu zaběhla čas 23,83 s a z osmi sprinterek tak skončila na sedmém místě před reprezentantkou Beninu Fabienne Fereaz. Do čtvrtfinále Williams nepostoupila a celkem se z 46 sprinterek umístila na 38. místě.\n\nTiandra „Angie“ Ponteen na olympijských hrách startovala v závodu žen na 400 m. Rozběhy se konaly 16. srpna 2008. Ponteen nastoupila do prvního rozběhu a zaběhla čas 52,41 s. Tento výkon ji v rozběhu zařadil na 5. místo a na postup nestačil. Celkově skončila z 50 běžkyň na 27. místě.\n\n"}
{"id": "1568773", "url": "https://cs.wikipedia.org/wiki?curid=1568773", "title": "Maureen Gardnerová", "text": "Maureen Gardnerová\n\nMaureen Angela Jane Dysonová, rozená Gardnerová (12. listopadu 1928 Oxford – 2. září 1974 North Stoneham), byla britská atletka, která startovala hlavně na 80 metrů překážek. Na letních olympijských hrách v roce 1948 a na mistrovstvích Evropy v atletice v roce 1950 získala stříbrné medaile, oba závody prohrála s Fanny Blankers-Koenovou. Trénoval ji Geoff Dyson, kterého si vzala za manžela měsíc po olympiádě v roce 1948. \nJejí bývalý domov na 17 Maidcroft Road má nyní na její počest modrou plaketu. \n\n"}
{"id": "1568780", "url": "https://cs.wikipedia.org/wiki?curid=1568780", "title": "Divotvorný klobouk", "text": "Divotvorný klobouk\n\nDivotvorný klobouk může mít dva významy:\n"}
{"id": "1568784", "url": "https://cs.wikipedia.org/wiki?curid=1568784", "title": "Roman Roda-Růžička", "text": "Roman Roda-Růžička\n\nRoman Roda-Růžička, byl český filmový herec, o kterém nejsou dnes žádné dostupné informace. Není známo datum a místo narození a ani datum a místo úmrtí.\n\nVe filmu začal hrát v roce 1926 (Na letním bytě), do roku 1929, pak hrál hlavní role v dalších čtyřech filmech.\n\nVe zvukovém filmu, hrál ve čtyřech filmech, kdy ve filmu Načeradec, král kibiců (1932), hrál vetší roli, partnera Hany Vítové. V roce 1935, filmoval naposled, jako hlavní představitel si zahrál v neznámém filmu Osudná chvíle (1935)\n\nPo natočení tohoto filmu, již žádný jiný film nenatočil. Jeho další osudy jak profesní tak osobní, nejsou známy."}
{"id": "1568785", "url": "https://cs.wikipedia.org/wiki?curid=1568785", "title": "896 (číslo)", "text": "896 (číslo)\n\nOsm set devadesát šest je přirozené číslo. Římskými číslicemi se zapisuje DCCCXCVI a řeckými číslicemi ωϟϝʹ nebo ωϟϛʹ. Následuje po čísle osm set devadesát pět a předchází číslu osm set devadesát sedm.\n\n896 je\n\n\n\n"}
{"id": "1568790", "url": "https://cs.wikipedia.org/wiki?curid=1568790", "title": "Filip Lichý", "text": "Filip Lichý\n\nFilip Lichý (* 25. ledna 2001, Banská Bystrica) je slovenský fotbalový záložník a mládežnický reprezentant, od roku 2019 hráč A-týmu slovenského mužstva ŠK Slovan Bratislava. Může hrát prakticky kdekoliv ve středu pole, v dorostu nastupoval i v útoku.\n\nSvoji fotbalovou kariéru začal v Dukle Banská Bystrica, odkud v mládeži přestoupil do žáků Slovanu Bratislava. Na podzim 2019 se propracoval do seniorské kategorie, kde debutoval v rezervě tehdy působící ve druhé nejvyšší slovenské soutěži. \n\nV průběhu zimní přípravy na jarní část ročníku 2019/20 trénoval s prvním týmem, se kterým odletěl i na soustředění do Turecka. Později s A-mužstvem podepsal svoji první profesionální smlouvu. Ligový debut za \"áčko\" absolvoval ve 20. kole hraném 22. února 2020 proti klubu AS Trenčín (výhra 2:0), když v 83. minutě nahradil na hrací ploše Dávida Holmana. \n\nFilip Lichý je mládežnickým reprezentantem Slovenska. Nastupoval nebo stále ještě hraje za výběry do 17, 18 a 19 let. V kategorii U19 je kapitánem.\n"}
{"id": "1568793", "url": "https://cs.wikipedia.org/wiki?curid=1568793", "title": "Steinwandkogel", "text": "Steinwandkogel\n\nSteinwandkogel (2132 m n. m.) je hora v Rottenmannských Taurách na území rakouské spolkové země Štýrsko. Nachází se v bočním hřebeni, který vybíhá z hory Zinkenkogel (2233 m) směrem na jihovýchod. Na severozápadě sousedí se samotným Zinkenkogelem a na jihovýchodě s horou Schüttnerkogel (2170 m). Severovýchodním směrem vybíhá ze Steinwandkogelu krátká boční rozsocha s vrcholem Gamshöhe (2028 m). Severní svahy hory klasají do doliny Pölskar, východní do doliny Gamskar a jihozápadní do údolí potoka Authalbach.\n\n\n\n"}
{"id": "1568795", "url": "https://cs.wikipedia.org/wiki?curid=1568795", "title": "Schüttnerkogel", "text": "Schüttnerkogel\n\nSchüttnerkogel (2170 m n. m.) je hora v Rottenmannských Taurách na území rakouské spolkové země Štýrsko. Nachází se v bočním hřebeni, který vybíhá z hory Zinkenkogel (2233 m) směrem na jihovýchod. Na severozápadě sousedí s vrcholem Steinwandkogel (2132 m) a na jihovýchodě s vrcholem Bruderkogel (2299 m). Severnovýchodním směrem vybíhá z hory krátká boční rozsocha s vrcholem Kohlmeisriedel (1995 m). Severní svahy Schüttnerkogelu klesají do doliny Gamskar, východní do doliny Lackneralm a jihozápadní do údolí potoka Authalbach.\n\n\n\n"}
{"id": "1568800", "url": "https://cs.wikipedia.org/wiki?curid=1568800", "title": "Anders Berntsen Mol", "text": "Anders Berntsen Mol\n\nAnders Mol také Anders Berntsen Mol (* 2. července 1997 Stord) je norský plážový volejbalista. Je držitelem několika cenných kovů z turnajů světové série a také několika individuálních a týmových ocenění.\n\nJelikož ho jeho rodiče vždy vedli ke sportu, začal hrát plážový volejbal jako teenager. Spolu s Martinem Olimstadem se v roce 2013 zúčastnil mistrovství Evropy do 18 let v Maladzečně. Mezi lety 2014 až 2017 hrál spolu se svým bratrancem Mathiasem Berntsenem několik celostátních i mezinárodních turnajů. Stali se v Larnace v roce 2015 evropskými šampiony do 20 let a později v roce 2017 vicemistry Evropy do 22 let. Nejlepšími výsledky těchto spolu hrajících bratranců byly 9. místo z 5hvězdičkového turnaje světové série v chorvatské Poreči a bronzová medaile z 2hvězdičkového turnaje konaného v portugalském Espinhu. V roce 2016 ovládl Anders Mol znovu evropský šampionát do 20 let v Atlantě, tentokrát však po boku Alexandra Soruma. Od konce roku 2016 tvoří Mol pár s Alexandrovým bratrem, Christianem Sørumem. Spolu skončili 9. na majoru v Klagenfurtu a stali se mistry Evropy do 22 let v řeckém městě Soluň. V roce 2017 se umístili na 9. místě na majoru v Gstaadu , zvítězili na CEV Masters v Lublani a vypadli ve čtvrtfinále evropského šampionátu v Jūrmale. Navíc vyhrál cenu pro nejlepšího Nováčka na tour. V následujícím roce 2018 skončilo duo Mol/Sørum 5. na 4hvězdičkovém turnaji v Den Haagu. Následovalo několik dalších výsledků v Top 10, včetně 5. místa v Sia-menu, 2. místa v Itapemě, 5. místa v Espinhu a vítězství na majoru v Gstaadu. V červenci vyhráli mistrovství Evropy v Nizozemsku. Také vyhráli další major ve Vídni a stali se světovými jedničkami, když nenašli přemožitele v 19 zápasech v řadě. Nakonec vyhráli i Finále světové tour konané v Hamburku a získali tak čtvrté zlato v řadě.\n\nDvojice dominovala i následující sezóně 2018/2019, když Norové vyhráli 4hvězdičkové turnaje v Las Vegas, Itapemě, Jinjiangu, Ostravě a byli druzí v Varšavě. Na světovém šampionátu v Hamburku podlehli v semifinále domácímu týmu Thole/Wickler, poté však byli v boji o bronz úspěšní. Na následujících turnajích v Gstaadu, Tokiu a ve Vídni již znovu nenašli lepšího soupeře. Také se jim podařilo obhájit titul na evropském šampionátu v Moskvě.\n\nAnders Mol také hrál klasický volejbal a v roce 2016 byl součástí Norského národního týmu mužů do 20 let. V sezóně 2016/17 se stal vicemistrem Belgie a také si zahrál v Lize mistrů.\n\nCelá Molova rodina se věnuje volejbalu/plážovému volejbalu.\n\n\nJeho spoluhráčem je Christian Sandlie Sørum, který je zároveň rodinným přítelem. Trenéry jsou Molovi rodiče Kåre a Merita Mol a Mathiasův otec Jetmund.\n\nTato celá norská skupina si říká Beachvolley Vikings. Pod touto přezdívkou je lze najít na sociálních sítích jako je Facebook, Instagram nebo Youtube, kde přibližují svět plážových volejbalistů.\n"}
{"id": "1568802", "url": "https://cs.wikipedia.org/wiki?curid=1568802", "title": "Milan Slepička", "text": "Milan Slepička\n\nMilan Slepička (* 10. ledna 1939 Pardubice) je český herec a dabér. Známým se stal rolí Dietmara Huhna v seriálu \"Kobra 11\" . \n\nMilan Slepička se narodil v roce 1939 v Pardubicích. V minulosti hodně brigádničil, aby si vydělal na živobytí. Byl uklízečem na fakultě, griloval klobásy na koupališti, přidával na stavbě... Později se z něj stal herec. Je členem kladenského divadla a alternuje v \"Laterně magice\" v představení \"Vidím nevidím\". Známý se stal dabingem v seriálu Kobra 11 a také televizní soutěží Big Brother. Daboval roli Starosty Quimbyho v seriálu Simpsonovi. Milan Slepička v interview pro \"Parlamentní listy\" vyjádřil v roce 2011 svoji výraznou nespokojenost s politikou . Proto vznik tento článek na parlamentních novinách. Komunistům utekl Milan Slepička do Československé strany socialistické. Teď zde již není. Milan slepička si také prošel vážným zdravotním stavem v roce 2011.\n\n\n\n\n\n"}
{"id": "1568804", "url": "https://cs.wikipedia.org/wiki?curid=1568804", "title": "...a co Rock 'n' Roll !!!", "text": "...a co Rock 'n' Roll !!!\n\n...a co Rock 'n' Roll !!! je třetí studiové album české rockové skupiny Katapult, které vyšlo v roce 1989 u vydavatelství Supraphon. Album bylo nahráváno od prosince 1988 do února 1989. Vůbec poprvé skupina použila do svých písní (pro ni netypický) syntezátor. Píseň \"Neříkej, že je to láska\" pochází již z roku 1983, kdy skupina nové písně prezentovala na koncertním programu \"Hrajeme dál\". Na CD reedici z roku 2000 album vyšlo společně s následujícím albem \"Taste of Freedom.\" \n\nStrana B\n\n\n"}
{"id": "1568805", "url": "https://cs.wikipedia.org/wiki?curid=1568805", "title": "897 (číslo)", "text": "897 (číslo)\n\nOsm set devadesát sedm je přirozené číslo. Římskými číslicemi se zapisuje DCCCXCVII a řeckými číslicemi ωϟζ'. Následuje po čísle osm set devadesát šest a předchází číslu osm set devadesát osm.\n\n897 je\n\n\n\n"}
{"id": "1568817", "url": "https://cs.wikipedia.org/wiki?curid=1568817", "title": "An Lu-šan", "text": "An Lu-šan\n\nAn Lu-šan (, asi 703 – 29. ledna 757) byl tchangský generál sogdsko-turkického původu. Dosáhl velení nad vojsky severovýchodní Číny se sídlem ve Fan-jangu (dnešní Peking); v polovině 50. let ztratil důvěru tchangské vlády, proto se roku 755 vzbouřil v povstání An Lu-šana a začátkem roku 756 prohlásil císařem říše Jen. Jeho armády obsadily severovýchod Číny a také obě hlavní města tchangské říše, Luo-jang a Čchang-an, poté se však jejich postup zastavil. An Lu-šan mezitím ztratil zrak a jeho okolí trpělo jeho vznětlivostí, nakonec koncem roku 757 se jeho nejstarší žijící syn An Čching-sü, obávající se o svůj život (protože An Lu-šan dával přednost jednomu z mladších synů, An Čching-cheovi, spojil s otcovými generály a An Lu-šana zavraždili. An Čching-sü se poté stal novým jenským císařem.\n\nPříjmení An Lu-šana, An, dávali tehdejší Číňané Sogdijcům z Buchary, čínsky nazývané An-kuo (). Lu-šan je nejspíše čínský přepis sogdijského jména Rochšan, „Zářící“.\n\nAn Lu-šan byl synem turkické matky z rodu Ašide, druhého nejvlivnějšího rodu druhého turkutského kaganátu, v moci ustupujícímu pouze vládnoucímu rodu Ašina, a sogdského otce. Jeho otec An Jen-jen zřejmě přišel do turkické stepi nikoliv ze Sogdiany (sogdské vlasti ve střední Asii), ale z Ordosu, kde na přelomu 7. a 8. století žila početná sogdská komunita, k jejíž správě zřídila tchangská vláda šest krajů. An Jen-jen zaujímal ve východoturkutském kaganátu vysoké postavení, roku 716 však rodina neuspěla v mocenských střetech v kaganátu a prchla do říše Tchang. Totiž roku 716 po úmrtí Kapaghan-kagana zlikvidoval jeho rodinu astoupence ve státním převratu jeho synovec Bilge-kagan, který se tím stal novým vládcem východoturkutského kaganátu. Rodina An Lu-šana zřejmě patřila k stoupencům zemřelého kagana. O An Jen-jenovi se prameny dále nezmiňují, zřejmě zemřel a An Lu-šana vychovávali příbuzní, a sice strýc An Po-ču. An Lu-šan tak vyrůstal společně se strýcovými syny, svými bratranci S’-šunem a Jüan-čem. An Po-ču sloužil v tchangské armádě, k roku 742 zastával generálskou funkci \"tu-č’ ping-ma-š’\" (velitele odpovědného za proviant a koně) ve štábu \"ťie-tu-š’\" (vojenského guvernéra) oblasti Che-si, bojoval s Tibeťany. Pod An Po-čuem sloužili i jeho synové, a mimo jiné i důstojník turkicko-chotanského původu Ke-šu Chan který později dosáhl vysokých hodností a zahynul v povstání An Lu-šana.\n\nPodle tradičního podání An Lu-šan v mládí působil na pohraničních trzích jako tlumočník (a zloděj a násilník), za krádež ovce byl generálem Čang Šou-kuejem odsouzen k trestu smrti, ale svou nebojácností dosáhl omilostnění a zařazení do vojska. V armádě se vyznamenal, rychle postupoval a záhy dosáhl generálské hodnosti. Kanadský sinolog Edwin Pulleyblank příběh odmítl s tím, že jde o nevěrohodné klišé o hrdinovi, který začínal z nízkého postavení kriminálníka, navíc v paralelním příběhu přisouzené i Š’ S’-mingovi (An Lu-šanův generál, který svrhl An Lušanova syna a nástupce a převzal vládu nad povstaleckým státem). Naproti tomu francouzský historik Étienne de la Vaissière miní, že An Lu-šan tlumočníkem na pohraničních trzích být i mohl, tchangští historiké ostatně zdůrazňují jeho jazykové znalosti (údajně ovládal šest jazyků), za zajímavější však má, že čínští tchangští historikové pokládali tlumočníka za typicky sogdskou profesi.\n\nAn Lu-šan zřejmě, stejně jako synové An Po-čua, také od mládí sloužil v tchangské armádě. Roku 733 utrpěla tchangská vojska na severovýchodě porážku od Kitanů. Tchangská vláda reagovala přeložením do kritického regionu generála Čang Šou-kueje, který úspěšně bojoval s Tibeťany jako \"ťie-tu-š’\" Lung-jou od roku 729. Při následném tažení Čang Šou-kueje proti Kitanům a Tatabům téhož roku 733 se An Lu-šan vyznamenal a císař Süan-cung ho jmenoval do generálské funkce zástupce \"ťie-tu-š’\" v Jou-čou (tedy Čang Šou-kueje). V bojích s Kitany se vyznamenal se i ve válečné sezóně 734, kdy byli Kitani tak rozbiti, že následující rok zůstala hranice klidná. V letech 733–735 se účastnil války se státem Parhe v jižním a jihovýchodním Mandžusku. Roku 736 An Lu-šan utrpěl těžkou porážku od Kitanů a byl odsouzen k smrti. Podařilo se mu získat milost, ztratil však své tituly a postavení. Během několika měsíců je však získal zpět jako odměnu za opětovné úspěchy v bojích. V následujících letech válčil na hranici a postupoval ve funkcích, přitom se mu podařilo nezaplést se do skandálu Čang Šou-kueje (odvolaného roku 739 poté, co vyšlo najevo, že neúspěšné tažení svého generála falešně vydával za úspěšné a podplatil eunušského inspektora vyšetřujícího dění).\n\nRoku 742 byl přijat císařem, obdržel hodnost \"piao-čch’ ta ťiang-ťün\" („velký generál chrabré kavalérie“) a povýšen na \"ťie-tu-š’\" Pching-lu, 744 i Jou-čou (přejmenovaného na Fan-jang) a od roku 751 ještě Che-tungu. Kromě roku 750 obdržel navíc úřad komisaře civilní správy (\"cchaj-fang čchu-č’ š’\") Che-peje, a roku 754 úřad komisaře císařských stájí pro pastviny v oblasti Lung-jou. Povýšení An Lu-šana bylo součástí politiky Li Lin-fua, který v letech 734–753 stál v čele tchangské vlády. Li Lin-fu se v zájmu upevnění svých mocenských pozic snažil vytlačit své oponenty z úřadů vojenských guvernérů \"ťie-tu-š’\". Zprvu sám spojil své funkce v metropoli s úřadem \"ťie-tu-š’\" Che-si a Lung-jou a svého soupence nechal jmenovat \"ťie-tu-š’\" Šuo-fangu, přičemž funkci \"ťie-tu-š’\" fakticky vykonávali jejich zástupci. Dohled nad pohraničními armádani prostřednictvím zástupců se však ukázal neefektivním a Li Lin-fu se proto rozhodl do úřadů \"ťie-tu-š’\" jmenovat úspěšné generály nečínského původu, kteří by zlepšili obranu říše ale nepředstavovali pro něj politické rivaly usilující o jeho nahrazení. Postupně tak prosadil jmenování An Lu-šana do čela tří regionů severovýchodu, zatímco na severu a severozápadě se \"ťie-tu-š’\" Che-si stal An Š’-šun, (roku 747) \"ťie-tu-š’\" Lung-jou Ke-šu Chan a téhož roku \"ťie-tu-š’\" An-si Korejec Kao Sien-č’. Roku 750 byl pak An S’-šun přeložen do Šuo-fangu a roku 753 Ke-šu Chan k Lung-jou dostal ještě i Che-si. Velení nad vojsky severozápadního, severního a severovýchodního pohraničí od střední Asie po Koreu se tak ocitlo v rukách generálů nečínského původu.\n\nMoc a vliv An Lu-šana se zakládala na velikosti podřízených vojsk, která měla na 200 tisíc mužů, přičemž zvláště se opíral o naprosto loajální osmitisícový elitní sbor svých „adoptivních synů“. Ve své funkci vojenského guvernéra \"ťie-tu-š’\" severovýchodního pohraničí měl úzké styky s obchodníky účastnícími se pohraničních trhů, vesměs Sogdy. Podle tradičního podání přibližně od roku 743 využíval těchto styků k zajištění zdrojů pro povstání. De la Vaissière to vnímá jako potvrzení vzájemného propojení turkicko-sogdského prostředí pohraničních vojsk s prostředím sogdských obchodních sítí v tchangské Číně, propojení a splývání, které posílilo nečínský charakter obého a vyústilo v proticizineckou reakci Číňanů během a po povstání An Lu-šana.\n\nUdržoval dobré vztahy s Li Lin-fuem a před čchanganským dvorem si pěstoval obraz přímého až hrubého a neotesaného barbara, vzdáleného od soupeření dvorských klik, proto se udržel ve funkcích při pádu Čang Šou-kueje i při rozbití skupiny kolem kancléře kanceláře Men-sia a císařova bratrance Li Š’-č’ho v letech 746–747, a to přestože Li Š’-č’ a další postižení sloužili společně s An Lu-šanem na severovýchodní hranici. Roku 746 opět úspěšně válčil s Kitany a Tataby a následujícího roku obdržel další čestné tituly a vyznamenání. Jeho postavením neotřásla ani katastrofa roku 751, kdy Tatabové zničili jeho šedesátitisícové vojsko. Přízeň Li Lin-fua a císařovu důvěru doplňovala podpora císařovy nejoblíbenější konkubíny Jang Kuej-fej, kterou byl dokonce adoptován. Po smrti Li Lin-fua koncem roku 752 v tchangské vládě získal převahu hlavní ministr Jang Kuo-čung, příbuzný Jang Kuej-fej. Jang Kuo-čung An Lu-šanovi nevěřil, přesto si An Lu-šan ještě nějakou dobu udržel důvěru panovníka. Při An Lu-šanově návštěvě Čchang-anu začátkem roku 754 ho dokonce císař Süan-cung navrhl na hlavního ministra, to jest do stejného postavení, jako měl Jang Kuo-čung, což se Jang Kuo-čungovi podařilo zmařit na poslední chvíli poukazem na An Lu-šanovu negramotnost. Záležitost generála a ministra jen ještě více znepřátelila. Po An Lu-šanově odjezdu, ve snaze o získání důkazů o jeho zradě, Jang Kuo-čung začal zatýkat generálovy stoupence v Čchang-anu. Napjaté vztahy mezi nejmocnějším generálem a nejmocnějším politikem říše přetrvávaly i roku 755, přičemž o Jangových krocích proti němu An Lu-šana zpravoval jeho nestarší syn An Čching-cung žijící u císařského dvora. V létě 755 už An Lu-šan z obavy o svůj život odmítl přijet do Čchang-anu na svatbu An Čching-cunga. Koncem roku o An Lu-šanově věrnosti začal pochybovat už i císař.\n\nV prosinci 755, poté co se dozvěděl, že ztratil podporu panovníka, se nakonec An Lu-šan vzbouřil. Prohlásil, že mu císař přikázal svrhnout Jang Kuo-čunga a 16. prosince 755 vyrazil z Fan-jangu na jih s asi 150 tisíci muži.\n\nNa vzpouru císař Süan-cung reagoval zahájením odvodů v Che-tungu a okolí Luo-jangu, jmenováním zkušeného generála Feng Čchang-čchinga velitelem armády soustřeďované v Luo-jangu a popravou An Čching-cunga. An Lu-šanův příbuzný An Š’-šun byl odvolán z místa \"ťie-tu-š’\" Šuo-fangu (území severně od Čchang-anu a Ordos). Jeho místo zaujal dosavadní An Š’-šunův podřízený Kuo C’-i, úspěšný generál z prominentní čínské úřednické rodiny a novým \"ťie-tu-š’\" Che-tungu byl jmenován další bývalý An Š’-šunův podřízený, kitanský generál Li Kuang-pi.\n\nAn Lu-šan zatím bez odporu prošel Chu-pejem a přitáhl k Žluté řece. Feng Čchang-čching nechal strhnout hlavní most přes řeku v Che-jangu, nicméně 8. ledna 756 rebelové řeku překročili více po proudu, severovýchodně od Luo-jangu, a obsadili blízké Pien-čou (dnešní Kchaj-feng) na Velkém kanálu. Tím přerušili dodávky potravin z jihu, na nichž bylo závislé zásobování obou hlavních měst. Poté pochodovali na Luo-jang. Feng Čchang-čching se s narychlo shromážděnými 60 tisíci odvedenci pokusil zablokovat postup rebelů v průsmyku Chu-lao, ale jeho armáda byla povstalci snadno rozprášena. Po dvou dalších bitvách rebelové 19. ledna obsadili Luo-jang a Feng ustoupil na západ do Šan-čou, na půl cestě do Čchang-anu, kde se spojil s padesátitisícovou armádou Kao Sien-č’ho. Oba generálové se rozhodli ustoupit více na západ a opevnit se v průsmyku Tchung, zatímco hlavní síly povstalců postoupily do Šan-čou a utábořily se tam. Dozírající eunuch Pien Ling-čcheng Feng Čchang-čchinga a Kao Sien-čho’ ve své zprávě zkritizoval za paniku při ústupu do Tchungského průsmyku, načež císař nechal oba generály popravit. Velitelem všech vládních vojsk v čchanganském regionu (Kuan-čungu) byl pak jmenován Ke-šu Chan, navzdory jeho špatnému zdraví, kvůli kterému mohl vykonávat funkci jen v omezené míře. Ke-šu Chan dosud velel vojskům na severozápadní hranici, od 747 byl \"ťie-tu-š’\" Lung-jou a od roku 753 i Che-si. Ke-šu Chan s sebou přivedl většinu svých hraničářů, 80 tisíc mužů. V průsmyku Tchung pak s dalšími posilami soustředil 200 tisíc vojáků.\n\nAn Lu-šan zatím zůstával v Luo-jangu a 5. února 756, na čínský nový rok, se prohlásil císařem říše Velká Jen a sestavil vlastní vládu. Následníkem trůnu jmenoval svého druhého syna An Čching-süa, nejstarší An Čching-cung žijící v Čchang-anu byl totiž po zahájení povstání tchangskými úřady popraven, společně s An Čching-süovou matkou.\nPostup vedlejších armád rebelů z Pien-čou na východ a jihovýchod zastavila úspěšná obrana místních tchangských úředníků. Z Luo-jangu vyrazil další oddíl povstalců jihozápadním směrem na Teng-čou, kde však tamní správce Lu Kuej dostal pod své velení značné síly nabrané mezi nečínskými kmeny z Ling-nanu a Čchien-čungu (dnešní provincie Kuang-tung a Kuej-čou). Povstalci ho v Teng-čou oblehli, ale po příchodu posil z Čchang-anu je na jaře 756 vytlačil zpět na sever k Žluté řece. Současně na severu Che-tungu povstalci neuspěli při pokusu postoupit na západ a proniknout na sever Ordosu. Tchangská armáda Kuo C’-iho je vrhla zpět.\n\nNejvětší problémy měli povstalci v Che-peji. Při rychlém průchodu regionem jej totiž dostatečně nezabezpečili. Během několika týdnů na počátku roku 756 se místní protchangští úředníci zorganizovali a v únoru 756 s 200 tisíci muži domobrany ovládli téměř celý Che-pej kromě severu kolem Fan-jangu a jihu v dosahu posádky Luo-jangu, čímž přerušili spojení rebelů s jejich základnou na severu. An Lu-šan vyslal do Che-peje armádu pod velením Š’ S’-minga. Ten, s pomocí současného útoku povstaleckých sil z Fan-jangu, porazil tchangské loajalisty v Cheng-čou na západě Che-peje a obnovil spojení s Fan-jangem, nicméně zbytek Che-peje zůstal pod kontrolou protchangských sil.\n\nOd března do července 756 probíhali v Che-peji těžké boje se střídavými úspěchy mezi místní protchangsko domobranou podpořenou tchangskými armádami Li Kuang-piho, Kuo C’-iho útočícími ze západu, z Che-tungu, a jenskými oddíly, především armádou Š’ S’-minga. Povstalci přitom nebyli schopni udržet spojení mezi svou základnou ve Fan-jangu a Luo-jangem. Ke-šu Chan zatím vyčkával v opevněném průsmyku Tchung a sledoval neúspěchy rebelů v Che-peji. Povstalci se po ztrátě většiny Che-peje nacházeli v těžké situaci, An Lu-šan byl v Luo-jangu oddělen od své základny na severu, rozšířit ovládané území jihozápadním, jižním ani jihovýchodním směrem se mu nepodařilo, a proto dokonce zvažoval ústup „domů“ na sever do Fan-jangu.\n\nPod dojmem zpráv o neúspěších a demoralizaci povstalců císař přikázal Ke-šu Chanovi zaútočit na Šen-čou a Luo-jang. Ke-šu Chan se odmítl vzdát výhody opevněné pozice, podpořili ho i Li Kuang-pi a Kuo C’-i. Na naléhání Jang Kuo-čunga však císař rozkaz opakoval a Ke-šu Chanovi nezbylo než jej splnit. V polovině července vytáhl proti rebelům ale po dvou dnech byla jeho armáda zaskočena a rozprášena v bitvě u Ling-pao. Sám Ke-šu Chan padl do zajetí a po několika měsících byl popraven. Katastrofální porážka tchangské armády jedním rázem zvrátila strategickou situaci. Povstalci obsadili průsmyk Tchung a mezi nimi a Čchang-anem nebyl nikdo, kdo by se jim mohl postavit na odpor.\n\nCísař Süan-cung reagoval útěkem do S’-čchuanu. Na cestě, v Ma-wej západně od Čchang-anu, vzbouření vojáci doprovodu zabili Jang Kuo-čenga a donutili císaře souhlasit s popravou Jang Kuej-fej. Süan-cung poté pokračoval na jihozápad a usadil se v s’čchuanském I-čou (dnešní Čcheng-tu), zatímco jeho syn, korunní princ, odešel na severozápad do Ling-wu na Žluté řece. Zde se 12. srpna prohlásil za císaře (znám je jako Su-cung). Vzhledem k diskreditaci režimu jeho otce, byl nový císař tchangskými loajalisty bez problémů uznán. Poté, co se to dozvěděl, i Süan-cung uznal jeho povýšení.\n\nRebelové mezitím obsadili Čchang-an, zatímco tchangská armáda v Che-peji ustoupila na západ, k ochraně nového císaře. Su-cung a jeho dvůr se soustředil na znovudobytí Čchang-anu. Tchangské pokusy o útok v čchanganské oblasti na podzim 756 a na jaře 757 ale skončily s velkými ztrátami neúspěchem. Rebelové sice odrazili tchangská vojska, nerozšířili však významně své území a jejich pokusy o obsazení jižní Číny ztroskotaly na úspěšné obraně tchangských loajalistů.\n\nAn Lu-šanovo zdraví nebylo roku 756 dobré a začátkem roku 757 se ještě zhoršilo. Trpěl svou tloušťkou, kvůli které stěží mohl chodit, kožními vyrážkami, takřka oslepl. Na nemoc reagoval násilnickým a vznětlivým chováním, trestal a popravoval podřízené za nepatrné přestupky. Jeho nejbližší důvěrníci, kteří trpěli jeho náladami, generál Jen Čuang a eunuch Li Ču-er se proto spojili s An Čching-süem a rozhodli se An Lu-šana zavraždit. An Čching-sü se totiž ve svém postavení následníka necítil jistý, protože An Lu-šan jmenoval císařovnou svou oblíbenou manželku paní Tuan a An Čching-sü čekal, že ztratí své postavení ve prospěch jejího syna An Čching-ena. Dne 29. ledna 757 tak Jen Čuang a An Čching-sü hlídali dveře An Lu-šanova pokoje v paláci v Luo-jangu, zatímco Li Ču-er vnikl dovnitř místnosti a slepého císaře zabil.\nNa trůn říše Jen poté nastoupil An Čching-sü, který však neměl otcovu autoritu. Bývalé An Lušanovo okolí v Luo-jangu nového povstaleckého císaře podpořilo, ale generálové An Lu-šanovy generace velící posádkám v Che-peji, včetně Š’ S’-minga, se ke svému novému císaři stavěli chladně. An Čching-sü byl dobrý bojovník a výtečný jezdec a střelec, ale nevynikal vůdčími schopnostmi, jeho vládu proto zpočátku řídil Jen Čuang (který koncem roku 757, po ztrátě Čchang-anu a Luo-jangu, přešel na tchangskou stranu) a poté další generálové. Po dvou letech, roku 761, Š’ S’-ming zavraždil An Čching-süa i s jeho nejvěrnějšími stoupenci a sám se prohlásil císařem státu Velká Jen.\n\n"}
{"id": "1568825", "url": "https://cs.wikipedia.org/wiki?curid=1568825", "title": ".cern", "text": ".cern\n\n.cern je doménou nejvyšší úrovně pro Evropskou organizaci pro jaderný výzkum (CERN). Byla zaregistrována 13. srpna 2014. \n"}
{"id": "1568827", "url": "https://cs.wikipedia.org/wiki?curid=1568827", "title": "Míla Reymonová", "text": "Míla Reymonová\n\nMíla Reymonová, vlastním jménem Milena Rejmonová, (3. října 1907 – ????) byla divadelní a filmová herečka, houslistka. Po roce 1937 emigrovala do Anglie, později žila v Americe. V Anglii natočila i několik filmů (\"Setkání v Alžíru\" – 1944) aj.\n\n\n"}
{"id": "1568828", "url": "https://cs.wikipedia.org/wiki?curid=1568828", "title": "898 (číslo)", "text": "898 (číslo)\n\nOsm set devadesát osm je přirozené číslo. Římskými číslicemi se zapisuje DCCCXCVIII a řeckými číslicemi ωϟη´. Následuje po čísle osm set devadesát sedm a předchází číslu osm set devadesát devět.\n\n898 je\n\n\n\n"}
{"id": "1568829", "url": "https://cs.wikipedia.org/wiki?curid=1568829", "title": "Ferdinand Potůček", "text": "Ferdinand Potůček\n\nFerdinand Potůček (1866–?) byl český architekt žijící přelomu 19. a 20. století.\n\n\nVe dnech 1. 11. 2016 – 30. 11. 2016 se v Krajské knihovně v Pardubicích konala výstava dokumentů a fotografií „\"Ing. arch. Ferdinand Potůček – 150. výročí narození“.\"\n"}
{"id": "1568831", "url": "https://cs.wikipedia.org/wiki?curid=1568831", "title": "Fritz Lederer", "text": "Fritz Lederer\n\nFritz Lederer (22. dubna 1878 Kynšperk nad Ohří – 19. května 1949 Cheb) byl malíř a grafik pocházející z židovské rodiny usazené v Kynšperku nad Ohří.\n\nStudoval malířství na akademii ve Výmaru, dále studoval a působil v Paříži a Berlíně. Za první světové války bojoval na italské frontě v rakouskouherské armádě. V letech 1944–1945 vězněn v Terezíně. Po válce se vrátil do rodného Kynšperku, kde působil v bytě po svém zemřelém bratrovi Karlovi, v městské brance a přilehlém domě. Zde se mimo jiné staral o Karlovu sbírku lidového nábytku (kterou následně i rozšiřoval). Zemřel v chebské nemocnici a jako poslední byl pohřben na kynšperském židovském hřbitově.\n\n"}
{"id": "1568833", "url": "https://cs.wikipedia.org/wiki?curid=1568833", "title": "Pavel Liška (zpěvák)", "text": "Pavel Liška (zpěvák)\n\nPavel Liška (31. července 1941 – 30. prosince 2018) byl československý zpěvák, neodmyslitelně spojený s obdobím normalizace. \n\nPavel Liška byl od dětsví umělecky ovlivňován svým otcem, zpěvákem kvarteta Nezbední bakaláři a dědečkem Janem Liškou, hercem nynějšího Divadla ABC. Vyučil se soustružníkem pro laboratorní přístroje a poté absolvoval dopravní průmyslovku. Po vojně udělal konkurz do divadélka Paradox, ze kterého odešel zpívat do baru Alhambra, odkud přešel k Orchestru Karla Duby. V roce 1967 se skupinou „Star Club“ poprvé zpíval na setkání mládeže v Sovětském svazu, kde v roce 1969 absolvoval turné s Richardem Adamem. Dále prošel několika skupinami, až se v roce 1973 spojil s dívčí vokální skupinou Jezinky. S touto skupinou absolvoval řadu turné, zejména po zemích tehdejšího Sovětského svazu a dalších zemích východního bloku, což mu vyneslo atribut „zpívající vyslanec socialistického přátelství“. \n\nV roce 1984 se oženil s Bobinou Ulrichovou a v roce 1991 se jim narodil syn Pavel. Z prvního manželství měl dceru Karolínu (* 1973). \n\nPo roce 1989 prudce opadla Liškova popularita, a tak záhy ukončil koncertní činnost. Manželka Bobina zdědila po matce činžovní dům v Praze na Smíchově, kde si zřídili denní bar „Paolino“. V roce 1995 utrpěl mozkovou příhodu, po které ochrnul na levou polovinu těla. Díky rehabilitaci a péči manželky se jeho stav postupně zlepšil. Zemřel 30. prosince 2018 a byl pohřben do rodinné hrobky na Vyšehradě.\n\nPrvní album Liškovi vyšlo už v roce 1971 v SSSR u tamní firmy Melodia. Od roku 1972 mu v Československu vyšlo několik LP.\n\nV roce 2011 vyšlo CD \"Báječný víkend\" (pod stejným názvem jako poslední vinylové LP) a po zpěvákově smrti vyšlo v únoru 2019 kompilační dvojalbum (2 CD) \"Lásky dávné, já se loučím\".\n"}
{"id": "1568839", "url": "https://cs.wikipedia.org/wiki?curid=1568839", "title": "899 (číslo)", "text": "899 (číslo)\n\nOsm set devadesát devět je přirozené číslo. Římskými číslicemi se zapisuje DCCCXCIX a řeckými číslicemi ωϟθ´. Následuje po čísle osm set devadesát devět a předchází číslu devět set.\n\n899 je\n\n\n\n"}
{"id": "1568844", "url": "https://cs.wikipedia.org/wiki?curid=1568844", "title": "Liptonovo sídlo", "text": "Liptonovo sídlo\n\nLiptonovo sídlo ( ) je vyhlídkové místo, které se nachází v Poonagalských horách, v bujné vegetaci ve střední části Srí Lanky. Tyto plantáže jsou považovány za jedno z nejkrásnějších míst, které lze na Srí Lance navštívit.\n\nToto místo proslavil sir Thomas Lipton nejen svými továrnami na zpracování čaje, ale především díky své oblíbené vyhlídce, z které pozoroval své plantáže. Vyhlídku lze navštívit ze dvou větších, turisticky atraktivních měst. Jedním z nich je město Ella, odkud cesta zabere dvě hodiny. Pokud turista volí rychlejší trasu, vyrazí z města Happutale.\n\nNež Sir Thomas Lipton založil čajovou továrnu na Srí Lance, začínal jako menší obchodník s obchody s potravinami. Protože chtěl zlepšit kvalitu svého zboží, začal cestovat, aby objevil co nejkvalitnější produkty. Jedním z nich byl právě čaj, který začal v roce 1890 pěstovat na vrcholcích hor Srí Lanky. Jeho vizí bylo prodávat ho v co nejpraktičtějším balení, v náležité kvalitě a za přijatelnou cenu. To se mu podařilo a vytvořil nejznámější Liptonský čaj. Právě ten je pěstován i v nynější době na vrcholcích Srílanských hor.\n\nNa vrcholku plantáží se nachází vyhlídkový bod s bronzovou sochou sira Thomase Liptona.\n"}
{"id": "1568847", "url": "https://cs.wikipedia.org/wiki?curid=1568847", "title": "Arcidiecéze Caesarea Palestinská", "text": "Arcidiecéze Caesarea Palestinská\n\nArcidiecéze Caesarea Palestinská je titulární diecéze římskokatolické církve na území Izraele.\n\nCaesarea Přímořská je místo známé z Nového zákona, kde hlásal evangelium jáhen Filip (Skt 8,40). Žil zde také římský setník Kornélius, kterého obrátil apoštol Petr a který měl být druhým caesarejským biskupem. \n\nCaesarea byla již od 2. století metropolitní arcidiecézí s jurisdikcí nad celou Palestinou a byla přičleněna k Antiochijskému patriarchátu. Poté, co se Jeruzalém na chalcedonském koncilu roku 451 stal patriarchátem, byla Caesarea jednou z jeho metropolí, měla snad až třicet sufragánních diecézí. Konalo se zde několik synodů a koncilů.\n\nCaesarejská teologická škola, založená Origenem, byla známa v celém křesťanském světě. Po perské (612) a arabské (633) okupaci ovšem víme o křesťanech v Caesareji velmi málo. Po velkém schizmatu v roce 1054 se Caesarea stala řeckou pravoslavnou diecézí. Po dobytí křižáky krále Balduina I. roku 1101 se stala latinskou metropolitní arcidiecézí. V roce 1265 bylo město dobyto muslimy, zničeno a již nikdy nebylo obnoveno. Dnes je sídlem titiulárního arcibiskupství latinské církve.\n\nJe velkým problémem rozlišit zejména u titulárních biskupů, zda se nejedná o některou z dalších Cesarejí: \nMezi těmito diecézemi nerozlišují dobře ani historické prameny.\n\n"}
{"id": "1568851", "url": "https://cs.wikipedia.org/wiki?curid=1568851", "title": "Andy Ľupenová", "text": "Andy Ľupenová\n\nAndy Lupenová (*9. února 1998, Trenčín) Je česká modelka slovenského původu. Své fotografie sdílí na Instagramu, buďto jako příspěvky, nebo také příběhy. Kromě toho se také věnuje zpěvu. Roku 2018 vyhrála na soutěži písní první za odzpívání písničky Here Withnout You z filmu Titanic."}
{"id": "1568857", "url": "https://cs.wikipedia.org/wiki?curid=1568857", "title": "1093 (číslo)", "text": "1093 (číslo)\n\nTisíc devadesát tři je přirozené číslo. Římskými číslicemi se zapisuje MXCIII a řeckými číslicemi ,αϟγ´. Následuje po čísle tisíc devadesát dva a předchází číslu tisíc devadesát čtyři.\n\n1093 je\n\n\n\n"}
{"id": "1568864", "url": "https://cs.wikipedia.org/wiki?curid=1568864", "title": "Hawkeye Pierce", "text": "Hawkeye Pierce\n\nBenjamin Franklin „Hawkeye“ Pierce je postava z filmu M*A*S*H a seriálu M*A*S*H. Ve filmu byl hrán Donaldem Sutherlandem a v seriálu Alanem Aldou. \n\nNarodil se a vyrůstal v Nové Anglii, ve fiktivním městě Crabapple Cove v Maine (v prvních dílech však zmiňuje Vermont). Byl jedináček. Během jeho dětství jeho matka zemřela a on zůstal se svým otcem, který je také lékař. Ve filmu je Hawkeye ženatý a má dítě, v seriálu však je svobodný. Přezdívku Hawkeye, jméno postavy z knihy Poslední mohykán, dostal od svého otce, neboť \"„to byla jediná kniha, kterou můj otec kdy přečetl“\". \n\nNavštěvoval vysokou školu v Androscoggin County. V knize a filmu hrál fotbal na vysoké škole, v seriálu však není atletický typ. Po dokončení lékařského vzdělání byl povolán do Army Medical Department of the U.S. Army a byl poslán do 4077th MASH \"(Mobile Army Surgical Hospital – Mobilní armádní chirurgická nemocnice)\" během korejské války. \n\nPierce je velmi dobrý lékař, který zachovává chladnou hlavu a k věcem přistupuje s nadhledem, avšak uvědomuje si krutosti války a je často psychicky vyčerpaný. To dokazuje i jeho výrok, že válka je peklo: \"„Válka je válka a peklo je peklo. Ale z těch dvou je válka mnohem horší. Kdo přijde do pekla? Správně, hříšníci. V pekle nejsou žádné nevinné oběti. Válka je jich plná...“\" Na druhou stranu je to však sukničkář a alkoholik (alkoholem často zahání únavu nebo válku).\n\nHawkeye nemá úctu k vojenským věcem, protože mu překáží při jeho práci, léčení lidí. Na své uniformě nemá odznaky hodnosti, nestará se o ni a bere si ji jen ve chvílích, kdy je mu užitečná (např. při snaze dostat lepší zásobování...). Taktéž nemá rád střelné zbraně a při výkonu funkce důstojníka dne odmítá nosit boční zbraň. Když nařídil plukovník Potter, aby si vzal svou pistoli na cestu do asistenční stanice, při přepadení na silnici raději vypálí z pistole do vzduchu, než aby na útočníky vystřelil.\n"}
{"id": "1568868", "url": "https://cs.wikipedia.org/wiki?curid=1568868", "title": "Waltersdorf (Bad Schandau)", "text": "Waltersdorf (Bad Schandau)\n\nWaltersdorf (označován též jako \"Waltersdorf/Sächs. Schweiz\") je vesnice, místní část města Bad Schandau v německé spolkové zemi Sasko. Nachází se v zemském okrese Saské Švýcarsko-Východní Krušné hory a má obyvatel.\n\nWaltersdorf byl založen ve středověku jako lesní lánová ves. První písemná zmínka pochází z roku 1501, kdy je uváděn jako \"Waltirstorff\". Od roku 1539 byla vesnice farně příslušná ke Königsteinu, od roku 1904 pak k Porschdorfu. V roce 1974 byla do té doby samostatná obec připojena k obci Porschdorf, která se roku 2012 připojila k městu Bad Schandau.\n\nVesnice leží v pískovcové oblasti Saského Švýcarska. Její území zasahuje do národního parku Saské Švýcarsko. V meandru Labe, ke kterému téměř Waltersdorf dosahuje, se nachází stolová hora Lilienstein (415 m). Významným tokem je říčka Polenz protékající od severu k západu území.\n\n\n"}
{"id": "1568872", "url": "https://cs.wikipedia.org/wiki?curid=1568872", "title": "Realfilm.cz", "text": "Realfilm.cz\n\nRealfilm.cz / Opravdový filmový prostor je nezávislý autorský filmový portál a magazín tvořený aktivními filmovými tvůrci od roku 2010. Hlavním posláním a filosofií portálu RealFilm.cz je psát výhradně o filmech kvalitních, zajímavých a prověřených časem. RealFilm.cz nemá klasické hodnocení – ať už formou hvězdiček či procent kvůli přílišné subjektivitě názoru. \n\nRealFilm.cz je mediálním partnerem projektu Ota Hofman 90, který se konal k uctění památky na nedožité narozeniny Oty Hofmana v Liberci, Zlíně, Poděbradech, Třešti a německém Mnichově v rámci kterého vyšla publikace Poutník světem fantazie. Spolupracuje ale i s kiny, distribučními společnostmi audiovizuálního obsahu a pořadateli kulturních akcí a festivalů, za všechny Severský filmový podzim a Severská filmová zima pořádanými Severským filmovým klubem, festivalem 3 Kino, festivalu Kino na hranici v Českém Těšíně a dalších filmových akcí. \n\nRealFilm.cz byl založen Ondřejem Slaninou a Danem Adamem v roce 2010. Ondřej Slanina vymyslel zejména rubriky RETRO & LEGENDY, ve kterých se každou neděli představuje klasický film českého nebo světového filmu, PRŮVODCE FILMEM, sobotní ohlédnutí za filmovým tématem o filmových žánrech, hercích nebo filmovém fenoménu nebo DŮLEŽITÉ FILMY, rubriku o zajímavých filmech, které se vymykají běžnému filmovému konzumu. Daniel Adam se soustředil na rubriku TECHNIKA & FILM a přispíval do pravidelné pondělní rubriky TRAILERY a občasné rubriky KRÁTCE ŘEČENO. Jako filmoví tvůrci a redaktoři společně navštívili MFF Karlovy 2010 a 2011. Od roku 2010 začal RealFilm.cz organizovat filmové kluby, a to v Muzeu Říčany na zámku Stránov a v Baru Bárka v Praze na různá témata. V roce 2011 a 2012 RealFilm.cz natáčel rozhovory se slavnými filmaři Johnem Ottmanem, Peterem Zeitlingerem a Ivanem Trojanem. V této době na RealFilm začali přispívat i další externí redaktoři a na vlastní žádost se začala činnost Daniela Adama utlumovat. Zásadním zlomem bylo zahájení vydávání knih o filmových klasikách, které bylo realizováno skrz filmové nakladatelství Charon media s.r.o. vlastněné Ondřejem Slaninou. Ondřej Slanina je také autorem všech textů do publikací Realfilmu - Slavná světová filmová klasika (2011), Slavná česká filmová klasika (2013) a Česká animovaná klasika (2016). Tyto publikace se setkaly s velkým zájmem u čtenářů, ale i u veřejných knihoven, které si objednávají od roku 2015 besedy na téma filmových klasik. Za všechny konané akce připomeňme besedy ve Dvoře Králové nad Labem, Jihlavě, Brandýse nad Labem a mnohých dalších. Od roku 2013 provozuje web RealFilm.cz společnost Charon media s.r.o. a Ondřej Slanina v něm působí jako šéfredaktor. \n"}
{"id": "1568880", "url": "https://cs.wikipedia.org/wiki?curid=1568880", "title": "Durbachit", "text": "Durbachit\n\nDurbachit je magmatická hornina, hlubinná vyvřelina, řazená k ultradraselným horninám, charakterizovaná jako melanokratní amfibolicko-biotitický či biotiticko-amfibolický syenit, respektive melanokratní varieta porfyrického amfibolicko-biotitického syenitu. K durbachitům typu Čertovo břemeno se řadí i křemenný melasyenit a melagranit. \n\nZ celosvětového hlediska se jedná o velmi specifický až anomální druh horniny. Hlavními minerály jsou draselný živec (ortoklas), plagioklas, biotit, aktinolit, diopsid a intersticiální křemen. Ortoklas a plagioklas bývají v durbachitu zastoupeny prakticky ve stejném poměru, kdežto podíl křemene je velmi malý. Hornina je černé nebo černohnědé barvy se světlými porfyrickými vyrostlicemi alkalických živců. Vyrostlice draselných živců bývají v durbachitu zdvojčatěné podobně jako v případě známých \"karlovarských dvojčat\". Tmavě zbarvené minerály v hornině jsou slídy – aktinolit a biotit, ojediněle též diopsid. \n\nHorninu durbachit poprvé popsal v roce 1892 německý geolog a mineralog Adolf Sauer (1852–1932). V názvu své práce horninu označil jako \"slídnatý syenit\" a pojmenoval ji podle místa výskytu u obce Durbach ve Schwarzwaldu (německá spolková země Bádensko-Württembersko).V Čechách se durbachit vyskytuje zejména ve středočeském plutonu, nejznámější oblastí jeho výskytu je Sedlčansko, konkrétně se především jedná o lokality na rozhraní Středočeského a Jihočeského kraje u Sedlece-Prčice. Podle místa výskytu je typ zdejších durbachitů označován jako \"typ Čertovo břemeno\", toto pojmenování uvedl v geologické literatuře poprvé L. Zelenka v roce 1925. Na Sedlčansku lze nalézt durbachit i na některých chráněných geologických lokalitách, jako jsou například přírodní památky Vrškámen nebo Husova kazatelna. \n\nDurbachity se vyskytují též v třebíčsko-meziříčském masívu (Třebíčský masív, Stařečská pahorkatina), v jihlavském masívu, v masívu Knížecího stolce ve vojenském újezdu Boletice na Šumavě, v Píseckých horách a na dalších místech. \n\nDurbachit je využíván jako stavební a dekorační kámen. Těží se například v kamenolomu u Hrbova, místní části města Polné v okrese Jihlava, v minulosti se durbachit těžil i v nedalekém Dobroutově.\n\n\n\n\n"}
{"id": "1568881", "url": "https://cs.wikipedia.org/wiki?curid=1568881", "title": "Asaka", "text": "Asaka\n\nAsaka může být:\n"}
{"id": "1568883", "url": "https://cs.wikipedia.org/wiki?curid=1568883", "title": "Asaka (město v Japonsku)", "text": "Asaka (město v Japonsku)\n\nAsaka () je město v prefektuře Saitamě v Japonsku. K roku 2019 v ní žilo přes 142 tisíc obyvatel, z nichž zhruba třetina pracovala v nedalekém japonském hlavním městě Tokiu, kterému Asaka slouží jako sídlištní noclehárna.\n\nAsaka leží ve vnitrozemí na jihovýchodě Honšú, největšího japonského ostrova, na jihozápadním břehu Arakawy, přítoku Tokijského zálivu. Nachází se východně od Tokorozawy a jižně od Saitamy.\n\nSoučasný status města (\"ši\") má Asaka od roku 1967. Název Asaka nese od roku 1921, kdy tak bylo přejmenováno k poctě Jasuhiko Asaky, generála a tehdejšího člena japonské císařské dynastie.\n"}
{"id": "1568893", "url": "https://cs.wikipedia.org/wiki?curid=1568893", "title": "Dveře chaosu", "text": "Dveře chaosu\n\nDveře chaosu (, název je transkripcí německého \"Grenzen Tür\") je japonská šódžo manga o tří svazcích, jejíž autorkou je Rjóko Micuki. Mangu původně vydalo v Japonsku nakladatelství SB Creative v letech 2008 až 2009. V Česku jej vydalo nakladatelství Zoner Press jako svůj první manga titul.\n"}
{"id": "1568897", "url": "https://cs.wikipedia.org/wiki?curid=1568897", "title": "Artemis (kosmický program)", "text": "Artemis (kosmický program)\n\nArtemis je kosmický program amerického Národního úřadu pro letectví a kosmonautiku (NASA), jehož cílem je obnovení pilotovaných letů s lidskou posádkou na Měsíc. Program byl zahájen v roce 2017 a je zabezpečován NASA ve spolupráci s několika soukromými partnery. V současnosti je plánováno přistání na Měsíci v roce 2024, přičemž součástí posádky má být poprvé v historii i žena. Program je součástí dlouhodobější strategie NASA směřující k vyslání člověka na Mars. Jeho celkový rozpočet je odhadován na 35 miliard amerických dolarů. Pojmenování mise odkazuje na řeckou bohyni Měsíce Artemis.\n\nProgram pozůstává z několika fází:\n\nDopravu k Měsíci má zajišťovat raketa Space Launch System (SLS) společně s kabinou Orion. Po dosažení stanice Gateway na oběžné dráze Měsíce má posádka přistát na povrchu v několikaprvkovém lunárním modulu, jehož vývoj má být výsledkem spolupráce soukromých firem. Místo přistání se má nacházet v blízkosti jižního pólu Měsíce. V říjnu 2019 byla představena nová generace skafandrů, speciálně vyvinutých pro misi Artemis.\n\nK soukromým partnerům, podílejícím se na realizaci programu, patří například firmy Northrop Grumman, Lockheed Martin, Boeing, a také firmy ve vlastnictví světových miliardářů SpaceX a Blue Origin.\n"}
{"id": "1568903", "url": "https://cs.wikipedia.org/wiki?curid=1568903", "title": "Gisela Birkemeyerová", "text": "Gisela Birkemeyerová\n\nGisela Birkemeyerová rozená Köhlerová dne (* 22. prosince 1931) je bývalá východoněmecká atletka, která na olympijských hrách v letech 1956 a 1960 získal dvě medaile v překážkách na 80 metrů. Během své kariéry vytvořila devět světových rekordů v překážkách na 80 m a ve štafetách 4 × 100 m, 4 × 110 yd a 4 × 200 m. Vyhrála 40 východoněmeckých šampionátů, většinou na 80 m překážek (1953–1961) a 200 m sprintu (1956–1960). Na mistrovství Evropy ve Stockholmu v roce 1958 byla třetí v 80 metrů překážek. V roce 1959 byla zvolena Sportovkou roku NDR. Začátkem roku 1957 se provdala za Heinze Birkemeyera a od roku 1960 startovala pod jeho jménem. Po ukončení sportovní kariéry pracovala jako trenérka. \n\n"}
{"id": "1568904", "url": "https://cs.wikipedia.org/wiki?curid=1568904", "title": "Bredstedt (BP 21)", "text": "Bredstedt (BP 21)\n\nBredstedt (BP 21) byla hlídkovou lodí provozovaná německou Spolkovou policií. Ve službě byla v letech 1989–2018. Mezi jejich hlavní úkoly patří hlídkování v Baltském a Severním moři.\n\nBredstedt byla pouze loď postavená v hlídkové lodi typu P 60 německou Spolkovou policií. Plavidlo postavila v letech 1988–1989 německá loděnice Elsflether Werft v Elsfleth.\n\nDo roku 1997 bylo plavidlo vyzbrojeno jedním 40mm kanónem a poté není ozbrojeno. Na zádi s prostorem pro dva inspekční čluny RHIB se nachází přistávací plocha pro vrtulník. Dieselelektrický pohonný systém kombinuje jeden diesel MTU 20V 1163 TB93 pro plavbu vysokou rychlostí a dva elektromotory pro plavbu ekonomickou rychlostí. Nejvyšší rychlost dosahuje 21 uzlu a ekonomická 20 uzlů.\n"}
{"id": "1568908", "url": "https://cs.wikipedia.org/wiki?curid=1568908", "title": "František Němec (geolog)", "text": "František Němec (geolog)\n\nFrantišek Němec (10. února 1905, Třebíč – 26. ledna 1983, Olomouc) byl český fyzik a geolog.\n\nFrantišek Němec se narodil v roce 1905 v Třebíči, v roce 1959 stál u založení katedry geologie pod samostatnou přírodovědeckou fakultou Univerzity Palackého v Olomouci. Následně vyučoval také na Pedagogické fakultě UPOL nebo VUT v Brně. Pracoval primárně kolem Starého Města a Habartic, věnoval se také publikování článků nebo knih, kdy napsal známou knihu Klíč k určování nerostů a hornin. Zemřel v Olomouci.\n"}
{"id": "1568910", "url": "https://cs.wikipedia.org/wiki?curid=1568910", "title": "Zdeněk Zíma (1960)", "text": "Zdeněk Zíma (1960)\n\nZdeněk Zíma (* 24. října 1960) je bývalý český hokejový útočník. Ligovými hokejisty byli i jeho otec Zdeněk Zíma, syn David Zíma a strýc Jiří Zíma. Po skončení aktivní kariéry působil také jako trenér\n\nV československé lize hrál za CHZ Litvínov a během vojenské služby za Duklu Trenčín. Odehrál 11 ligových sezón, nastoupil ve 396 ligových utkáních, dal 50 gólů a měl 85 asistencí. Ve vyřazovací části zaznamenal 8 startů, 2 branky a 2 asistence.\n\n\n"}
{"id": "1568915", "url": "https://cs.wikipedia.org/wiki?curid=1568915", "title": "Carole Quintonová", "text": "Carole Quintonová\n\nCarole Louise Quintonová (* 11. července 1936) je bývalá britská atletka, která startovala hlavně na 80 metrů překážek. Narodila se v Rugby, Warwickshire. V roce 1960 letní olympijské hry konané v Římě, kde získala stříbrnou medaili na 80 m překážek.\nStartovala za Anglii a získala stříbrnou medaili na 80 metrů překážek na hrách Britské říše v roce 1958 ve Cardiffu ve Walesu. \n\n"}
{"id": "1568916", "url": "https://cs.wikipedia.org/wiki?curid=1568916", "title": "Ikarus 451", "text": "Ikarus 451\n\nIkarus 451 bylo jugoslávské experimentální lehké, dvoumotorové, dolnokřídlé letadlo kovové konstrukce s uzavřenou kabinou, ve které byl pilot v poloze na břiše. Letoun navrhl konstruktér, mjr. Dragoljub Bešlin (Konstruktorska grupa br. 9 GDVI) na základě svých předchozích projektů, předválečného Ikarus B-5 a poválečného Ikarusu 232 „Pionir“. Letoun Ikarus 451 byl vyroben státním podnikem Ikarus v Zemunu (nyní součást Bělehradu) a sloužil v jugoslávském letectvu od roku 1952 do roku 1957.\nSpolečnost Ikarus - prva srpska industrija aeroplana, automobila i strojeva Kovačević i drugovi (první srbský letecký, automobilový a strojírenský průmysl Kovacevic a kol.) byla založena v roce 1923. V roce 1946 byla znárodněna jako kolaborantská (představitelé Konjović, Lukač a Ćurčin), sloučena s dalšími leteckými výrobci Rogožarski a Zmaj. Tak vznikl v roce 1946 v Jugoslávii nová Státní letecká továrna, státní podnik Ikarus.\n\nNa rozdíl od svých předchůdců (Ikarus B-5 a Ikarus 232 „Pionir“) dostal Ikarus 451 zcela kovovou konstrukci s výkonnějšími motory, aby letadlo nebylo omezujícím faktorem zkoušek jako předchozí, dřevěné konstrukce. Cílem nového letadla bylo pokračovat ve zkoumání dopadu negativních G (přetížení) na pilota během ostrých manévrů. První ze dvou plánovaných prototypů byl dokončen v červenci 1951, první lety absolvoval 22. září 1951 (pilot poručík Radivoje Glavicic) a druhý prototyp poprvé vzlétl 26. února 1952 (pilot kapitán Tugomir Prebeg). \n\nLetoun byl díky svému malému průřezu trupu velmi rychlý, navzdory relativně skromnému hnacímu ústrojí, a pilot v něm zprvu snadno vydržel přetížení až 9 jednotek g, i když nebyl vybaven kombinézou proti přetížení (anti-g). Při poloze pilota na břiše při dalších zkouškách působily na krční obratle pilota velká napětí, způsobovaly dýchací potíže a omezovaly pohled pilota dozadu. Tato negativa byla rozhodující pro opuštění dalšího vývoje této konfigurace a typ 451 nebyl sériově vyráběn. \n\nNa tento typ navázal D. Bešlin dalšími 6 prototypy experimentálních letounů: 451M (1952), 452M (1953), S-451M Zolja (1954), J-451MM - Stršljen I (1956), S-451MM - Matica (1957) a T-451MM - Stršljen II (1958). Všechny byly vyrobeny v jednou provedení s výjimkou verze J-451 MM - Stršljen I, která byla vyrobena ve dvou exemplářích.\nLetoun Ikarus 451 byl futuristicky vyhlížející dvoumotorový jednomístný dolnoplošník celokovové konstrukce a zatahovacím podvozkem, určený ke zkoumání vlivu g-zatížení na pilota při letu v poloze na břiše. Pilot v kokpitu položil bradu na speciální podložku a pravou rukou držel knipl.\n\nOválný trup ve tvaru doutníku byl zkonstruován jako poloskořepinová konstrukce z rámu s výztuhami a byl potažen plechy z lehkých slitin. V horní části trupu byl odklopitelný kryt, který umožňoval pilotovi vstoupit do kokpitu. Celá přední část kabiny byla dělenou kopulí z plexiskla, která poskytovala ležícímu pilotovi dobrý výhled nahoru a dolů, zatímco boční zorné pole bylo silně omezeno dvěma vyčnívajícími motory.\n\nLetadlo bylo vybaveno dvěma vzduchem chlazenými šestiválcovými invertními motory Walter Minor 6-III. Motor používal 78-oktanový benzín a mazivo MK. K motorům byly připevněny dvoulisté dřevěné vrtule s ručním nastavováním De Havilland PD72 (2WT/1) o průměru 1,957 m.\n\nKonzolová, samonosná křídla měla kovovou konstrukci se dvěma postranními částmi lichoběžníkového tvaru s odříznutými konci. Potah byl z hliníkového plechu. Osa křídla byla v podstatě kolmá na osu letounu. Pohyblivé části křídel (křidélka) byly vyrobeny z kovu a potaženy hliníkovým plechem. Na křídlech byly zavěšeny motorové gondoly. Držáky motoru byly vyrobeny ze svařovaných ocelových trubek. Kapota motoru a držáky byly pokryty hliníkovým plechem, v přední části kapoty motoru byl nasávací otvor chladícího vzduchu pro chlazení motoru a ohřátý vzduch z motorového prostoru vycházel skrz žebra umístěná po stranách kapoty. Výfukové potrubí z motoru bylo vyvedeno skrz kapotu motoru na spodní části pod motorem letadla tak, aby výfuk a hluk nerušily pilota v kabině.\n\nKonstrukce horizontálních ocasních křídel a vertikálního stabilizátoru, jakož i kormidla a výškovek byla vyrobena z kovu a potažená plechem z hliníkové slitiny. Horizontální stabilizátory byly pevně připevněny k trupu letadla.\n\nPodvozek tohoto letadla měl zatahovací přední kola, na kterých byly nízkotlaké pneumatiky. Podvozkové nohy byly zatahovány do gondol motorů namontovaných pod křídly. Pérování kol pomocí olejových tlumičů, které byly umístěny v podvozkových nohách. Vzadu na ocasu letadla bylo otočné ocasní kolečko.\nDva prototypy (451/I a 451/II) byly vyrobeny v továrně letadel Ikarus a byly v užívání jugoslávského letectva až do roku 1957. Letoun 451 byl testovány v letech 1951-1953. Celkem bylo provedeno 16 zkušebních letů, při nichž bylo naměřeno 8,5 až 9 g. V roce 1952 odlétala tato letadla 18 hodin a v roce 1953 11 hodin, tj. celkem 29 hodin. \n\nAnti-G kombinéza pro pilota nebyla v tom čase ještě k dispozici. Měla být dovezena ze Sovětského svazu, ale toto se nikdy nestalo. Na rozdíl od prvního 25-minutového letu, který proběhl bez potíží, byly při dalších letech zaznamenány obrovské problémy související se stavem pilota. Dýchání bylo v poloze na břiše velmi obtížné, zejména během stoupání a prudkém klesání, což vedlo vzhledem velkému tlaku na hrudník k nemožnosti dýchání s nebezpečím ztráty vědomí. Bylo také obtížné udržet stroj v přímém směru, protože paže pilota se velmi rychle unavily a měl také problémy s oběhem krve v nohou. Při velkém přetížení pouze stisk nohou a žaludku pilota byla cesta, jak zabránit ztrátě vědomí.\n\nLetové vlastnosti těchto prototypů byly testovány po dobu dvou let. Potom byly letouny předány do výcvikového střediska pro letecké techniky a inženýry v Rajlovaci k výukovým účelům. Oba prototypy byly staženy z provozu v roce 1957. V roce 1957 byl 2. prototyp 451/II zařazen do sbírek leteckého muzea v Bělehradu.\n\nDochovaný exemplář letadla Ikarus 451, který je vystaven v Leteckém muzeu na letišti Nikoly Tesly v Bělehradě, byl druhým prototypem s označením 451/II. V roce 1957 byl 2. prototyp 451/II zařazen do sbírek muzea.\n\n\nData podle\n\n\n\n\n\n\n"}
{"id": "1568921", "url": "https://cs.wikipedia.org/wiki?curid=1568921", "title": "Jacob Cats", "text": "Jacob Cats\n\nJacob Cats (10. listopadu 1577 Brouwershaven – 12. září 1660 Haag) byl nizozemský básník a diplomat.\nPůvodní profesí byl právník, známá obhajoba osoby obviněné z čarodějnictví mu zajistila dobrou pověst a mnoho klientů. Jeho kariéru nejprve přerušila záhadná choroba, možná malárie, kterou trpěl dva roky, a roku 1605 se pak oženil s bohatou ženou a věnoval se pak správě jejích zemědělských statků a psaní poezie. Tehdy nechal vystavět sídlo Sorghvliet, zvané dnes Catshuis, kde v současnosti sídlí premiéři Nizozemska. V roce 1621 vstoupil do státních služeb, především diplomatických, působil v Anglii na dvoře Karla I. Z diplomacie odešel v roce 1651, ale roku 1657 byl povolán k nové misi, a to znovu v Anglii, u Olivera Cromwella, která však byla neúspěšná. Poté se vrátil zejména k psaní pamětí a poezie. Od amsterdamských liberálních básníků té doby se lišil zejména svými radikálními oranžistickými a kalvínskými názory. Jeho pozice v nizozemské literatuře je mimořádně silná, jeho první sbírka \"Emblemata or Minnebeelden with Maegdenplicht\" (spíše jde o poeticky komentovanou sbírku rytin Adriaena van de Venneho), se již v době svého vydání stala klasikou, prodalo se jí 50 000 výtisků a později patřila k základní výbavě nizozemských domácích knihoven. Její jazyk je však pro soudobé Nizozemce poněkud archaický a hůře srozumitelný.\n\n"}
{"id": "1568926", "url": "https://cs.wikipedia.org/wiki?curid=1568926", "title": "Ana Blandiana", "text": "Ana Blandiana\n\nAna Blandiana (rumunská výslovnost: ] je autorský pseudonym Otiliy Valerie Coman, narozené 25. března 1942 v Temešváru) je rumunská básnířka, esejistka a politička. Je považována za jednu z vedoucích postav současné rumunské literární tvorby. Její jméno vzniklo podle Blandiany, rodné vesnice její matky, ležící nedaleko Vințu de Jos, Alba County.\nV říjnu roku 2017 byla oceněna The Griffin Trust For Excellence In Poetry jako dvanáctá držitelka jejich Lifetime Recognition Award (ocenění za celoživotní přínos).\n\nRodiče autorky byli Gheorghe (1915–1964), ortodoxní kněz a bývalý člen fašistické organizace Iron Guard, který strávil roky v komunistických vězeních a zemřel při nehodě jen týdny po jeho propuštění a získání amnestie, a účetní Otilla (Diacu). Sestra spisovatelky Geta se narodila roku 1947. V roce 1960 se provdala za spisovatele Romuluse Rusana.\n\nPo jejím debutu v roce 1959 v Tribuně, Cluji, kde se poprvé podepsala jako Ana Blandiana, byla uveřejněna v anthologii \"30 de poeți tineri\" (30 mladých básníků). V roce 1963 po čtyřletém zákazu ve spojitosti s postavením jejího otce, začala znvou publikovat, tentokrát v \"Contemporanul\" (editovaném Georgem Ivașcu).\n\nJejí editorský debut spatřil světlo světa v roce 1964 v knížce básní \"Persoana întâia plural\" (Plurál první osoby\" s předmluvou od Nicolae Manolescu. Začala být známá pro sbírku \"Calcâiul vulnerabil\" (Achillova pata, 1966) a \"A treia taină\" (Třetí tajemství, 1969). V roce 1966 se Blandiana objevila poprvé v International Poem Contest (v Lahti, Finsko).\n\nV roce 1967 se usadila v Bukurešti až do následujícího roku byla jednou z editorského týmu pro\"Viața studențească\" a poté do roku 1975 pracovala jako editorka pro \"Amfiteatru\". Televizi poskytla poskytla čtení v roce 1969, ve společnosti Andreie Șerbana a hereček Iriny Petrescu, Mariany Mihuț a herce Floriana Pittiş. V letech 1975 a1977 byla knihovnicí v Institutu umění v Bukurešti. První texty vyšly v překladu do francouzštiny v \"Croisière du Club des Poètes\" od Jean-Pierre Rosnay (Paříž). V roce se zúčastnila First International Festival of Poetry v Paříži organizovaný slavným Club des Poètes.\n\nV pozdních 80. letech i za předpokladu rizik odvetných opatření komunistického režimu začala Blandiana psát protestní básně jako odpověď na vzrůstající drsné požadavky celkového systému. Báseň Totul (Všechno) z roku 1984 byla krátce uveřejněna v literárním magazínu Amfiteatru. Jednalo se o seznam elementů každodenního života v Bukureštim, komponovaný jako komentář v kontrastu oficiálního pohledu na život v Rumunsku a alternativním vnímáním jeho monotónní otrávenosti. Kritická podstata básně vedla k stažení čísla Amfiteatru jen pár hodin po vydání a propuštění editorů časopisu. Nicméně báseň se i tak objevila v překladu v západních médiích a v limitovaném vydání cirkulovala v rumunském undergroundu.\n\nV roce 1987 publikovala pod Sport-Turism Publishing House knihu \"Orașe de silabe\" (\"Město slabik\") kde popsala všechno o zemích a městech světa, která procestovala i přes komunistickou diktaturu a bylo jich přes 100. V tom samém roce publikovala v SSSR a to v Raduga Publishing House v Moskvě ruský titul \"Stihotvorenia, rasskazî, asse\". I přes to si vysloužila od tajných služeb z Ceaușescu ('Securitate') disidentský status. V roce 1989 vydalo Minerva Publishing House nejpopulárnější masovou sbírku \"Biblioteca Pentru Toți\" (\"Knihovna pro všechny lidi\"), anotologii jejích básní. Její přátelé tvrdí, že tato kniha nikdy nespatřila poličky knihoven. Nicméně Poezii (Básně) má předmluvu od Eugena Simiona.\n\nPo Rumunské revoluci v roce 1989 vstoupila do politického života s kampaní pro odstranění komunistického odkazu z administrativních kanceláří, ale i otevřené společnosti. Literární prostředí nechala v pozadí, ale i přesto publikovala \"Arhitectura valurilor\" (\"Waves' Architecture\", 1990), \"100 de poeme\" (100 básní 1991) a \"Sertarul cu aplauze\" (Šuplík potlesku, próza, 1992). \n\nV roce 1992 paradoxně obhajovala propuštění z vězení bývalého člena strany Gheorghe „Gogu“ Radulescu, což býval člen výkonného politického výboru Ústředního výboru komunistické strany a ochránce autorky během komunistického období.\n\nAna Blandiana také publikovala \"50 de poeme\", (50 básní), 1970: \"Octombrie, Noiembrie, Decembrie\" (Říjen, listopad, prosinec), 1972; \"Întâmplări din grădina mea\" (Události v mojí zahradě), 1980; \"Ora de nisip\" (Hodina písku) 1984); \"Întâmplări de pe strada mea\" (\"Události v mojí ulici\"), 1988; \"În dimineața de după moarte\" (Ráno po smrti) 1996; \"La cules îngeri\" (Sešlost andělů), 1997; \"Cartea albă a lui Arpagic\" (Arpagicova bílá kniha), 1998. Je také autorkou 6 knih esejí a 4 knih další prózy. Její práce byla přeložena do 16 jazyků. \"Ora de nisip\" (Hodina písku) byla přeložena do angličtiny Peterem Jayem a Ancou Cristofovici.\n\n\n\n"}
{"id": "1568928", "url": "https://cs.wikipedia.org/wiki?curid=1568928", "title": "AS Adema", "text": "AS Adema\n\nAssociation sportive Adema Analamanga je madagaskarský fotbalový klub. Sídlí v hlavním městě Antananarivo a jeho domácím stadionem je Mahamasina. Klub byl založen v roce 1955 a jeho barvami jsou červená, zelená a bílá. AS Adema získala mistrovský titul v letech 2002, 2006 a 2012. Vyhrála madagaskarský pohár 2007, 2008 a 2009 a superpohár 2006 a 2008. Největším mezinárodním úspěchem je čtvrtfinále Poháru CAF v roce 2002.\n\nKlub je zapsán v \"Guinnessově knize rekordů\" díky nejvyššímu brankovému rozdílu dosaženému v soutěžním fotbalovém zápase, když 31. října 2002 porazil v utkání finálové skupiny nejvyšší madagaskarské soutěže SO l'Emyrne 149:0. Příčinou kuriózního výsledku bylo, že obhájce titulu Emyrne se cítil poškozen rozhodčím v předchozím zápase s DSA Antananarivo a rozhodl se toto utkání sabotovat; jeho hráči si sami vstřelili 149 vlastních branek. Po zápase Malgašská fotbalová federace distancovala trenéra Emyrne a čtyři hráče.\n"}
{"id": "1568932", "url": "https://cs.wikipedia.org/wiki?curid=1568932", "title": "Stormzy", "text": "Stormzy\n\nStormzy, vlastním jménem Michael Ebenazer Kwadjo Omari Owuo Jr., (* 26. července 1993 Londýn, Anglie, Spojené království) je britský rapper, zpěvák a textař. Pochází z Thornton Heath v Londýně a má ghanský původ. Začal rapovat ve věku 11 let. Na konci roku 2013 začal publikovat na internetu. Jeho první EP \"Dreamers Disease\" bylo zveřejněno v červenci roku 2014 a byl oceněn nejlepším ponurým hudebníkem na MOBO Awards. Následovalo další EP \"Know Me From\", které bylo vydáno v březnu 2014. Výrazněji se proslavil poté, co vydal píseň „Shut Up“, s níž se dostal na první desítku a zahájila se kampaň fanoušků, která ji ve vánočním týdnu přivedla na číslo jedna. Vánoční hit má v Anglii zvláštní význam, ale píseň se však nedostala za 8. místo. Jeho debutové studiové album vydané v  v roce 2017 nese název \"Gang Signs & Prayer\". Následující rok získal cenu Brit Awards za Album roku a za nejlepšího mužského umělce. Americký časopis Time jej v říjnu 2019 označil za jednoho z hlavních představitelů nové generace v roce 2019.\n"}
{"id": "1568933", "url": "https://cs.wikipedia.org/wiki?curid=1568933", "title": "Pam Kilbornová", "text": "Pam Kilbornová\n\nPamela Kilbornová-Ryanová (* 12. srpna 1939 Melbourne) je australská bývalá sportovkyně. Vyhrála celkem 17 individuálních australských mistrovství mezi 1962 a 1972. Narodila se v Melbourne . Tam začala soutěžit v atletice na konci 50. let. Soutěžila za tým univerzitních středních škol pod trenérem Henriem Schubertem spolu se svým dobrou přítelkyni Judy Amooreovou (později Pollock).\n\n"}
{"id": "1568934", "url": "https://cs.wikipedia.org/wiki?curid=1568934", "title": "Atributivní frakce", "text": "Atributivní frakce\n\nAtributivní frakce (AF = Attributable Fraction) udává poměr nemoci, za který je zodpovědné konkrétní riziko (RF – rizikový faktor). Jinými slovy je to poměr nemocných, kteří onemocněli kvůli konkrétnímu RF, lomeno všem nemocným.\n\nPři zveřejňování AF je nutné uvádět pravděpodobnost výsledku (CI= confidence interval) a směrodatnou odchylku. Pravděpodobnost a stochastická matematika je podstatou moderní epidemiologie.\n\nKonkrétní riziko (RF) zodpovídá za část nemocných. Princip lze vyjádřit vzorcem. Vzorec nelze v praxi použít, má pouze edukativní význam.\n\nAF= a/ (a+c)\n\nKde:\n\na je ta část nemocných v riziku, která onemocněla jen kvůli riziku (pokud by ho neměli, byli by zdraví)\n\na+c jsou všichni nemocní\na je hypotetická veličina, nelze měřit, ale musí se oklikou vypočítat. U jedince není možné zjistit, zda onemocněl pouze kvůli konkrétnímu RF nebo i z jiných příčin. V populační epidemiologii však lze vypočítat, kolik procent populace onemocní s určitým RF a kolik bez něj.\n\nObrázek ukazuje, v čem je tento ukazatel zvláštní. Jako jediný používá prevalenci rizika (prevalence rizikového faktoru).\n\nNesmí se splést s prevalencí onemocnění, ta se počítá odlišně. Ve vzorci pro výpočet AF se objeví i prevalence skupiny v riziku (čitatel relativního rizika) a prevalence skupiny bez rizika (jmenovatel relativního rizika). \n\nPoprvé vzorec AF zveřejnil Levin v roce 1953 v této podobě:\nformula_1\n\nKde:\n\nP je prevalence rizikového faktoru v populaci P = a+b / a+b+c+d\n\nRR (Relative Risk) je relativní riziko, které se vypočte jako prevalence nemoci populace v riziku (kuřáci) lomeno prevalence nemoci populace bez rizika (nekuřáci).\n\nRR=(a/a+b)/(c/c+d)\nV současné době se AF ručně nepočítá, na to jsou počítačové programy.  Ke každému číslu je třeba dopočítat i pravděpodobnost (CI – confidence interval) a směrodatné odchylky od průměru. Aby bylo možno dodat data do programu (např. STATA) a správně interpretovat výsledek, je nutné znát princip.\n\nPopulační atributivní frakce (PAF = Population Attributable Fraction) \n\nPAF porovnává skupinu, která onemocněla jen kvůli riziku, s celou populací.\nPAF = a/(a+b+c+d)\n\nPoužívá se hlavně v případech, kdy rizikový faktor má expozici. Je tedy důležité, jak dlouho působí a v jaké intenzitě. Klasický příklad je kouření, kde je důležité, kolik let a kolik cigaret denně se kouří.\n\nKaždá hladina rizika má jiný počet nemocných. Výsledná prevalence rizik je součtem jednotlivých prevalencí. Pokud první měřenou prevalenci rizika nazveme i a poslední n, pak součet všech bude suma od i do n.: Pi+P+ …+P\nWHO uvádí tento vzorec pro výpočet PAF\nformula_2\n\nPi  je prevalence rizika u hladiny expozice i, skutečná hodnota\n\nPi´ je prevalence rizika u hladiny expozice i, kontrafaktuální nebo ideální hladina expozice\n\nRRi je relativní riziko v hladině expozice i\n\nn je počet hladin expozice     \n\nPrincip výpočtu je návodem pro programátory, jak vytvářet epidemiologické programy (např. ). Epidemiolog jen vyplní obdobu tabulky 2x2, která se díky hladinám expozice případně demografickému členění populace podstatně rozroste. \n\n\nDefinice rizik: <nowiki>https://fhop.ucsf.edu/sites/fhop.ucsf.edu/files/wysiwyg/pg_apxIIIB.pdf</nowiki>https://secure-media.collegeboard.org/digitalServices/pdf/yes/4297_MODULE_17_pp1-92.pdf\n\nhttps://fhop.ucsf.edu/sites/fhop.ucsf.edu/files/wysiwyg/pg_apxIIIB.pdf\n"}
{"id": "1568935", "url": "https://cs.wikipedia.org/wiki?curid=1568935", "title": "909 (číslo)", "text": "909 (číslo)\n\nDevět set devět je přirozené číslo. Římskými číslicemi se zapisuje CMIX a řeckými číslicemi ϡθ´. Následuje po čísle devět set osm a předchází číslu devět set deset.\n\n909 je\n\n\n\n"}
{"id": "1568943", "url": "https://cs.wikipedia.org/wiki?curid=1568943", "title": "Silnice II/488", "text": "Silnice II/488\n\nSilnice II/488 byla silnice II. třídy v okrese Zlín ve Zlínském kraji.\n\n\nRozhodnutím Ředitelství silnic Zlínského kraje bylo ke dni 21.2.2012 rozhodnuto o přečíslování této silnice a to následovně:\n"}
{"id": "1568944", "url": "https://cs.wikipedia.org/wiki?curid=1568944", "title": "912 (číslo)", "text": "912 (číslo)\n\nDevět set dvanáct je přirozené číslo. Římskými číslicemi se zapisuje CMXII a řeckými číslicemi ϡιβ´. Následuje po čísle devět set jedenáct a předchází číslu devět set třináct.\n\n912 je\n\n\n\n"}
{"id": "1568945", "url": "https://cs.wikipedia.org/wiki?curid=1568945", "title": "Mistrovství Československa v sálové cyklistice 1983", "text": "Mistrovství Československa v sálové cyklistice 1983\n\nMistrovství Československa v sálové cyklistice 1983 se konalo v kolové a krasojízdě.\n"}
{"id": "1568946", "url": "https://cs.wikipedia.org/wiki?curid=1568946", "title": "Syntetická droga", "text": "Syntetická droga\n\nPojmem \"nové syntetické drogy\" je označením pro širokou skupinu látek, se kterými se v poslední době velmi často setkáváme na drogové scéně. Důvodem je snaha ilegálních výrobců obejít stávající legislativu a vyrobit psychoaktivní látku, která dosud nefiguruje na seznamu ilegálních substancí."}
{"id": "1568950", "url": "https://cs.wikipedia.org/wiki?curid=1568950", "title": "Norma Throwerová", "text": "Norma Throwerová\n\nNorma Claire Throwerová narozená jako Norma Austinová (* 5. února 1936 Adelaide) je bývalá australská překážka. \nNa letních olympijských hrách v roce 1956 v australském Melbourne získala bronzovou medaili přes 80 metrů překážek za krajankou Shirley Strickland (zlatá) a německou Giselou Köhlerovou (stříbrná).\nNa britských hrách Empire and Commonwealth Games z roku 1958 v Cardiffu opět vyhrála 80 m překážek, tentokrát před Carole Quintonovou (stříbro) a Gloriou Wigneyovou (bronzová). \nNa australských šampionátech získala stříbrnou medaili v roce 1952, bronz v roce 1954 a zlaté medaile v letech 1956, 1958 a 1960.\n\n"}
{"id": "1568956", "url": "https://cs.wikipedia.org/wiki?curid=1568956", "title": "Skupina velkolistých lip ve Sluhově", "text": "Skupina velkolistých lip ve Sluhově\n\nSkupina velkolistých lip ve Sluhově je skupina dvou památných stromů v obci Sluhov jihovýchodně od Klatov. Lípy velkolisté (\"Tilia platyphyllos Scop.\") rostou u křížku v centru osady Sluhov, jde o stromy středního stáří v dobrém zdravotním stavu. Kmeny jsou bez výraznějšího mechanického poškození, koruny mírně jednostranné, větší prosychání nebylo zjištěno (šetření 2005). Stromy jsou chráněny od 29. listopadu 2005 jako krajinná dominanta, esteticky zajímavé stromy.\n\n"}
{"id": "1568962", "url": "https://cs.wikipedia.org/wiki?curid=1568962", "title": "Terje Rypdal", "text": "Terje Rypdal\n\nTerje Rypdal (* 23. srpna 1947 Oslo) je norský jazzový kytarista a hudební skladatel.\n\nMá klasické hudební vzdělání, na Univerzitě v Oslu byl žákem skladatele Finna Mortensena. V šedesátých letech byl členem beatové skupiny The Vanguards a také vedl orchestr při inscenaci muzikálu \"Vlasy\" v Oslu. Od roku 1968 začal hrát s Janem Garbarkem, jeho kytarový styl byl ovlivněn postupy free jazzu, vážné hudby i jazz rocku. Používá kytaru Fender Stratocaster. Spolupracoval mj. s Miroslavem Vitoušem, Lesterem Bowiem, Jackem DeJohnettem, Karin Krogovou a Palle Mikkelborgem. Patří k hlavním akvizicím firmy ECM Records. Jeho skladby byly použity ve filmu \"Nelítostný souboj\".\n\nJeho album \"Odyssey\" bylo oceněno Deutscher Schallplattenpreis. V letech 1981, 1995 a 2005 získal nejvýznamnější norskou hudební cenu Spellemannprisen. V roce 2012 byl zařazen do Síně slávy Rockheimu. \n\nByl dvakrát ženatý, první manželkou byla zpěvačka Inger Lise Rypdalová. Má čtyři potomky, syn Jakob Terjesønn Rypdal je uznávaným představitelem elektronické hudby.\n\n\n\n[[Kategorie:Norští kytaristé]]\n[[Kategorie:Norští jazzoví hudebníci]]\n[[Kategorie:Norští hudební skladatelé]]\n[[Kategorie:Narození 1947]]\n[[Kategorie:Narození 23. srpna]]\n[[Kategorie:Narození v Oslu]]\n[[Kategorie:Žijící lidé]]\n[[Kategorie:Muži]]"}
{"id": "1568964", "url": "https://cs.wikipedia.org/wiki?curid=1568964", "title": "Oskar Srnka", "text": "Oskar Srnka\n\nOskar Srnka (17 listopadu 1884, Jemnice – 19. dubna 1966, Bayreuth) byl český elektrotechnik, univerzitní pedagog a rektor Německé technické univerzity v Brně. Specializoval se na oblast slaboproudu a elektrotechniky se zaměřením na elektrické telekomunikace. \n\nOskar Srnka se narodil v roce 1884 v Jemnici, studoval na elektrotechnické fakultě Německé technické univerzity v Brně, kde absolvoval v roce 1908. V roce 1912 získal titul doktora techniky. V roce 1915 byl Srnka přijat jako soukromý profesor Německé technické univerzity Františka Josefa v Brně v oboru elektrotechniky. Na této pozici působil do roku 1921, od roku 1919 také vyučoval elektrotechniku, bezdrátovou telegrafii, telegrafii a telefonii, železniční signalizaci a bezpečnost. Od roku 1921 do roku 1926 byl mimořádným profesorem a od roku 1927 řádným profesorem slaboproudé technologie v Brně. Od roku 1930 do roku 1932 jako děkan vedl strojní fakultu a katedru elektrotechniky. V roce 1935 se stal rektorem Německé technické univerzity v Brně. \n\nSrnka žil v Brně, v roce 1920 se oženil s Annou, rozenou Haasovou. \n\nV roce 1914 Srnka získal patent na současnou vícenásobnou telegrafii po jednom drátě. \n\n\n"}
{"id": "1568967", "url": "https://cs.wikipedia.org/wiki?curid=1568967", "title": "Kolostomie", "text": "Kolostomie\n\nKolostomie je nejčastější druh stomie. Je to vývod tlustého střeva na povrch těla. Velikost stomie se pohybuje od 2 až po 5 cm. Vycházející stolice je zahuštěná na rozdíl od stolice vycházející z ileostomie a silně zapáchá. Pacienti používají stomické sáčky. Nachází se na vzestupném, příčném a sestupném tračníku či na esovité kličce.\n"}
{"id": "1568969", "url": "https://cs.wikipedia.org/wiki?curid=1568969", "title": "Pád (kniha)", "text": "Pád (kniha)\n\nPád (v originále The Drop) je dvacátý čtvrtý román amerického spisovatele Michaela Connellyho a zároveň patnáctý román ze série knih s Hieronymem „Harrym“ Boschem v hlavní roli. Kniha byla vydána 22. listopadu 2011.\n\nZmínka o tomto románu padla v rozhovoru z října 2010, v němž Connelly naznačil, že se v následujícím roce chystá vydat dvě knihy, přičemž v té druhé bude hlavní postavou Harry Bosch. Prvním Connelyho románem vydaným v roce 2011 byl Pátý svědek s Mickeym Hallerem v hlavní roli.\n\nTato kniha byla zmíněna také v rozhovoru z února 2011, v němž Connelly vysvětluje, že Bosch bude muset zvládnout najednou dva případy. Bude pracovat na jednom odloženém nevyřešeném případu a zároveň se vrhne do vyšetřování smrti syna vlivného městského radního. Tímto radním nebude nikdo jiný než Harryho letitý nepřítel Irvin Irving.\n\nBosch a jeho partner David Chu pracují na oddělení nevyřešených případů policejního oddělení Los Angeles, kde mají na starost staré odložené případy. Dostanou přidělený případ vraždy z roku 1989, kdy byla pravděpodobně páskem uškrcena studentka Lily Priceová. Díky nové analýze starých důkazů se v případě objevily nové stopy. DNA z malé krvavé skvrny na jejím těle se shoduje se sexuálním násilníkem Claytonem Pellem, který byl nedávno propuštěn na podmínku. Problém představuje fakt, že v době vraždy bylo Pellovi teprve osm let, což jej téměř jistě vylučuje jako pachatele. Vyvstává tedy podezření, že vzorky mohly být kontaminovány v kriminalistické laboratoři. Bosch a Chu vystopují Pella do domu na půl cesty pro sexuální delikventy, kde se setkají s terapeutkou Hannah Stoneovou. Díky svým zkušenostem s vyšetřováním sexuálně motivovaných vražd se Bosch ze začátku staví k terapeutickým snahám doktorky Stoneové spíše pohrdavě. Brzy ale změní názor když zjistí, že práce doktorky Stoneové při nápravě sexuálních násilníků pomáhá snížit jejich recidivitu, a jedná se tak o záslužné povolání. Pell souhlasí s výpovědí na policii, při níž jim sdělí, že jeho matka chodila s mužem, jenž si říkal „Chill\", a ten jej v dětství sexuálně zneužíval a často jej bil svým páskem. To vysvětluje jak se jeho krev dostala na tělo Lily Priceové. Bosch a Stoneová jsou k sobě navzájem přitahováni a brzy spolu začnou chodit, což Boschovi ráda schválí jeho dospívající dcera Maddie. Bosch žil mnoho let sám, ale po smrti Maddieiny matky ji získal do opatrovnictví. Maddie projevuje výrazné pozorovací schopnosti a touží stát se policistkou.\n\nVyšetřování vraždy Lily Priceové však ztrácí prioritu po smrti obchodního poradce George Irvinga, který vypadl z balkónu svého pokoje v hotelu Chateu Marmont. George je synem Irvina Irvinga, který byl Boschovým úhlavním oponentem u policejního sboru, a nyní působí jako radní v městské radě, a s Boschem se často střetává v rámci mocenských bojů a politických tahanic. Irvning si jmenovitě vyžádá Bosche pro vyšetřování smrti svého syna bez ohledu na jejich osobní antipatie, protože věří, že Bosch je oddaným policejním detektivem, který zjistí pravdu bez ohledu na okolnosti. Kvůli neobvyklým rýhám na Georgeově těle si Bosch nejprve myslí, že jde o vraždu. Domnívá se, že tato vražda byla součástí plánu na zdiskreditování společnosti, která se uchází o vysoce lukrativní licenci na provozování městské taxislužby. Brzy poté co se jedna z taxi společností stala Georgeovým klientem, začala jejich konkurence dostávat mnoho dopravních pokut, což vyvolalo podezření, že je to Georgeova práce. Někteří z Irvingových starých nepřátel utrpěli v bojích o taxikářskou licenci velké finanční ztráty a Bosch si myslí, že vtrhli do jeho pokoje, přemohli jej a následně vyhodili z balkónu. Chu prozradí některé detaily z vyšetřování reportérce z Los Angeles Times když se ji snaží pošetile ohromit, což Bosche velice rozzuří a začne pochybovat o Chuově morální čestnosti. Důkladné vyšetřování však nakonec prokáže, že se Goerge zabil sám. Neobvyklé rýhy na Georgově těle jsou identifikovány jako následky rdousící techniky, kterou na Georgi Irvingovi provedl hlavní podezřelý, bývalý policejní důstojník a spolumajitel konkurenční taxi služby. Avšak tento útok proběhl několik hodin před jeho smrtí, a když podezřelý zjistil, že se George chystá spáchat sebevraždu, zanechal jej na pokoji v bezvědomí a raději z místa utekl, aby nebyl podezřelý z jeho smrti. Navíc se na světlo dostanou další detaily z Georgeova života. Jeho jediný kamarád se s ním rozešel ve zlém kvůli jeho zákulisním politickým hrám, trpěl depresemi kvůli faktu, že jeho syn odešel na vysokou školu a jeho manželství skončilo. Ve skutečnosti si pronajal stejný pokoj, ve kterém s jeho manželkou kdysi strávili líbánky. Georgeova manželka tento fakt zamlčela kvůli vlastnímu studu, a protože chtěla ochránit jejich syna před nepříjemnou pravdou. Irvin Irving odmítne uvěřit Boschovým závěrům, což vede k otevřené konfrontaci na zasedání vedoucích představitelů města a policie, kde Bosch obviní Irvinga z účasti na konkurenčním boji taxislužeb a Irving na oplátku požaduje prošetření Boschových postupů.\n\nBosch a Chu se vrací zpět k případu vraždy Lily Priceové a podaří se jim „Chilla“ identifikovat jako muže s minimální kriminální minulostí jménem Chilton Hardy junior. Protože Priceová byla uškrcena páskem a Pell jim vypověděl, že Hardy používal svůj pásek když jej bil, považují Hardyho za svého hlavního podezřelého. Podaří se jim vystopovat Hardyho nemocného otce, který tvrdí, že nemá tušení, kde by jeho syn mohl být. Rychlá prohlídka jeho domu jim však odhalí, že ve skutečnosti Hardy svého otce zabil a ukradl mu jeho identitu. Hned po zatčení jim Hardy potvrdí svou pravou totožnost a přizná se k vraždě Lily Priceové společně s dalšími 36 vraždami. Při prohlídce sousedního domu, který je také registrován na Hardyho otce, jsou nalezeny důkazy o jeho zločinech včetně fotografií a domácích videí zachycujících všechna jím spáchaná znásilnění. Do zpracování tohoto obrovského množství důkazů je zapojeno velké množství policistů a celý policejní sbor čelí nevyhnutelné kritice za to, že Hardyho zločiny zůstaly neodhaleny po celá desetiletí.\n\nKdyž se Pell dozví, že Hardy nebude z jeho sexuálního zneužití vůbec obviněn, naplánuje svou vlastní pomstu. Zaútočí na policejního důstojníka, aby byl odeslán do stejného vězení, v němž je držen i Hardy. Oba zadržení jsou poté přepravováni autobusem na předběžné slyšení k soudu a během převozu Pell zaútočí na Hardyho a vážně jej zraní. Bosch vytuší, co se Pell chystá provést a zachrání Hardymu život, i když později pochybuje zda neměl Pellovi dovolit Hardyho zabít. Bosch také obdrží varování od své bývalé parťačky Kiz Riderové, která momentálně pracuje jako asistentka policejního náčelníka. Informace o Hardyho případu je třeba udržet v tajnosti až do nadcházejících voleb, což by mělo zabránit Irvingovu znovuzvolení. Mnoho Irvingových politických protivníků si přeje jeho porážku a doufají, že skandál v kauze taxislužeb mu dostatečně ublíží, a nepřejí si aby Hardyho případ zastínil tento skandál ve zprávách. Bosch považuje tyto politické hrátky za nechutné, ale ví, že je to součástí jeho práce, a cítí uspokojení z toho, že se Hardy už nikdy nedostane na svobodu. Bosch a Chu se nakonec usmíří poté co Boschův vztek vychladne a také díky tomu, že Chu zaznamená několik významných objevů v jejich vyšetřování a vystoupí na Boschovu obranu během slyšení s Irvingem.\nV češtině vyšel román v roce 2012 v překladu Jiřího Kobělky.\n"}
{"id": "1568972", "url": "https://cs.wikipedia.org/wiki?curid=1568972", "title": "Galvarino", "text": "Galvarino\n\nGalvarino může být:\n\n"}
{"id": "1568976", "url": "https://cs.wikipedia.org/wiki?curid=1568976", "title": "Kedge Business School", "text": "Kedge Business School\n\nKedge Business School je evropská obchodní škola s kampusy (pobočkami) v Paříž, Bordeaux, Marseille, Toulon, Dakar, Su-čou a Šanghaj.\nKedge je akreditovaná u třech mezinárodních organizací: EQUIS, AMBA a AACSB. Škola má přibližně 70000 absolventů. Mezi významné absolventy patří Daniel Carasso (ředitel společnosti Danone) a Sophie Cluzel.\n\nV roce 2019 školní umístil na 31. místě v mezinárodním žebříčku deníku Financial Times.\n\n"}
{"id": "1568982", "url": "https://cs.wikipedia.org/wiki?curid=1568982", "title": "Europelta", "text": "Europelta\n\nEuropelta („Evropský štít“) byl rod obrněného ptakopánvého dinosaura z čeledi Nodosauridae, jež zahrnuje jediný popsaný druh (\"E. carbonensis\"). Fosilie tohoto mohutného čtvernohého býložravce jsou známy z období spodní křídy (geologický stupeň alb, stáří kolem 112 milionů let). Žil na území dnešního severovýchodního Španělska (provincie Teruel).\n\nRod \"Europelta\" byl menší nodosauridní tyreofor, dosahoval délky kolem 4 metrů. Lebka měřil na délku 37 cm a byla široká 30 cm. Nohy byly relativně dlouhé a štíhlé. Dva objevené exempláře představují poměrně kompletně dochované jedince, jedná se pro to o nejkompletněji zachovaný druh nodosaurida v celé Evropě. Formálně byl typový druh \"E. carbonensis\" popsán roku 2013.\n\n\"Europelta\" spadá do kladu Struthiosaurinae, nejbližšími příbuznými tohoto rodu jsou další evropské rody \"Struthiosaurus\", \"Hungarosaurus\" a \"Anoplosaurus\".\n\n"}
{"id": "1568988", "url": "https://cs.wikipedia.org/wiki?curid=1568988", "title": "Silnice III/4932", "text": "Silnice III/4932\n\nSilnice III/4932 je silnice III. třídy v okrese Zlín ve Zlínském kraji. Jedná o komunikaci místního významu spojující města Vizovice a Slavičín. V minulosti se jednalo o silnici II. třídy II/488, která však byla s ke dni 21. prosince 2012 přečíslována.\n\n"}
{"id": "1568990", "url": "https://cs.wikipedia.org/wiki?curid=1568990", "title": "Jakub Kalián", "text": "Jakub Kalián\n\nJakub Kalián (* 16. května 2000 Praha) je český zpěvák a herec, narodil se v Praze jako čtvrtý z pěti sourozenců. Od dětství se věnuje herectví, od roku 2018 na Pražské konzervatoři.\n\nNa televizních obrazovkách debutoval v komediálním seriálu Kameňák, od roku 2020 ve vedlejších rolích v Divadle pod Palmovkou. Na plátnech kin se uvedl roku 2019 v jedné z hlavních rolí jako nevázaný teenager ve filmu Párty Hárd. \n\nAčkoli je díky svému tvrďáckému vzhledu obsazován především do rolí konfliktních a revoltujících mladých mužů, v soukromí se věnuje spíše klidnějším zájmům, studiu nebo charitativnímu herectví pro děti.\n\n"}
{"id": "1569002", "url": "https://cs.wikipedia.org/wiki?curid=1569002", "title": "Diamond Princess", "text": "Diamond Princess\n\nDiamond Princess je výletní loď, která je zaregistrována ve Spojeném království a spravována linkami Princess Cruises. Loď byla uvedena do provozu v březnu 2004 primárně pro plavby v Asii (během léta v severní polokouli) a Austrálie (během léta v jižní polokouli). \"Diamond Princess\" a její tzv. „sesterská“ loď, \"Sapphire Princess\", jsou nejširší podtřídou lodí třídy grand. Jsou široké 37,5 metru, zatímco ostatní lodě třídy grand jsou široké pouze 36 metrů. \"Diamond Princess\" a \"Sapphire Princess\" byly sestrojeny v japonském městě Nagasaki společností Mitsubishi Heavy Industries. \n\nDne 3. února 2020 bylo japonským ministerstvem zdravotnictví, práce a sociálních věcí umístěno do karantény 3 711 cestujících a posádky této lodě poté, co byl cestující na lodi pozitivně testován na onemocnění COVID-19, které způsobuje koronavirus SARS-CoV-2. Jedná se o největší ohnisko koronaviru na výletní lodi. 24. února 2020 bylo potvrzeno, že 691 cestujících je nakaženo onemocněním COVID-19. O den později, tedy 25. února japonské ministerstvo zdravotnictví oznámilo, že po nakažení virem zemřeli čtyři cestující.\n"}
{"id": "1569003", "url": "https://cs.wikipedia.org/wiki?curid=1569003", "title": "České srdce", "text": "České srdce\n\nČeské srdce může být:\n\n"}
{"id": "1569027", "url": "https://cs.wikipedia.org/wiki?curid=1569027", "title": "Želva černavá", "text": "Želva černavá\n\nŽelva černavá (\"Heosemys grandis\") je druh sladkovodní želvy vyskytující se v jihovýchodní Asii, např. v Kambodži, Vietnamu či na Malajském poloostrově. Mezi její alternativní označení patří želva velká, želva indočínská či želva červenavá.\n\nŽije zejména v tropických lesích, ale nezřídka také v blízkosti lidských sídel v podrostu. Částečně tedy využívá sladké vody, částečně žije (a je schována) na souši. Je řazena mezi zranitelné taxony.\n\nV přírodě se živí částmi rostlin, plody či bezobratlými živočichy. V lidské péči může být krmena směsí ovoce, zeleniny, sena či masovou želatinovou směsí.\n\nDosahuje váhy tři až dvanáct kilogramů. Délka krunýře se pohybuje v rozmezí 35 až 45 cm. Samice klade tři až jedenáct vajec, přičemž jejich inkubace trvá 103 až 198 dní.\n\nŽelva černavá je ohrožena lovem, neboť její maso je vnímáno v Asii jako velmi chutné a další části těla jsou využívány i v tradiční medicíně. Proto je zatížena nadměrným obchodem a příslušníci druhu jsou pašováni. Problémem je však také ten fakt, že zpravidla není možné tyto želvy vracet do volné přírody. V některých zemích asijského světadílu již došlo ke zpřísnění legislativy.\n\nŽelva černavá byla na počátku roku 2020 chována v necelých třech desítkách evropských zoo. Mezi nimi také české zoo:\n\n\nTento druh je chován v Zoo Praha od roku 2002. Tehdy byly dovezeny zabavené želvy z nelegální zásilky. Od té doby se vylíhlo takřka 150 mláďat, naposledy v roce 2018. Mládě s pořadovým číslem 100 přišlo na svět 8. března 2009. Zoo vede evropskou plemennou knihu a podílí se na výzkumu ve spolupráci v Přírodovědeckou fakultou UK.\n\nŽelva černavá je k vidění v pavilonu velkých želv v dolní části zoo.\n"}
{"id": "1569028", "url": "https://cs.wikipedia.org/wiki?curid=1569028", "title": "913 (číslo)", "text": "913 (číslo)\n\nDevět set třináct je přirozené číslo. Římskými číslicemi se zapisuje CMXIII a řeckými číslicemi ϡιγ´. Následuje po čísle devět set dvanáct a předchází číslu devět set čtrnáct.\n\n913 je\n\n\n\n"}
{"id": "1569033", "url": "https://cs.wikipedia.org/wiki?curid=1569033", "title": "Diskografie U2", "text": "Diskografie U2\n\nDiskografie irské rockové skupiny U2 se skládá z: 14 studiových alb, 1 live alba, 3 kompilačních alb, 67 singlů a 8 EP desek.\n\nV roce 1979 skupina vydala své první EP \"U2-3\", které se dobře prodávalo v Irsku. V roce 1980 skupina podepsala smlouvu s Island Records a vydala své debutové album \"Boy\", které se umístilo v Británii na 52. místě a v USA na 63. místě. Následovaly alba \"October\" (1961) a \"War\" (1963). Album \"War\" bylo komerčně úspěšné a stalo se albem číslo 1 ve Velké Británii, v USA bylo na 12. místě. Toto album obsahovalo hity jako \"Sunday Bloody Sunday\" a \"New Year's Day\", které se od té doby zařadily mezi nejoblíbenější písně skupiny U2. Na turné nazvaném War Tour skupina natočila živé album \"Under the Blood Red Sky\" a filmový záznam z koncertu \"U2 Live v Red Rocks\", obě tyto nahrávky se dobře prodávaly a pomohly se skupině celosvětově prosadit.\n\nS albem \"The Unforgettable Fire\" (1984) se skupina posunula směrem k více ambientnímu, abstraktnímu hudebnímu směru. Byla to také jejich první spolupráce s producenty Brianem Enem a Danielem Lanoisem. Album bylo číslo 1 ve Velké Británii a obsahovalo největší hit té doby (UK top-10 single), skladbu \"Pride\" (\"In the Name of Love\"). Páté album \"The Joshua Tree\" (1987) udělalo ze skupiny mezinárodní superhvězdy, mělo úspěch u kritiky a také mělo komerční úspěch. Stalo se číslem jedna než 20 zemích; např. v USA je to jedno z nejprodávanějších alb s počtem 10 milionů dodaných kopií, celosvětově bylo prodáno 25 milionů kopií. V USA se skladby \"With or Without You\" a \"I Still Haven't Found What I'm Looking For\" umístily na prvních místech hitparád. V roce 1988 skupina navázala na své úspěchy s albem \"Rattle and Hum\", vydala dvou album a dokumentární film, který dokumentoval jejich zkušenosti s tradiční americkou hudbou (anglicky American roots music) během jejich Joshua Tree Tour, kde se objevily nové studiové skladby, vč. tzv. cover songs a živých nahrávek. Hlavní skladba \"Desire\" byl singlem číslo jedna ve Velké Británii. Alba se prodalo přes 14 milionů kopií, na filmu skupina vydělala 8,6 milionu dolarů.\n\nPo vydání \"Rattle a Hum\" a kreativní stagnaci se U2 objevili až v 90. letech 20. století. Následující album \"Achtung Baby\" (1991) znamenalo dramatický posun k alternativnímu rocku, industriální hudbě a elektronické taneční hudbě. Album debutovalo v USA jako číslo jeden v USA, celosvětově jej bylo prodáno 18 miliónů kopií, se hity jako \"One\", \"Mysterious Ways\" a v číslem jedna v Anglii \"The Fly\". Následující alba \"Zooropa\" a \"Pop\" pokračovaly v experimentech skupiny s alternativní rockovou a elektronickou taneční hudbou a staly se celosvětovými alby číslo jedna, ale s menšími prodeji v kusech. V roce 2000 získala skupina komerční úspěch díky filmu \"All That You Can't Leave Behind\" a návratu k autentičtějšímu zvuku. Alba se prodalo přes 12 milionů kopií a získalo sedm cen Grammy. Album vyprodukovalo písní, vč. \"Beautiful Day\", \"Walk On\" a \"Stuck in a Moment You Can't Get Out Of\". Další následné album \"How to Dismantle an Atomic Bomb\" (2004), bylo propagováno ústřední skladbou \"Vertigo\". Album bylo dalším komerčním úspěchem a vyhrálo všech devět nominací Grammy Award. Dvanácté album \"No Line on the Horizon\" (2009) se stalo číslem jedna ve 30 zemích, ale prodej 5 milionů ks byl kapelou považován za zklamání a nevygeneroval žádný hit. Jejich album \"Songs of Innocence\" (2014) bylo poskytnuto zdarma více než 500 milionů uživatelů iTunes Store, ale všudypřítomná propagace vyvolala kontroverzní reakci, prodej alba a délka umístění v hitparádách byla nejslabší v diskografii skupiny.\n\nSkupina U2 prodala po celém světě více než 175 milionů nahrávek. S 52 miliony certifikovanými nosiči od RIAA, se U2 řadí mezi 21. nejprodávanější hudebních umělců v USA. U2 má osm alb, které se staly čísly jedna v USA, a je třetí nejúspěšnější skupinou všech dob.\n\n\n"}
{"id": "1569036", "url": "https://cs.wikipedia.org/wiki?curid=1569036", "title": "914 (číslo)", "text": "914 (číslo)\n\nDevět set čtrnáct je přirozené číslo. Římskými číslicemi se zapisuje CMXIV a řeckými číslicemi ϡιδ´. Následuje po čísle devět set třináct a předchází číslu devět set patnáct.\n\n914 je\n\n\n\n"}
{"id": "1569037", "url": "https://cs.wikipedia.org/wiki?curid=1569037", "title": "915 (číslo)", "text": "915 (číslo)\n\nDevět set patnáct je přirozené číslo. Římskými číslicemi se zapisuje CMXV a řeckými číslicemi ϡιε´. Následuje po čísle devět set čtrnáct a předchází číslu devět set šestnáct.\n\n915 je\n\n\n\n"}
{"id": "1569043", "url": "https://cs.wikipedia.org/wiki?curid=1569043", "title": "916 (číslo)", "text": "916 (číslo)\n\nDevět set šestnáct je přirozené číslo. Římskými číslicemi se zapisuje CMXVI a řeckými číslicemi ϡιϝ´ nebo ϡιϛ´. Následuje po čísle devět set patnáct a předchází číslu devět set sedmnáct.\n\n916 je\n\n\n\n"}
{"id": "1569054", "url": "https://cs.wikipedia.org/wiki?curid=1569054", "title": "Černá skříňka (kniha)", "text": "Černá skříňka (kniha)\n\nČerná skříňka (v originále The Black Box) je dvacátý pátý román amerického spisovatele Michaela Connellyho a zároveň šestnáctý román ze série knih s Hieronymem „Harrym“ Boschem v hlavní roli. Kniha byla vydána 26. listopadu 2012 „v podstatě na oslavu dvacátého výročí existence hlavní postavy“.\n\nBosch se pouští do dvacet let starého případu vraždy, která se stala v roce 1992 během pouličních nepokojů v Los Angeles. Obětí byla fotožurnalistka, která byly nalezena mrtvá v jednom vypáleném obchodě. Harry Bosch a Jerry Edgar byli původní vyšetřovatelé, kteří byli povoláni na místo činu. Speciální policejní skupina sestavená pro vyšetřování zločinů spojených s nepokoji později tento případ převzala, ten však zůstal celou dobu nevyřešen. Případ je znovu otevřen, když se Harrymu podaří najít shodu mezi nábojnicemi z místa činu a nábojnicemi z dalších tří vražd. Harryho nadřízení společně s policejním náčelníkem se pokusí jeho vyšetřování zdržovat v obavách z negativní pozornosti veřejnosti, jejich pokusy však vyjdou na prázdno. V Harryho osobním životě dochází k posunu, když mu jeho dcera Maddie oznámí, že se chce stát policistkou. Svůj zájem o kariéru v policejním sboru Los Angeles již projevila v předchozí knize Pád. V knize je představena nová vedlejší postava Nancy Mendenhallové, která působí jako vyšetřovatelka na oddělení Vnitřních záležitostí. „Černá skříňka“ v tomto případě představuje jeden z dílků skládačky, který pomůže spojit všechny části hádanky dohromady, stejně jako černá skříňka v letadlech.\n\nV prosinci 2012 se kniha umístila na druhém místě žebříčku bestsellerů v novinách San Francisco Chronicle pro metropolitní oblast San Francisco Bay Area.\n\nV roce 2012 Černá skříňka získala španělské ocenění RBA Prize for Crime Writing, které je nejlukrativnějším oceněním kriminálních románů na světě a má hodnotu 125.000 eur.\nV češtině vyšel román v roce 2013 v překladu Jiřího Kobělky.\n"}
{"id": "1569068", "url": "https://cs.wikipedia.org/wiki?curid=1569068", "title": "Jaromír Bartoš", "text": "Jaromír Bartoš\n\nJaromír Bartoš (28. března 1927, Písečné – 13. dubna 1972, Brno) byl český filozof. \n\nJaromír Bartoš se narodil v roce 1927 v Písečné nad Dyjí. Jeho otcem byl podúředník finanční stráže. Jeho otec byl volnomyšlenkář a ateista a to v Jaromíru Bartoši vyvolalo zájem o filozofii. Po maturitě v Třebíči v roce 1945 vystudoval mezi lety 1945 a 1949 Filozofickou fakultu Masarykovy univerzity v Brně. Po ukončení studia nejprve vyučoval na vesnických školách ve Výčapech, Jihlavě a Moravských Budějovicích. V roce 1950 publikoval disertační práci, která se zabývala noetickým a axiologickým systémem Karla Engliše. V roce 1954 nastoupil na pozici interního aspiranta na katedře dialektického a historického materialismu na FF v Brně. V roce 1962 se Bartoš habilitoval a od roku 1963 působil jako přednášející a v roce 1968 se stal mimořádným profesorem na filozofické fakultě. \n\nPo zřízení Filozofického kabinetu ČSAV v Brně v roce 1969 byl Bartoš jmenován jeho ředitelem. V roce 1972 se nuceně změnilo zaměření kabinetu na studia teologie a ateismu a tak Bartoš odešel a stal se nezávislým vědeckým pracovníkem na Filozofickém ústavu ČSAV v Praze. Pracoval v akademických a ministerských komisích, v redakční radě filosofických časopisů v Česku i na Slovensku. \n\nZpočátku se věnoval axiologii, ale brzy se začal věnovat základním ontologickým otázkám. Zabýval se hlavně čtyřmi tématy: \n\n\n"}
{"id": "1569070", "url": "https://cs.wikipedia.org/wiki?curid=1569070", "title": "Jaroslav Konopásek", "text": "Jaroslav Konopásek\n\nJaroslav Konopásek (7. října 1902, Praha – ????) byl vojákem z povolání v prvorepublikové československé armádě. V protektorátu se stal členem ilegální vojenské organizace Obrana národa, byl zatčen a za odbojovou činnost odsouzen (3. prosince 1941) k pěti letům káznice.\n\nJaroslav Konopásek byl před nastolením Protektorátu Čechy a Morava vojákem z povolání. Po 15. březnu 1939 se podobně jako valná většina bývalých vojáků rozpuštěné prvorepublikové armády zapojil do podvratné protiněmecké činnosti v rámci členství ve vojenské ilegální domácí odbojové organizaci Obrana národa. V odbojové organizaci Obrana národa byl začleněn do oblastního velitelství Morava-západ. V době zatčení gestapem měl původně hodnost štábního kapitána generálního štábu. Dne 3. prosince 1941 byl Jaroslav Konopásek odsouzen Lidovým soudem (Volksgericht) v Berlíně k trestu pěti let káznice a jednoho roku ztráty čestných občanských práv. Společně s ním byli za odbojovou činnost souzeni: František Blabolil (trest smrti), Otto Francl (doživotí), Václav Kratochvíl (6 let káznice) a Václav Lysák (trest smrti).\n\n"}
{"id": "1569075", "url": "https://cs.wikipedia.org/wiki?curid=1569075", "title": "Královská reprezentace a komora na Moravě", "text": "Královská reprezentace a komora na Moravě\n\nKrálovská reprezentace a komora na Moravě byla nejvyšším zemským správním orgánem na Moravě v letech 1749–1763, vzniklá v rámci tereziánských reforem.\n\nJejím předchůdcem byla královská deputace, která vznikla v roce 1748 vyčleněním politické a komorní správy Moravského královského tribunálu. Moravskému královskému tribunálu zůstala poté už jen agenda soudní.\n\nSamotná reprezentace vznikla 7. května 1749 a jejím sídlem bylo Brno. Důvodem vzniku byla snaha o omezení moci stavů.\n\nKrálovská reprezentace měla nejvyšší pravomoc v otázkách daňových, finančních, politických a vojenských. Jednalo se o byrokratický centralistický úřad podřízený pouze vídeňskému Ředitelství pro záležitosti administrativní a finanční (Directorium in publicis et cameralibus), její radové byli jmenováni a placeni státem a jen jemu odpovědni.\n\nV roce 1763 byl tento správní úřad přejmenován na Moravské zemské gubernium. \n\nV čele reprezentace stál prezident jmenovaný panovníkem.\n\nOd roku 1749 tuto funkci vykonával Jindřich Kajetán z Blümegenu.\n\nPrezidentem reprezentace byl i Adam Hynek Berchtold z Uherčic.\n\n"}
{"id": "1569084", "url": "https://cs.wikipedia.org/wiki?curid=1569084", "title": "Třída Ammiraglio di Saint Bon", "text": "Třída Ammiraglio di Saint Bon\n\nTřída Ammiraglio di Saint Bon byla třída predreadnoughtů Italského královského námořnictva. Celkem byly postaveny dvě jednotky této třídy. Ve službě byly v letech 1901–1920. Obě byly ve službě za první světové války. Po válce byly sešrotovány.\n\nItalský viceadmirál Simone Antonio Saint-Bon navrhl stavbu středně velkých bitevních lodí, které by nepokračovaly v linii velkých a drahých plavidel předchozích tříd (např. \"Re Umberto\" a \"Italia\"). Po jeho smrti viceadmirál Racchia a konstruktér Benedetto Brin projekt upravili. Pro plavidla byl typický nízko položený volný bok trupu a hlavní kanóny pouze ráže 254 mm. Celkem byly objednány dvě jednotky pojmenované \"Ammiraglio di Saint Bon\" a \"Emanuele Filiberto\". V letech 1893–1902 je postavily italské loděnice Arsenale di Venezia a loděnice Cantiere di Castellamare di Stabia.\n\nJednotky třídy \"Ammiraglio di Saint Bon\":\n\nHlavní výzbroj tvořily čtyři 254mm kanóny ve dvoudělových věžích na přídi a na zádi. Sekundární výzbroj představovalo osm 152 kanónů a osm 120mm kanónů. Lehkou výzbroj tvořilo osm 57mm kanónů a dva 37mm kanóny. Výzbroj doplňovaly čtyři pevné 450mm torpédomety. Pohonný systém tvořilo 12 kotlů a dva trojčinné parní stroje o výkonu 14 296 hp (\"Emanuele Filiberto\": 13 552 hp), které poháněly dva lodní šrouby. Nejvyšší rychlost dosahovala 18,3 uzlu (\"Emanuele Filiberto\": 18,1 uzlu). Dosah byl 3400–5500 námořních mil při rychlosti 10 uzlů.\n\n"}
{"id": "1569085", "url": "https://cs.wikipedia.org/wiki?curid=1569085", "title": "Marek Zvelebil", "text": "Marek Zvelebil\n\nMarek Zvelebil (1952–2011) byl archeolog českého původu. Bývá považován za jednoho z „nejdůležitějších a nejvlivnějších myslitelů na poli archeologie své generace“.\n\nMarkův otec, slavný indolog Kamil Zvelebil, odešel se svou rodinou z Prahy po politických událostech mezi lety 1968–1969. Zvelebilovi nejprve nějakou dobu žili ve Spojených státech a posléze se usadili v Nizozemsku. Marek se dostal na studia do anglického Oxfordu, bakalářský titul získal na Univerzitě v Sheffieldu a doktorát na Univerzitě v Cambridge, kde byl mimo jiné jedním z posledních studentů významného britského archeologa Grahama Clarka. Po studiích přednášel na Univerzitě v Jižní Karolíně, nicméně v roce 1981 se opět vrátil do Sheffieldu, kde pracoval přes třicet let jako vědecký pracovník – posledně se zde stal profesorem evropského pravěku. Během toho také příležitostně přednášel po celé Evropě a Severní Americe.\n\nMarek Zvelebil se specializoval na evropský mezolit a přechodový stupeň mezi mezolitem a neolitem zejména v Pobaltí. Ve své doktorské disertační práci se zabýval přechodem na zemědělský způsob života ve Finsku a východním Pobaltí. Za celou svoji kariéru napsal či redigoval více než stovku odborných prací, mezi něž patřili i významná pojednání Hunters in Transition (1986) a Plant Use in the Mesolithic and its role in the transition to farming (1994), za které získal cenu R. M. Baguleye. Po roce 1989 Zvelebil rozšířil předmět svého výzkumu o rané zemědělství ve východní Evropě a lovecko-sběračské populace na Sibiři. Podílel se na organizaci archeologických odkryvů na jihovýchodě Irska a také na dlouhodobém projektu na Vnějších Hebridech pod hlavičkou Sheffield Department of Archaeology.\n\nMarek Zvelebil zemřel 7. července 2011 ve věku 59 let.\n"}
{"id": "1569086", "url": "https://cs.wikipedia.org/wiki?curid=1569086", "title": "Pražský patriot", "text": "Pražský patriot\n\nPražský patriot je zpravodajský internetový portál, provozovaný od roku 2013. Zaměřuje se na denní události v hlavním městě, na zajímavosti týkající se Prahy, na místa v Praze i na lidi z Prahy. Hlavní rubriky, do kterých jsou články řazeny: Zpravodajství, Pražská doprava, Pražská politika, Pražská kultura, Pražské krimi, Víkendové tipy, Pražský život, Dětská Praha, Seniorská Praha, Pražský sport.\n\nBývá citován jako zdroj informací týkajících se Prahy (např. Magistrát hlavního města Prahy, Severojižní magistrála, Vršovická drážní promenáda) a jeho články přebírají na své weby i veřejné a jiné instituce.\n\n"}
{"id": "1569095", "url": "https://cs.wikipedia.org/wiki?curid=1569095", "title": "Otto Francl", "text": "Otto Francl\n\nOtto Francl (rodné jméno: Frantzl) (10. června 1896, Pohořelice (okres Břeclav) – 8. července 1950, Brno) byl bývalý příslušník československých legií v Rusku. Po návratu do Československa se stal vojákem z povolání. Během protektorátu se zapojil do domácího odboje (Obrana národa), byl zatčen a odsouzen k doživotí. Po druhé světové válce se vrátil k důstojnickému sboru, byl povýšen do generálské hodnosti ale jeho podlomené zdraví mu nedovolilo dožít se vysokého věku. Zemřel ve svých 56 letech. \n\nOtto Francl se narodil 10. června 1896 v Pohořelicích v okrese Mikulov. Po vypuknutí první světové války musel narukovat do rakousko–uherské armády a byl převelen na ruskou frontu. Tady dosáhl hodnosti kadeta u 40. pěšího pluku. Do nepřátelského zajetí padl dne 5. června 1916 (Olyka) a do řad příslušníků československých legií na Rusi se přihlásil dne 1. března 1917 (Makarjev, Kostromsk). V československých legiích na Rusi sloužil od 1. srpna 1917 a to u 6. střeleckého pluku (2. roty) v hodnosti kandidáta na praporčíka. Svoji legionářskou vojenskou kariéru zakončil v hodnosti nadporučíka u 6. střeleckého pluku. Formálně byl vyřazen z legionářské evidence 20. června 1920. \n\nPo návratu do Československa se stal vojákem z povolání v prvorepublikové armádě. Rok 1938 jej zastihl v činné službě v hodnosti podplukovníka ve funkci velitele praporu Stráže obrany státu (SOS) Užhorod. Po 15. březnu 1939, vyhlášení protektorátu a likvidaci (rozpuštění) československé armády působil jako aktuárský ředitel. Záhy po nastolení Protektorátu Čechy a Morava se zapojil (od 26. května 1939) do řad členů domácí vojenské ilegální odbojové organizace Obrana národa (zemské velitelství, funkce velitele úderné roty). Zpočátku byl jeho velitelem generál František Slunečko, později spadal velitelsky pod plukovníka generálního štábu Václava Lysáka. Otto Francl se podílel na vytváření úderných oddílů v Brně a v krajích, taktéž organizoval nelegální výrobu ručních granátů zamýšlených pro pouliční boj, zabýval se shromažďováním a ukrýváním zbraní, jakož i zpravodajskou činností, při níž získával a vyhodnocoval zprávy vojenského charakteru. Také rozšiřoval ilegální tiskoviny. Gestapo jej zatklo v Brně 19. března 1940. Lidový soud (Volksgericht) v Berlíně jej 3. prosince 1941 odsoudil za odbojovou činnost k doživotnímu trestu odnětí svobody a k doživotní ztrátě čestných občanských práv. Společně s ním byli za odbojovou činnost souzeni: František Blabolil (trest smrti), Jaroslav Konopásek (5 let káznice), Václav Kratochvíl (6 let káznice) a Václav Lysák (trest smrti).\n\nPo skončení druhé světové války se Otto Francl vrátil do osvobozeného Československa 22. května 1945. Byl zasažen otevřenou tuberkulózou (TBC) a i když prodělal půlroční léčení v sanatoriu Na Pleši, nebyl jeho dlouhodobý zdravotní stav trvale uspokojivý, což se později projevilo tím, že ještě v listopadu roku 1947 zůstával v domácím lékařském ošetření. V roce 1946 měl již hodnost brigádního generála a funkci zatímního posádkového velitele v Brně. Otto Francl je znám jako autor základní práce o Obraně národa na Moravě. Za účast v první světové válce a domácím odboji za druhé světové války byl nositelem mnoha vojenských řádů a vyznamenání. Zemřel 8. července 1950 ve vojenské nemocnici v Zábrdovicích. Je pochován na Ústředním hřbitově města Brna, Vídeňská 96, skupina 41, řada 2, hrob číslo 105.\n\n\n"}
{"id": "1569100", "url": "https://cs.wikipedia.org/wiki?curid=1569100", "title": "Walter z Clare", "text": "Walter z Clare\n\nWalter z Clare (anglicky \"Gautier Fitz Richard\" či také \"Walter de Clare\", † 1137/1138) byl anglonormanský šlechtic, zakladatel kláštera Tintern. Je zmiňován v díle Gesta Normannorum Ducum od Viléma z Jumièges.\n\nNarodil se jako mladší syn Richarda z Clare, majitele panství Clare a Tonbridge v Anglii. Před rokem 1119 získal od krále Jindřicha hrad Chepstow na anglickowelšském pomezí. Po smrti krále Jindřicha se přiklonil ve sporu o následnictví na stranu Štěpána z Blois, je uveden jako svědek na několika listinách z počátku jeho vlády. Bojoval jeho jménem také v Normandii proti Geoffroyovi z Anjou. Zemřel bezdětný a jeho dědicem se stal synovec Gilbert z Clare.\n"}
{"id": "1569102", "url": "https://cs.wikipedia.org/wiki?curid=1569102", "title": "Časová vlna", "text": "Časová vlna\n\nČasová vlna (v anglickém originále Timewave) je třetí díl dvanácté řady (a celkově sedmdesátý) britského sci-fi sitcomu \"Červený trpaslík\". Poprvé byla epizoda odvysílána 26. října 2017 na britském televizním kanálu Dave.\n\nPosádka Trpaslíka se musí dostat na palubu plavidla, kterému hrozí srážka s měsícem. Loď totiž nikdo neovládá, protože si každý dělá co chce a jakákoliv kritika je přísně trestána.\n\nČervený trpaslík parkuje na orbitě měsíce, který je bohatý na helium-7. Rimmer ho při krátkém obřadu zabere pro Jupiterskou důlní společnost a pojmenuje ho podle sebe. Než ale začne s těžbou, musí se všichni rychle odebrát zpátky na Trpaslíka, protože se blíží sluneční bouře. Jenže to není bouře, ale podle Krytonova odhadu časová vlna vyvolaná kolapsem černé díry. To se potvrdí vzápětí, když se na monitoru objeví loď SS Enconium z 24. století. Bohužel její kurz je kolizní s měsícem Rimmer, případná exploze helia-7 by navíc zničila celý sektor. Než se ale dostanou na palubu Enconia, zjistí Kryton jeden znepokojivý fakt: na lodi je zakázána jakákoliv kritika a kdo ho poruší, jde do vězení. \n\nProblémy začnou hned po přistání: každý se obléká jak chce a dělá si co chce, takže nic nefunguje. Zástupce Ziggy Briceman se vydá hledat kapitána a trpaslíkovci se mezitím chtějí najíst v jídelně. Neschopná servírka ovšem nejprve opaří Rimmera, který ji za to zkritizuje a k němu se vzápětí přidá Lister, jemuž se zase nelíbí jídlo. Servírka je okamžitě nahlásí místní policii, která je zastaví a začne vyslýchat. Málem se z celé situace vylžou, jenže pak Kocour několikrát hrubě urazí jednoho z policistů a celá čtveřice je odvedena do cely. Pokus o útěk selže, a tak jsou všichni odsouzeni ke konečnému trestu: k odstranění jejich vnitřního kritika pomocí extraktoru, který ho zhmotní v malé nádobce a následně ho zničí. Jako první jde na řadu Rimmer, jenže jeho vnitřní kritik je neuvěřitelně silný a přístroj proces nezvládne. Nádobka s Rimmerovým vnitřním kritikem se rozbije a ten tak obživne. V souboji argumentů se ho naštěstí Listerovy a Rimmerovy podaří překonat a vnitřní kritik se rozplyne. Přítomný Ziggy Briceman dojde k závěru, že ne všechna kritika je špatná a celá jeho filozofie bylá špatná. Následně odvolá zákon proti kritice a pověří techniky, aby změnili kurz a odvrátili srážku s měsícem.\n\nZpátky v jídelně se Briceman rozhodne odměnit Trpaslíkovce za záchranu lodě vlastnoručně namalovaným obrazem, který ale připomíná dětskou malůvku. Lister konstatuje, že se mu příliš nepovedl, načež Briceman dostane hysterický záchvat. Nejenže okamžitě zavede zákon o kritice zpátky do praxe, navíc chce nechat Trpaslíkovcům okamžitě vysát vnitřního kritika. Celá čtveřice se dává okamžitě na útěk...\n"}
{"id": "1569107", "url": "https://cs.wikipedia.org/wiki?curid=1569107", "title": "František Heřmanský (lékař)", "text": "František Heřmanský (lékař)\n\nFrantišek Heřmanský (22. února 1916 Praha – 8. prosince 1980 Praha) byl český lékař – hematolog a vědec, objevitel (spolu s Pavlem Pudlákem) syndromu, jenž nese jejich jméno.\n\nFrantišek Heřmanský se narodil v Praze v rodině klasického filologa, mj. překladatele latinských textů. Vyrůstal na Slovensku, kde byl jeho otec ředitelem gymnázia v Martině. Otcova píle, houževnatost a kulturní rozhled měly nepochybný vliv na mladého Heřmanského. Maturoval v Bratislavě na reálném gymnáziu, v Bratislavě začal studovat i lékařskou fakultu. Po vyhlášení Slovenského štátu přešel na pražskou lékařskou fakultu. Dříve, než dokončil studia, byly však vysoké školy německými okupanty zavřeny. Během války zastával místo pomocného ošetřovatele v Nemocnici pod Petřínem. V podstatě však pracoval jako nehonorovaný sekundář pod vedením profesora Karpíška. Začal se sám školit v klinické a laboratorní hematologii, takže koncem války měl již značné znalosti a zkušenosti v tomto oboru. Po osvobození dokončil poslední zkoušky a promoval začátkem roku 1946. Po promoci nastoupil jako lékař na interním oddělení v Praze-Motole pod vedením profesora Netouška a současně zastával funkci vedoucího centrální hematologické laboratoře. V roce 1950 přešel s profesorem Netouškem na I. interní kliniku VFN v Praze jako asistent kliniky.\n\nV roce 1957 při založení Laboratoře pro patofyziologii krvetvorby a jater při I. interní klinice byl na toto vzniklé pracoviště převeden jako samostatný vědecký pracovník. I při výzkumné práci v laboratoři se věnoval výuce mediků, zkoušel a přednášel. V roce 1960 obhájil doktorskou práci o antitromboplastinech, v roce 1962 byl jmenován docentem pro obor vnitřního lékařství po obhájení habilitační práce o antitrombinech. V témže roce se stal vedoucím vědeckým pracovníkem výzkumné Laboratoře pro patofyziologii krvetvorby a jater.\n\nV roce 1968 po emigraci přednosty I. interní kliniky VFN prof. Hoeniga byl pověřen jeho zastupováním ve funkci ředitele Laboratoře. Na podzim roku 1968, když bylo jasné, že se profesor Hoenig již zpět z emigrace nevrátí, rozhodovali se učitelé I. interní kliniky o tom, koho budou prosazovat za budoucího přednostu. V úvahu připadali dva kandidáti: Alois Štork a František Heřmanský. Před tajným hlasováním kolektivu učitelů vystoupil A. Štork s tím, že na místo přednosty nehodlá aspirovat, a tak z tajného hlasování vyšel vítězně všemi hlasy jako jediný kandidát kliniky na místo přednosty Heřmanský. I v době tzv. normalizace se nakonec podařilo, že Heřmanský, ač nestraník, byl postaven do čela kliniky. V roce 1969 byl rektorem pověřen jejím vedením, na podzim 1969 byl jmenován řádným profesorem vnitřního lékařství a v dubnu 1972 byl jmenován přednostou I. interní kliniky.\n\nŘídil ji až do svého předčasného skonu, který ho zastihl přímo ve zdech kliniky 8. prosince 1980. Ráno onoho dne, jelikož nejel výtah, vystoupal pěšky do posledního patra. Ještě se zmínil prof. Štorkovi „Zítra jedu do Kladna.“ (byl totiž krajským internistou) a padl mrtev k zemi. Příčinou smrti byl infarkt myokardu.\n\nDominujícím zájmem Františka Heřmanského byla vědecká práce, plně se věnoval hematologickému výzkumu. Záběr jeho zájmů v tomto oboru byl mimořádně široký. Heřmanský byl však také vynikajícím hematologem – klinikem. V době jeho působení již minula doba kliniků všestranně činných v celé šíři vnitřního lékařství. Rozsah problematiky si vynucoval stále více úzkou specializaci. Neznamená to však, že byl jenom hematologem. Heřmanského přehled a osobní zkušenosti v celé šíři interny byly pozoruhodné a taktně je při profesorských vizitách uplatňoval. Nebyl autoritativní a respektoval názory odborníků v jiných oborech. Lze jen litovat, že neshrnul svoje vskutku mimořádné znalosti do oborové učebnice. Zastával názor, že na psaní takového díla je dost času, že je potřeba především přinášet nové poznatky výzkumem dílčích problémů. Předčasná smrt však znamenala, že shrnujícího díla z jeho pera se česká hematologie již nedočkala.\n\nV době nuceného přerušení studia na lékařské fakultě během války pracoval jako pomocný ošetřovatel v Nemocnici pod Petřínem a zde také uskutečnil svou první studii věnovanou morfologii megakaryocytů a trombocytů. Po promoci nastoupil v Motole u profesora Netouška. Heřmanskému se podařilo skloubit práci laboratorní, experimentální a klinickou. Pokračuje na klinice ve studiích funkcí krevních destiček a jeho práce věnované krvácivým stavům z destičkových příčin byly světového významu. Také studie přirozených inhibitorů koagulace, antitrombinů a antitromboplastinů přinesly řadu originálních pozorování, např. identifikace samostatného inhibitoru tkáňového tromboplastinu. Studie přirozených inhibitorů byly předmětem Heřmanského doktorské a habilitační práce. Stejně úspěšná byla Heřmanského práce v oblasti nádorových onemocnění krvetvorby. Zasloužil se o zavedení cytochemických vyšetření v hematologii a jeho studie o sudanofilii, myeloperoxidáze a kyselé nespecifické esteráze byly v některých ohledech světově prioritní. Cytochemická vyšetření spolu s klasickou morfologií se staly jeho přispěním základem diagnostiky a klasifikace akutních leukémií. V posledních letech věnoval Heřmanský pozornost především lymfoproliferativním stavům s použitím škály metodických postupů. Poprvé u nás použil imunochemických vyšetření ke sledování povrchových myfocytárních znaků. Tak mohl ve spolupráci s prof. B. Bednářem rozpracovat klasifikační systém maligních lymfomů, který vycházel z fyziologie a patofyziologie lymfatického systému.\n\nNemenší pozornost věnoval František Heřmanský léčbě nemocných s krevními chorobami. Stál u počátků chemoterapie maligních onemocnění krvetvorby a jako jeden z prvních používal kombinovanou cyklickou chemoterapii spolu s aktinoterapií, která přinesla zásadní obrat v osudu nemocných s některými hematologickými malignitami. Šíře zájmů nebyla na úkor hloubky a kvality Heřmanského práce. Dokládá to nejlépe originální popis krvácivého stavu u albínů s přítomností atypických pigmentofágů v kostní dřeni, který Heřmanský popsal spolu s Pudlákem v roce 1959. Jak trombocytopatii, tak dřeňový pigment dále úspěšně analyzoval. Za objev tohoto syndromu, který nese jméno obou autorů, i za celkový přínos pro hematologii udělila Světová hematologická společnost profesorovi Heřmanskému v roce 1978 Strattonovu cenu, a to jako 13. laureátu. Ohlas jeho práce byl značný a dostalo se mu řady dalších domácích i zahraničních uznání.\n\nPřevážně z oboru hematologie publikoval František Heřmanský přes 170 prací, kromě množství oponentních posudků, závěrečných výzkumných a expertních zpráv.\n\nHeřmanského nadace hematologické onkologie byla založena v roce 1995 při I. interní klinice 1. Lékařské fakulty Univerzity Karlovy a VFN v Praze s cílem zvyšovat úroveň klinické hematologické onkologie a tím zlepšit péči o nemocné se zhoubnými krevními chorobami a dosahovat výsledků, co nejbližších možnostem, které jsou dány současnými vědeckými poznatky. S její pomocí byla na I. interní klinice zmodernizována transplantační jednotka i ostatní lůžková oddělení, vybudovány a vybaveny nové laboratoře, zajištěny unikátní přístroje pro klinická oddělení a laboratoře. Nadační prostředky jsou používány k částečnému krytí nákladů činnosti Kooperativní lymfomové skupiny. V oblasti vzdělávací zajišťuje pobyt některého z předních zahraničních odborníků zvaného k účasti na pravidelném výročním Pražském hematologickém dnu. Z prostředků Nadace jsou hrazeny krátkodobé domácí i zahraniční studijní pobyty mladších pracovníků I. interní kliniky.\n"}
{"id": "1569115", "url": "https://cs.wikipedia.org/wiki?curid=1569115", "title": "Třída Regina Margherita", "text": "Třída Regina Margherita\n\nTřída Regina Margherita byla třída predreadnoughtů Italského královského námořnictva z období první světové války. Celkem byly postaveny dvě jednotky této třídy. Ve službě byly v letech 1904–1916. Obě dvě bitevní lodě byly zničeny za první světové války. Třída představovala dobře vyzbrojená a rychlá plavidla s dobrými nautickými vlastnostmi, avšak za cenu slabšího pancéřování.\n\nTřídu navrhl italský konstruktér Benedetto Brin na základě požadavku námořnictva na moderní, dobře vyzbrojená a rychlá plavidla se slabším pancéřováním. To byl ostatně častý italský přístup k válečným lodím. Původně byla plánována smíšená výzbroj ve složení dvou 305mm kanónů a dvanácti 203mm kanónů, ale po Brinově smrti bylo její složení přehodnoceno a upraveno. Ve stavebním programu z roku 1898 byly objednány dvě jednotky pojmenované \"Regina Margherita\" a \"Benedetto Brin\". V letech 1898–1905 je postavily italské loděnice Arsenale di La Spezia a loděnice Cantiere di Castellamare di Stabia.\n\nJednotky třídy \"Regina Elena\":\n\nObě plavidla se mírně odlišovala svým výtlakem, pohonem a rychlostí. Hlavní výzbroj tvořily čtyři 305mm kanón ve dvoudělových věžích na přídi a na zádi. Doplňovaly je čtyři 203mm kanóny a dvanáct 152mm kanónů umístěných v kasematách. Lehkou výzbroj představovalo dvacet 76mm kanónů, dva 47mm, dva 37mm kanóny a dva 11,4mm kulomety Maxim. Výzbroj doplňovaly čtyři pevné 450mm torpédomety. Pohonný systém bitevní lodě \"Regina Margherita\" tvořilo 28 kotlů Niclausse a dva trojčinné parní stroje o výkonu 21 790 hp, které poháněly dva lodní šrouby. Nejvyšší rychlost dosahovala 20,3 uzlu. V případě její sesterské lodě \"Benedetto Brin\" to bylo 28 kotlů Belleville a parní stroje o výkonu 20 475 hp. Nejvyšší rychlost dosahovala 20 uzlů. Dosah byl 10 000 námořních mil při rychlosti 10 uzlů.\n\n"}
{"id": "1569121", "url": "https://cs.wikipedia.org/wiki?curid=1569121", "title": "Třída Regina Elena", "text": "Třída Regina Elena\n\nTřída Regina Elena byla třída predreadnoughtů Italského královského námořnictva z období první světové války. Celkem byly postaveny čtyři jednotky této třídy. Ve službě byly v letech 1907–1927. Plavidla se vyznačovala na svou dobu vysokou rychlostí, ale zároveň relativně slabou výzbrojí.\n\nItalský konstruktér Vittorio Cuniberti dostal roku 1899 za úkol navrhnout novou třídu bitevních lodí vyzbrojených osmi 203mm kanóny, 150mm pancéřováním a dosahující vysoké rychlosti 22 uzlů při výtlaku 8000 tun. Tento projekt sice nebyl realizován, Cuniberti ale pokračoval návrhem bitevní lodi o výtlaku 13 000 tun, která by svou rychlostí překonávala pancéřové křižníky tehdy konkurenčního britského a francouzského námořnictva. Vznikla tak dobovými experty pozitivně přijatá třída \"Regina Elena\". Ve stavební programu z roku 1901 byly objednány dvě jednotky pojmenované \"Regina Elena\" a \"Vittorio Emanuele\" a v následujícím roce 1902 ještě druhý pár \"Roma\" a \"Napoli\". Po jednom páru postavily v letech 1901–1908 italské loděnice Arsenale di La Spezia a loděnice Cantiere di Castellamare di Stabia.\n\nJednotky třídy \"Regina Elena\":\nJednotlivá plavidla se mírně odlišovala výtlakem, pohonem, pancéřováním i výzbrojí. Plavidla měla smíšenou hlavní výzbroj kombinující kanóny dvou různých ráží. Hlavní výzbroj tvořily dva 305mm kanón v jednodělových věžích na přídi a na zádi, které doplňovalo dvanáct 203mm kanónů ve dvoudělových věžích na bocích trupu. Lehkou výzbroj představovalo šestnáct 76mm kanónů (\"Roma\" a \"Napoli\" nesly dokonce dvacet čtyři 76mm kanónů). Výzbroj doplňovaly dva pevné 450mm torpédomety.\n\nPohonný systém prvního páru \"Regina Elena\" a \"Vittorio Emanuele\" tvořilo 28 kotlů Belleville a dva trojčinné parní stroje o výkonu 19 299 hp, které poháněly dva lodní šrouby. Nejvyšší rychlost dosahovala 20,8 uzlu. \"Roma\" a \"Napoli\" byly vybaveny 28 kotly Babcock & Wilcox. Dosah byl 5000–10 000 námořních mil při rychlosti 10 uzlů, nebo 1700 námořních mil při rychlosti 19 uzlů. Nejrychlejší jednotka \"Napoli\" dosahovala rychlosti až 22,15 uzlu.\n\n"}
{"id": "1569123", "url": "https://cs.wikipedia.org/wiki?curid=1569123", "title": "Lepidoniscus minutus", "text": "Lepidoniscus minutus\n\nLepidoniscus minutus (nemá české jméno, druh popsal poprvé Koch, 1838) je suchozemský korýš.\nLepidoniscus minutus o délce průměrně kolem 1,5 cm má skvrnitý krunýř v barvě od tmavě či světle hnědé až po zelenou. Tělo se skládá z hlavy, střední části těla (7 článků) a zadečku (6 článků). \n\nDýchá pomocí žaberních destiček vespodu zadečku, proto musí žít ve vlhkém prostředí. Je příbuzný známějších stinek a svinek. \n\nJde o lesní druh opadavých vrstev listnatých a smíšených lesů.\n\nLepidoniscus minutus patří k častým, avšak nepříliš hojným lesním druhům.\n\n"}
{"id": "1569124", "url": "https://cs.wikipedia.org/wiki?curid=1569124", "title": "Skupina lip na Podlesí", "text": "Skupina lip na Podlesí\n\nSkupina lip na Podlesí je skupina památných stromů v osadě Podlesí, jižně od Kašperských Hor. Jedná se o dvě řady lip velkolistých (\"Tilia platyphyllos Scop.\"), které rostou v nadmořské výšce 750 m, s výškou stromů okolo 20 m a obvodem kmenů od 300 do 510 cm (měřeno 1992). Skupina lip je chráněna od 26. května 1992 pro svou biologickou, estetickou a historickou hodnotu.\n\n"}
{"id": "1569125", "url": "https://cs.wikipedia.org/wiki?curid=1569125", "title": "Astonův tmavý prostor", "text": "Astonův tmavý prostor\n\nAstonův tmavý prostor je malá energie elektronů, nedochází k excitaci."}
{"id": "1569126", "url": "https://cs.wikipedia.org/wiki?curid=1569126", "title": "Gigi Becali", "text": "Gigi Becali\n"}
{"id": "1569138", "url": "https://cs.wikipedia.org/wiki?curid=1569138", "title": "Tatranský pohár 1929", "text": "Tatranský pohár 1929\n\n1. ročník Tatranského poháru se uskutečnil od 29. prosince 1929 do 1. ledna 1930. Turnaj se tehdy odehrál pod názvem \"Pohár Paláce sanatoria Dr. Szontagha\". Zápasy se hrály v Novém Smokovci. Vítězem se stal tým SK Slavia Praha.\n\n\n29. prosince 1929:\n\nBranky: Revay, Teleki, Marty, Bethlen.\n\nBranky: Košťál 2.\n\nBranky: Schiling 2 - Szabó.\n\n30. prosince 1929:\nTým ŠK Vysoké Tatry odehrál svůj první zápas v historii.\n\nBranky: Máčik, Szabo a Bartošek.\n\nBranky: Neogradi a Teleki - Michálek.\n\nBranky: Mráček 3, Bílek 3, Hladký a Binar.\n\n31. prosince 1929:\nSemifinále:\nBranky: Oppenheim a Schiling - Javůrek.\n\nSemifinále:\nBranky: Jirkovský 3, Fiala a Steigenhöfer - Marffy 2.\n\n1. ledna 1930 (14:30):\nFinále:\nBranky: Steigenhöfer 4, Jirkovský, Fiala.\n\nKromě soutěžních utkání se odehrála i přátelská utkání. Zápasy o další pořadí nebyly kompletně odehrané.\n\n SK Slavia Praha\nBrankář: Pospíšil\nObránci: Šmelhaus a Krásl\nÚtočníci: Steigenhöfer, Jirkovský \"C\", Fiala, Kodýtek a Vejvoda\n"}
{"id": "1569141", "url": "https://cs.wikipedia.org/wiki?curid=1569141", "title": "Vlajka Židovské autonomní oblasti", "text": "Vlajka Židovské autonomní oblasti\n\nVlajka Židovské autonomní oblasti, jediné autonomní oblasti Ruské federace, je tvořena bílým listem o poměru stran 2:3, v jehož středu je vodorovný pruh, tvořený sedmi úzkými proužky (každý o šířce 1/40 šířky vlajky) v barvách červená, oranžová, žlutá, zelená, světle modrá, tmavě modrá a fialová. Tyto proužky jsou od sebe odděleny šesti bílými proužky o šířce 1/120 šířky vlajky.\n\nVlaku navrhl Alexandr Dmitrijevič Valjájev. 31. července 1996 byl (místním gubernátorem) podepsán oblastní zákon č. 18-oz o státních symbolech Židovské autonomní oblasti. Zákonodárné shromáždění lidových poslanců oblasti přijalo tento zákon ve stejný den usnesením č. 59-3. Popis vlajky v článku č. 2 zákona byl velmi nepřesný.\n\n"}
{"id": "1569142", "url": "https://cs.wikipedia.org/wiki?curid=1569142", "title": "Evangelický kostel (Krnov)", "text": "Evangelický kostel (Krnov)\n\nEvangelický kostel se nachází na Husově náměstí na katastrálním území Krnov-Horní Předměstí v části obce Pod Bezručovým vrchem v Krnově v okrese Bruntál. Novogotický kostel byl postaven na začátku 20. století a se svou věží 52 metrů vysokou je jednou z dominant v Krnově. Je chráněn jako kulturní památka od roku 1986 a je zapsán v Ústředním seznamu kulturních památek ČR. Kostel náleží pod Farní sbor Českobratrské církve evangelické v Krnově.\n\nV roce 1901 obdrželi krnovští evangelíci povolení ke stavbě kostela na pozemku, který zakoupili od knížete Lichtensteina. Návrh vypracoval Franz Blasch ve firmě krnovského stavitele Ernsta Latzela. Stejná firma kostel postavila v letech 1901–1903. Základní kámen byl slavnostně položen 28. června 1901. Otevřen a vysvěcen byl 29. června 1903. Rozpočet činil 32 000 rakouských korun. Po druhé světové válce kostel využívala také Církev československá husitská v období 1945–1961. V roce 1971 byla provedena oprava střechy a v období 1975–1978 byla provedena generální oprava kostela. Od roku 1986 je kostel kulturní památkou. V roce 1997 při povodni řeky Opavy bylo okolí kostela zaplaveno, interiér kostel nebyl přímo zasažen. Přesto vlivem podmáčení okolní kostela a poklesu půdy byla narušena podlaha kostela a poškozeno elektrické vytápění lavic z roku 1993. V roce 1998 byly provedeny výměny podlah za novu dlažbu a instalováno nové vytápění. Opravy byly hrazen také z mimořádného povodňového fondu Jeronýmovy jednota a z prostředků Ministerstva kultury ČR. Celkové náklady činily 600 000 korun.\n\nKostel je volně stojící zděná omítaná neorientovaná trojlodní stavba s trojbokým závěrem a je postavena na obdélném půdorysu v novogotickém slohu. Po stranách pětibokého kněžiště jsou přistavěny sakristie obdélného půdorysu. V hlavním průčelí, které je orientováno na podélnou osu Husova náměstí, je vestavěna hranolová věž na půdorysu čtverce s osmibokým nástavcem. Po stranách průčelí jsou umístěny dvě polygonální schodišťové věže s boční vchody s motivy trojlístků v trojúhelníkových štítech. V ose věže je vchod s lomeným obloukem a trojúhelníkovým štítem. Nad vchodem je rozetové okno a nad ním dvojice úzkých protáhlých oken s lomeným záklenkem. Na čtvercovou věž ukončenou římsou nasedá osmiboký nástavec s dvojicemi oken v sudých stranách. Nad okny ciferník věžních hodin a trojúhelníkový štít ukončený fiálami. Nástavec je ukončen osmibokou jehlancovou střechou. Nároží věže a boční průčelí jsou členěna odstupňovanými opěráky. V bočních průčelích jsou čtyři okna s lomenými oblouky s kružbami s motivy čtyřlístků a jeptiškami.\n\nSíňové trojlodí je zakončeno pětibokým kněžištěm se symetricky umístěnými sakristiemi po stranách. Je zalkenuto křížovými žebrovými klenbami. V nižších bočních lodích jsou vestavěny empory. Kněžiště má sedmipaprsčitou klenbu. Vnitřní přípory jsou zakončeny hlavicemi zdobenými rostlinným dekorem. Na kruchtě jsou varhany umístěné v novogotické skříni.\n\nPři dostavbě kostela byla do věže zavěšeny tři bronzové zvony, které byly ulity zvonařskou firmou Gustav Schwabe v Krakovské Bělé. V období první světové války byly všechny tři zabaveny pro vojenské účely. Nové zvony byly předány sboru v Krnově 1. července 1923. Během druhé světové války v roce 1942 byly zabaveny dva zvony, nejmenší zůstal ve věži.\n\n"}
{"id": "1569144", "url": "https://cs.wikipedia.org/wiki?curid=1569144", "title": "Anna Maria van Schurmanová", "text": "Anna Maria van Schurmanová\n\nAnna Maria van Schurmanová (5. listopadu 1607 Kolín nad Rýnem – 4. května 1678 Wieuwerd) byla nizozemská malířka, grafička, básnířka, myslitelka a mystička narozená v Německu. Patřila k nejvzdělanějším ženám své doby, hovořila čtrnácti jazyky, včetně amharštiny, byla první ženou v Nizozemsku studující na univerzitě (v Utrechtu) a velkou zastánkyní a propagátorkou vzdělávání žen. Své názory v této věci shrnula do spisu \"Dissertatio, de Ingenii Muliebris ad Doctrinam, & meliores Litteras Aptitudine\". Korespondovala s řadou významných žen, mj. s českou královnou Alžbětou Stuartovnou nebo švédskou královnou Kristýnou I., přičemž častým námětem byl právě problém vzdělávání žen. Jejím cílem bylo vytvořit korespondenční síť učených žen. Její korespondence vyšla roku 1648 pod názvem \"Opuscula Hebræa, Græca, Latina, Gallica. Prosaica et Metrica\". Stala se prvním známým holandským malířem, který použil pastel v portrétu. V teologii byla reprezentantkou labadismu, mystické větve protestantismu, přímo podporovala i Labadieho sektu a byla její členkou. Své labadistické názory shrnula ve spise \"Εὐκληρία seu Meliores Partis Electio\" z roku 1673. K jejím nápadníkům patřil básník Constantijn Huygens, který pro ni napsal deset básní, ona se však zavázala k celibátu, patrně z náboženských důvodů. Její labadismus vedl ke sporu a rozchodu s jejími přáteli, mj. s Huygensem. S labadisty odešla do zahraničí a žila s nimi v komuně, která se snažila napodobit život prvních křesťanů, a kde měli všichni společný majetek.\n"}
{"id": "1569150", "url": "https://cs.wikipedia.org/wiki?curid=1569150", "title": "Doodles", "text": "Doodles\n\nDoodles je gay pěvecký sbor, založený v září 2011 v Praze. Repertoár sboru zahrnuje různé žánry od renesanční hudby a lidových písní, přes klasickou sborovou tvorbu 19. a 20. století, operní sbory či muzikál až po moderní populární hudbu. Sbor zpívá s doprovodem i bez něj, k některým písním má choreografii.\n\nSbor vystoupil v srpnu 2015 na Nové scéně Národního divadla, nebo v roce 2016 v Paříži. V roce 2018 se zúčastnil festivalu Various Voices v Mnichově. Mediální pozornosti se sboru dostalo zejména v souvislosti se zrušením koncertu s jeho účastí v pražském Emauzském klášteře v roce 2016.\n\n"}
{"id": "1569155", "url": "https://cs.wikipedia.org/wiki?curid=1569155", "title": "Pavel z Krnova", "text": "Pavel z Krnova\n\nPavel z Krnova (také \"Paul von Harrach)\" (* pravděpodobně v Krnově, † 31. červenec 1377, Freising nebo Rakousko ) byl od 1352 do 1359 biskup v Gurku a od 1359 do 1377 kníže-biskup Freisingu . \n\nInformace o původu biskupa Pavla jsou protichůdné. Podle některých zdrojů pocházel z česko-rakouské šlechtické rodiny Harrachů a jeho rodiči byli Theoderich von Harrach a Cunigunde, jejichž původ není znám . Podle jiných údajů, pocházel ze slezské rytířské rodiny, která pocházela z oblasti Krnova. Podle těchto informací byl Pavlovým otcem Petr z Krnova a Lobenštejna a měl syny Boto, Mikuláš a Otto. Byl příznivec minoritského řádu v Krnově hradil a pomáhal organizovat řádovou provinční kapitulu v blízké Opavě v roce 1347. \n\nPavel z Krnova byl kaplanem dvora české královny Anny Falcké. Od roku byl vyslancem uherského krále Ludvíka I. Velikého u papeže. V roce 1351 se stál arcijáhnem v Nitře. Stal se také kánovníkem ve Vratislavi a farářem v Reisbachu poblíž Regensburgu a proboštem Höglwörth v Horním Bavorsku. Od 22. května 1351 je magistrem. \n\nPo smrti gurského biskupa Ulricha von Wildhausa v roce 1351 vyvstaly spory mezi papežem a salzburgským arcibiskupem Ortolfem . Z podnětu uherského krále Ludvíka I. Velikého, papež Klement VI. jmenoval biskupem v korutanském Gurku 24. října 1351 Pavla z Krnova. \n\nBiskupu Pavlovi byly svěřen důležité papežské diplomatické mise. Mimo jiné byl vyslán ukončit spor mezi markrabětem Janem Jindřichem a rakouským vévodou Albrechtem II.Moudrým jako nuncius apoštolské stolice. Společně s rakouským vévodou Rudolfem IV Habsburským zprostředkoval spor mezi Ludvíkem V. Braniborským a papežem Innocentem VI.\n\nNa základě přímluvy císaře Karla IV. se v 1359 Pavel přesunul do Freisingu. Vyjednával o navrácení panství přivlastněné místním klášterem, tento spor řešil s papeži a rakouskými vévody. Z důvodu vysokého zadlužení panství postoupil podíl na mýtném mostu v Mnichově. V roce 1365 posvětil nejstarší farní kostel sv. Petra v Mnichově a v roce 1370 klášterní kostel v Ettal . Po 18 letech vlády zemřel 31. července 1377. Jeho místo smrti a pohřbu je také protichůdné. Zemřel buď ve Freisingu nebo v Rakousku a jeho tělo bylo pohřbeno buď ve Freisingské katedrále, nebo v klášteře Gaming . \n\n\n \n"}
{"id": "1569156", "url": "https://cs.wikipedia.org/wiki?curid=1569156", "title": "Bravo F1", "text": "Bravo F1\n\nBravo F1 byl projekt, který začal v polovině roku 1992 a byl veden Jean-Pierre Mosnierem, technikem Nickem Wirthem a týmu šéfoval ex-pilot Minardi Adrián Campos.Cílem bylo se zúčastnit formule 1 v roce 1993. Vznik pochází z listopadu 1992 a začátkem roku 1993 byl projekt opuštěn kvůli úmrtí Mosniera. Tým sídlil v británii, avšak jezdil pod španělskou licencí. O 17 let později se Adrián Campos vrátil s HRT F1.\n\nAuto bylo postaveno na základech starého vozu Andrea Moda a s převodovkou Dallara. Motorem byl motor Judd V8 a hlavním sponzorem byl ElMondo spolu se jmény malých španělských společností.\n\nAuto bylo dokončeno v listopadu 1992 a tým měl rozpočet 3 000 000 dolarů, tj. méně než měla Andrea Moda Formula v roce 1992.\n\nNick Wirth a ostatní přemýšleli, zda projekt zastavit nebo ne, a ušetřit peníze na stavbu jiného vlastního vozu. Auto bylo vyrobeno v krátkém čase, bez jakýchkoli testů a jezdcem se stal Jordi Gené, bratr Marca Geného. Tým tvořili zakladatelé, kteří tento projekt zahájili, a tři mechanici. Smrt Jean Pierre-Monsiera během vývoje auta ovlivnil tým v jeho projektu.\n\nModel automobilu se jmenoval Bravo S931.1 V prosinci byl vůz zakázán FIA, protože neprošel nárazovými testy. Projekt byl proto kvůli nedostatku peněz a dluhům nakonec opuštěn.\n\nWirth později začal s projektem Simtek, který závodil v letech 1994-1995. Kandidáti kteří měli jezdit byli ke Genému také byli Nicola Larini, Ivan Árias, Luca Badoer, Pedro de la Rosa a také se pokusili najmout Damona Hilla.\n\nNejedná se o první španělský projekt, předchůdcem byl tým Pegaso España ale také neúspěšně.\n\n"}
{"id": "1569159", "url": "https://cs.wikipedia.org/wiki?curid=1569159", "title": "Bruderkogel", "text": "Bruderkogel\n\nBruderkogel (2299 m n. m.) je hora v Rottenmannských Taurách na území rakouské spolkové země Štýrsko. Nachází se v bočním hřebeni, který vybíhá z hory Zinkenkogel (2233 m) směrem na jihovýchod. Na severozápadě sousedí s vrcholem Schüttnerkogel (2170 m) a na jihovýchodě s vrcholem Korbachkogel (cca 2235 m). Z Bruderkogelu vybíhají dvě krátké boční rozsochy - na severovýchod Salzlecken a na sever Schafgupf (2000 m). Severozápadní svahy hory klesají do doliny Lackneralm, jihozápadní do doliny Pfarreralmkar a východní do údolí Reslergraben.\n\n\n"}
{"id": "1569160", "url": "https://cs.wikipedia.org/wiki?curid=1569160", "title": "Gyula Kristó", "text": "Gyula Kristó\n\nGyula Kristó (11. července 1939 Orosháza – 24. ledna 2004 Segedín) byl maďarský historik.\n\nGyula Kristó se narodil 11. července 1939 ve městě Orosháza. Mezi lety 1957 a 1962 studoval na Szegedské univerzitě.\n\n\n\n"}
{"id": "1569166", "url": "https://cs.wikipedia.org/wiki?curid=1569166", "title": "Dominik Valík", "text": "Dominik Valík\n\nDominik Valík (* 15. srpna 1998 Třebíč) je český lední hokejista hrající na postu obránce.\n\nS ledním hokejem začínal ve svém rodném městě v tamním klubu Horácké Slavie. Za ni hrál v dorosteneckých i juniorských výběrech. Před sezónou 2014/2015 ale přešel do Prahy, kde se stal členem výběru hráčů do osmnácti let v HC Slavia Praha. Barvám pražské Slavie zůstal věrný i během následujících let, takže se v průběhu sezóny 2015/2016 objevil v soutěžním zápase mužského výběru tohoto klubu. V sezóně 2016/2017nastupoval jak za juniory, tak za muže Slavie a navíc hostoval v družstvu pražské Kobry. Stejná situace se opakovala i následující ročník. Od ročníku 2018/2019 patřil napevno do mužského výběru Slavie, přesto navíc vypomáhal celku HC Letci Letňany. Během sezóny 2019/2020 hrál jak za Slavii, tak opětovně na střídavé starty i za Kobru. V zápase s klubem HC RT TORAX Poruba 2011 vstřelil Valík 1. února 2020 svou první branku v Chance lize.\n"}
{"id": "1569171", "url": "https://cs.wikipedia.org/wiki?curid=1569171", "title": "Antonín Šebestík", "text": "Antonín Šebestík\n\nAntonín Šebestík (9. září 1882 Napajedla – 20. března 1956 Praha) byl český hudební skladatel a pedagog.\n\nNa počátku dvacátého století, v letech 1900 až 1903, studoval v Praze na tamní konzervatoři hru na varhany, které ho vyučoval Antonín Dvořák. Když vzdělávání dokončil úspěšným složením státní zkoušky, a to ze zpěvu a hry na klavír a na housle, odešel do Českých Budějovic, kde od roku 1903 na hudební škole vyučoval muzice. V dalších letech rozšířil své pedagogické působení i na tamní český učitelský ústav a na střední školy. Spolu s tím vedl pěvecký sbor Hlahol českobudějovický a dirigoval opery či kantáty. Sám rovněž hudební díla tvořil. Při jejich psaní se nechal inspirovat svým pražských učitelem Dvořákem. V období mezi první a druhou světovou válkou skládal jak hudbu komorní, tak i orchestrální a věnoval se též úpravám lidových písní.\n\nPříklady Šebestíkových děl:\n"}
{"id": "1569172", "url": "https://cs.wikipedia.org/wiki?curid=1569172", "title": "Hanami (nakladatelství)", "text": "Hanami (nakladatelství)\n\nHanami je polská firma specializující se na zprostředkovávání polsko–japonských kontaktů. Od roku 2006 začalo fungovat jako nakladatelství mangy a od roku 2010 rozšířilo svou působnost i na Česko.\n\nV letech 2010 až 2011 vydalo v češtině následujících pět titulů: \"Kniha větru\", \"Nebeský orel\", \"Město světel\", \"Balzamovač\" a \"Myšlenky smyšlenky\". Poté nevydalo v Česku již žádnou publikaci.\n\n\n"}
{"id": "1569174", "url": "https://cs.wikipedia.org/wiki?curid=1569174", "title": "Cagaster", "text": "Cagaster\n\nCagaster () je japonská seinen manga o sedmi svazcích, jejíž autorkou je Kačó Hašimoto. Manga původně vycházela nezávisle v letech 2005 až 2013 na webových stránkách autorky, přičemž v roce 2014 ji začalo vydávat francouzské nakladatelství Glénat a o rok později japonské nakladatelství Tokuma šoten. V Česku mangu vydalo nakladatelství Zanir jako svůj první manga titul. Od roku 2020 pak v produkci Netflixu vychází stejnojmenný anime seriál.\n"}
{"id": "1569181", "url": "https://cs.wikipedia.org/wiki?curid=1569181", "title": "Chexbres", "text": "Chexbres\n\nChexbres je obec v západní (frankofonní) části Švýcarska, v kantonu Vaud, v okrese Lavaux-Oron. Žije zde obyvatel. Lavaux-Oron. Chexbres je vinařská obec s pozoruhodnými výhledy na Ženevské jezero, a proto je ve francouzštině označována jako „Balcon du Léman“.\n\nÚzemí obce bylo osídleno již v římských dobách. Původ názvu obce není přesně znám. Oblast kolem Chexbres byla vlastněna od 6. století opatstvím Saint Maurice a v roce 978 burgundským královstvím. V roce 1798 se obec stala součástí distriktu Léman. Samostatnost získala obec roku 1810. Pro svou malebnou polohu se v 19. století stala letoviskem.\n\nObec je situována na jihovýchodně od Lausanne, v Lavaux, asi 200 metrů na Ženevským jezerem.\n\nV roce 2000 hovořilo 96,5% obyvatel obce francouzsky. Ke švýcarské reformované církvi se ve stejném roce hlásilo 50,1% obyvatel, k církvi římskokatolické 26,9% obyvatel.\n\nTerasovitě upravené svahy místní vinařské oblasti patří do seznamu světového kulturního dědictví UNESCO.\n\n"}
{"id": "1569184", "url": "https://cs.wikipedia.org/wiki?curid=1569184", "title": "Inner Song", "text": "Inner Song\n\nInner Song je očekávané druhé studiové album velšské hudebnice Kelly Lee Owens. Jeho vydání je naplánováno na 1. květen roku 2020, kdy jej uvede společnost Smalltown Supersound. První skladba z alba, nazvaná „Melt!“, byla zveřejněna koncem února 2020 spolu s videoklipem, který režírovala Laneya Billingsley. Kromě autorských písní deska obsahuje coververzi písně „Arpeggi“ anglické kapely Radiohead. Coby host se na albu podílí další velšský hudebník John Cale. Svůj název deska dostala podle stejnojmenného alba od jazzového hudebníka Alana Silvy.\n\n"}
{"id": "1569185", "url": "https://cs.wikipedia.org/wiki?curid=1569185", "title": "Zanir", "text": "Zanir\n\nZanir je české nakladatelství zaměřené na vydávání komiksů z pera nezávislých autorů, které vzniklo v roce 2013. Od roku 2016 začalo vydávat i japonské manga komiksy, počínaje překladem titulu \"Cagaster\".\n\n"}
{"id": "1569188", "url": "https://cs.wikipedia.org/wiki?curid=1569188", "title": "Zuzana Pavlová", "text": "Zuzana Pavlová\n\nZuzana Pavlová (*1978 v Doksech u České Lípy) je česká básnířka a překladatelka. Vystudovala český jazyk a dějepis na Univerzitě Jana Evangelisty Purkyně v Ústí nad Labem. Pracovala v nakladatelství Pragma a Karolinum. Nyní učí na základní škole. Mimo jiné překládá z angličtiny (více než 50 titulů). Její texty opakovaně vycházejí v novinách a časopisech (Lidové noviny, Tvar, Dobrá adresa aj.).\n\n"}
{"id": "1569191", "url": "https://cs.wikipedia.org/wiki?curid=1569191", "title": "Marjorie Clarková", "text": "Marjorie Clarková\n\nMarjorie Rees Clarková, později Smithová (6. listopadu 1909 – 15. června 1993), byla jihoafrická atletka, která startovala na olympijských hrách v letech 1928 a 1932. Narodila se v Bulweru, v provincii KwaZulu-Natal. V roce 1928 na LOH skončila na pátém místě. Zúčastnila se také soutěže na 100 m, ale skončila v semifinále. O čtyři roky později v roce 1932 získala bronzovou medaili na 80 m překážek. \n"}
{"id": "1569195", "url": "https://cs.wikipedia.org/wiki?curid=1569195", "title": "Elizabeth Taylorová (atletka)", "text": "Elizabeth Taylorová (atletka)\n\nElizabeth Garner „Betty“ Taylorová, později Campbellová (22. února 1916 – 5. února 1977), byla kanadská atletka, která startovala na LOH 1936 v Berlíně. Narodila se v Ingersollu v Ontariu.\nV roce 1936 získala bronzovou medaili v soutěži na 80 metrů překážek. Získala stříbrnou medaili na 80 metrů překážek v soutěži Empire Games 1934 na Světových hrách žen 1934.\n\n"}
{"id": "1569196", "url": "https://cs.wikipedia.org/wiki?curid=1569196", "title": "Maria Sanderová", "text": "Maria Sanderová\n\nMaria Sanderová (30. října 1924 Dinslaken – 12. ledna 1999 Much) byla západoněmecká atletka, která se narodila jako Maria Domagalaová. Startovala hlavně na 100 metrů. V roce 1952 na Letních olympijských hrách v Helsinkách na 4 × 100 metrů získala stříbrnou medaili společně s Knabovou, Kleinovou a Petersenovou. Na stejných LOH také běžela na 80 metrů překážek a získala bronzovou medaili.\n\n"}
{"id": "1569197", "url": "https://cs.wikipedia.org/wiki?curid=1569197", "title": "Letecký dispečer", "text": "Letecký dispečer\n\nLetecký dispečer, oficiálně dispečer letecké dopravy, je člověk, který pracuje na operačním středisku nějakého leteckého dopravce. Nejde tak o řídícího letového provozu, který pracuje naopak ve středisku řízení letového provozu (ať už jde o věž či oblastní středisko). Dispečeři pro dopravce plánují lety, podávají letové plány a následně s nimi pracují. Během své práce mohou komunikovat s posádkou a dalšími subjekty leteckého provozu (řízení letového provozu, technický úsek dopravce, handling na letišti...). V malých společnostech práci dispečera může zastávat sám pilot.\n\nDispečeři mohou být licencovaní, ale podle dnešní legislativy již nemusejí a Úřad pro civilní letectví již licence nevydává. Dispečeři musejí projít teoretickou přípravou a následně krátkým zaučováním v reálném provozu. Dispečeři pak používají různé aplikace pro plánování tras či výpočet různých informací a nastavitelných parametrů. Velmi důležitým zdrojem informací pro dispečery v Evropě je webová aplikace NOP Portal (Network Operations Portal), která je provozována Eurocontrolem. Dispečer pak v případě chybného naplánování letu musí plánek opravit podle aktuálně stanovených pravidel. Eurocontrol zároveň může plánku přiřadit nějaký slot, ve kterém musí být let proveden (lze ještě měnit diskuzí mezi řízením letového provozu a dispečerem), či dispečerovi doporučit určitý postup pro zlepšení časů vzletu a příletu letu. \n\n"}
{"id": "1569201", "url": "https://cs.wikipedia.org/wiki?curid=1569201", "title": "Fons Rademakers", "text": "Fons Rademakers\n\nAlphonse Marie „Fons“ Rademakers (5. září 1920 Roosendaal – 22. února 2007 Ženeva) byl nizozemský filmový režisér, producent a scenárista. \n\nV roce 1987 získal Oscara pro nejlepší neanglicky mluvený film za snímek \"De aanslag\", o událostech v Nizozemsku na konci druhé světové války. Již v roce 1960 byl na stejnou cenu nominován jeho režijní debut, film \"Ves u řeky\". Stal se prvním Nizozemcem, který byl na Oscara nominován a prvním, který ho získal. V roce 1961 rovněž obdržel Stříbrného medvěda na Berlinale za svůj druhý film \"Makkers, staakt uw wild geraas\". \n\nVystudoval Amsterdamskou akademii dramatických umění. Začínal jako herec. Za druhé světové války narukoval do nizozemské armády, byl Němci zajat, ale propuštěn a následně uprchl do Švýcarska, kde strávil konec války. Po konci války se vrátil k herectví, ale ve 35 letech se rozhodl pro režii. Začínal jako asistent režisérů jako byli Jean Renoir, Vittorio De Sica nebo Charles Crichton.\n"}
{"id": "1569205", "url": "https://cs.wikipedia.org/wiki?curid=1569205", "title": "Amanzia", "text": "Amanzia\n\nAmanzia (na počest švýcarského geologa Amanze Gresslyho) byl rod sauropodního dinosaura z kladu Turiasauria, žijícího v období svrchní jury (geologický stupeň kimmeridž, asi před 157 až 152 miliony let) na území dnešního Švýcarska. \n\nFosilie tohoto dinosaura byly objeveny již v 60. letech 19. století v oblasti Moutier na severozápadě Švýcarska (v sedimentech souvrství Reuchenette). Původně byl popsán jako teropod \"\"Megalosaurus meriani\"\", protože zde byly objeveny také fosilní zuby teropoda. V roce 1922 německý paleontolog Friedrich von Huene poznal, že se jedná o sauropodního dinosaura a pojmenoval jen \"Ornithopsis greppini\". O pět let později pak stejný vědec stanovil nové rodové jméno \"Cetiosauriscus\". Na dlouhou dobu pak byl tento dinosaurus označován jako \"nomen dubium\", teprve v roce 2020 byl formálně popsán pod novým rodovým jménem \"Amanzia greppini\". Rodové jméno je poctou švýcarskému geologovi a paleontologovi Amanzu Gresslymu (1814-1865).\n\nJednalo se o menšího zástupce kladu Eusauropoda (ale nikoliv Neosauropoda) o délce do 10 metrů. Byl to tedy menší zástupce sauropodů.\n"}
{"id": "1569207", "url": "https://cs.wikipedia.org/wiki?curid=1569207", "title": "Evelyn Beatrice Hall", "text": "Evelyn Beatrice Hall\n\nEvelyn Beatrice Hall (28. září 1868 – 13. dubna 1956), píšící pod pseudonymem S. G. Tallentyre, byla anglická spisovatelka, známá především jako autorka životopisu o Voltairovi \"The Life of Voltaire\", poprvé vydaného v roce 1903. Je taktéž autorkou knihy \"The Friends of Voltaire\", kterou dokončila v roce 1906.\n\nVe svém díle \"The Friends of Voltaire\" napsala větu „Nesouhlasím s tím, co říkáte, ale budu do smrti bránit vaše právo to říkat.“ jako ilustraci Voltairových přesvědčení. Tato citace – často nesprávně přisuzovaná samotnému Voltairovi – je často používána pro popis principu svobody projevu.\n\n"}
{"id": "1569209", "url": "https://cs.wikipedia.org/wiki?curid=1569209", "title": "Laura Antonelli", "text": "Laura Antonelli\n\nLaura Antonelli (28. listopadu 1941 Pula – 22. června 2015 Řím) byla italská filmová herečka.\n\nLaura Antonelli se narodila v Pule (dnes Chorvatsko), která v té době patřila k Itálii. Po válce se její rodina přestěhovala do Neapole.\n\nV letech 1972–1980 žila s Jean-Paulem Belmondem.\n\nJejí filmová kariéra skončila roku 1991, když v jejím bytě našla policie kokain. Byla odsouzena k domácímu vězení. V roce 2006 vyhrála odvolací soud a dostala odškodné 108 tisíc eur.\n\n"}
{"id": "1569210", "url": "https://cs.wikipedia.org/wiki?curid=1569210", "title": "Caeleb Dressel", "text": "Caeleb Dressel\n\nCaeleb Remel Dressel (* 16. srpna 1996 Green Cove Springs) je americký plavec, specialista na krátké tratě volným stylem a motýlkem. Je označován za možného nástupce Michaela Phelpse.\n\nV roce 2013 se stal juniorským mistrem světa na 100 metrů volným způsobem. Na Letních olympijských hrách 2016 byl členem vítězných amerických štafet ve volném způsobu a polohovém závodě. V individuálním závodě na 100 m v. zp. skončil na šestém místě.\n\nNa mistrovství světa v plavání v roce 2017 získal sedm zlatých medailí: 50 m v. zp., 100 m v. zp., 100 m motýlek, 4×100 m v. zp. muži, 4×100 m polohový závod muži, 4×100 m v. zp. smíšená štafeta a 4×100 m polohový závod smíšená štafeta. Na MS 2019 získal šest zlatých medailí (50 m v. zp., 100 m v. zp., 50 m motýlek, 100 m motýlek, 4×100 m v. zp. muži, 4×100 m v. zp. smíšená štafeta) a dvě stříbrné medaile (4×100 m polohový závod muži a 4×100 m polohový závod smíšená štafeta). Stal se tak prvním plavcem v historii, který získal osm medailí na jednom světovém šampionátu. \n\nVytvořil světové rekordy 49,50 s na 100 m motýlek a 20,24 na 50 m volný způsob v krátkém bazénu. Podílel se také na sedmi světových rekordech amerických štafet. V letech 2017 a 2019 ho časopis Swimming World vyhlásil nejlepším světovým plavcem roku. \n\nJe absolventem University of Florida.\n\n"}
{"id": "1569221", "url": "https://cs.wikipedia.org/wiki?curid=1569221", "title": "Josef Maršálek", "text": "Josef Maršálek\n\nJosef Maršálek (* 3. dubna 1982) je český pekař a cukrář.\n\nVyrůstal v malé vesnici jako jeden ze čtyř sourozenců. Na přání rodičů vystudoval gymnázium, teprve poté se vyučil jako pekař a cukrář. Během dálkového studia vysoké školy hotelové začal pracovat v zahraničí, nejprve v Bathu, ke konci studií pak v londýnském obchodním domě Harrods. Tam pracoval sedm let, postupně získal ocenění pro kuchaře roku i manažera roku a jeho dezerty odebírala i britská královská rodina. Po roce stráveném v Indii se v roce 2018 vrátil do Prahy, kde provozoval \"CakeShop Prague\" a založil vlastní značku \"Fat Brothers\".\n\nV roce 2020 účinkoval jako porotce v pořadu České televize \"Peče celá země\". Provozuje kurzy pečení.\n\n\n"}
{"id": "1569226", "url": "https://cs.wikipedia.org/wiki?curid=1569226", "title": "Zarasai", "text": "Zarasai\n\nZarasai je město v regionu Aukštaitija na severovýchodě Litvy. Nachází se v Utenském kraji 50 km od Uteny, nedaleko města leží jezero Sartai. V Zarasai žije obyvatel.\n\nPrvní písemná zmínka pochází z roku 1506. Název pochází ze selonského výrazu pro jezero \"ezeras\". Roku 1836 bylo město přejmenováno na \"Novoalexandrovsk\" podle Alexandra II. Nikolajeviče. V letech 1919 až 1929 neslo název \"Ežerėnai\". Je známé také pod polským názvem \"Jeziorosy\" a jidišským \"Ezherene\".\n\nZarasai je městem od roku 1843. Podle sčítání z roku 1897 většinu obyvatelstva tvořili Židé. Židovské obyvatelstvo bylo vyvražděno v období holocaustu.\n\nMěsto je populárním letoviskem díky množství jezer a lesů v okolí. Je střediskem vodních sportů a okolní kopcovitá krajina bývá nazývána „litevským Švýcarskem“. Střed města s katolickým chrámem Nanebevzetí Panny Marie je památkově chráněn. Město bylo jedním z pořadatelů hudebního festivalu Mėnuo Juodaragis a roku 2008 se stalo hlavním kulturním městem Litvy. Bylo také zařazeno mezi Evropské excelentní turistické destinace.\n\nByla zde naměřena nejvyšší teplota na litevském území 38,5 °C.\n\n\n"}
{"id": "1569227", "url": "https://cs.wikipedia.org/wiki?curid=1569227", "title": "Novoalexandrovsk", "text": "Novoalexandrovsk\n\nSlovo Novoalexandrovsk má více významů:\n\n\n"}
{"id": "1569231", "url": "https://cs.wikipedia.org/wiki?curid=1569231", "title": "Ikarus 232", "text": "Ikarus 232\n\nIkarus 232 Pionir bylo jugoslávské experimentální lehké, dvoumotorové, dolnokřídlé letadlo převážně dřevěné konstrukce s uzavřenou kabinou, ve které byl pilot v poloze na břiše. Letoun navrhl konstruktér, mjr. Dragoljub Bešlin (Konstruktorska grupa br. 9 GDVI) na základě svého předchozího projektu, předválečného bombardéru Ikarus B-5. Letoun Ikarus 232 byl vyroben státním podnikem Ikarus v Zemunu (nyní součást Bělehradu) a sloužil v jugoslávském letectvu od roku 1947 do roku 1953. \n\nSpolečnost Ikarus - prva srpska industrija aeroplana, automobila i strojeva Kovačević i drugovi (první srbský letecký, automobilový a strojírenský průmysl Kovacevic a kol.) byla založena v roce 1923. V roce 1946 byla znárodněna jako kolaborantská (představitelé Konjović, Lukač a Ćurčin), sloučena s dalšími leteckými výrobci Rogožarski a Zmaj. Tak vznikl v roce 1946 v Jugoslávii nový státní letecký výrobce, státní podnik Ikarus (državno privredno preduzeće).\n\nPo skončení druhé světové války se konstruktér Dragoljub Bešlin rozhodl vrátit ke zkoumání vlivu přetížení na pilota, kdy je vystaven velkému g-zatížení. Konstrukce nového letadla byla svěřena konstrukčnímu týmu č. 9 z GDVI (Generální ředitelství průmyslového a leteckého průmyslu) vedené majorem Dragoljubom Bešlinem. Bešlin se již v minulosti zabýval problémy navrhování letadel s vysokými g-násobky a měl pověst velmi vynalézavého designéra. \n\nPilot v tomto letounu ležel v kabině na břiše, protože se věřilo, že lze takto snížit účinky přetížení g-sil, které vznikají při ostrých manévrech a při prudkém stoupání/klesání v leteckých bojových, útočných misích. První prototyp Ikarus 232 Pionýr byl vyroben na jaře 1947, poprvé vzlétl 2. října 1947 a byl zalétán zkušebním pilotem Simićem. Testování dvou prototypů těchto letadel potom vedlo k vývoji, stavbě a testům dalšího podobného prototypu Ikarus 451.\nLetoun Ikarus 232 „Pionir“ byl dvoumotorový, jednomístný dolnoplošník dřevěné konstrukce (křídlo, trup, svislé a vodorovné ocasní plochy) s pevným podvozkem a byl určen ke zkoumání vlivu g-násobků na pilota v poloze na břiše.\n\nNosná konstrukce trupu Ikarusu 252 byla dřevěná, potažená dřevěnou lepenkou. Průřez trupu byl kulatý ve tvaru doutníku, malého průměru, protože pilot v kokpitu ležel. V horní části trupu byl odklápěcí kryt, který umožňoval pilotovi vstoupit do kabiny. Sférická příď letounu byla z plexiskla, což pilotovi poskytlo dobrou viditelnost vpřed. Pilot v kokpitu položil bradu na speciální podložku a pravou rukou držel knipl.\n\nKonzolová, samonosná křídla byla dřevěná, se dvěma postranními částmi lichoběžníkového tvaru s mírně zaoblenými konci, lemovanými impregnovaným plátnem. Osa křídla byla v podstatě kolmá na osu letounu. Pohyblivé části křídel (křidélka) byly vyrobeny ze dřeva a byla potažena impregnovaným plátnem. Na křídlech byly zavěšeny motorové gondoly. Držáky motoru byly vyrobeny ze svařovaných ocelových trubek. Kapota motoru a držáky byly pokryty hliníkovým plechem, v přední části kapoty motoru byl nasávací otvor chladícího vzduchu pro chlazení motoru a ohřátý vzduch z motorového prostoru vycházel skrz žebra umístěná po stranách kapoty. Výfukové potrubí z motoru bylo vyvedeno skrz kapotu motoru na spodní části pod motorem letadla tak, aby výfuk a hluk nerušily pilota v kabině.\n\nKonstrukce horizontálních ocasních křídel a vertikálního stabilizátoru, jakož i kormidla a výškovek byla vyrobena ze dřeva a potažena plátnem. Horizontální stabilizátory byly pevně připevněny k trupu letadla. Podvozek tohoto letounu byl klasický, pevný s koly o rozchodu 1950 mm opatřenými nízkotlakými pneumatikami a s aerodynamickými, kapkovitými kryty. Pérování pomocí pružin, které byly umístěny v podvozkových nohách. Přední nohy podvozku byly připevněny k motorovým gondolám. Vzadu na ocasu letadla byla klasická ostruha.\n\nLetadlo bylo vybaveno dvěma vzduchem chlazenými čtyřválcovými invertními motory Walter Mikron 4-II o jmenovitém výkonu 44 kW (60 k) s dvoulistými dřevěnými vrtulemi, s pevným nastavením listů. Jiný zdroj uvádí, že na letounu byly namontovány již poválečné verze motorů Mikron, Walter Mikron III o výkonu 2× 48 kW (65 k). Oba typy motorů byly v roce 1946 vyráběny továrnou Walter, Mikron 4-II z uschovaného materiálu Antonínem Kumperou před nacisty a Mikron III vyvinutý za války Bohuslavem Šimůnkem. \nCelkem byly postaveny dva prototypy. S oběma byly úspěšně složeny státní zkoušky a následně byly letouny použity pro zkušební lety. Testování bylo prováděno v Jugoslávském leteckém zkušebním ústavu (Vazduhoplovni tehnički institut) až do roku 1953. První prototyp létal do roku 1953 a druhý do roku 1952 (byl ztracen v důsledku nehody). Celkem bylo s prototypy nalétáno 215 hodin.\n\nJe ale pravdou, že nemohly být provedeny žádné rozsáhlejší testy, bylo dosaženo pouze mírných stoupání do 30 stupňů, při strmějších úhlech se celá konstrukce začala třást a kmitat. Kromě toho byl výkon motorů zjevně příliš slabý, testy byly zastaveny po osmém zkušebním letu. \n\nHlavním výsledkem zkoušek byl závěr, že tato konstrukce letounu pilotovi může umožnit odolat přetížení 8-9 g i bez kombinézy proti přetížení. Poloha vleže má mnoho výhod při prudkých obratech za vysokých rychlostí, kdy pilot snese mnohem větší zrychlení než v poloze v sedě. V leže mu nedělá potíže zrychlení řádu až 10 g, zatím co v sedě při 4 g se mu zatemňuje zrak a posléze ztrácí vědomí. \n\n\nData podle\n\n\n\n\n\n"}
{"id": "1569240", "url": "https://cs.wikipedia.org/wiki?curid=1569240", "title": "Jan Ludvig", "text": "Jan Ludvig\n\nJan Ludvig (* 17. září 1961, Liberec) je bývalý český hokejový útočník. Po skončení aktivní kariéry kvůli zranění kolena působil jako scout pro tým New Jersey Devils. Jeho syn John Ludvig je také hokejista.\n\nV československé lize hrál za CHZ Litvínov. Nastoupil ve 3 ligových utkáních. Získal zlatou medaili na Mistrovství Evropy juniorů v ledním hokeji 1979 a byl vyhlášen nejlepším útočníkem turnaje a zvolen do All-Star týmu. V roce 1981 emigroval. V zámoří hrál v juniorské WHL za Kamloops Junior Oilers a v nižší CHL za Wichita Wind. Do NHL nebyl draftován, ale hrál za New Jersey Devils a Buffalo Sabres. V NHL nastoupil ve 314 utkáních, dal 54 gólů a měl 87 asistencí. V nižších soutěži AHL hrál za Maine Mariners.\n\n\n"}
{"id": "1569247", "url": "https://cs.wikipedia.org/wiki?curid=1569247", "title": "917 (číslo)", "text": "917 (číslo)\n\nDevět set sedmnáct je přirozené číslo. Římskými číslicemi se zapisuje CMXVII a řeckými číslicemi ϡιζ´. Následuje po čísle devět set šestnáct a předchází číslu devět set osmnáct.\n\n917 je\n\n\n\n"}
{"id": "1569256", "url": "https://cs.wikipedia.org/wiki?curid=1569256", "title": "918 (číslo)", "text": "918 (číslo)\n\nDevět set osmnáct je přirozené číslo. Římskými číslicemi se zapisuje CMXVIII a řeckými číslicemi ϡιη´. Následuje po čísle devět set sedmnáct a předchází číslu devět set devatenáct.\n\n918 je\n\n\n\n"}
{"id": "1569263", "url": "https://cs.wikipedia.org/wiki?curid=1569263", "title": "919 (číslo)", "text": "919 (číslo)\n\nDevět set devatenáct je přirozené číslo. Římskými číslicemi se zapisuje CMXIX a řeckými číslicemi ϡιθ´. Následuje po čísle devět set osmnáct a předchází číslu devět set dvacet.\n\n919 je\n\n\n\n"}
{"id": "1569267", "url": "https://cs.wikipedia.org/wiki?curid=1569267", "title": "Tkaná pletenina", "text": "Tkaná pletenina\n\nTkaná pletenina\nje tvarově stabilní výrobek s minimální roztažností v příčném směru. Tyto vlastnosti se dosahují zvláštní jednolícní nebo oboulícní vazbou, často doplněnou podloženou kličkou nebo vloženým útkem.\n\nTkané pleteniny se používají zejména na svrchní oděvy a na obuvní svršky\nTkaná pletenina se dá vyrábět jak na okrouhlých tak i na plochých pletacích strojích, známé jsou také ručně zhotovené tkané pleteniny. \n\n\nNa jehelním lůžku je každá 2., 6., 10. ... dlouhá trubičková jehla a každá 4., 8., 12... krátká trubičková jehla. Jejich činnost je řízena vzorovacím ústrojím. \n\nPro vazbu tkané pleteniny jsou v činnosti:\n\nna 1.řádku jen krátké jehly\n\nna 2. řádku dlouhé trubičkové spolu se všemi jehlami válcového lůžka\n\nna 3. řádku jen dlouhé trubičkové jehly\n\nna 4. řádku krátké trubičkové spolu se všemi jehlami válcového lůžka\n\nPři pletení 2. a 4. řádku se vlivem přímého spojení nití stahují očka z jehel válcového lůžka k sobě, takže mezi sloupky vznikají malé otvory. Protože tyto otvory jsou přesazené, tvoří se na pletenině \"vaflovitá struktura\". \n\n\nPlochý pletací stroj na tkané pleteniny se speciálním ústrojím na podávání útku se vyrábí od roku 2012 (prac. šřka 127 cm, max. výkon 72 m/min.)\n\nZvláštní technikou ručního pletení se dají zhotovit výrobky podobné tkaninám. Návody na různé varianty této techniky pletení se občas nabízejí online.\n"}
{"id": "1569272", "url": "https://cs.wikipedia.org/wiki?curid=1569272", "title": "920 (číslo)", "text": "920 (číslo)\n\nDevět set dvacet je přirozené číslo. Římskými číslicemi se zapisuje CMXX a řeckými číslicemi ϡκ´. Následuje po čísle devět set devatenáct a předchází číslu devět set dvacet jedna.\n\n920 je\n\n\n\n"}
{"id": "1569277", "url": "https://cs.wikipedia.org/wiki?curid=1569277", "title": "Volkmarsen", "text": "Volkmarsen\n\nVolkmarsen je menší město v zemském okresu Waldeck-Frankenberg v Hesensku. \nLeží na severním okraji plošiny , která klesá do údolí řeky Diemel, zhruba 28 km severozápadně od Kasselu a 7 km severovýchodně od Bad Arolsen.\n\n"}
{"id": "1569278", "url": "https://cs.wikipedia.org/wiki?curid=1569278", "title": "921 (číslo)", "text": "921 (číslo)\n\nDevět set dvacet jedna je přirozené číslo. Římskými číslicemi se zapisuje CMXXI a řeckými číslicemi ϡκα´. Následuje po čísle devět set dvacet a předchází číslu devět set dvacet dva.\n\n921 je\n\n\n\n"}
{"id": "1569282", "url": "https://cs.wikipedia.org/wiki?curid=1569282", "title": "B. Braun CZ/SK", "text": "B. Braun CZ/SK\n\nV roce 2017 dosáhla obratu 92 milionů korun a aktuálně zaměstnává více než 200 lidí.\n\n\n\nSpolečnost B. Braun vlastní také vlastní kavárnu. Café B. Braun je situovaná do Lékařského domu ČLS JEP v centru Prahy a provozuje se již od roku 2010. Originální interiér Café B. Braun vytvořila světoznámá češká architekta a designérka Eva Jiřičná ve spolupráci se Studiem Najbrt. Významným interiérovým prvkem je umělecké využití zdravotnických nástrojů B. Braun.\n\nCafé B. Braun získalo v roce 2010 ocenění ČEKIA Stability Award a v roce 2011 čestné uznání za interiér v soutěži Grand Prix architektů.  \n"}
{"id": "1569285", "url": "https://cs.wikipedia.org/wiki?curid=1569285", "title": "922 (číslo)", "text": "922 (číslo)\n\nDevět set dvacet dva je přirozené číslo. Římskými číslicemi se zapisuje CMXXII a řeckými číslicemi ϡκβ´. Následuje po čísle devět set dvacet jedna a předchází číslu devět set dvacet tři.\n\n922 je\n\n\n\n"}
{"id": "1569295", "url": "https://cs.wikipedia.org/wiki?curid=1569295", "title": "Hana Macíčková Cahová", "text": "Hana Macíčková Cahová\n\nHana Macíčková Cahová (* 27. prosince 1981 Zlín) je česká vědkyně v oboru biochemie.\n\nVystudovala organickou chemii na VŠCHT v Praze (ukončení studia 2006). Působila v Paříži a na postdoktorském pobytu na univerzitě v Heidelbergu. Od roku 2016 vede výzkumný tým na Ústavu organické chemie a biochemie Akademie věd v Praze, který se zabývá biochemií nukleových kyselin, zejména modifikacemi RNA, tedy chemickými skupinami navázanými na její řetězec. Jejich biochemii zkoumá převážně na bakteriích E. coli.\n\nJejímu týmu se podařilo prokázat, že na řetězec RNA se mohou vázat alarmony – dinukleosid polyfosfáty, které se ve zvýšené míře objevují v organismech vystavených zátěži – a bránit tak jejímu rozkladu, čímž šetří energii.\n\nV roce 2015 získala Cenu Otta Wichterleho pro mladé vědce. Je držitelkou ceny Alfreda Badera za bioorganickou chemii. V roce 2018 jí byla udělena Cena Neuron pro mladé vědce v oboru chemie za objev nových chemických struktur v RNA. Její objevy byly publikovány v časopise \"Nature\".\n\nNa Akademii věd se snaží zlepšit postavení žen, například usiluje o zřízení dětské skupiny nebo školky.\n\nPochází ze Zlína. Její otec i manžel jsou rovněž chemici. Je vdaná, má dvě dcery. \n"}
{"id": "1569300", "url": "https://cs.wikipedia.org/wiki?curid=1569300", "title": "Omar Caetano", "text": "Omar Caetano\n\nOmar Caetano (8. listopadu 1938, Montevideo – 2. července 2008 Montevideo) byl uruguayský fotbalový obránce.\n\nV letech 1961 až 1975 hrál za uruguayský tým CA Peñarol. Kariéru končil v týmu New York Cosmos. S Peňarolem vyhrál v letech 1961–1975 devětkrát uruguayskou ligu. V jihoamerickém Poháru osvoboditelů nastoupil v 76 utkáních a dal 2 góly.\n\nZa reprezentaci Uruguaye nastoupil v letech 1965–1969 ve 30 utkáních. Byl členem uruguayské reprezentace na Mistrovství světa ve fotbale 1966, kde nastoupil ve 4 utkáních, a na Mistrovství světa ve fotbale 1970, kde nastoupil v 1 utkání. \n\n"}
{"id": "1569302", "url": "https://cs.wikipedia.org/wiki?curid=1569302", "title": "Náš Braník", "text": "Náš Braník\n\nNáš Braník je komunitní spolek, který funguje v Praze 4 v Braníku. Vznikl v roce 2010 v době, kdy se místní snažili zabránit zrušení zdejší základní školy ZŠ Školní. \n\nV pozdějších letech se Náš Braník stává hlídacím psem radnice MČ Praha 4 a snaží se ovlivňovat podobu developerských projektů, které zde vznikají.\n\nKromě občanského aktivismu se Náš Braník věnuje i organizaci komunitních akcí jako je např. masopust, adventní trhy, amatérská divadelní představení.\n\nNáš Braník je spoluzakladatelem pouličního sousedského festivalu Braník Sobě.\n\n"}
{"id": "1569306", "url": "https://cs.wikipedia.org/wiki?curid=1569306", "title": "Ferruccio Valcareggi", "text": "Ferruccio Valcareggi\n\nFerruccio Valcareggi (12. února 1919 Terst – 2. listopadu 2005 Florencie) byl italský fotbalista a fotbalový trenér.\n\nJako hráč hrál na postu záložníka a vystřídal řadu klubů.\n\nJako trenér byl v řadě klubů, ale proslavil se jako trenér italské reprezentace, se kterou získal zlato na ME 1968 a stříbro na MS 1970.\n\n\n"}
{"id": "1569315", "url": "https://cs.wikipedia.org/wiki?curid=1569315", "title": "Wendy Freedman", "text": "Wendy Freedman\n\nWendy Laurel Freedman (* 17. července 1957 Toronto) je kanadsko-americká astronomka, známá především svým určením Hubbleovy konstanty a jako ředitelka Carnegie Institution for Science. V současné době je profesorkou astronomie a astrofyziky na Chicagské univerzitě. Její výzkum se zabývá především observační kosmologií se zaměřením na měření současné a dřívější míry expanze vesmíru a určování podstaty temné energie.\n"}
{"id": "1569344", "url": "https://cs.wikipedia.org/wiki?curid=1569344", "title": "Gavriil Kačalin", "text": "Gavriil Kačalin\n\nGavriil Kačalin (17. ledna 1911 Moskva – 23. května 1995 Moskva) byl sovětský fotbalista a fotbalový trenér.\n\nHrál za Dinamo Moskva na postu záložníka.\n\nJako trenér vyhrál se Sovětským svazem ME 1960 a OH 1956 a byl na třech MS (1958, 1962 a 1970).\n\n\n"}
{"id": "1569380", "url": "https://cs.wikipedia.org/wiki?curid=1569380", "title": "Sandra Faber", "text": "Sandra Faber\n\nSandra Moore Faber (* 28. prosince 1944 Boston) je americká astrofyzička známá především svým výzkumem evoluce galaxií. Působí na Kalifornské univerzitě v Santa Cruz a Lickově observatoři. Objevila spojitost mezi svítivostí galaxií a rychlostí jejich hvězd a je spoluautorkou Faberové-Jacksonova vztahu. Faber se rovněž podílela na návrhu Keckových dalekohledů.\n"}
{"id": "1569390", "url": "https://cs.wikipedia.org/wiki?curid=1569390", "title": "Adama Kouyaté", "text": "Adama Kouyaté\n\nAdama Kouyaté (1928 – 14. února 2020) byl malijský fotograf.\n\nV roce 1944 odcestoval Kouyaté do Bamaku hledat práci. Vstoupil do Photo Hall Soudanais, prvního fotografického studia v Mali, a následně nedaleko Bamaku založil Photo Hall Kati. V roce 1964 odešel do Ouagadougou a otevřel Photo Hall Voltaïque. O čtyři roky později se vrátil do Mali, do města Ségou. Během své kariéry zachytil Kouyaté atmosféru malianské společnosti krátce po získání nezávislosti.\n\nAdama Kouyaté zemřel 14. února 2020 ve věku 92 let.\n\n"}
{"id": "1569395", "url": "https://cs.wikipedia.org/wiki?curid=1569395", "title": "Karel Juchelka", "text": "Karel Juchelka\n\nKarel Juchelka (2. června 1917, Orlová, Rakousko-Uhersko – 18. prosinec 2009, Merano, Itálie) byl voják Československé armády, příslušník RAF, zakladatel a první velitel Letecké spojovací školy, politický vězeň, emigrant, inženýr pro radarovou techniku u společnosti Airbus S.A.S., přírodní léčitel a psychotronik, autor dvou knih z této oblasti.\n\nKarel Juchelka měl následující vzdělání: \n\n\nHovořil a psal německy, polsky, francouzsky a anglicky.\n\nDne 25. května 1939, po okupaci Československa, odešel do Francie, kde byl od 22. srpna 1939 do 13. července 1940 u Francouzské cizinecké legie. Po kapitulaci Francie byl evakuován do Velké Británie, kde byl 31. prosince 1940 zařazen k československému letectvu RAF. Od 18. prosinec 1941 byl zařazen k technické brigádě u britské 68. noční perutě RAF v hodnosti nadporučík telefonista (FO). Později sloužil jako radar-navigátor na letadlech de Havilland Mosquito. \n\nV Anglii absolvoval několik výcviků: \n\n\nV Anglii byl také zodpovědný za školení leteckých radistů, např. u 311. perutě RAF. V roce 1944 byl odvelen s dalšími vojáky do Sovětského svazu, kde byla zformována 1. československá smíšená letecká divize. \n\nV květnu 1945 přiletěl do Prahy. V poválečném Československu byl zakladatelem a prvním velitelem Letecké spojovací školy, v hodnosti štábního kapitána, později majora. Škola byla založena v září 1945 v Liberci, jejím úkolem bylo cvičit spojovací personál letectva a radiolokační personál pro potřeby letectva, dělostřelectva a hlásné služby. Během podzimu 1945 byla přemístěna do Pardubic, na jaře 1946 do Chrudimi. V roce 1948 zde v rámci akce Hagana bylo vycvičeno např. 15 Izraelců, kteří se účastnili v boji o izraelskou nezávislost. V červnu 1948 zorganizoval mjr. Karel Juchelka a mjr. Josef Muroň (1916–????) ilegální úlet tří žen a dítěte, za pomocí letadla Aero C3 (Siebel Si 204D), které odstartovalo z chrudimského letiště do Německa, resp. Anglie.\n\nV roce 1949 byl propuštěn z armády, zatčen a uvězněn na Hradčanech v tzv. Domečku, později byl vězněn na Mírově a v Leopoldově, kde byl ve výkonu trestu 6 let. \n\nV roce 1956 byl propuštěn a přidělen jako pomocný dělník do Třineckých železáren, kde pracoval do roku 1968. Po okupaci Československa vojsky Varšavské smlouvy v srpnu 1968 se rozhodl zůstat v zahraničí. Po neúspěšné snaze odcestovat do Velké Británie, kde žádal o azyl jako bývalý příslušník RAF, mu byl nabídnut azyl Spolkovou republikou Německo. V Německu získal státní občanství, kvalifikovanou práci, 3 pokojový byt. V roce 1970 na něj StB založila spis, rodinná vila na nábřeží, ulice Bezručova 1484/2 (GPS 49.744335, 18.628041) v Českém Těšíně byla komunistickým režimem zkonfiskována. V roce 1982 mu byl zakázán vstup na území ČSSR, když chtěl přijet na otcův pohřeb.\n\nDo odchodu do penze v roce 1978, pracoval v leteckých závodech Airbus v Hamburku, jako inženýr a specialista na radary.\n\nRodiči Karla Juchelky byli Jakub Juchelka (12. prosinec 1885, Pustá Polom – 1982), zaměstnán jako výhybkář u C. k. privilegované Severní dráhy císaře Ferdinanda a Rudolfina roz. Retzman (15. duben 1888, Brušperk – 1956), žena v domácnosti. Rodiče bydleli v letech 1931–1945 v Brně Veveří, v domě na ulici Smetanova č.p. 10 (GPS 49.201197, 16.601714).\n\nV 60. letech onemocněl tumorem páteře (paragangliom). To byl impuls ke studiu psychologie, parapsychologie, pranoterapie a bioenergií. Po roce 1978 se i s rodinou přestěhoval do severoitalského lázeňského města Merana, kde v roce 1980 založil společnost Bio Center, zaměřenou na přírodní a psychologickou léčbu nemocných. V této společnosti se věnoval radionice a parapsychologii, tedy práci s podvědomím a duší, jak sám říkal: „Práci v oblasti někde mezi lékařem a knězem“. Během své více jak 30 let kariéry léčitele získal klientelu z Itálie, Německa, Rakouska, a dalších zemí Evropy.\n\nPo roce 1989 přednášel o svých léčitelských metodách také v České republice. \n\nByl autorem knih: Zdraví pro život (1991) a Vyléčení neuzdravených nemocných (2008). \n\nV 90. letech byl plně rehabilitován a povýšen do hodnosti plukovníka. Byl členem Československé obce legionářské, jako desátý nejstarší žijící příslušník RAF.\n\n\n\n\n"}
{"id": "1569400", "url": "https://cs.wikipedia.org/wiki?curid=1569400", "title": "Karel Cífka (hoteliér)", "text": "Karel Cífka (hoteliér)\n\nKarel Cífka (2. listopadu 1867 Praha – po roce 1914 Praha) byl český podnikatel, majitel pražského hotelu, zahradní restaurace a realit, tenista, spoluzakladatel a první předseda prvního českého tenisového klubu v Praze.\n\nNarodil se jako třetí z pěti synů (celkem devíti dětí) v rodině pražského hoteliéra a restauratéra Antonína Cífky (1824–1891), pocházejícího z Budyně nad Ohří, a jeho manželky Marie Schneiderové. Jeho otec založil a vedl jeden z nejvýznamnějších hotelů v tehdejší Praze, hotel \"U černého koně\" (\"Zum schwarzen Ross\"), který sídlil ve třítraktovém domě čp. 860/II, čp. 862/II a čp. 864/II na rohu ulic Senovážné a Na příkopech 24–28. Dále v Loděnicích u Berouna dal vysadit vinice, ze kterých dodával víno do hostince. V živnostech pokračoval i jeho syn. K hostům hotelu patřili mexický císař Maxmilián Habsburský, rakouský arcivévoda Rudolf, princ Jiří Pruský . Klasicistní objekty hotelu byly zčásti zbořeny koncem 19. století a kompletně roku 1934, na jeho místě v letech 1935–1941 postavena Živnostenská banka. Druhý hotel \"U arcivévody Štěpána\" na Koňském trhu Karel brzy prodal. Dále obchodoval s domy (např. malostranský čp. 612/III na Újezdě) a s pozemky na Žižkově (včetně zahradní restaurace Bezovka).\nKarel po nedokončených studiích na České technice roku 1883 požádal o tříletou zahraniční cestu, ale 15. ledna roku 1884 narukoval na vojnu jako jednoroční dobrovolník. V zastoupení (!) se v katedrále sv. Víta v Praze 19. května 1886 oženil s Eugenií Terschovou, jedinou dcerou movitého staroměstského lékárníka Alexandra Tersche. Měli jedinou dceru Alexandru (*1892), v letech 1914–1917 provdanou za pražského podnikatele a primátora Emiliána Františka rytíře Skramlíka. \n\nZ Karlových bratrů byli veřejnosti známí: Jindřich (1857–1912) podnikatel, od r. 1904 spolumajitel hotelu U černého koně; Josef Cífka (*1867), důstojník rakouské c. a k. armády a rovněž průkopník českého tenisu, Antonín Cífka (*1870), sládek a akcionář Smíchovského pivovaru; synovec Jindřich (*1884), průmyslník, spoluvlastník hotelu U černého koně.\nKromě hotelů Karel Cífka provozoval na Štvanici zahradní restauraci blízko tenisových kurtů. Jako nadšený tenista byl spoluzakladatelem a prvním předsedou Prvního českého lawn-tenis klubu v Praze.\n\n\n"}
{"id": "1569410", "url": "https://cs.wikipedia.org/wiki?curid=1569410", "title": "Socha Hygie (Karlovy Vary, Vřídelní kolonáda)", "text": "Socha Hygie (Karlovy Vary, Vřídelní kolonáda)\n\nSocha Hygie, též socha Hygieie, v Karlových Varech představuje bohyni zdraví, čistoty a také Měsíce Hygieiu (v řecké mytologii). Umístěna je ve Vřídelní kolonádě, pochází z roku 1878, autor díla byl Vincenz Pilz.\n\nSocha byla prohlášena kulturní památkou, je památkově chráněna od 3. května 1958, event. 5. února 1964, rejstř. č. ÚSKP 40764/4-898.\n\nŘecká bohyně zdraví a čistoty Hygieia byla jedním z nejčastěji používaných symbolů léčivosti karlovarských pramenů.\n\nAutorem sochy byl podle některých zdrojů vídeňský sochař Vincenz Pilz (1816 Varnsdorf – 1896 Vídeň), podle jiných vídeňský sochař Antonín Fernkorn (1813 Erfurt – 1878 Vídeň). \n\nUvádění Antonína Fernkorna jako autora karlovarské sochy Hygie je zřejmě mylné, neboť podle zdroje „“ je dílo (pod pravou nohou postavy) signováno „V. Pilz“.\n\nDále se zdroje shodují, že socha byla ulita ve slévárnách Antona von Fernkorna ve Vídni. \n\nV březnu roku 1879 byla socha zakoupena za 1 000 zlatých z pozůstalosti sochaře Fernkorna a dne 16. května 1879 instalována v nové litinové Vřídelní kolonádě (1878–1879) ateliéru Fellnera a Helmera, přesněji řečeno v prostoru její postranní haly u \"Hygieina pramene\". Zpřístupněna byla při slavnostním otevření novostavby kolonády dne 1. června 1879. \n\nV létě roku 1880 byl prostor za sochou vyzdoben nástěnnou malbou tropické krajiny od malíře Ladislause Petrowicze. \n\nV roce 1939 došlo z důvodu narušení konstrukce kolonády k její demolici a socha pak stála před provizorním dřevěným zastřešením pramenů. \n\nV souvislosti s výstavbou Vřídelní kolonády v roce 1975 byla socha přenesena do kolonády Dolního zámeckého pramene a v letech 1985–2000 byla umístěna v hale karlovarského muzea. Od roku 2001 stojí opět ve Vřídelní kolonádě. \n\nLitinová figurální plastika Hygie v klasicistním/novorenesančním slohu představuje sedící postavu bohyně v nadživotní velikosti. Had obtáčející její pravou ruku symbolizuje léčení. V levé ruce má bohyně misku, ze které dává hadovi pít, v mírně pozdvižené pravici pak drží pohár. Je oděna pouze do pláště volně přehozeného přes ramena. \n\nPod pravou nohou postavy je socha signována „V. Pilz“. Dílo je umístěno na mohutném tmavošedém mramorovém podstavci na čtvercové základně. Zde býval původně skrze plastiku lví hlavy vyveden vývěr \"Hygieina pramene\".\n\n\n"}
{"id": "1569416", "url": "https://cs.wikipedia.org/wiki?curid=1569416", "title": "Marietta Robusti", "text": "Marietta Robusti\n\nMarietta Robusti, nazývaná též La Tintoretta (1553/54 nebo 1556/60 Benátky – 1590 ? Benátky), byla nejstarší a nejoblíbenější dcerou benátského malíře Jacopa Robisti, zvaného Tintoretto (1518–1594). Byla vzdělána v hudbě a zpěvu, ale především ji otec naučil technice kresby a použití barev, takže se stala malířkou - portrétistkou. Byla tak jednou z nemnoha žen 16. století, které lze s velkou jistotou připsat autorství několika obrazů, jež zdobí současné světové obrazárny.\n\nPřesné datum narození Marietty Robusti není známo. Její současník Raffaelo Borghini (1537–1588) ve svém díle \"Il Riposo della Pitura ...\" z roku 1584 uvedl jako datum Mariettina narození rok 1556, zatímco Carlo Ridolfi (1594–1658) v díle \"Život Tintorettův a jeho dětí Domenica a Marietty\" uvedl rok narození 1560. Uvádí se též, že Marietta byla předmanželským dítětem s datem narození kolem roku 1553/54. Je zmiňována její drobnější postava, která jí dovolovala nosit chlapecké šaty až asi do 15 let věku. To jí jako ženě dovolovalo doprovázet svého otce pracujícího na zakázkách mimo dům. Otec ji nechal učit zpěvu, hře na klavichord a loutnu, ale osobně ji učil malířským technikám. Její malířský styl byl natolik podobný tomu otcovu, že je dnes prakticky nemožné určit její podíl na otcových církevních zakázkách. Je však známa její signovaná kresba z roku 1565 zobrazující Vitelliusovu bustu namalovanou na modrém papíře (mnichovská soukromá sbírka). \n\nAsi na podkladě otcova přátelství s rodinou Stradů namalovala mezi roky 1570 a 1580 \"Portrét sedmnáctiletého Ottavia Strady\". Na obraze letící Fortuna sype Ottaviovi mince z rohu hojnosti jako připomenutí jeho numizmatických zájmů, zatímco soška v jeho ruce upozorňuje na jeho budoucí činnost antikváře. Socha Venuše je považována za možný autoportrét samotné malířky. Pravděpodobně to byl Jacopo Strada, antikvář uměleckých sbírek císaře Maxmiliána II., kdo se zmínil o malířských kvalitách Marietty Robusti na císařském dvoře. Následovalo nejen císařské pozvaní k vídeňskému dvoru, ale i pozvání od arcivévody Ferdinanda II. Tyrolského. Jacopo Tintoretto však trval na odmítnutí těchto nabídek, ale svolil k Mariettinu sňatku s německým klenotníkem Marco Agistim, trvale působícím v Benátkách. Nejspíše k této svatbě, uskutečnění roku 1578, byl Mariettin autoportrét určen manželovi. Obraz je dnes vystavený v Galleria degli Uffizi. \n\nJak obtížné je určit autorství Marietty Robusti na některých obrazech dokládá skutečnost, že \"Portrét ženy s psíkem\" v madridském Pradu byl původně připisovaný El Grecovi (1541–1614), ale dnes se považuje za práci Marietty Robusti. Avšak obraz \"Starý muž s chlapcem\" (dnes Uměleckohistorické muzeum ve Vídni), původně připisovaný Jacopu Tintorettovi, byl po objevení signatury „M“ označen za velmi pravděpodobnou Mariettinu práci. Signatura „MR“ byla nalezena i na obraze \"Portrét dvou mužů\" namalovaném mezi roky 1567 a 1568 (dnes drážďanská Galerie starých mistrů), který je proto označován za jisté dílo Marietty Robusti. Louise Azzoli ve svém článku však diskutuje i možnost, že tento dvojportrét zobrazuje Jacopa Tintoretta a jeho dceru Mariettu Robusti oblečenou do chlapeckých šatů. Ale i jen těchto několik obrazů s jasným autorstvím Marietty Robusti dokládá, že se v době 2. poloviny 16. století jednalo o vynikající malířku portrétů. Současně historici umění upozorňují na skutečnost, že Marietta pravděpodobně byla modelkou pro ženské postavy na některých otcových obrazech a obrazech jejího bratra Domenica Tintoretta (1560? – 1635). Její další umělecký vývoj však byl ukončen její smrtí asi v roce 1590, snad v souvislosti se smrtí jejího jedenáctiměsíčního syna Giacometta. Byla pohřbena v rodinně hrobce benátského kostela Santa Maria dell´Orto.\n\nMarietta Robusti patřila do skupiny nemnoha umělecky vzdělaných malířek 16. století, které se v důsledku dobových konvencí neprosadily mezi svými mužskými malířskými protějšky. S výjimkou Sofonisby Anguissoly (1532? – 1625), která se stala dvorní malířkou na dvoře Filipa II. Španělského, zbývající malířky upadly v zapomenutí. Také Marietta Robusti byla pozvána na španělský dvůr, ale byla nucena toto pozvání odmítnout. Ze zapomenutí ji vymanil až romantismus 19. století, A tak se její postava objevila na obrazech Léona Cognietiho a Edgara Degase nebo v novele George Sandové.\n\n\n"}
{"id": "1569418", "url": "https://cs.wikipedia.org/wiki?curid=1569418", "title": "923 (číslo)", "text": "923 (číslo)\n\nDevět set dvacet tři je přirozené číslo. Římskými číslicemi se zapisuje CMXXIII a řeckými číslicemi ϡκγ´. Následuje po čísle devět set dvacet dva a předchází číslu devět set dvacet čtyři.\n\n923 je\n\n\n\n"}
{"id": "1569419", "url": "https://cs.wikipedia.org/wiki?curid=1569419", "title": "Altán Panorama", "text": "Altán Panorama\n\nVyhlídkový altán Panorama v Karlových Varech stojí v lázeňských lesích ve stráni Tříkřížového vrchu. Slouží jako vítané místo pro zastavení při výstupu na vyhlídku Tři kříže (554 m n. m.). V dobách, kdy byl kopec ještě odlesněn, nabízel panoramatický výhled na údolí řeky Teplé.\n\nAltán má zřejmě velmi dlouhou historii. Podle kronikáře Lenharta nechal karlovarský měšťan Jan Knoll zřídit v roce 1844 pod Třemi kříži park a zábavní místnost. Pro toto místo se vžil název \"Panorama\". Byl tu i zoologický kabinet s preparovanými ptáky. Pravděpodobně tehdy zde byl postaven též altán.\n\nDřevěná stavba ve strání Tříkřížového vrchu (dřívější název Buková hora) je usazena na mohutných západech z kyklopského zdiva. Má osmihranný půdorys a výška dřevěné konstrukce vlastního altánu je skoro pět metrů. \n\nV roce 1958 došlo k opravě, kdy byla položena nová betonová podlaha. \n\nDalší, větší oprava se uskutečnila v roce 1996, kdy se podařilo získat sponzora (firma Liapor). Tehdy byla zacelena trhlina v základech, vyměněny mnohé shnilé trámy a altán byl nově natřen. \n\nPoblíž altánu se nachází zajímavá budova – \"Zámeček\" –, jejíž využití se časem měnilo. Nejprve to mimo jiné byl dům „s červenou lucernou“, o mnoho let později domov důchodců a pak ubytovna pro herce z divadla. \n\nV dnešní době (únor 2020) je stavba ve velmi špatném stavu (podle ČÚZK je bytový dům na adrese U Tří křížů 655/2, parc. č. 1338, ve vlastnictví pražské akciové společnosti CALUMA).\n\n"}
{"id": "1569420", "url": "https://cs.wikipedia.org/wiki?curid=1569420", "title": "Kieran Tierney", "text": "Kieran Tierney\n\nKieran Tierney (* 5. června 1997) je skotský fotbalový obránce, od srpna 2019 působící v týmu Arsenal FC. Narodil se na ostrově Man a v mladém věku se přestěhoval do Lanarkshire. Prošel celtickou mládežnickou akademií, na profesionální úrovni debutoval v dubnu 2015 a jeho debut za skotskou reprezentaci proběhl v březnu 2016. Do Arsenalu přestoupil v srpnu 2019 za sumu 25 milionů liber, což je rekordní částka jak pro skotského státního příslušníka, tak pro hráče skotské ligy.\nKieran Tierney se narodil v hlavním městě Ostrova Man Douglasu a v 10 měsících svého života se přestěhoval do Wishaw. Už jako dítě byl fanouškem Celticu a v 7 letech se přihlásil do klubu. Základní vzdělání získal ve škole v Motherwellu, dále studoval na místní střední škole, kterou poté vystřídal za jinou v Kirkintlochu, jelikož ta je úzce spjata se Celticem. Jeho vzorem byl zesnulý Tommy Gemmell, který hrával na stejné pozici a narodil se ve Wishaw.\n\nPři působení v mládežnickém týmu získal pověst technicky vyspělého hráče, který může hrát v útoku i v obraně. V srpnu 2014 odjel s A-týmem do Finska na předsezónní soustředění, kde v přátelském utkání proti Tottenhamu debutoval. Ačkoli prohráli, nadšený Tierney prohlásil, že toto utkání je pro něj „splněný sen“. Celou sezónu 2014–2015 hrál za mládežnický tým a v říjnu 2014 během zápasu mládežnické ligy proti Heart of Midlothian vstřelil gól z okraje vlastního pokutového území.\n\nTierneyho oficiální debut za A-tým Celticu proběhl dne 22. dubna 2015, když v 81. minutě zápasu Scottish Premiership proti Dundee FC vystřídal Emilia Izzaguireho a zápas nakonec vyhrál Celtic 2:1. V sezóně 2014–2015 odehrál za A-tým ve skotské lize ještě jeden zápas 15. května proti St. Johnstone FC, ve kterém ho v 69. minutě vystřídal Emilio Izaguirre a utkání skončilo bez vstřelené branky 0:0.\n\nTierney se do širšího kádru Celticu prosadil v sezóně 2015–2016, ve které odehrál přes 30 zápasů, střídán se zkušenějším Emiliem Izzaguirem jako první volba na levého obránce. Za své výkony mu byla novináři i hráči udělena cena „PFA mladý skotský fotbalista roku“ a se Celticem vyhrál tuto sezónu titul. Navzdory tomu, že se o něj zajímaly kluby z Premier League, podepsal Tierney 24. června 2016 se Celticem smlouvu na dalších 5 let.\n\nPo prvních zápasech ve skupinové fázi Ligy mistrů utrpěl Tierney dne 27. října 2016 na tréninku zranění kotníkového vazu a byl vyřazen ze hry původně na dva měsíce. Během léčby zmeškal finále ligového poháru a léčil se s opakovaným zraněním ramene. V době, kdy ještě nebyl úplně vyléčený se zúčastnil několika Celtických zápasů jako fanoušek ve společnosti svých přátel z dětství.\n\nPo absenci tří měsíců nastoupil Tierney 22. ledna 2017 do čtvrtého kola skotského poháru proti týmu Albion Rovers. V tomto zápase si nevedl vůbec špatně a ve 30. minutě nahrál Scottu Sinclairovi na gól. Nakonec ho v 62. minutě vystřídal Callum McGregor a Celtic vyhrál 3:0. Dne 7. května 2017 byl podruhé za sebou korunován „mladý hráčem roku skotské ligy“, což se mu podařilo jako prvnímu od roku 1986, kdy totéž dokázal Craig Levein. Další zranění ho potkalo 27. května ve finále skotského poháru, kde utrpěl zranění čelisti a znovu se musel léčit. Celtic tento zápas vyhrál 2:1 a dosáhl tak treble. I přesto, že v době zranění nehrál, odehrál Tierney za sezónu 40 zápasů.\n\nDne 8. srpna 2017 byl Tierney jmenován kapitánem Celticu a zároveň se přesunul na středního obránce, aby pomáhal mladíkům v obranné linii v zápase ligového poháru proti Kilmarnocku. Tento zápas vyhrál Celtic 5:0, přičemž ve 29. minutě vstřelil Leigh Griffiths gól po Tierneyově přihrávce a v 65. minutě dal Tierney neskutečnou trefou gól z přibližně 35 metrů od brány soupeře na 4:0. Dne 30. října, týden po gólu v důležitém ligovém vítězství proti rivalům z Aberdeenu prodloužil smlouvu se Celticem do roku 2023.\n\nNa konci sezóny dostal Tierney obě ceny „pro mladého hráče skotské ligy“ (od novinářů i od hráčů) potřetí za sebou a hrál hlavní roli při zisku druhé klubové treble za sebou. Za celou sezónu odehrál více než 50 zápasů a hrál obě pohárové finále a ve kterých Celtic vyhrál vždy 2:0 nad Motherwellem.\n\nTierney odehrál zápas proti Aberdeenu ve finále ligového poháru 2018, ve kterém se Celticem zvítězil 1:0, díky trefě Ryana Christieho v nastavení prvního poločasu. Brzy poté si zranil kyčel a dlouho nemohl hrát. Na scénu se vrátil 24. února 2019, ale hned poté trpěl kýlou, což vyžadovalo operaci.\n\nDne 8. srpna 2019 se Kieran Tierney připojil do Arsenalu, který za něj zaplatil 25 milionů liber. Tierney zmeškal začátek sezóny 2019–2020, protože po květnové operaci dvojí kýly nebyl v kondici. Svůj debut za A-tým odehrál 24. září při výhře v EFL Cupu proti Nottinghamu Forest 5:0. Dne 3. října 2019 odehrál Arsenal utkání v Evropské lize proti belgickému Standardu, ve kterém ve 13. minutě Tierney asistoval Gabrieli Martinellimu na první gól utkání. Arsenal nakonec na půdě soupeře vyhrál 4:0. První zápas v Premier League odehrál 27. října při remíze 2:2 s Crystal Palace FC. V utkání proti West Hamu si vykloubil rameno a nemohl nastupovat tři měsíce.\n\nTierney nastupoval už za skotské reprezentace U18 a U19. Zvažoval však také hrát za Tým Ellana Vannina, který reprezentuje Ostrov Man, když se konalo Mistrovství světa ve fotbale ConIFA.\n\nDo prvního týmu Skotska byl poprvé povolán 10. dubna 2016 na přátelský zápas s Německem. V tomto zápase odehrál Tierney celou první půli a o přestávce ho vystřídal spoluhráč ze Celticu Charlie Mulgrew. Zápas na Hampden Parku vyhrálo skotsko 1:0.\n\nVzhledem k tomu, že se Tierney dokázal lépe přizpůsobit jiným pozicím, než jeho konkurent v reprezentaci Andrew Robertson, byl v zápasech proti Slovinsku, Litvě a Slovensku posunut na pravého obránce, ale v zápase kvalifikace na mistrovství světa roku 2017 hrál na levé straně v tří členné obraně.\n\nV listopadu 2017 v přátelském zápase proti Nizozemsku hrál Tierney na stoperu a dostal funkci kapitána, Skotsko však prohrálo 1:0.\n\nV říjnu 2018 Tierney vstřelil rozhodující vlastní gól při prohře 2:1 s Izraelí v Lize národů. V rozhovoru po zápase Robertson uvedl, že oba dva s Tierneyem hráli mimo pozici v sestavě 3–5–2, kterou Alex McLeish zvolil, aby se přizpůsobil oběma hráčům.\n\nV listopadu 2019 se Tierney stáhl ze skotské sestavy před kvalifikací na mistrovství Evropy, z důvodu údajného pokračujícího zranění kyčle.\n\n"}
{"id": "1569422", "url": "https://cs.wikipedia.org/wiki?curid=1569422", "title": "Jiří Chomiak", "text": "Jiří Chomiak\n\nJiří Chomiak (* 26. února 1957 Benešov) je český ortoped, chirurg, traumatolog a vysokoškolský pedagog. Specializuje se na dětskou ortopedii a sportovní medicínu.\n\nOd 1. října 2019 je přednostou Ortopedické kliniky 1. lékařské fakulty Univerzity Karlovy a IPVZ Nemocnice na Bulovce. Na této klinice působí od roku 1984.\n\nJiří Chomiak studoval Fakultu všeobecného lékařství v letech 1976-1982. Již od roku 1977 působil na Anatomickém ústavu FLV UK v Praze, jakožto odborný asistent pro výuku anatomie a též se zabýval studentskou vědeckou činností v laboratoři prof. MUDr. Miloše Grima, DrSc.\n\nTitul docenta chirurgických oborů získal v roce 2004. V roce 2016 byl jmenován profesorem 1. lékařské fakulty Univerzity Karlovy. \n\nJeho odborným zaměřením je dětská ortopedie, traumatologie pohybového aparátu, chirurgie ruky včetně mikrochirurgie a sportovní medicína.\n\nProfesor Chomiak pravidelně přednáší na národních a mezinárodních kongresech a v rámci pregraduální a postgraduální výuky, včetně kurzů pořádaných ČLK. Organizuje mezinárodní kongresy a národní sympozia. Je pravidelný pořadatel a přednášející v odborných postgraduálních kurzech. \n\nOd roku 2010 je koordinátorem centra péče o zdraví fotbalistů FIFA (FIFA Medical Centre of Excellence) na Ortopedické klinice Nemocnice na Bulovce. \n\nProfesor Chomiak se účastnil mezinárodních misí v Jordánsku a Maroku. Lékařský tým na mezinárodních humanitárních misích v Jordánsku již sedmkrát vedl.\n\n\nProfesor Chomiak se rád věnuje cyklistice a vodním sportům – plavání a windsurfingu.\n\n \n"}
{"id": "1569427", "url": "https://cs.wikipedia.org/wiki?curid=1569427", "title": "Galvarino (planetka)", "text": "Galvarino (planetka)\n\n(1992) Galvarino je planetka sluneční soustavy v hlavním pásu o přibližném průměru 10 km. Byla objevena 18. července 1968 na chilské národní astronomické observatoři v Cerro El Roble \"Carlosem Torresem\" a \"S. Cofrem\". Byla pojmenována po legendárním mapučském válečníkovi Galvarinovi, který bojoval proti Španělům v Araukánské válce.\n"}
{"id": "1569428", "url": "https://cs.wikipedia.org/wiki?curid=1569428", "title": "Pomník obětem 1. a 2. světové války (Karlovy Vary)", "text": "Pomník obětem 1. a 2. světové války (Karlovy Vary)\n\nPomník obětem 1. a 2. světové války – znám též pod názvem obětem dvou válek či jen krátce obětem válek, plastika autorem zvaná Pieta – v Karlových Varech se nachází na prostranství u hotelu Thermal. Pomník byl odhalen v roce 2000, autor díla je akademický sochař Jan Kotek.\n\nPieta vznikla v roce 1998, instalována a slavnostně odhalena byla 8. května 2000.\n\nFigurální plastika stojí na adrese ulice I. P. Pavlova na nábřeží řeky Teplé v prostranství u hotelu Thermal. Byla zhotovena z bronzu a umístěna je na mírně zkoseném kamenném podstavci. Jejím autorem je karlovarský rodák akad. sochař Jan Kotek. Pomník byl opatřen pamětní deskou s nápisem.\n\n"}
{"id": "1569429", "url": "https://cs.wikipedia.org/wiki?curid=1569429", "title": "924 (číslo)", "text": "924 (číslo)\n\nDevět set dvacet čtyři je přirozené číslo. Římskými číslicemi se zapisuje CMXXIV a řeckými číslicemi ϡκδ´. Následuje po čísle devět set dvacet tři a předchází číslu devět set dvacet pět.\n\n924 je\n\n\n\n"}
{"id": "1569430", "url": "https://cs.wikipedia.org/wiki?curid=1569430", "title": "Faustynów", "text": "Faustynów\n\nFaustynów (česky Faustynov) je vesnička založena českými evangelíky. Nachází se v Polsku 12 km jihozápadně od Zelova a 50 km od Lodže. K 31. březnu 2011 zde žilo 56 osob.\n\nFaustynov byl založen na území carského Ruska v roce 1841 dvaceti třemi rodinami potomků českých exulantů doby pobělohorské. Tyto rodiny, čítající asi 100 osob, sem přišly z pruského Slezska, odkud byl i první rychtář Faustynova Jan Šrajbr, původem z Friedrichova Tábora. Budoucí osadníci si koupili od Faustyny, rozené Łyskowské, zalesněné pozemky poblíž českého Zelova. Po zemědělské rekultivaci místa byla nová vesnice nazvána podle jména původní majitelky. Současně s vesnicí byl založen český evangelický hřbitov, naplánována modlitebna a škola. Ačkoliv úředně schválení učitelé působili ve Faustynově od roku 1850 (Karel Kulhavý), škola byla postavena až v roce 1870. Kromě nevýnosného zemědělství bylo zdrojem příjmů obyvatel Faustynova tkalcování, kopání rašeliny a její prodej. Už koncem padesátých let 19. století si mladí lidé z Faustynova hledali snazší možnosti obživy na Volyni, kde vznikaly nové české osady. V roce 1864 jel faustynovský kantor Josef Pojman do ruského vnitrozemí, aby našel vhodné místo, kam by se všichni Faustynovští přestěhovali, ale z plánů sešlo. V roce 1921 bylo ve Faustynově 36 domů a 257 obyvatel. Po vzniku Československa se 33 českých rodin přihlásilo repatriační komisi se zájmem o návrat do vlasti. Zklamáni nezdařeným výsledkem někteří mladí muži zůstali ve Francii, kde v té době pracovali v uhelných dolech. Na počátku 2. světové války byla česká škola a domy na \"mokrém konci\" Faustynova vypáleny. Připomínkou válečných událostí jsou čtyři nikdy nepoužité polské betonové bunkry stojící poblíž obytných domů. V roce 1945 žilo ve Faustynově 32 českých rodin, většina z nich se vrátila do Československa. \n\nVlastimil Pospíšil (26. prosince 1931 – 12. října 2017), místní rodák, kazatel, autor tří básnických sbírek \"Květy víry\", \"Pašije\" a \"Květy naděje,\" dále prózy \"Ráchel\" a \"Návrat domů\". V knize \"Návrat domů\" (2003, Exulant) popisuje situaci a život ve Faustynově do roku 1945 včetně následné reemigrace české menšiny do pohraničí Československa. \n\n\n"}
{"id": "1569432", "url": "https://cs.wikipedia.org/wiki?curid=1569432", "title": "Valeria Bufanuová", "text": "Valeria Bufanuová\n\nValeria Bufanuová, rozená Ștefănescuová (* 7. října 1946 Bacău), je bývalá rumunská atletka, která startovala hlavně na překážkách a ve sprintu. V letech 1967 až 1971 vyhrála národní mistrovství na 100 metrů překážek pětkrát za sebou. Kromě toho v roce 1969 získala zlaté medaile na 400 metrů překážek a v letech 1970 a 1971 100 metrů překážek.\n\n"}
{"id": "1569434", "url": "https://cs.wikipedia.org/wiki?curid=1569434", "title": "Pomník vojákům Americké armády", "text": "Pomník vojákům Americké armády\n\nPomník vojákům Americké armády v Karlových Varech se nachází na prostranství u hotelu Thermal. Byl odhalen v roce 1990 se záměrem uctít památku 1. pěší americké divize a 9. tankové americké divize 5. armádního sboru a 775 padlých amerických vojáků ve druhé světové válce.\n\nNa počátku roku 1990 dostaly okresní úřady nařízení, aby byly obnoveny pomníky a pamětní desky všude tam, kde za předchozího režimu byly odstraněny. Iniciativy pro zřízení pomníku vojákům Americké armády v Karlových Varech se ujalo tehdejší Občanské fórum a úkolem byl pověřen jeho člen Zdeněk Hybeš. Ten též vytvořil návrh pomníku a jeho syn zpracoval grafickou úpravu nápisu. Karlovarský občan Vejvoda zhotovil základ pomníku a nápis vytesal.\n\nPomník byl odhalen 26. dubna, podle jiného zdroje 3. května, k uctění památky 1. pěší americké divize a 9. tankové americké divize 5. armádního sboru a 775 padlých amerických vojáků ve druhé světové válce. Pomník odhalila tehdejší americká velvyslankyně v Československu Shirley Temple-Blacková společně s Květou Hybešovou, manželkou hlavního iniciátora stavby Zdeňka Hybeše. Vysvěcení provedl arcibiskupský vikář Dan Benda. Při slavností akci byly vypuštěny balónky s americkými vlaječkami se jmény padlých amerických vojáků.\n\nOd vzniku pomníku došlo již několikrát k jeho zhanobení a poničení. Nejprve byl polit červenou barvou, v prosinci 1991 byl zcela povalen a totéž se událo i v prosinci 1996. V červnu 1998 byl vytržen stožár s americkou státní vlajkou a v září 2001 došlo ke zničení výzdoby – věnců a svíček.\n\nJednoduchý kamenný pomník stojí na adrese ulice I. P. Pavlova na nábřeží řeky Teplé v prostranství u hotelu Thermal. Obsahuje pamětní nápis:\n\n"}
{"id": "1569439", "url": "https://cs.wikipedia.org/wiki?curid=1569439", "title": "Ondrej Spodniak", "text": "Ondrej Spodniak\n\nOndrej Spodniak je český investor, který se specializuje především na realitní trh a development. Od roku 2015 je vlastníkem a ředitelem společnosti PREMIOT Group, jež se kromě nemovitostí zaměřuje také na poskytování finančních služeb, poradenství a private equity investice. \n\nZačátky Spodniakovy podnikatelské dráhy sahají do roku 1999, kdy se spolužákem z gymnázia za peníze utržené obchodováním s mobilními telefony koupil rodinný dům určený k rekonstrukci. Ten během následujícího tři čtvrtě roku s kamarády po víkendech opravovali, aby ho nakonec prodali za téměř dvojnásobek kupní ceny.\n\nKoncept, který se osvědčil, pak mnohokrát opakoval s obchodními partnery a firmami, jež se specializovaly na rekonstrukce a později po zapojení dalších investorů i na výstavbu a akvizice nemovitostí. Později se přidala také poradenská činnost.\n\nDalší posun v jeho kariéře nastal v roce 2008, kdy se ve Velké Británii v době začínající hospodářské krize zaměřil na nakupování nesplácených pohledávek zajištěných nemovitostmi. Později se dostal také k projektům výstavby studentského bydlení v Londýně, které pro něj byly zajímavé mimo jiné díky tomu, že univerzity zpravidla garantovaly minimální obsazenost apartmánů na 15 let. To už se dělo pod hlavičkou společnosti REMDOX, kterou Spodniak vlastnil s partnery a podíl mu v ní patří dodnes.\n\nRoku 2009 s partnery a manželkou založil další společnost ZENRON, jež byla zaměřená na daňové, právní a účetní poradenství i zakládání firem v zahraničí. Ačkoli firmu v roce 2017 formálně opustil, stále s ní na externí bázi spolupracuje.\n\nV roce 2011 dostal od jednoho z amerických hotelových řetězců nabídku na kompletní zajištění výstavby hotelů na Srí Lance. Z původně tříměsíčního pobytu na Cejlonu se stala 3,5 roku trvající zkušenost, během které Spodniakova firma REMDOX Lanka exkluzivně spolupracovala i s thajským hotelovým řetězcem Dusit a kromě Srí Lanky působila například i v Indii a na Maledivách.\n\nPo vypršení kontraktu na Srí Lance se Spodniak v roce 2014 vrátil do České republiky, kde o rok později založil společnost PREMIOT Group. Ta se začala zaměřovat na prémiové nemovitosti v Česku, postupně se však její záběr rozšířil i do zahraničí. Kromě realit se také věnuje investování, správě majetku nebo poskytování finančních služeb. V současnosti do jejího portfolia patří mimo jiné i luxusní byty v Praze v lokalitě Na Doubkové či hotel Karolína v Harrachově. Kromě toho staví v Budapešti hotel za miliardu korun, který se po svém dokončení stane největším ve městě, a připravuje další projekty. Právě na hotely, resorty a ubytovací zařízení se PREMIOT prostřednictvím své realitní divize Europa Investment Property nyní zaměřuje nejvíce, částečně se věnuje také průmyslovým a logistickým zónám či land developmentu větších územních celků. Realitní divize Europa Investment Property uvedla v roce 2019 na Pražskou burzu část svých dluhopisů. V rámci skupiny PREMIOT vznikl také fond kvalifikovaných investorů zaměřený na nemovitosti, především hotely, resorty a ubytovací zařízení. Spodniak figuruje rovněž jako ředitel také v platebním fintech start-upu AMORE Finance, jenž se zabývá především poskytováním rychlých plateb po celém světě.\n\nVe volném čase se Spodniak věnuje rockové hudbě, zejména pak hře na elektrickou kytaru a bicí. V minulosti se také zabýval také oborem literatury, kterou vystudoval na Slovanském Gymnáziu Olomouc. V roce 1998 obdržel od Společnosti Franze Kafky literární Cenu Maxe Broda za dílo Komedie bez šaška. O rok později získal Cenu Maxe Broda znovu, a to za Komedii bez šaška II. Za stejné dílo byl v témže roce ve Štrasburku oceněn Evropskou unií v kategorii Lidská práva a já. Zároveň přednáší na konferencích pro podnikatele, investory a start-upy. Mimo jiné vystoupil také na konferenci TEDx v Colombu. \n"}
{"id": "1569440", "url": "https://cs.wikipedia.org/wiki?curid=1569440", "title": "Tom Walker", "text": "Tom Walker\n\nThomas Alexander Walker (* 17. prosince 1990 Kilsyth, Skotsko, Spojené království) je britský zpěvák a textař. Ve věku 3 letech se jeho rodina přestěhovala do Manchesteru. V dětství rozvíjel zájem o hudbu a poté se naučil hrát na několik hudebních nástrojů. V roce 2014 promoval na London College of Creative Media a poté se přestěhoval do domu s domácím studiem, kde ho objevila při zkoušce hudební značka Rentless Records. V březnu 2017 se stal Elvis Duran Artist of the Month a s písní \"Just You And I\" se poté objevil v pořadu Today od NBC. Jeho první EP \"Blessings\" bylo zveřejněno v květnu roku 2017. Ve spolupráci se skupinou Naughty Boy vydal píseň \"Heartland\", která byla zařazena v srpnu do seznamu skladeb BBC Radio 1. V roce 2019 získal cenu Brit Awards za objev roku a jeho píseň „Leave the Light On“ byla také nominována na cenu nejlepší singl.\n"}
{"id": "1569442", "url": "https://cs.wikipedia.org/wiki?curid=1569442", "title": "Kamenná kniha", "text": "Kamenná kniha\n\nKniha, též známa pod názvem Kamenná kniha, je kamenný pomník v Karlových Varech. Nachází se v lázeňských lesích při rozcestí dvou vycházkových cest. Otevřená kniha ležící na kamenném podstavci obsahuje děkovný nápis. \n\nPomník pochází z roku 1930. Nechal jej zde vytvořit jeden z lázeňských hostů na počest své matky A. M. Heinrichové. Není známo, kdo byl tím hostem; jeho matka pocházela pravděpodobně z Moravské Ostravy. Podle jiného zdroje nechal pomník v roce 1930 zřídit Robert Heinrich z Ostravy. \n\nPomník stojí u rozcestí dvou cest – \"Sovovy\" a \"Russelovy\". Představuje rozevřenou knihu ležící na podstavci z kamenných kvádrů. Je v ní vytesán a černou barvou zvýrazněn německý text básně vyjadřující lásku k matce:\n\nDrobné či větší historické památníky v lázeňských lesích bývaly vytvářeny na počest významného lázeňského hosta či hostů nebo jako poděkování za hostovo uzdravení. O jejich údržbu, stejně jako o údržbu karlovarských lázeňských lesů, pečuje městská organizace Lázeňské lesy.\n\n"}
{"id": "1569448", "url": "https://cs.wikipedia.org/wiki?curid=1569448", "title": "Taťjana Anisimovová", "text": "Taťjana Anisimovová\n\nTaťjana Anisimovová (; * 19. října 1949 Groznyj) je bývalou sovětskou překážkářkou. Narodila se v Grozném a studovala v Burevěstniku v Leningradu. Získala stříbrnou medaili na mistrovstvích Evropy v atletice v roce 1978 a na olympijských hrách v Montrealu v roce 1976. Dvakrát získala bronzovou medaili (1975 a 1981) na 60 metrů překážek na halovém mistrovství Evropy. \n\n"}
{"id": "1569449", "url": "https://cs.wikipedia.org/wiki?curid=1569449", "title": "Památník Fryderyka Chopina", "text": "Památník Fryderyka Chopina\n\nPamátník Fryderyka Chopina v Karlových Varech ve formě pamětní desky se nachází v lázeňských lesích při \"Chopinově cestě\". Připomíná skladatelovu návštěvu Karlových Varů v roce 1835. Deska zde byla umístěna v červenci roku 1908. \n\nV době, kdy polský skladatel a klavírní virtuos Fryderyk Chopin navštívil Karlovy Vary, žil již pátým rokem v emigraci v Paříži, kde působil jako profesor hudby. \n\nImpulsem pro Chopinovu návštěvu byl dopis od rodičů z Varšavy. Sdělovali, že pojedou do Karlových Varů a pobudou zde na lázeňském pobytu, který Chopinovu otci doporučil jeho varšavský lékař. Fryderyk, který v té době již pět let rodiče neviděl, se okamžitě rozhodl pro cestu se stejným cílem a těšil se, že rodiče překvapí. Po téměř týdenní jízdě poštovním kočárem přes Sasko a krušnohorskou obec Jelení doputoval dne 15. srpna 1835 do Karlových Varů, kde se téhož dne s rodiči, kteří zároveň přijeli ze směru od Prahy, setkal. A aby šťastné náhody nebylo málo, byli všichni ubytování v domě „U zlaté růže“ č. p. 141 . \n\nFryderyk se v Karlových Varech setkal i se svým vídeňským přítelem a ochráncem Vojtěchem Jírovcem. Též se zde seznámil s mnohými přáteli z Polska – s básníkem Kazimírem Brodzinskim, literárním historikem Michalem Wiszniewskim a přírodovědcem Stanislawem Jundzillem. Přátelské zde byly i Chopinovy vztahy s hraběcí rodinou děčínských Thunů. \n\nDne 6. září 1835 Fryderyk Chopin odcestoval z Karlových Varů přes Teplice a Děčín do Drážďan. Se svými rodiči se již nikdy nesetkal. \n\nBěhem svého života navštívil české země celkem čtyřikrát a tato návštěva byla v pořadí třetí. Zejména v Praze, Mariánských Lázních a Karlových Varech prožil šťastné chvíle. \n\nK uctění památky Chopinova pobytu v Karlových Varech došlo v roce 1908, tedy až 73 let po umělcově návštěvě, a stalo se tak zásluhou polských lázeňských hostů. Byl mezi nimi poslanec vídeňského sněmu Wladimír rytíř z Gniewoszů, který v roce 1905 založil výbor pro zřízení památníků Adama Mickiewicze a Fryderyka Chopina a současně tiskem vyhlásil sbírku. Chopinův památník byl vystavěn jako druhý a jeho slavnostní odhalení se konalo 4. července 1908. Zde pronesl slavnostní řeč hlavní organizátor rytíř Gniewosz. Události se zúčastnilo velké množství převážně polských hostů, kteří památník obsypali květy. Mezi hosty byla též manželka maďarského ministra obchodu Franze von Kossutha. \n\nPamátník byl původně určen k umístění na domě „U zlaté růže“ č. p. 141 ve Vřídelní ulici, kde Chopin v roce 1835 bydlel. Prý tomu však zabránily technické potíže. Poté se delší dobu hledalo vhodné místo, až se našlo umístění na skále nad řekou. Tehdejší karlovarské noviny „Karlsbader Zeitung“ ale toto umístění kritizovaly jako nedůstojné a z estetického i uměleckého hlediska nevhodné a žádaly přemístění na místo, které by odpovídalo jak významu památníku, tak i zvuku jména Fryderyk Chopin.\n\nPamátník, zřízený z polských peněz, převzalo při slavnostním odhalení do své ochrany město zastupované tehdejším nově zvoleným starostou dr. Pfeiffrem. Podle zveřejněného dopisu rytíře Gniewosze financoval vyzdění pro instalaci pomníku na skále městský stavební úřad. Alespoň takto přispělo město Karlovy Vary k uctění památky pobytu slovanského génia, jehož jméno tehdy již dávno představovalo mezník ve vývoji světové hudby.\n\nPamátník je umístěn ve stráni nad hotelem Pupp a údolím řeky Teplé na postavené zídce ve skále při tehdejší \"Chotkově stezce\", dnešní \"Chopinově cestě\". Základem je mramorová deska, na níž je připevněn bronzový reliéf umělcovy hlavy. Autor díla je polský sochař Antoni Popiel (1865–1910) pocházející ze Lvova.\n\nNa desce je vytesáno jméno vzácného návštěvníka a letopočet jeho karlovarské návštěvy:\n\n\n"}
{"id": "1569458", "url": "https://cs.wikipedia.org/wiki?curid=1569458", "title": "Ústí nad Labem sever", "text": "Ústí nad Labem sever\n\nÚstí nad Labem sever je železniční stanice v Ústí nad Labem, v městské čtvrti Krásné Březno, 3 km východně od stanice Ústí nad Labem-Hlavní nádraží. Přes stanici jezdí vlaky z Děčína nebo z Ústí nad Labem Střekov, Ústí nad Labem hlavní nádraží či z Ústí nad Labem západ.\n"}
{"id": "1569460", "url": "https://cs.wikipedia.org/wiki?curid=1569460", "title": "Silnice I/61 (Slovensko)", "text": "Silnice I/61 (Slovensko)\n\nSilnice I/61 (Slovensko) (\"I/61\") je silnice I. třídy v trase Hainburg - Bratislava - Trnava - Piešťany - Trenčín - Považská Bystrica - Žilina.\nJejí celková délka je 191 km a před vybudováním dálnice D1 byla hlavním tahem. V minulosti po její trase přecházely evropské silnice E50, E58 a E75.\n\nZa meziválečné Česko-Slovenské republiky se předělával povrch této silnice z prašného na bezprašný, a to většinou budováním betonové vozovky. V roce 1939 se ukončovaly poslední úseky silnice v okolí obce Ladce. V Bratislavě v té době silnice vedla centrem města. Na Starém mostě byl v té době hraniční přechod do Německé říše, protože v roce 1938 Petržalka připadla právě Německu. Na opačné straně Dunaje byla dnešní I/61 součástí říšské silnice 8. V roce 1943 byla vybudovaná přeložka silnice mimo centra Nového Města nad Váhem.\n\nSilnice \"I/61\" byla zřízená v roce 1946 a původně končila u Bytče křižovatkou se silnicí I/18. V průběhu let bylo na silnici vybudováno několik obchvatů a přeložek a došlo k několika změnám jejího vedení přes města, zejména přes Bratislavu a Trnavu, trasa silnice se však až do roku 2015 podstatněji nezměnila. \n\nKe dni 1. srpnu 2015 byla silnice prodloužená do Žiliny, začleněním úseku silnice I/18 Bytča - Žilina-Estakáda.\n\nI/61 začíná na hraničním přechodě Petržalka-Berg s Rakouskem. Před vybudováním nového přechodu v Jarovcích na dálnici D4 to byl jediný velkokapacitní hraniční přechod směrem do Rakouska. Jeho součástí je i velký počet parkovacích míst pro osobní i nákladní automobily. Silnice opouští hraniční prostor a pokračuje na východ a mostem překonává těleso dálnice D2 a pokračuje okolo Pečnianského lesa až k Inchebě, kde se napojuje na dálnici D1. Na petržalské straně Dunaje silnice I/61 kopíruje trasu D1 (a částečně i I/2), jejíž těleso je uložené \"uprostřed\" bývalého středového pásu I/61. Silnice společně přecházejí přes Prístavný most a na levém břehu Dunaje se I/61 odpojuje od D1 a na křižovatce Prievozská-Bajkalská se od ní odpojuje i I/63. Dále se I/61 kříží s II/572, opět se kříží s D1. I/61 následně opouští Bratislavu. \n\nSilnice I/61 pokračuje východním až severovýchodním směrem a obchází obce Ivanka pri Dunaji a Bernolákovo. Mezitím se kříží s vícero silnicemi třetí třídy - III/1041, III/1083, III/1048. Ve Velkém Bieli se kříží s III/1062 a následně vchází do Sence, kde se mimoúrovňově kříží se silnicemi I/62 a II/503. Dále následují křižovatky s III/1062, III/1043, III/1040 a III/1049. Za Sencem se kříží s D1, na kterou je vybudovaný zatím jen nájezd \"(Blatné)\" směrem na Bratislavu. V budoucnosti se tu plánuje plná mimoúrovňová křižovatka \"(MÚK)\". I/61 dále prochází do Blatného, kde se kříží s III/1046 a III/1047 a v Kaplné se silnicemi III/1334 a III/1095. Následuje křižovatka s III/1281 a I/61 přechází do Trnavského kraje.\n\nV Trnavském kraji se nejdříve I/61 nachází v okrese Trnava, kde se postupně kříží se silnicemi třetí třídy - III/1282, III/1285, III/1289 a III/1286. Potom vchází do Trnavy, kde se kříží s I/51 která pokračuje k rychlostní silnici R1. Po průchodu centrem města se opětovně kříží s I/51 a dále s II/504 a III/1288. Za Trnavou se kříží s III/1337 a přechází do okresu Hlohovec.\n\nV okrese Hlohovec se nejdříve kříží s II/513 a III/1310, mimoúrovňově s D1 na výjezdu \"Červeník\", kde jsou k dispozici pouze výjezdy z D1 a nájezd na ni odtud není možný. Potom se silnice I/61 kříží s III/1319 a III/1267 a následně opouští okres Hlohovec.\n\nV následujícím piešťanském okrese se kříží s III/1260 a v Piešťanech s II/499 a III/1257. Za městem opouští tento okres i kraj.\n\nV Trenčínském kraji se I/61 nejdříve kříží s D1 na výjezdu \"Horná Streda\" v okrese Nové Mesto nad Váhem. Dále následuje křižovatka s I/54 a II/515 v Novém Meste nad Váhem, s III/1223 a III/1225. Následně silnice přechází do trenčínského okresu.\n\nV okrese Trenčín je nejdříve I/61 neustále kopírující tok Váhu proti směru jeho proudu křížená silnicí I/9, později i III/1225. Silnice vstupuje do Trenčína, kde se postupně križuje s III/1870, dálničním přivaděčem PD 5, III/1871, II/507 a III/1872. V Trenčianské Teplé se kříží s II/516 a přechází do ilavského okresu.\n\nV ilavském okrese silnice pokračuje severovýchodním směrem a postupně se v Dubnici nad Váhom kříží se silnicemi III/1915, III/1910 I/57 a III/1911. Dále následují křižovatky s II/574A, s II/574 v Ilavě, s III/1912 v Košeci, s III/1944 v obci Ladce a mimoúrovňově s D1 na výjezdu \"Ladce\". \n\nV okrese Púchov se kříží s I/49 a I/49A v Púchově s III/1947, III/1948. \n\nPo vstupu do okresu Považská Bystrica se I/61 kříží s D1 v místě MÚK \"Považská Bystrica-juh\". Dále se kříží s III/1965, s II/517 v Považské Bystrici. Na jejím severním konci se nachází MÚK \"Považská Bystrica-sever\", kde se I/61 napojuje na D1. Za městem následují další křižovatky se silnicemi III. třídy, jmenovitě s III/1967, III/1969 a III/1972.\n\nI/61 prochází přes okres Bytča křižovatkami s III/2004, III/2003 a u Bytči se kříží s I/10 a pokračuje směrem na Hričovské Podhradie. I/61 potom vchází do žilinského okresu. Před vstupem do města Žilina se kříží se silnicemi třetí třídy III/2082, III/2090, III/2099, III/2090 a III/2017. Nakonec silnice vchází do Žiliny, kde končí křižovatkou se silnicí I/60 (žilinský městský okruh).\n\nSilnice I/61 je v rámci mýtného systému zpoplatněná pro nákladní dopravu. Výjimku tvoří přesuny v rámci obcí a míst. Nejvýznamnější úseky osvobozené od zpoplatnění mýtem jsou:\n\n"}
{"id": "1569464", "url": "https://cs.wikipedia.org/wiki?curid=1569464", "title": "Akutní respirační distress syndrom", "text": "Akutní respirační distress syndrom\n\nAkutní respirační distress syndrom (ARDS) je akutní postižení plic způsobené nadměrnou zánětlivou reakcí v plicích. Dochází k hromadění tekutiny v plicích která brání dýchání, tento stav je ohrožující na životě.\n"}
{"id": "1569466", "url": "https://cs.wikipedia.org/wiki?curid=1569466", "title": "Kam motýli nelétají", "text": "Kam motýli nelétají\n\nKam motýli nelétají je připravovaný český celovečerní film scénáristy a režiséra Romana Němce. V hlavních rolích se představí divadelní herec Daniel Krejčík jako devatenáctiletý student gymnázia a Jiří Vojta jako jeho učitel. Natáčení bude zahájeno v květnu 2020 a premiéra je plánovaná na podzim 2021. Děj se odehrává v Kadani a jeskyních komplexech.\n\nHlavními hrdiny příběhu jsou devatenáctiletý student gymnázia Daniel a jeho učitel Adam. Daniel žije jako jedináček s rozhádanými rodiči. Otec ho mnohokrát zklamal, má s ním velmi komplikovaný vztah. Přestože je Daniel nadprůměrně inteligentní, vnímavý a přemýšlivý kluk, ve škole neprospívá, má kázeňské problémy a nesplňuje podmínky pro připuštění k maturitní zkoušce. Je ve škatulce problémových studentů. Straní se všemu a všem, má pocit, že mu nikdo nerozumí. Separuje se, cítí se ztracený, bezvýznamný, všem lhostejný. Jeho snaha vizuálně se odlišit je podvědomou reakcí potřeby upoutat pozornost. Nemá žádné přátele, nemá rád fyzický kontakt. O své budoucnosti nepřemýšlí, nic neplánuje, nemá žádné ambice ani očekávání, aby nemusel prožívat jakákoliv případná zklamání. Namlouvá si, že nikoho nepotřebuje a vystačí si sám. Adam se jako učitel snaží Daniela motivovat k plnění jeho školních povinností, uzavřen do svojí komfortní bubliny se však příliš nezajímá o pozadí osobních problémů Daniela a tak se mu nedaří k němu najít cestu.\n\nKdyž se Daniel na školním výletě při nočním přesunu ztratí v lese, Adam se ho vypraví hledat. Nedopatřením oba uvíznou v rozsáhlém jeskynním systému, ze kterého se následně snaží dostat ven. Během jejich neplánovaného dobrodružství získávají zcela novou, místy extrémní zkušenost, která přirozeně ovlivňuje jejich dosavadní vyhraněné postoje a vzájemný vztah. V kritických situacích se obě hlavní postavy ukazují ve svojí komplexnosti a lidskosti. Odstřiženy od zbytku světa vytvářejí naprosto nové izolované sociální uskupení, pro které definují svoje vlastní pravidla, protože pravidla a konvence pozemského světa zcela pozbyly funkcionality a smyslu.\n\nFilm vznikne v produkci autora scénáře a režiséra Romana Němce a společnosti IDEAS ADVERTISING s.r.o. Hlavními partnery projektu jsou společnosti HUSKY CZ a ROCKNET. Úzce na něm spolupracují i Správa jeskyní České republiky, Město Kadaň, Gymnázium Kadaň, Muzeum Sokolov, iniciativa S barvou ven a Ústecké tiskárny.\n\nPříběh začíná ve městě Kadani. Hlavní hrdina Daniel je studentem místního gymnázia. Se školním výletem se dění přesune na střední Moravu. Nosná část příběhu se pak odehrává v rozsáhlém jeskynním komplexu s labyrintem spletitých chodeb, velkými dómy, hlubokými strmými propastmi, jezerem a vodními toky. Natáčet se bude v pěti moravských jeskynních systémech – Javořických a Mladečských jeskyních, Sloupsko-šošůvských jeskyních, Kateřinské jeskyni a na Býčí skále. Tvůrci využijí i podzemní prostor Štoly č. 1 v Jáchymově.\n\n"}
{"id": "1569471", "url": "https://cs.wikipedia.org/wiki?curid=1569471", "title": "Řecká genocida", "text": "Řecká genocida\n\nŘecká genocida je souhrnné označení pro systematické zabíjení křesťanské řecké populace Osmanské říše, které se odehrávaly v oblasti Anatolie a Pontu během první světové války a krátce po ní (1914–1922). Byla podnícena vládou Osmanské říše a Tureckým národním hnutím. Zahrnovala masakry, násilné vysídlení včetně pochodů smrti, souhrnné vyhoštění, svévolné popravy a ničení řeckého a pravoslavného kulturního, historického a náboženského dědictví. Během tohoto období zahynulo několik stovek tisíc osmanských Řeků. Většina přeživších a uprchlíků utekla do Řecka, jehož populace se tím zvětšila o více než čtvrtinu. Část řecké populace, zvláště z východních provincií Osmanské říše, získala azyl v sousední Ruské říši.\n\nKe konci roku 1922 většina řecké populace Malé Asie buďto uprchla, nebo byla zabita. Zbývající řecká pravoslavná populace byla přesídlena do Řecka v rámci populační výměny mezi Řeckem a Tureckem v roce 1923, která právně formalizovala vysídlení a zakázala návrat uprchlíků. Obdobný osud potkal i ostatní křesťanské etnické skupiny Malé Asie, zejména Armény a Asyřany, a podle některých autorů a organizací šlo o stejnou genocidní politiku.\nJiž ve svém průběhu byly osmanskou vládou podmíněné masakry odsouzeny státy Dohody jako zločiny proti lidskosti. V pozdější době byly dané události v roce 2007 označeny za genocidu Mezinárodní asociací badatelů o genocidách. I některé další organizace a parlamenty některých zemí schválily rezoluce označující osmanskou kampaň proti svým křesťanským minoritám za genocidu, například parlament Řecka, Kypru, USA, Švédska, Arménie, Nizozemska, Německa, Rakouska nebo Česka.\n\nŘekové před první světovou válkou obývaly zejména tři oblasti Malé Asie. Jednak šlo o pobřeží Egejského moře, kde tvořili Řekové většinu zejména v okolí města Smyrna. Dále o černomořské pobřeží (historický Pontus), kde Pontští Řekové obývali pobřežní oblast přibližně mezi městy Sinop a Trabzon, s některými městskými centry osídlení i hlouběji ve vnitrozemí (Kastamonu, Tosya, Merzifon, Amasya, Niksar, Gümüşhane a další) a některými i dále na východ (Rize, Pazar, Batumi). Třetí oblast pak tvořila historická Kappadokie, kde Kappadočtí Řekové a Karamanlidi obývali zejména oblast mezi městy Karaman a Kayseri. \n\nAkademiky uváděné počty obětí řecké genocidy se pro celé období 1914–1922 a pro celou oblast Malé Asie pohybují v rozmezí 289 000 a 750 000 osob. Horní odhad je uváděn politologem Adamem Jonesem. Podle Rudolpha Rummela bylo mezi lety 1914–1918 zabito 384 000 Řeků a dalších 264 000 mezi lety 1920–1922. Celkový počet obětí tak udává na 648 000 osob. Historik Constantine G. Hatzidimitriou píše, že „ztráty na životech mezi Anatolskými Řeky během první světové války a po jejím skončení byly přibližně ve výši 735 370 osob.“\n\nNěkteré soudobé zdroje uváděly odlišné počty obětí. Údaje sesbírané vládou Řecka ve spolupráci s Řeckým Patriarchátem hovoří o milionu zmasakrovaných osob. Skupina amerických výzkumníků zformovaná krátce po první světové válce uváděla 900 000 zabitých Řeků. Edward Hale Bierstadt napsal v roce 1924, že „podle oficiálních svědectví Turkové od roku 1914 chladnokrevně zavraždili 1 500 000 Arménů a 500 000 Řeků, mužů, žen i dětí, bez nejmenší provokace.“ Emanuel Efendi, osmanský poslanec za Aydin, kritizoval 4. listopadu 1918 etnické čistky vyvolané předchozí vládou a uváděl, že v pobřežních regionech Anatolie (včetně černomořského pobřeží) a na Egejských ostrovech bylo během deportací dosud zabito 550 000 Řeků.\n\nPočet řeckých obětí v oblasti Pontu se pohybuje mezi 300 000 a 360 000. Merrill D. Peterson uvádí 360 000 mrtvých Pontských Řeků. Podle George K. Valavanise byly „ztráty na lidských životech mezi Pontskými Řeky od První světové války do března 1924 ve výši 353 000 osob. Byly způsobené vraždami, věšením, a jako , st výsledek trestů, nemocí a ostatních nesnází.“ Valavanis odvozoval toto číslo od záznamů Centrální Pontské rady v Athénách založených na „černé knize“ Ekumenického patriarchátu, do kterých přidal „50 000 nových mučedníků“ kteří „byli zařazeni do registru na jaře 1924.“\n\n"}
{"id": "1569472", "url": "https://cs.wikipedia.org/wiki?curid=1569472", "title": "Michael Stanley Whittingham", "text": "Michael Stanley Whittingham\n\nMichael Stanley Whittingham (* 22. prosince 1941 Nottingham) je anglicko-americký chemik. V roce 2019 dostal Nobelovu cenu za chemii, a to za „vývoj lithium-iontových baterií“. V současnosti je profesorem na Binghamton University. Vystudoval chemii na Oxfordské univerzitě, magisterský titul získal v roce 1967. Postgraduální studium absolvoval na Stanfordově univerzitě. Poté 16 let pracoval pro firmu Exxon, další čtyři roky pro petrochemickou společnost Schlumberger. Poté nastoupil na Binghamton University. Whittingham vyvinul v 70. letech první funkční lithiovou baterii vůbec.\n"}
{"id": "1569473", "url": "https://cs.wikipedia.org/wiki?curid=1569473", "title": "Aspekt (astronomie)", "text": "Aspekt (astronomie)\n\nVýznačná poloha (úhlová vzdálenost) planety nebo Měsíce vzhledem ke Slunci a Zemi nebo i mezi planetami navzájem. Aspekt užívá astrologie, která těmto polohám přisuzuje určité vlivy na lidský osud. Hlavními aspekty převzatými do astronomie jsou konjunkce, opozice a kvadratura. Tím, že aspekt udává polohu ve dráze, informuje o její viditelnosti. Jednotlivé aspekty jsou charakterizovány úhlovou vzdáleností od Slunce (\"elongací\").\n"}
{"id": "1569474", "url": "https://cs.wikipedia.org/wiki?curid=1569474", "title": "Kvadratura (astronomie)", "text": "Kvadratura (astronomie)\n\nPozice nebeského tělesa (planety či Měsíce), při které je jeho úhlová vzdálenost od Slunce pozorovaná ze Země 90°. U vnitřních planet kvadratura nastat nemůže. Kvadratura Měsíce se nazývá \"první čtvrť\".\n"}
{"id": "1569475", "url": "https://cs.wikipedia.org/wiki?curid=1569475", "title": "Józef Kiedroń", "text": "Józef Kiedroń\n\nJózef Kiedroń (23. března 1879 Dolní Bludovice – 25. ledna 1932 Berlín) byl důlní inženýr, sociální aktivista, politik, polský ministr průmyslu a obchodu\n\nNarodil se v rolnické rodině Józefa a Marianny roz. Jaworek. Po ukončení lidové školy v Dolní Datyni studoval na reálném gymnáziu v Těšíně, které absolvoval v roce 1898. Během studia patřil k polským mládežnickým podzemním organizacím \"„ Jednota“\" a „\"Pochodeň\"\". Ve studiu pokračoval na Lvovské polytechnice a v roce 1899 začal studovat na Báňské akademii v Leobenu (Rakousko), na které promoval v roce 1902. Od roku 1902 do roku 1920 pracoval ve strojírenském a uhelném průmyslu ve Vítkovicích a v různých dolech Ostravsko-karvinské uhelné pánve jako inženýr a později prezident a člen dozorčí rady (1906–1918). Měl neocenitelné zásluhy v rozvoji polského národního školství na Těšínsku, organizoval sociální kampaně pro polské gymnázium v Orlové. Byl hlavním iniciátorem a spoluzakladatelem první polské hornické školy v Doubravě (1907) kde byl přednášejícím až do roku 1918. Byl aktivistou v národním hnutí na Těšínsku a jako člen Národní ligy v říjnu 1918 inicioval vytvoření Národní rady Těšínska a byl spoluautorem projektu připojení Těšínska k Polsku. Proto byl dvakrát českými úřady vězněn. Od února 1922 byl ředitelem Slezského odboru polského ministerstva průmyslu a obchodu. Od 19. prosince 1923 do 16. května 1925 byl ministrem téhož ministerstva ve vládě Władysława Grabského. S cílem rozvíjet export polského uhlí po moři prosadil a uzavřel 4. července 1924 úvěrovou dohodu vlády s francouzsko-polským konsorciem pro stavbu přístavu v Gdyni. Během jeho funkčního období byly navázány obchodní vztahy s mnoha evropskými zeměmi, zejména se Švédskem jako největším skandinávským trhem a Československem – dovozcem hornoslezského uhlí a také důležitou tranzitní zemí na jih. V letech 1926–1932 byl ředitelem Hornoslezské hornické a hutní společnosti \"„Królewska a\" \"Laura\"“. Jeho dalším cílem byl rozvoj národní železnice, který byl dán potřebou posílit spojení mezi Horním Slezskem a Baltským mořem a také hospodářskými oblastmi Polska na východě. V roce 1927 zahájil výstavbu hlavní železniční trati z Horního Slezska do Gdaňska.\n\nJeho manželkou byla od 1. srpna 1905 sociální aktivistka Zofia Kirkor-Kiedroniowa, sestra Stanisława a Władysława Grabských. Měli dva syny, Władysława a Jana. \n\nJózef Kiedroň zemřel 25. ledna 1932 v Berlíně. Byl pohřben na evangelickém hřbitově v Těšíně.\n\n\n\n\n"}
{"id": "1569476", "url": "https://cs.wikipedia.org/wiki?curid=1569476", "title": "Lewis Capaldi", "text": "Lewis Capaldi\n\nLewis Capaldi (* 7. října 1996 Glasgow, Skotsko, Spojené království) je britský zpěvák a textař. Od útlého věku začal projevovat zájem o hudbu a ve věku 2 let měl základní znalosti o tom, jak hrát na kytaru a bicí. Začal zpívat v hospodách když mu bylo 9 let. Svou hudbu nahrával přes iPhone do SoundCloud, kde ho v 17 letech objevil jeho manažer Ryan Walter. Jeho první EP \"Bloom\" bylo zveřejněno 20. října 2017 a píseň \"Bloom\". Capaldi dosáhl věhlasu s vydáním písně \"Someone You Loved\", kterou vydal následující rok v listopadu. S ní dosáhl první pozice v Irsku a Velké Británie, kde se zde zůstal po dobu sedmi po sobě jdoucích týdnů. Byla to také jeho první píseň, která vstoupila do mezinárodních hitparád. V roce 2019 byl nominován na cenu Brit Awards na cenu kritiků. Stal se prvním umělcem v historii, který před vydáním debutového alba oznámil a vyprodal své turné. Se svým debutovým albem \"Divinely Uninspired to a Hellish Extent\" překonal rekordy v prodeji ve Velké Británii. Píseň \"Someone You Loved\" byla na cenách Grammy v roce 2020 nominována na píseň roku. V tomto roce získal cenu Brit Awards za objev roku a nejlepší singl.\n\n"}
{"id": "1569480", "url": "https://cs.wikipedia.org/wiki?curid=1569480", "title": "Opština Studeničani", "text": "Opština Studeničani\n\nOpština Studeničani je jednou z 80 opštin v Severní Makedonii. V roce 2002 zde žilo 17246 obyvatel. Správním centrem opštiny je vesnice Studeničani.\n\nOpština se rozkládá v jižní části Skopského regionu. Její rozloha je 276,16 km².\n\nSeverní část se rozkládá v údolí řeky Vardar. Zde je nadmořská výška zhruba 230 - 400 m. Jižní část je však v horách, kde nadmořská výška dosahuje přes 2000 m. \n\nOpštinu tvoří celkem 22 vesnic, jimiž jsou:\nStudeničani, Aldinci, Batinci, Varvara, Vrtekiĉa, Gornji Koliĉani, Donji Količani, Draceviča, Dresnica, Elovo, Kaldirec, Ljubaš, Malčište, Markova Sušica, Morani, Osinčani, Pagarusa, Ramni Gaber, Umovo, Cvetovo, Crvena Voda, Crni Vrh.\n\nSousedními opštinami jsou: \n\nOpština Kisela Voda a Opština Petrovec na severu, Opština Zelenikovo na východě, Opština Čaška na jihovýchodě, Opština Makedonski Brod na jihozápadě a Opština Sopište na západě.\n"}
{"id": "1569481", "url": "https://cs.wikipedia.org/wiki?curid=1569481", "title": "Ramna", "text": "Ramna\n\nRamna je rumunská obec v župě Caraș-Severin. Žije zde obyvatel. Administrativní součástí obce jsou i dvě okolní vesnice.\n\n"}
{"id": "1569482", "url": "https://cs.wikipedia.org/wiki?curid=1569482", "title": "Jilemnický okultista", "text": "Jilemnický okultista\n\nJilemnický okultista (anglický název: The Jilemnice Occultist) je druhé studiové album české black metalové kapely Master´s Hammer, vydané v prosinci 1992. V následujícím roce bylo distribuováno Osmose Productions v dalších zemích. Kapela album popsala jako \"„první black metalová opereta na světě“.\" Do značné míry bylo album inspirováno rockovými operami od King´s Diamond. Na několika raných vydáních od Osmose Productions je „\"Jilemnice\"“ chybně psána jako „ \"Filemnice\" “, což by bylo opraveno v pozdějších vydáních. Přestože je seznam skladeb v angličtině, všechny texty jsou v češtině. Původní vydání obsahovalo české názvy.\n\nAlbum v roce 2017 znovu vydal label Franta Štorm´s Jihosound Records ve formátu digipak s mírně odlišným přebalem a dvěma bonusovými tracky, převzatými z předběžné demoverze alba nahraného na začátku února 1992. \n\nAlbum, které se má číst jako „opereta ve třech dějstvích“ se odehrává v Čechách roku 1913 a vypráví příběh Atramenta, mladého putujícího okultisty, který právě přijíždí do obce Jilemnice se záměrem posilovat své okultistické schopnosti (v té době byla obec významným místem pro okultisty). Usadí se v hostinci, který provozuje bohatý podnikatel Spiritus, a na první pohled se zamiluje do jeho krásné dcery Kalamarie (která je však tajná čarodějnice). Vesnice má hejtmana Satrapolda, jenž také miluje Kalamarii, a poté, co nechal zatknout Atramenta, unesl Kalamarii s pomocí čeledína Blethera a odvezl ji na svůj hrad. Satrapold s ní plánuje uprchnout do Káhiry (Blether jej mezitím zradí a prchne do nedalekého Železného Brodu), ale dříve než to dokáže, využije své mystické síly a zjistí, že on sám je ve skutečnosti maskovaný Poebeldorf v přestrojení a že skutečný Satrapold je jím uvězněn. Dříve Satrapoldův pobočník Poebeldorf se vzbouřil proti svému pánovi a celou dobu se chystal zaujmout místo hejtmana, ukrást veškerý majetek, spolu s Kalamarií uprchnout a začít nový život v nové zemi. Kalamaria ale díky svým magickým silám zmařila jeho zlé plány; následně jsou Atrament i Satrapold propuštěni z vězení a samotný Poebeldorf je zatčen. Album pak končí obrovskou oslavou, která se koná v hostinci Spirituse. \n\nJedinou skladbou, která nezapadá do celkového děje, je Suchardův dům (Sucharda´s house). \n\nGötz Kühnemund z německého časopisu \"Rock Hard\" porovnával album \"Jilemnický okultista\" s King´s Diamond. Styl Master´s Hammer byl popsán jako \"„výrazně nekompromisnější“\". Vokály byly popsány jako \"„jako směs hlubokých hlasů King´s Diamond a Quorthonových chrochtání“\". Kühnemund pochválil neobvyklý styl skupiny a „(ne)očekávaně dobrou“ produkci alba, která \"„nikdy nedovolí, aby se rychlejší chippingové pasáže zvrhly do hrozného chaosu“\". Označil album \"Jilemnický okultista\" za \"„jedno z nejpozoruhodnějších death metalových alb roku“\". Gabe Kagan, píšící pro Invisible Blog, také hovořil o albu velmi pozitivně a nazval jej \"„soundtrackem k literárním dílům E. T. A. Hoffmanna“\". \n"}
{"id": "1569486", "url": "https://cs.wikipedia.org/wiki?curid=1569486", "title": "Panoptikum (socha)", "text": "Panoptikum (socha)\n\nPanoptikum je betonová socha stojící v plzeňské čtvrti Košutce. Skulptura je spíše známa pod přezdívkami \"králíkožrout\", \"králíkodlak\", \"lidožravý králík\" či \"lidožravý králíček\". Autorem je sochař a keramik Adam Trbušek, který se inspiroval Goyovou malbou \"Saturn požírající svého syna\".\n\nSocha byla instalována v roce 2015 a, podle slov starosty městského obvodu, patří mezi první sochy osazené na Lochotíně po roce 1988. O zachování králíka rozhodovali občané v anketě již v roce 2018, ze 7 tisíc hlasujících bylo 56 % pro. V roce 2020, u příležitosti vypršení lhůty pronájmu, pořádá městská část Plzeň 1 anketu opětovně.\n"}
{"id": "1569488", "url": "https://cs.wikipedia.org/wiki?curid=1569488", "title": "Pomník obětem 1. a 2. světové války", "text": "Pomník obětem 1. a 2. světové války\n\nPomník obětem 1. a 2. světové války je pojmenování pro několik soch/pomníků v těchto místech:\n\n"}
{"id": "1569490", "url": "https://cs.wikipedia.org/wiki?curid=1569490", "title": "Osobnosti politické geografie", "text": "Osobnosti politické geografie\n\nMezi nejznámější osobnosti politické geografie patří její zakladatel, za kterého se považuje Friedrich Ratzel. Ten v roce 1897 napsal svou Politische Geographie, základní dílo politické geografie. Dalším významným představitelem je Richard Hartshorne, který řekl, že politická geografie studuje územní politické jednotky, především státy.\n\nPolitická geografie je vědní disciplína rozvíjející se na pomezí geografie a politologie. Je spjatá s historií, sociologií, státním i mezinárodním právem. Zabývá se zvláštnostmi politického a státního zřízení, forem vlády, územně správního uspořádání, formováním státního území, specifiky polohy státu, jeho hranic, analýzou rozložení politických sil, geografickými zvláštnostmi voleb do různých orgánů moci. V obecném povědomí patří do soustavy geografických věd, do skupiny sociogeografických disciplín.\n\nPolitickou geografií se od dob jejího založení zabývalo mnoho českých a zahraničních vědců, kteří ji významným způsobem posunuli dopředu.\n\nToto jméno je spojeno s počátky české univerzitní geografie. Než se dostal ke geografii, studoval práva. Dokonce si udělal doktorát, později ho ale zlákalo studium geografie. Hodně cestoval, zvlášť na Balkán, a zájem o geografii u něj stále narůstal. Na právech nabyté znalosti národohospodářské problematiky uplatnil i v novém oboru. Jako první se začal věnovat sociální, sídelní a hospodářské geografii. V roce 1910 dosáhl hodnosti docenta na Filozofické fakultě UK v oboru geografie se zvláštním zřetelem k zeměpisu člověka. V roce 1912 se stal docentem hospodářského a obchodního zeměpisu na Vysoké škole technické v Praze.\n\nPo vypuknutí války a několika neúspěšných pokusech o emigraci z Rakousko-Uherska se vrátil do Prahy, kde se stal členem sdružení Národ a navázal kontakt s domácím odbojem. Začal sám vytvářet svou představu o ideální podobě samostatného československého státu. Poprvé ji zveřejnil v časopise Národ jako studii Hranice českého území v roce 1917 ve formě mapy Československa, kde jako základ pro určení hranic použil přirozené kotliny - jako první vyslovil požadavek hranice na Dunaji. V září 1918 odjel z pověření Národního výboru do Lvova jednat s polským geografem E. Romerem o otázkách Těšínska, Oravy a Spiše. Byl členem československé delegace pro mírovou konferenci v Paříži. Do Paříže se pak vrátil v roce 1920 jako zástupce předsedy československé sekce delimitační komise pro Těšínsko. Podílel se i na vymezení hranic s Rakouskem.\n\nVěnoval se i pedagogické činnosti. Např. V letech 1924–1928 přednášel vojenskou geografii na válečné škole a ve školním roce 1928–1929 zastával funkci ředitele Svobodné školy politických nauk. Pracovní vypětí, kterému byl v posledních několika letech života vystaven, bylo nejspíš příčinou těžké mozkové mrtvice, kterou Dvorský prodělal v březnu 1929 na sjezdu politických škol v Londýně. Ochrnul na pravou část těla a nemohl mluvit. Tím mu byla znesnadněna další vědecká práce a byl nucen zanechat i činnosti na vysoké škole. Teprve na začátku 30. let po absolvování dlouhodobé léčby začal opět alespoň souvisle mluvit.\n\nI přes tento handicap byl, coby nezpochybnitelná kapacita ve svém oboru. Viktor Dvorský patřil mezi zakládající členy Lóže Národ. Stal se také Velikým Tajemníkem Veliké Lóže Československé a byl zakládajícím členem Nejvyšší Rady 33. stupně pro Československo. Je zakladatel české antropogeografie (ekonomické geografie). Ale věnoval se i jiným oblastem, soustředil se na výzkum odlehlých sídel, např. vsi Trenta v Julských Alpách. Zvláštní místo měly práce z oboru politické geografie, zejména \"Území českého národa (1918)\" a \"Základy politické geografie a československý stát (1923),\" na něž navázal jeden z jeho žáků Jaromír Korčák.\n\nVystudoval zeměpis a přírodopis na UK, pracoval ve Státním statistickém úřadu, později se zaměřil na demografii a geografii obyvatelstva, po 2. světové válce začal studovat Vysokou školu politickou. Zdůrazňoval vliv geografického prostředí na populaci, zabýval se demografickou analýzou a syntézou. Je autorem pojmu „kmenová oblast“. Je po něm pojmenován Korčákův zákon a v ekologii se používá Korčákův index mozaikovitosti a fragmentace krajiny. Mezi jeho nejvýznamnější publikace patří Vylidňování jižních Čech, Geopolitické základy Československa, jeho kmenové oblasti, Etnický profil našeho národa, Úvod do všeobecné geografie obyvatelstva, Geografie obyvatelstva ve statistické syntéze.\n\nStudoval ekonomickou geografii na Univerzitě Komenského v Bratislavě, pokračoval na UK, Univerzitě Matěje Bela v Banské Bystrici a Prešovské univerzitě v Prešově. Je profesorem na Ostravské univerzitě. Zaměřuje se na politickou, kulturní, historickou a ekonomickou geografii a regionální geografii Ruska, Asie a Oceánie. Je členem v redakčních radách Geografické rozhledy a Politické vědy. Výzkumné pobyty: University of Hawaiʻi, Honolulu, USA (2007); National Institute of Education, Phnom Penh, Kambodža (2006); University of the South Pacific, Suva, Fidži (2001); Far Eastern State University of Humanities, Chabarovsk, Rusko (1999). Mezi jeho nejvýznamnější publikace patří \"Bougainville na cestě k nezávislosti, Národy na prahu 21. století: emancipace nebo nacionalismus?\"\n\nDoktorské studium na Institutu politologických studií Fakulty sociálních věd UK. Působí na UK na katedře politologie. Zaměřuje se na politickou geografii suverénních státu a kvazistátů, politickými riziky, geopolitiku neuznaných států a geopolitiku subsaharské Afriky. Mezi jeho nejvýznamnější publikace patří \"Proměny politické mapy po roce 1945.\"\n\nVystudoval obor Politická a kulturní geografie na Univerzita Palackého v Olomouci. Zaměřuje se na politickou a kulturní geografii postsovětského prostoru, etnické menšiny v oblasti Jižního Kavkazu, separatismus, de facto státy a neformální politiku. Člen České geografické společnosti a redakční rady časopisu Geografické rozhledy a Mezinárodní vztahy. Mezi jeho nejvýznamnější publikace patří \"Jižní Kavkaz mezi demokracii a autoritarismem.\"\n\nPůsobí na katedře politologie Institutu politologických studií na UK a na Metropolitní univerzitě Praha. Přispívá do řady českých periodik. Zabývá se především Ruskem, této oblasti a politickým vazbám vůči Putinově zemi se věnuje nejčastěji. Má totiž blízké vazby k Rusku, neboť z něj pocházel jeho dědeček. Říká, že je zapotřebí rozlišovat dvě oddělené věci: Rusko jako země (jeho kultura a lidé) a jeho politická reprezentace. Politická reprezentace, kterou Rusové historicky zatím měli, v zásadě nikdy pro tuto zemi neudělala nic dobrého. A to je důvod, proč je dnes Rusko tam, kde je. Myslí si, že je správné a racionální považovat Rusko za hrozbu. Tvrdí, že Putin je šikovný taktik ale mizerný stratég. Přesto se domnívá, že bude prezidentem nadosmrti.\n\nZabývá se geopolitickými teoriemi, zejména pak průnikem neoklasické geopolitiky a neorealismu, vojenstvím se zaměřením na konvenční a semi-konvenční bojovou činnost a otázkami metodologie se zaměřením na kvalitativní metody. Kofroň publikoval řadu článků, většina z nich se týkala právě vojenství či teorie neorealistů. V současné době zkoumá změny evropských vojenských výdajů po rusko-ukrajinské válce v roce 2014.\n\nPracuje na Metropolitní univerzitě v Praze. V minulosti byl členem Institutu pro výzkum Commonwealthu při Londýnské univerzitě a spolupracoval s britským Královským institutem pro mezinárodní otázky. Pokouší se o propojení historie, politické geografie, politologie a sociologie. Odborně se zaměřuje v obecné historii na dějiny mezinárodních vztahů 19.a 20.století a na dějiny Commonwealthu, v politologii na otázky jazykové politiky a politické identity a v geografii na politickou, historickou a kulturní geografii, především na geopolitické proměny ve 20. a 21. století, kulturní globalizaci, otázku referend o suverenitě a problematiku menšin. Nejvýznamnějšími publikacemi je práce \"Mezinárodní perspektivy politických regionů\" a práce \"Role angličtiny v globalizujícím se světě.\"\n\nPracuje na Royal Holloway University of London v oblasti kritické/populární geopolitiky a mezinárodní politiky polárních regionů a oceánů. Je členem Akademie sociálních věd a Královské geografické společnosti. Je šéfredaktorem časopisu Territory, Politics nad Governance (2019). Navštívil několikrát Antarktidu a značně cestoval v arktické oblasti, protože v roce 2014–2015 a v 2018 pracoval jako odborný poradce pro parlamentní záležitosti v arktických záležitostech. Publikoval mnoho knih a článků zabývajících se geopolitikou a správou polárních regionů a kulturní politikou ledu. Patří mezi ně: \"The Scramble for the Poles (2016)\" a jeho nejnovější knihy z roku 2019 \"Ice: Nature and Culture\" a \"The Arctic: What Everyone Needs to Know.\"\n\nByl profesorem na University of Newcastle v Anglii, poté se stal profesorem na Loughborough University. Nyní působí na Northumbria University. V roce 2004 byl zvolen členem Britské akademie. Je prezidentem nadace ECMC. Je světovým analytikem a aplikuje tento přístup na politickou geografii a urbanistiku. Důraz hlavně klade na celosvětový vztahový výzkum. Proto v roce 1998 založil think tank Globalization and World Cities Research Network, který studuje vztahy mezi světovými městy v kontextu globalizace. Jeho zvláštním přínosem bylo zkoumání dlouhých hegemonických cyklů ve výstavbě moderního světového systému. Nejprve Holanďané vytvořili v 17. století obchodní modernitu, pak na přelomu 18. a 19. století Britové vytvořili průmyslovou modernitu a ve 20. století USA spotřebitelskou modernitu. Ve 21. století jádro světové ekonomiky expanduje na východ. Publikoval přes 400 knih a článků, přes 60 bylo dokonce přeloženo do více než 20 jazyků. Např. \"International Handbook of Globalization and World Cities (2011).\"\n\nJe americko-irský profesor Vlády a Mezinárodních vztahů na The School of Public and International Affairs (SPIA) na Virginia Technology. Je jeden z nejvýznamnějších představitelů kritické a postmoderní geopolitiky. Zaměřuje se na kritiku klasické geopolitiky. Klasická geopolitika dle jeho názoru není nevinnou vědou, nýbrž metodou, která dává vládcům ospravedlnění organizovat, okupovat a spravovat prostor. Zastává názor, že i dnes je boj o vlastnictví, ovládání a možnost spravovat prostor neoddělitelnou součástí světové politiky. Jeho výzkumy se specializují na kritickou geopolitiku, nacionalismus, politickou geografii, postkomunismus a globalizaci. Provádí výzkum ve Washingtonu, D.C., Bosně a Hercegovině a v oblasti Kavkazu. Jeho jedna z nejnovějších knížek \"Bosnia Remade: Ethnic Cleansing and its Reversal (2011)\" pojednává o jeho výzkumu v Bosně. Píše v této knize o tom, jak válečné etnické čistky a poválečný proces návratu vysídlených osob změnil charakter tří měst v Bosně. V roce 2005 svědčil před kongresem Spojených států o politickém vývoji v Bosně a Hercegovině. V roce 2017 vyšla jeho nejnovější kniha s názvem \"Near Abroad: Putin, the West and the Contest over Ukraine and the Caucasus\", kde píše o základních územních konfliktech a geopolitických bojích v této oblasti.\n\nJe profesorka na the University of British Columbia, kde vyučuje Geopolitiku, Moderní Evropu: Místa a Hranice a Politickou geografickou analýzu. Její práce kombinuje studium geopolitiky, politiky a transnacionalismu, aby objevila poznání a sílu v národním a nadnárodním politickém procesu. Zjednodušeně řečeno zkoumá, jak politické instituce jako je vládní agenda, mezinárodní organizace nebo civilní skupiny společnosti, se dozvěděli to, co se dozvěděli. Jak ví to, co ví a jak přesvědčují ostatní o své prospěšnosti. Její současný dlouholetý výzkum zkoumá nadnárodní regulační a diplomatické praktiky v současné Evropě. Také se zabývala politickou identitou, vztahy mezi centrem a periferií v současné Evropě. Je autorkou \"Geopolitics and Expertise: Knowledge and Authority in European Diplomacy (2014)\" a \"Geopolitics Reframed: Security and Identity in Europe’s Eastern Enlargement (2007).\"\n\nJe profesor geografie a enviromentálních studií na Wilfrid Laurier University, což je univerzita v Kanadě. Předtím byl profesorem na Carleton University v Ottawě. Zveřejnil průzkumy týkající se změny klimatu, environmentální bezpečnosti a geopolitiky. Zkoumá a učí geopolitiku, enviromentální bezpečnost a změny, v poslední době změny klimatu a Antropocén (je to vlastně období, kdy lidstvo svou činností globálně ovlivňuje zemský ekosystém). Jeho zájmem je také kritická geopolitika, která poukazuje na problémy, které způsobuje sama geopolitika. Je autorem řady publikací, jako např. \"Creating the Second Cold War (1990), Enviromental Security (2002), Security and Environmental Change (2009)\". Je co-editor časopisu \"Geopolitics a Reframing Climate Change: Constructing Ecological Geopolitics\". V současnosti je Simon Dalby vedoucí týmu velkého financovaného výzkumu, který se zaměřuje na studium globalizace a státních hranic. K jeho současným výzkumům patří také klimatický diskurz v současné geopolitice. Divá se na populární reprezentaci klimatické změny (Greta) a na strategie, které jsou navrhovaný v médiích a stejně tak i na vzrůstající debatu o antropocenní epoše a její důsledky pro politiku a formulace politiky.\n\nJe japonský profesor v Osaka City University v Japonsku. Kromě toho je i členem řídícího výboru Komise politické geografie. Začal se geopolitice věnovat, protože si začal uvědomovat, že geopolitické perspektivy mu mohou poskytnout užitečný a kritický pohled na vojenskou kampaň, zahraniční diplomacii, a dokonce i japonskou politiku v době globalizace. V poválečném Japonsku byly geopolitika a politická geografie obecně vyloučeny z předmětů geografie zejména kvůli vztahu k válečné agresi a ultranacionalismu. Toto nakonec přispělo k omezení rozsahu japonských geografů na domácí nebo místní problémy. Po zániku Sovětského svazu však bylo obtížné porozumět japonské zahraniční a domácí politice a hospodářskému růstu či úpadku, aniž by se zvážilo geopolitické umístění a kontext Japonska.\n\nYamazaki si uvědomil, že geografie v Japonsku se musí změnit tak, aby zahrnovala perspektivy geopolitiky a politické geografie, což ho nakonec vedlo k tomu, aby si udělal doktorát v USA. Chtěl prozkoumat politická geografická témata, která nějak souvisela s japonsko-americkými vztahy. Proto studoval to, jak obyvatelé Okinawy protestovali proti postupující militarizaci jejich ostrovů. Tento ostrov byl v roce 1945 dobyt americkými vojsky a byl pod americkou vojenskou správou až do roku 1972, kdy byl vrácen Japonsku. Přesto se na ostrově stále nachází přes 30 amerických vojenských zařízení. Yamazaki se domnívá, že jeho práce povzbudí mladé japonské geografy o důležitosti geopolitiky v geografii. Vydal vůbec první učebnici politické geografie, která byla napsána v poválečném Japonsku, s názvem \"„Seiji, Kukan, Basho“\" (vesmír, místo, politika). Jeho nejnovější výzkum z roku 2018 se jmenuje \"From Geopolitics to Political Geographies od Peace and Environment.\"\n\nTato vědkyně působí na University of Glasgow. Zabývá se politickou, kulturní a feministickou geografií. Její výzkum se zaměřuje na postkolonialismus a kritickou geopolitiku. Prosazuje důležitost terénního výzkumu, ale i ten se neobejde bez teoretického zkoumání problému. Je členkou redakční rady časopisů: \"Geography Compass, Geopolitics, Urban Studies, Space and Polity, Scottish Geographical Journal.\" Napsala \"Geographies of postcolonialism: spaces of power and representation, Condensing the Cold War: Reader’s digest and American identity.\"\n\nBritsko-americký politický geograf, profesor geografie a italštiny. Působí na University of California. Zabývá se politickou a historickou geografii, středomořím, evropskou urbanizací, geopolitikou světové ekonomiky a politikou v Itálii. Dostal Vautrin-Lud Prize v roce 2019. Je členem The Royal Geographical Society, The Regional Studies Association. V roce 2008–2009 byl prezidentem Americké Asociace Geografů. Provádí výzkumy na téma Politická geografie moderní Evropy; Místo a politika v moderní Itálii; Žádné hranice, žádné národy: nacionalismus a hranice na Balkáně; Geopolitika světové ekonomiky; Kritická geopolitika Číny. Mezi jeho publikace patří \"Globalization and sovereignty, Hegemony: the new shape of global power, Making political geography.\"\n\nProfesor politické geografie. Působí na Utah State University. Pomáhá svým studentům při projektu Aggies Geopolitical Observatory. Jeho výzkum se zaměřuje na geopolitiku, válku a mír, analýzu světových systémů, vztah ekonomických a politických procesů v rámci mocenských přechodů. Je redaktor mezinárodního časopisu \"Geopolitics\". Mezi jeho publikace patří \"The geography of war and peace: from death camps to diplomats, Political geography: world-economy, nation-state and locality.\"\n\nPůsobí na University of Leeds. Zabývá se kritickou geopolitikou, životním prostředím a změnou klimatu, občanskou společností, sociálním hnutím. V roce 2016 mu Asociace amerických geografů udělila cenu Jamese Blauta. Dlouhodobý výzkum \"The Spatiality of Social Movements in the Global South and Global North\". Mezi jeho publikace patří \"Space Invaders: Radical Geographies of Protest, Global justice networks: geographies of transnational solidarity.\"\n\nProfesor politické geografie. Působí na University College London. Zaměřuje se na geopolitiku, kritické přístupy k prostorům diplomacie a armády a geografii médií. Jeho současný výzkum se zaměřuje na Gibraltar. Je členem redakční rady časopisu \"Political Geography\" a \"The Comics Grid: Journal of Comics Scholarship.\" Mezi jeho publikace patří \"Popular culture, geopolitics, and identity, Captain America and the nationalist superhero: metaphors, narratives, and geopolitics.\"\n\nPůsobí na University of British Columbia. Původně se zabýval historickou geografií, zkoumal kritické teorie, které ukázaly jak místo, prostor a krajina byly zapojeny do fungování a výsledku sociálních procesů. Zabývá se prostorovými modalitami pozdně moderní války, kde se propojuje vojenské násilí, okupace a mír. Zaměřuje se na Blízký východ, především Irák, Izrael, Palestina, Afghánistán, Pákistán, východní Afriku. Je členem The British Academy, The Royal Society of Canada. Mezi jeho publikace patří \"Violent geographies: fear, terror, and political violence, The dictionary of human geography.\"\n"}
{"id": "1569492", "url": "https://cs.wikipedia.org/wiki?curid=1569492", "title": "V Kohoutovicích hořel pařez", "text": "V Kohoutovicích hořel pařez\n\nV Kohoutovicích hořel pařez byl titulek velmi krátké zprávy publikované v úterý 21. srpna 2012 online verzí periodika \"Brněnský deník\" v rubrice \"Krátce\".\n\nČlánek již není na stránkách Brněnského deníku k dispozici, byl odstraněn, poslední dostupný snímek byl archivován službou archive.org 3. září 2017.\nSvým rozsahem a mírou společenské závažnosti článek vyvolal širokou odezvu. Člen zastupitelstva Brno-Kohoutovice Jakub Hruška jej na stránkách věnovaných městské části označil za nejslavnější novinový článek o Kohoutovicích. Podle článku \"Rok pařezu\" vydaném na edukačním portálu akutne.cz se titulek zapsal do dějin moderní novinařiny. Tímto portálem byl také vyhodnocen jako nejlepší titulek roku 2012. Vydavatel online platformy \"Příběhy na padesát slov\" Zdeněk Král reagoval článkem nazvaným \"Fušuje nám Brněnský deník do řemesla?\", ve kterém dále upozornil na článek \"U dětského hřiště někdo uvázal vránu za nohu\", který již atakoval padesátislovný limit platformy. Magazín Čilichili upozornil na další titulky podobného ražení publikované Brněnským deníkem, například \"V Líšni hořely keře\", \"Majitel neuhlídal kozu\", \"Škeble ležely u garáží\" nebo \"Žena si stěžovala, že ji ovládá věštkyně\" a ilustroval jimi své tvrzení, že Brno je krásné vzrušující město nabité událostmi.\n\nMarek Picha a Kateřina Čadová z Filozofické fakulty Masarykovy univerzity v červenci 2014 založili na Facebooku stránku \"Městská poezie Brno\", na které publikovali básně inspirované krátkými zprávami městské policie. Ze 156 básní následně poskládali a vydali sbírku, která svým názvem odkazuje na památnou událost: \"Hořící pařez\". První vydání bylo označeno červeným puntíkem. Druhé vydání Hořícího pařezu označené modrým puntíkem objednala na vlastní náklady (jako dotisk) městská policie. Třetí vydání, speciál rozšířený o 25 nových básní a označený zlatým puntíkem, byl vydán v roce 2017.\n"}
{"id": "1569493", "url": "https://cs.wikipedia.org/wiki?curid=1569493", "title": "Carl Ernst Otto Kuntze", "text": "Carl Ernst Otto Kuntze\n\nCarl Ernst Otto Kuntze (23. června 1843 Lipsko, Sasko, Německo – 27. ledna 1907 Sanremo, Ligurie, Itálie) byl německý botanik, mykolog a taxonom.\n\nOtto Kuntze se narodil v saském Lipsku. Vychodil zde reálku a odbornou školu, kde se vyučil lékárníkem. Již od mládí se zajímal o botaniku a v okolí Lipska sbíral nejrůznější rostliny. V roce 1867 uveřejnil práci s názvem \"Kapesní květena Lipska\" (Taschen-Flora von Leipzig), kde tyto rostliny popsal, a práci \"Reforma německých ostružin\" (Reform deutscher Brombeeren), v níž popsal rod ostružiník. V té době již pobýval v Berlíně, kde mezi roky 1863 a 1866 pracoval jako obchodník. Cestoval přitom po Střední Evropě a po Itálii. Svůj volný čas trávil sběrem rostlin v okolí Berlína. Při těchto výpravách jej často doprovázeli botanici Alexander Braun a Paul Ascherson. Roku 1868 se vrátil zpět do Lipska a založil zde továrnu na výrobu esenciálních olejů, která byla tak úspěšná, že se po pouhých pěti letech mohl nadále plně věnovat pouze svému koníčku – botanice. \n\nV letech 1874 až 1876 cestoval po světě. Navštívil oblast Karibiku, Jižní Ameriku, 14 států USA, Japonsko, Čínu, Jihovýchodní Asii a Indii. Při těchto cestách nasbíral asi 7700 vzorků rostlin a dal též dohromady etnologickou sbírku, kterou získalo Lipské etnografické muzeum. Poznatky z těchto cest zveřejnil roku 1881 v knize \"Kolem světa\" (Um die Erde). \nV letech 1876–1878 studoval v Berlíně a v Lipsku přírodní vědy. Svá studia zakončil ve Freiburgu, kde obdržel doktorát. Svoji disertační práci o chinovníku zveřejnil pod názvem \"Monografie rodu chininovník L.\" (Monographie der Gattung \"Cinchona\" L.). V následujících letech se věnoval botanické systematice. Od roku 1884 do roku 1890 třídil a popisoval rostliny, které dříve nasbíral. Pracoval jak v Berlíně, tak v Královských botanických zahradách v Kew u Londýna. Mezitím navštívil roku 1886 ruskou Jihozápadní Asii a v letech 1887–1888 pobýval na Kanárských ostrovech. Poznatky z obou cest začlenil do své zásadní práce, třísvazkového pojednání \"Revize rostlinných rodů\" (Revisio Generum Plantarum). \n\nBotanickou sbírku ze svých cest, jež obsahovala 7700 herbářových položek, publikoval postupně ve třech svazcích. První dva svazky \"Revize rostlinných rodů\" vydal v roce 1891. Její zveřejnění způsobilo v botanickém světě poprask, protože Kuntze přišel se zcela novým taxonomickým pojetím. Botanici jeho práci zhusta odmítali, nebo dokonce záměrně ignorovali. Počátkem 90. let se opět vypravil do Jižní Ameriky, kde navštívil téměř všechny státy. Nezdolán hlasy svých kritiků uveřejnil roku 1893 třetí svazek své \"Revize\", do něhož zařadil poznatky a nově nasbírané rostliny ze své jihoamerické cesty. \nRoku 1894 navštívil země Jižní Afriky a německé kolonie v Africe. V zimě roku 1895 se přestěhoval do italského Sanrema, kde strávil poslední dva roky svého života. V roce 1904 se naposledy vydal na velkou cestu, při níž navštívil Austrálii, Nový Zéland, Cejlon, Samou, Havaj a USA. \n\nV roce 1905 se zúčastnil Druhého mezinárodního botanického kongresu ve Vídni, kde se projednávaly otázky stanovení mezinárodního kódu botanické nomenklatury. Po kongresu se jeho zdravotní stav zhoršil, až nakonec Otto Kuntze v lednu 1907 v Saremu zemřel.\nAčkoli prohlašoval, že se pouze pečlivě držel běžných postupů, jeho převratný přístup k botanické nomenklatuře vytvořil rozkol mezi soupeřícími systémy taxonomických pravidel, jež byly předchůdci současného Mezinárodního kódu nomenklatury řas, hub a rostlin. Tento konflikt vyvrcholil právě na Druhém mezinárodním botanickém kongresu ve Vídni v roce 1905, dva roky před Kuntzeho smrtí. Jeho nekompromisní reakce na odlišné názory způsobila, že mu zůstala zavřena většina dveří akademického světa, zejména v Evropě.\nKuntzeho práce jasně ukázala nedostatečnost předchozích přístupů k botanické nomenklatuře. Skupina amerických botaniků přišla v roce 1892 s jiným systémem pravidel, takzvaným Rochesterským kódem, který nabídli jako alternativu Mezinárodního kódu. Tento rozkol byl vyřešen až v roce 1930.\n\nStandardní botanická zkratka Carla Ernsta Otto Kuntzeho v autoritních údajích u vědeckých jmen botanických taxonů je Kuntze. \n\n\n"}
{"id": "1569498", "url": "https://cs.wikipedia.org/wiki?curid=1569498", "title": "Faberové–Jacksonův vztah", "text": "Faberové–Jacksonův vztah\n\nFaberové–Jacksonův vztah udává vztah mezi svítivostí formula_1 eliptické galaxie a centrální disperzí formula_2 radiálních rychlostí jejích hvězd. Byl objeven astronomy Sandrou Faberovou a Robertem Jacksonem v roce 1976. Matematicky může být tento vztah vyjádřen následovně:\n\n, kde je index formula_4 přibližně roven 4.\n"}
{"id": "1569507", "url": "https://cs.wikipedia.org/wiki?curid=1569507", "title": "Brăduț", "text": "Brăduț\n\nBrăduț () je rumunská obec v župě Covasna. Žije zde obyvatel. V roce 2011 se 76 % obyvatel hlásilo k maďarské národnosti. Součástí obce jsou i tři okolní vesnice.\n\n\n"}
{"id": "1569510", "url": "https://cs.wikipedia.org/wiki?curid=1569510", "title": "Luhe-Wildenau", "text": "Luhe-Wildenau\n\nLuhe-Wildenau je městys (Markt) v německé spolkové zemi Bavorsko. Je součástí zemského okresu Neustadt an der Waldnaab ve vládním obvodu Horní Falc. Žije zde obyvatel.\n\n"}
{"id": "1569512", "url": "https://cs.wikipedia.org/wiki?curid=1569512", "title": "Kostel Panny Marie Prostřednice všech milostí (Bad Schandau)", "text": "Kostel Panny Marie Prostřednice všech milostí (Bad Schandau)\n\nKostel Povýšení svatého Kříže () je římskokatolický filiální kostel v saském lázeňském městě Bad Schandau. Původní klasicistní vila pochází z roku 1886 a roku 1927 byla vysvěcena jako kostel.\n\nPůvodní klasicistní \"Villa Rudolph\" byla postavena roku 1886 podle plánů drážďanského architekta Christiana Friedricha Arnolda (1823–1890). Ta sloužila jako ubytování pro ruské diplomaty, kteří zde pobývali v létě během návštěv saských králů v místních lázních. Po první světové válce ztratila své opodstatnění a význam. V roce 1924 ji proto za částku 32 000 říšských marek odkoupila římskokatolická církevní obec a ještě téhož roku se v budově uskutečnila první mše svatá. Roku 1927 byla v Bad Schandau zřízena samostatná farnost a téhož roku vysvětil 1. června vilu upravenou na kostel míšeňský biskup Christian Schreiber (1872–1933). Mezi lety 1932 a 1948 byla místní farnost spojena s königsteinskou. Roku 1966 došlo k rozšíření modlitebního sálu na kapacitu 80 míst.\n\nKostel je chráněný jako kulturní památka pod číslem 09222136 a je využíván k pravidelným nedělním bohoslužbám. Od roku 2018 náleží k Římskokatolické farnosti Pirna.\n\nBudova vznikla jako klasicistní vila v petrohradském (ruském) stylu. Dvoupatrová stavba stojí na obdélném půdorysu. Hlavní fasádu člení výrazné nosníky s vysokými okny v přízemí a iónské sloupy v lodžii v patře. Nad nimi stojí jednoduchý trojúhelníkový štít. Výraznými prvky interiéru jsou dřevěný oltářní kříž a dvě sochy světců. V patře je umístěn byt faráře.\n\nVpravo od kostela stojí secesní výtah z roku 1904 spojující Bad Schandau s místní částí Ostrau. Přibližně 400 metrů západním směrem stojí evangelický městský kostel svatého Jana. Necelých 200 metrů jihozápadně ústí zprava do Labe řeka Křinice a 500 metrů severozápadně začíná tramvajová trať Dráha Křinického údolí.\n\n"}
{"id": "1569514", "url": "https://cs.wikipedia.org/wiki?curid=1569514", "title": "MNOHO SVĚTŮ v Jilemnici", "text": "MNOHO SVĚTŮ v Jilemnici\n\nMNOHO SVĚTŮ v Jilemnici je lidskoprávní filmový festival v obci Jilemnice v Libereckém kraji pořádaný již od roku 2014. Tradičně je pro tyto prostory využíváno Kino 70. \n\nPrvní lidskoprávní filmový festival se uskutečnil pod názvem \"Jeden svět v Jilemnici\" v roce 2014. Po relativním úspěch se uskutečnil i druhý, již značně vylepšený ročník, kdy se poprvé v logu objevil pro festival symbolický Kim Čong-Un. Akce se neustále vylepšuje, tradičně bývá k filmům občerstvení např. od Food Not Bombs či Anarchistické federace.\n\nOd druhého ročníku také začal festival přitahovat lidi stejného smýšlení, zejména z místních mladých lidí. Během šestého ročníku bylo v kolektivu tolik lidí, že každý den festivalu mohl moderovat někdo jiný. I díky stále stoupajícímu počtu lidí mohla komunita začít podnikat další projekty (sbírky oblečení, dárků pro chudé děti, knihobudka, volební kalkulačka...). Na konci roku 2018 bylo rozhodnuto o přejmenování na MNOHO SVĚTŮ v Jilemnici, údajně kvůli větší tvůrčí volnosti.\n\nV roce 2019 byl festival a komunita kolem něj nominována na cenu Gratias Tibi.\n\nPrvní ročník festivalu se konal od 7. do 9. května 2014 pod názvem \"Jeden svět v Jilemnici\", kdy s nápadem přenést filmy z festivalu Jeden svět do Jilemnice přišla Petra Kalenská a Jakub Varvařovský. 22. května pak proběhlo promítání filmu „\"FILM JAKO BRNO\"“ od Víta Klusáka. Již tento rok vznikla tradice loga, severokorejského diktátora Kim Čong-Una. Během prvního ročníku se na dobrovolném vstupném vybralo tolik peněz, že se pořadatelé rozhodli dávat je každý rok na různé neziskové projekty. Tento rok byl výtěžek z dobrovolného vstupného předán panu Jonatánu Hudcovi, který organizoval péči o uprchlíky v Bělé. Už při prvním ročníku tedy vznikla myšlenky lidskoprávního festivalu s přesahem.\n\n\nDruhý ročník se konal na podzim roku 2015. V logu se opět objevil Kim Čong-Un sedící na režisérské židličce. \n\n\nČerven 2016. V logu je tentokrát Kim Čong-Un zobrazen jako raper spolu s Fidelem Castrem a Che Guevarou.\n\n\nByla zavedena tradice konání hlavního festivalu v dubnu. Přinesl několik rozšíření festivalu, například ochutnávku veganských jídel od Food Not Bombs či hlídání dětí přímo v budově kina díky mateřskému centru Rodinka. V logu se objevil ikonický Kim líbající se s Donaldem Trumpem.\n\n\nV únoru se uskutečnilo promítání bonusového filmu „Zeptejte se sexperta“. Tento rok ovšem přinesl tři obrovské programové změny: promítané filmy měly jedno téma – v tomto případě byl festival o ženách. Také se poprvé pořádalo i podzimní promítání filmu „Město duchů“ a taktéž poprvé byly promítány čtyři filmy. Výtěžek šel na podporu projektu Magdala charity Praha, který pomáhá mj. obětem domácího násilí. V logu Kim líčící se před zrcadlem. \n\n\nŠestý ročník prošel obměnou a poprvé byl pořádán pod jménem MNOHO SVĚTŮ v Jilemnici. Filmy a následné besedy na téma \"jídlo\" moderovali vždy dva různí lidé, povětšinou studenti místního gymnázia. Poslední den zde vystoupila hostka: PhDr. Věra Doušová, předsedkyně potravinové banky Praha. Výtěžek byl darován neziskové organizaci Rowing Together, která zřizuje lékařskou kliniku pro ženy a dívky v uprchlickém táboře v Řecku. Díky spolupráci s jilemnickou studentskou kavárnou Café Na Schodech se rozšířilo občerstvení. Jako každý rok také přijíždějí Food Not Bombs i Anarchistická federace. Na podzim promítán film Čas Lesů, pojednávající o ničení lesních kultur.\n\n\nLidé okolo festivalu se zasazuje o zlepšení komunitního života na Jilemnicku. Přestavěli např. starou telefonní budku na knihobudku, pořádají přednášky na místním gymnáziu (přednáška o kognitivních zkresleních, o právu na vodu). V bývalé studentské kavárně Café Na Schodech zařizovali besedy s osobnostmi (Martin Selner, Aneta Snopová...). Kolektiv taktéž podepsal Občanské provolání k 17. listopadu či otevřený dopis pro zlepšení jilemnické knihovny.\n\nV létě bude Mnoho světů pořádat workcamp v Jilemnici.\n\n\n"}
{"id": "1569515", "url": "https://cs.wikipedia.org/wiki?curid=1569515", "title": "Tatranský pohár 1930", "text": "Tatranský pohár 1930\n\n2. ročník Tatranského poháru se uskutečnil od 31. prosince 1930 do 4. ledna 1931. Turnaj se tehdy odehrál pod názvem \"Pohár Paláce sanatoria Dr. Szontagha\". Zápasy se hrály v Novém Smokovci. Vítězem se stal tým LTC Praha.\n\n\nSK Slavia Praha – VS Praha 2:0 (0:0, 0:0, 2:0)\n31. prosince 1930\nBranky: Fiala 2.\n\nSK Slavia Praha – DSK Třebíč 7:0 (4:0, 1:0, 2:0)\n31. prosince 1930\nBranky: Fiala 3, Kodýtek 2, Šmelhaus a Steigenhöfer.\n\nVS Praha – ŠK Žilina 2:1 (1:0, 0:1, 1:0)\n1. ledna 1931\nBranky: Losos, Šára – Nývlt.\n\nSK Slavia Praha – ŠK Žilina 6:0 (2:0, 4:0, 0:0)\n2. ledna 1931\nBranky: Steigenhöfer 3, Krásl 2, Kodýtek.\n\nŠK Žilina – DSK Třebíč 0:0\n2. ledna 1931\n\nDSK Třebíč – VS Praha 3:0 (0:0, 3:0, 0:0)\n3. ledna 1931\nBranky: Sláma 2 a Blažek.\n\nDEHG Praha – Ski Klub Bratislava 2:0 (0:0, 1:0, 1:0)\n31. prosince 1930\nBranky: Zillmann, Wisovsky.\n\nSki Klub Bratislava – Jägerndorfer EV 1:0 (0:0, 1:0, 0:0)\n1. ledna 1931\nBranky: Valent.\n\nPötzleinsdorfer SK – DEHG Praha 2:0 (0:0, 2:0, 0:0)\n1. ledna 1931\nBranky: Ertl 2.\n\nDEHG Praha – Jägerndorfer EV 1:1 (1:0, 0:0, 0:1)\n2. ledna 1931\nBranky: Zillmann - Wagner.\n\nPötzleinsdorfer SK – Ski Klub Bratislava 0:0\n2. ledna 1931\n\nPötzleinsdorfer SK – Jägerndorfer EV 6:1 (1:1, 3:0, 2:0)\n3. ledna 1931\nBranky: Schmucker 3, Ertl 2, Stuchlý - Biffel.\n\nSK Třinec – ŠK Vysoké Tatry 2:1 (2:0, 0:0, 0:1)\n31. prosince 1930\n\nBrünner EV – MHC Budapešť 0:2 (0:2, 0:0, 0:0)\n31. prosince 1930\nBranky: Révay, Margó.\n\nMHC Budapešť – ŠK Vysoké Tatry 3:1 (0:0, 1:0, 2:1)\n1. ledna 1931\nBranky: Bethlen 2, Teleki - Olejár.\n\nBrünner EV – SK Třinec 4:0 (2:0, 1:0, 1:0)\n1. ledna 1931\nBranky: Ehrenhaft 2, Wachmenko 2.\n\nMHC Budapešť – SK Třinec 1:0 (0:0, 1:0, 0:0)\n2. ledna 1931\nBranka: Teleki.\n\nBrünner EV – ŠK Vysoké Tatry 1:0 (0:0, 0:0, 1:0)\n3. ledna 1931\nBranka: Menšík.\n\n\nVyšehrad Praha – Vyšehrad Praha 1:0 (1:0, 0:0, 0:0)\n1. ledna 1931\nBranka: Träger.\n\nSK Slovan Moravská Ostrava – ŠK Slávia Banská Bystrica 2:1 (2:0, 0:0, 0:1)\n1. ledna 1931\nBranky: Skopalík, Metelka - Haško.\n\nLTC Praha – SK Slovan Moravská Ostrava 11:0 (2:0, 8:0, 1:0)\n3. ledna 1931\nBranky: Maleček 7, Hromádka, Švihovec, Kučera, Pušbauer.\n\nLTC Praha – ŠK Slávia Banská Bystrica 12:0 (6:0, 3:0, 3:0)\n3. ledna 1931\nBranky: Maleček 6, Švihovec 3, Hromádka 2 a Pušbauer.\n\nLTC Praha – Pötzleinsdorfer SK 7:0 (4:0, 3:0, 0:0)\n4. ledna 1931\nBranky: Maleček 3, Hromádka 3 a Švihovec.\n\nSK Slavia Praha – MHC Budapešť 1:0 (1:0, 0:0, 0:0)\n4. ledna 1931\nBranka: Kodýtek.\n\nLTC Praha – SK Slavia Praha 2:0 (0:0, 0:0, 2:0)\n4. ledna 1931\nBranky: Maleček a Hromádka.\n\nMHC Budapešť – Pötzleinsdorfer SK 1:0 (0:0, 1:0)*\n4. ledna 1931\nBranka: Margó.\n\n1. LTC Praha\nBrankář: Peka\nObránci: Pušbauer, Peters\nÚtočníci: Maleček, Hromádka, Švihovec a Kučera\n\n2. SK Slavia Praha\nBrankář: Pospíšil\nObránci: Šmelhaus a Steigenhöfer II\nÚtočníci: Steigenhöfer, Fiala, Kodýtek a Krásl (Jirkovský, Šroubek)\n\n3. MHC Budapešť\nWirth, Suchý, Bethlén I, Margó, Bethlén II, Teleki.\n\n4. Pötzleinsdorfer SK\nBrankář: Oerdögh\nObránci: Stuchlý, Schuster\nÚtočníci: Tatzer, Ertl, Schmucker, Gärtner, Hähnhapel, Rosar, Klinger, Beneš\n"}
{"id": "1569517", "url": "https://cs.wikipedia.org/wiki?curid=1569517", "title": "Branné oddíly ČR", "text": "Branné oddíly ČR\n\nBranné oddíly ČR (dále BOČR) jsou registrovaným a schváleným spolkem. Jsou dobrovolným, nezávislým a nepolitickým sdružením, jehož posláním a účelem je zejména branně-sportovní činnosti dětí a mládeže. BOČR se distancuje od všech projevů extremismu a domobraneckých skupin.\n\nBOČR byly založeny v na začátku roku 2017 jako organizace sdružijící různé oddíly s několikaletou tradicí. Hlavní místo působnosti byl Zlínský kraj odkud se organizace pomalu začala šírit po celé Moravě. Jedním z vzorů pro organizaci byla britská organizace Cadet army force. \n\nZnak je na španělském štítu lemovaném státními barvami České republiky a tím vyjadřuje státní příslušnost a loajalitu organizace a jejich členů.\nMeč gladius- symbolizuje boj na obranu svobody a demokratických hodnot. Dodnes je na knoflících uniforem a připomíná také provázanost organizace s Armádou ČR.\nLipová ratolest – lípa značí českou státnost a zároveň lipová ratolest je tradičním znakem velitelské funkce v naší armádě.\n\nOrganizace je členěna do samotných oddílů které jsou aktivní v okolí svého místa působnosti. Každý oddíl nese čestný název po historicky významné vojenské osobnosti která je spjatá s místem odkud oddíl pochází např. gen. V.B. Luža, pplk. J. Švarc a jiní.\nV současné době fungují oddíly ve Zlínském kraji, Jihomoravském kraji, Olomouckém kraji a přidružený oddíl v Ústeckém kraji. \n\nBOČR organizují děti a mládež v branných oddílech – kroužcích, které mají pravidelné týdenní schůzky, alespoň jednou za měsíc pořádají oddílové výpravy a jejich roční činnost zakončuje desetidenní vojenský tábor. Členové se kromě branných aktivit seznamují také s historií a vlastenectvím v systematicky a odborně řízeném prostředí bez nebezpečí sklonu k extremismu. Branné oddíly ČR cílevědomě připravují i členy, kteří mají zájem o službu v ozbrojených silách - ať již jako možné budoucí studenty středních i vysokých vojenských škol, příslušníky Armády ČR nebo Aktivní zálohy.\n\nČinnost organizace je zmíněna ve výzkumu slovenského think-tanku STRATPOL.\n\n"}
{"id": "1569518", "url": "https://cs.wikipedia.org/wiki?curid=1569518", "title": "Wernberg-Köblitz", "text": "Wernberg-Köblitz\n\nWernberg-Köblitz je městys (Markt) v německé spolkové zemi Bavorsko. Je součástí zemského okresu Schwandorf ve vládním obvodu Horní Falc. Žije zde obyvatel.\n\n"}
{"id": "1569519", "url": "https://cs.wikipedia.org/wiki?curid=1569519", "title": "Belciugatele", "text": "Belciugatele\n\nBelciugatele je rumunská obec v župě Călărași. Žije zde obyvatel. Součástí obce jsou i čtyři okolní vesnice.\n\n\n"}
{"id": "1569521", "url": "https://cs.wikipedia.org/wiki?curid=1569521", "title": "Certifikovaná zkouška z češtiny pro cizince", "text": "Certifikovaná zkouška z češtiny pro cizince\n\nCertifikovaná zkouška z češtiny pro cizince, zkráceně CCE (Czech Language Certificate Exam), je mezinárodně uznávaná standardizovaná zkoušku z češtiny jako cizího jazyka. Zkouška má od roku 2010 certifikaci kvality od mezinárodní testerké organizace ALTE (The Association of Language Testers in Europe). Autorem a provozovatelem zkoušky je \"Výzkumné a testovací centrum\" Ústavu jazykové a odborné přípravy Univerzity Karlovy (ÚJOP UK). \n\nZkouška je určena všem cizincům starším 16 let, kteří si chtějí nebo potřebují ověřit stupeň své komunikační kompetence v češtině. Zkoušku je možné skládat na pěti úrovních dle Společného evropského referenčního rámce pro jazyky (úrovně A1, A2, B1, B2, C1) a obsahuje tyto části: čtení s porozuměním, poslech s porozuměním, gramaticko-lexikální subtest (pouze pro B2 a C1), čtení a mluvení.\n\nZájemci se můžou přihlásit na některý z vypsaných zkušebních termínů, a to nejen v České republice (Praha, Brno), ale i v dalších evropských zemích (Belgie, Bělorusko, Bulharsko, Francie, Itálie, Maďarsko, Německo, Polsko, Rakousko, Rusko, Slovensko, Španělsko, Ukrajina, Velká Británie), a také v Japonsku (Tokio) a ve Vietnamu (Hanoj). Ke zkoušce jsou vytvářeny modelové testy a lze k ní také absolvovat přípravný kurz.\n\nTento typ CCE se zkouší od roku 2011 na úrovni A1 a od roku 2012 na úrovni A2 a je určena pro věkové kategorie do 11 let a 11 - 15 let. Skládá se ze čtení s porozuměním, poslechu s porozuměním, psaní a ústní části. Zkouška vznikla na základě zájmu bavorského ministerstva školství. V příhraničních oblastech je vyučován český jazyk jako nepovinný předmět a žáci neměli do té doby možnost ověřit si své znalosti češtiny formou zkoušky. Funkce zkoušky je tedy zejména motivační. Lze ji skládat v Praze na Francouzském lyceu nebo v německém Weidenu (Hans-Scholl-Realschule Weiden). \n\nPro hodnocení „uspěl(a)“ je nutné dosáhnout celkem nejméně 60 %, a to i v jednotlivých částech zkoušky. Výsledek se vydává za 30 dnů od termínu konání zkoušky. Poštou poté úspěšný kandidát obdrží osvědčení během sedmi týdnů. \n\n\n\nSpolečný evropský referenční rámec pro jazyky\n"}
{"id": "1569522", "url": "https://cs.wikipedia.org/wiki?curid=1569522", "title": "Oldřich Teringer", "text": "Oldřich Teringer\n\nOldřich Teringer se narodil v roce 1965 v Praze ve znamení býka. Od roku 1993 dělal deset let fotoreportéra pro časopisy zaměřenými na rockovou hudbu (např. Big Beng,Rock a Pop) na akcích v tuzemsku i zahraničí. Současně s tím spolupracoval s průmyslovými podniky zabývající se výrobou výtahové techniky , stavebnictvím nebo gastronomií a cestovním ruchem. Podílel se fotograficky i produkčně na jejich propagaci.\n\nUspořádal putovní výstavu fotografií z koncertů českých i zahraničních rockových skupin, která byla presentována (2004 – 2005) v obchodních centrech Bontonland, Centrum Černý most, v klubu Kuře hodinkách na Žižkově, Harrachově, Liberci a také v rámci hudebních veletrhů konaných v Praze ve Veleržním paláci. Kolekce snímků s tématem tzv. francouzského nového cirkusu byla uvedena (2006) ve Francouzském institutu v Praze, v Galerii \"na úřadě\" v Praze 7 Holešovicích a byla také součástí divadelního festivalu Letní Letná.\n\nExterní spolupráce s novinami Hobulet (1999-2007) a jinými periodiky. Vytvořil oficiální kalendáře pro Městskou část Praha 7 (2005,2007), fotbalový klub Loko Vltavín a v letech 2004 - 2009 pro firmy Heberger CZ, Prefa Praha a Cemex (dříve Readymix).\n\nV současné době se věnuje průmyslové fotografii a spolupráci s průmyslovými podniky. Dlouhodobě se zabývá fotografickým projektem mapujícím pražskou část Holešovice, zaznamenajícím historii, atmosféru a proměny této unikátní pražské městské části, jehož výsledkem byla výstava Navždy Tvé Holešovice na úřadě městské části Praha 7 v roce 2017 a kalendář Holešovice pod lupou 2017. V roce 2019 kalendář Navždy Tvé Holešovice a následující rok Holešovice 2020."}
{"id": "1569523", "url": "https://cs.wikipedia.org/wiki?curid=1569523", "title": "My Hero Academia", "text": "My Hero Academia\n\nMy Hero Academia () je japonská šónen manga, kterou píše a kreslí Kóhei Horikoši. Příběh pojednává o chlapci jménem Izuku Midorija, jenž se narodil bez jakýchkoli superschopností ve světě, kde má superschopnosti téměř každý. Izuku se však nevzdává a navzdory nepřízni osudu se snaží stát se superhrdinou stůj co stůj.\n\nPrvní svazek mangy byl vydán v roce 2014 v časopisu \"Šúkan šónen Jump\" nakladatelství Šúeiša. V roce 2016 se rozhodlo animační studio Bones převést příběh do podoby televizního anime seriálu o čtyřech řadách. V Česko vychází manga v překladu nakladatelství CREW od roku 2019.\n\n"}
{"id": "1569535", "url": "https://cs.wikipedia.org/wiki?curid=1569535", "title": "Žantovský", "text": "Žantovský\n\nPříjmení Žantovský, v ženské variantě Žantovská, nosí více osobností:\n\n"}
{"id": "1569545", "url": "https://cs.wikipedia.org/wiki?curid=1569545", "title": "František Nováček (botanik)", "text": "František Nováček (botanik)\n\nFrantišek Nováček (2. srpna 1897, Třebíč – 2. dubna 1944, Třebíč) byl český botanik a pedagog. \n\nFrantišek Nováček se narodil v roce 1897 v Třebíči, vystudoval Gymnázium v Třebíči a následně přírodovědeckou fakultu. Nastoupil na místo učitele a kolem roku 1930 i na místo ředitele měšťanské škol v Mohelně, kde působil do roku 1933. Od roku 1933 byl přeložen na místo odborného učitele do Třebíče. Spolupracoval s Jindřichem Suzou a Rudolfem Dvořákem na výzkumu Mohelenské hadcové stepi. Pracoval také na studiu fytoplanktonu řeky Jihlavy a na dalších pracích v oboru mikroorganismů.\n"}
{"id": "1569550", "url": "https://cs.wikipedia.org/wiki?curid=1569550", "title": "Siluosaurus", "text": "Siluosaurus\n\nSiluosaurus („Ještěr ze Silu (Hedvábné stezky)“) byl rod menšího ornitopodního dinosaura, který žil v období spodní křídy na území dnešní Číny (provincie Kan-su). \n\nFosilie v podobě dvou zubů o délce 7 a 3,7 mm byly objeveny roku 1992 v rámci čínsko-japonské paleontologické expedice. Dnes nesou katalogové označení \"IVPP V.11117 (1-2)\" a představují fosilní materiál obskurního taxonu, který je označován jako nomen dubium (pochybné vědecké jméno). V roce 1997 je paleontolog Tung Č’-ming formálně popsal a stanovil vědecké jméno \"Siluosaurus zhanggiani\". Druhové jméno je poctou čínskému diplomatu a cestovateli z 2. století př. n. l. jménem Čang Čchien (anglicky Zhang Qian). Tung se domníval, že zuby patřily jakémusi ornitopodovi z příbuzenstva čeledi Hypsilophodontidae. Více však o tomto dinosaurovi zatím nevíme a k jeho lepšímu poznání bude nezbytné objevit více fosilního materiálu.\n\n"}
{"id": "1569555", "url": "https://cs.wikipedia.org/wiki?curid=1569555", "title": "Qatar Total Open 2020 – ženská dvouhra", "text": "Qatar Total Open 2020 – ženská dvouhra\n\nŽenská dvouhra Qatar Total Open 2020 probíhá ve druhé polovině února 2020. Do singlové soutěže dauhaského tenisového turnaje hraného na tvrdém povrchu nastoupilo padesát šest hráček. Obhájkyní titulu je belgická tenistka Elise Mertensová, kterou ve druhém kole vyřadila Kazaška Julia Putincevová.\nOsm nejvýše nasazených hráček obdrželo volný los do druhého kola.\n"}
{"id": "1569562", "url": "https://cs.wikipedia.org/wiki?curid=1569562", "title": "Fotbalisté AC Milán", "text": "Fotbalisté AC Milán\n\nNíže jsou fotbalisté AC Milán italského fotbalového klubu.\n\nNíže je uveden seznam 54 fotbalistů zařazených do síně slávy na oficiálním webu AC Milán . V závorce jsou roky ve kterých hráli za \"Rossoneri\" a získané trofeje. Hráči označeni hvězdičkou (*) jsou odchovanci.\n\n\nKlub AC Milán drží rekord v počtu 17 prvenství v soutěži o nejlepšího střelce ligy. Též 8 prvenství v domácím poháru, 4 v LM a 1 v poháru PVP, další získali prvenství v druhé lize. Celkem 31 prvenství. Gunnar Nordahl drží rekord 5 prvenství a též rekord 3 prvenství po sobě jdoucí sezonách (rekord dosažený v lize s více než 16 týmy).\n"}
{"id": "1569584", "url": "https://cs.wikipedia.org/wiki?curid=1569584", "title": "NGC 4096", "text": "NGC 4096\n\nNGC 4096 je spirální galaxie v souhvězdí Velké medvědice. Objevil ji William Herschel 9. března 1788. Od Země je vzdálená přibližně 40 milionů světelných let\na některé katalogy ji řadí do Skupiny galaxií Velká medvědice, ale jiné do Skupiny Honicích psů II.\n\nGalaxie se dá na obloze vyhledat i malým dalekohledem asi 3,5° východně od hvězdy Alkafzah (χ UMa), která má hvězdnou velikost 3,7. Směrem k Zemi je natočená téměř z boku, takže se zdá být hodně protažená – její úhlová velikost je 6,6′×1,8′\na rovina jejího disku je od Země odkloněná o 15°.\n\nV této galaxii bylo pozorováno několik supernov: SN 2014bi typu IIP s magnitudou 18,2 a SN 1960H typu Ia-p s magnitudou 14,5.\n\n"}
{"id": "1569587", "url": "https://cs.wikipedia.org/wiki?curid=1569587", "title": "Boccaccio '70", "text": "Boccaccio '70\n\nBoccaccio '70 je italský povídkový film z roku 1962, který se skládá ze čtyř částí. Jednotlivé části režírovali Mario Monicelli, Federico Fellini, Luchino Visconti a Vittorio De Sica.\n\nDo zahraniční kinodistribuce šel film v kratší verzi, která neobsahovala část točenou Monicellim. Film byl promítán na MFF v Cannes, kam ze solidarity ostatní tři režiséři nepřijeli.\n\nRenzo a Luciana jsou mladý pár, který si těžko hledá soukromé chvíle pro sebe. Nejdříve žijí u rodičů, potom mají vlastní bydlení, ale každý jinou pracovní dobu.\n\nAntonio je velký puritán. Přímo před jeho okny je instalován billboard, na kterém je vyzývavá žena se sklenicí mléka. Antonio bojuje za odstranění billboardu, ale zároveň je ženou sexuálně přitahován.\n\nPupe se dozví, že hrabě, její manžel, navštěvuje prostitutky, a navrhne, aby jí manžel za sex rovněž platil.\n\nZoe pracuje na pouti na střelnici. Zoe je nabízena jako cena v tombole. Vyhraje kostelník, který nechce vítězný lístek prodat.\n"}
{"id": "1569589", "url": "https://cs.wikipedia.org/wiki?curid=1569589", "title": "Qatar Total Open 2020 – ženská čtyřhra", "text": "Qatar Total Open 2020 – ženská čtyřhra\n\nŽenská čtyřhra Qatar Total Open 2020 probíhala ve druhé polovině února 2020. Do deblové soutěže dauhaského tenisového turnaje hraného na tvrdém povrchu nastoupilo dvacet osm dvojic. Obhájkyněmi titulu byly sedmé nasazené tchajwanské sestry Chao-čching a Latisha Čanovy, které před druhým kolem z turnaje odstoupily pro závrať Latishy Čanové.\n\nVítězem se stal nejvýše nasazený, tchajwansko-český pár Sie Su-wej a Barbora Strýcová, který ve finále zdolal kanadsko-lotyšské turnajové šestky Gabrielu Dabrowskou s Jeļenou Ostapenkovou. Po dvousetovém průběhu 6–2 a 5–7 rozhodl až supertiebreak poměrem míčů [10–2]. Obě šampionky tak získaly 900 bodů do žebříčku WTA. Společně vybojovaly osmou trofej. Navázaly na týden starý triumf v Dubaji a lednovou výhru v Brisbane, což znamenalo, že ovládly tři ze čtyř turnajů, do nichž v probíhající sezóně nastoupily. \n\n34letá Sieová si připsala dvacátý sedmý deblový titul na okruhu WTA Tour a pro 33letou Strýcovou to bylo jubilejní třicáté takové turnajové vítězství. V následném vydání žebříčku WTA ve čtyřhře se Sieová po týdnu vrátila do čela světové klasifikace, kde nahradila Mladenovicovou.\n\nOba turnaje na Arabském poloostrově v Dauhá a Dubaji vyhrály během jedné sezóny v předchozí historii pouze Lisa Raymondová s Liezel Huberovou v roce 2012. \n\nČtyři nejvýše nasazené páry obdržely volný los do druhého kola.\n"}
{"id": "1569594", "url": "https://cs.wikipedia.org/wiki?curid=1569594", "title": "Rudolf Pivoňka", "text": "Rudolf Pivoňka\n\nRudolf Pivoňka (* 21. listopadu 1952 Brno) je český podnikatel a bývalý lední hokejista, který nastupoval v obraně.\n\nV československé lize nastoupil za TJ ZKL Brno v jednom utkání. V nižších soutěžích hrál za TJ Tatra Kopřivnice, VTJ Dukla Trenčín (během základní vojenské služby), TJ Iskra Smrečina Banská Bystrica a TJ Náměšť nad Oslavou.\n\n"}
{"id": "1569595", "url": "https://cs.wikipedia.org/wiki?curid=1569595", "title": "Miltner", "text": "Miltner\n\nPříjmení Miltner nosí více různých osobností:\n\n"}
{"id": "1569600", "url": "https://cs.wikipedia.org/wiki?curid=1569600", "title": "Pivovarská hora", "text": "Pivovarská hora\n\nPivovarská hora (486 m n. m.) je jeden z nižších vrcholů Benešovské pahorkatiny. Nachází se na katastrálním území městyse Vysoký Chlumec v okrese Příbram ve Středočeském kraji, zhruba 5,5 km jihozápadně od Sedlčan.\n\nPivovarská hora je vcelku nenápadný zalesněný vrch přibližně 0,5 km jižně od Vysokého Chlumce. Z geomorfologického hlediska je toto území součástí podcelku Březnická pahorkatina, který náleží do geomorfologického celku Benešovská pahorkatina. V lese i na samotném vrcholu kopce se nacházejí četné balvany. Tyto balvany, stejně jako podloží Pivovarské hory, jsou tvořeny typickou místní horninou – sedlčanským granitem. Některé z těchto balvanů jsou poznamenány snahami lidí o jejich rozbití a odtěžení, tak jako některé jiné balvany a skalní útvary na Sedlčansku, které byly v minulosti snadno dostupným zdrojem stavebního kamene.\n\nZhruba čtvrt kilometru vzdušnou čarou směrem na sever od nejvyššího bodu kopce se v lese nachází velmi specifický kámen. Různé zdroje se shodují, že – na rozdíl od některých jiných novodobě upravených \"stojících kamenů\", s jakými se lze setkat i v oblasti jižních a středních Čech – se v tomto případě jedná o skutečný menhir z období pozdního paleolitu. Kámen je asi 120 centimetrů vysoký a v jeho přední části je umístěn pozoruhodný kruhový otvor jako jakési \"oko\".\n\nNejbližší autobusové zastávky jsou \"Vysoký Chlumec, rozc.\" a \"Vysoký Chlumec, pivovar\", od níž vede na Pivovarskou horu červeně značená turistická cesta, která pak směřuje přes Počepice k Husově kazatelně. Tato turistická cesta však míjí jak vrchol kopce, tak i výše zmíněný menhir. Autem lze dojet k rozcestí poblíž autobusové zastávky, odkud vede k lesu neznačená polní cesta.\n\n"}
{"id": "1569602", "url": "https://cs.wikipedia.org/wiki?curid=1569602", "title": "Pelle Svensson", "text": "Pelle Svensson\n\nPelle Svensson, celým jménem Per Oskar Svensson (* 6. února 1943 Sollefteå), je bývalý švédský reprezentant v řecko-římském zápase. Soutěžil v těžké váze a byl členem klubů Sundsvalls AIK a Heby BK.\n\nZápasu se začal věnovat v roce 1955 a od roku 1963 byl členem reprezentace. Na letních olympijských hrách skončil v roce 1964 druhý za Bulharem Bojanem Radevem, čtvrtý byl v roce 1968 a v roce 1972 vypadl v prvním kole. V letech 1969 a 1970 se stal mistrem světa. Na mistrovství Evropy v zápasu řecko-římském získal v letech 1969 a 1970 zlatou medaili a v letech 1966, 1967 a 1968 bronz. Sedmnáctkrát byl mistrem Švédska.\n\nV roce 1973 vystudoval práva na Uppsalské univerzitě a stal se jedním z nejznámějších švédských advokátů a prominentním kritikem soudního systému v zemi. V letech 1990 až 2007 působil ve vedení Mezinárodní zápasnické federace. Vydal autobiografii \"Mannen på barrikaderna\", v níž vzpomíná na svoji účast ve známých kauzách jako byl neobjasněný atentát na Olafa Palmeho, obhajoba Stureho Bergwalla odsouzeného za sériové vraždy nebo distanc pro Aru Abra'amjana na LOH 2008. Otevřeně také popsal různé dopingové a korupční skandály i své osobní problémy způsobené syndromem vyhoření a závislostí na alkoholu. Je ženatý a má tři děti.\n\n"}
{"id": "1569603", "url": "https://cs.wikipedia.org/wiki?curid=1569603", "title": "Qatar Total Open 2020", "text": "Qatar Total Open 2020\n\nQatar Total Open 2020 je tenisový turnaj pořádaný jako součást ženského okruhu WTA Tour, který se odehrává na otevřených dvorcích s tvrdým povrchem v areálu Khalifa International Tennis and Squash Complex. Koná se mezi 23. až 29. únorem 2020 ve katarském hlavním městě Dauhá jako osmnáctý ročník turnaje.\n\nUdálost s rozpočtem 3 240 445 dolarů patří do kategorie WTA Premier 5. Do soutěže dvouhry nastoupilo padesát šest hráček a čtyřhry se účastní dvacet osm párů.\n\nNejvýše nasazenou hráčkou ve dvouhře se stala světová jednička Ashleigh Bartyová z Austrálie. Jako poslední přímá účastnice do dvouhry zasáhla 56. hráčka žebříčku Polka Iga Świąteková. \n\nČtyřhru vyhrál tchajwansko-český pár Sie Su-wej a Barbora Strýcová, jehož členky ovládly tři ze čtyř turnajů, do nichž v probíhající sezóně nastoupily. Trofeje z obou turnajů na Arabském poloostrově v Dauhá a Dubaji si během jedné sezóny v předchozí historii odvezly pouze Lisa Raymondová s Liezel Huberovou v roce 2012. \n\nNásledující hráčky obdržely divokou kartu do hlavní soutěže:\n\nNásledující hráčka nastoupila do hlavní soutěže pod žebříčkovou ochranou:\n\nNásledující hráčky postoupily z kvalifikace:\n\nNásledující hráčky postoupily z kvalifikace jako tzv. šťastné poražené:\n\n\nNásledující páry obdržely divokou kartu do hlavní soutěže:\n\n\n\n"}
{"id": "1569605", "url": "https://cs.wikipedia.org/wiki?curid=1569605", "title": "Elie Munk", "text": "Elie Munk\n\nElie Munk (15. září 1900, Paříž – 5. června 1981, New York) byl francouzský rabín a rabínský učenec (německé státní příslušnosti) – potomek dlouhé a významné řady německých rabínů a učenců. Je znám též jako pedagog a vrcholný představitel moderní ortodoxie i židovství pojímaných jako způsob života v době židovské emancipace. Podobná jména jako on má i řada dalších židovských učenců. \"Eliyahu Munk\" přeložil četné židovské biblické komentáře do angličtiny. \"Eli Munk\" napsal knihu \"Seven Days of the Beginning\" (\"Sedm dní začátku\"). Všichni jmenovaní jsou členy téže široké rodiny.\n\nRabín Elie Munk se narodil 15. září 1900 v Paříži a po svém otci Samuelovi zdědil krom jiného i německou státní příslušnost. Bratrancem Elie Munka byl \"Eli Munk\", dědečkem Elie Munka pak byl \"Elias Munk\" – rabín v Altoně (Hamburku). Elie Munk nejdříve získal doktorát z filosofie na západě Německa v hesenské univerzitě v Marburgu v roce 1925 a rok na to (1926) složil rabínské zkoušky na rabínském semináři Hidesheimer v Berlíně. V roce 1927 se Elie Munk oženil s \"Fanny Frumet Goldberger\" (1906–1979) z Norimberka. \n\nMezi léty 1926 až 1936 byl oblastním rabínem v Německu (Ansbach, Bavorsko). Z nacistického Německa se v roce 1936 přestěhoval se svojí rodinou do Paříže, kde byl rabínem \"Communauté Israélite de la Stricte Observance\" (\"Community Jew of Strict Observance (CISO)\") v pařížské komunitě \"Adath Jereim\" (Obce bohabojných). Roku 1939 se stal předsedou \"Keren ha–Thora\", \"Agudath Israel\" ve Francii a evropské \"Unie ortodoxních komunit\".\n\nV roce 1940 přesídlil do jižní Francie do přístavního města Nice. V září roku 1943 s pomocí organizace OSE (\"Oeuvre de Secours aux Enfants\"; \"Pomoc dětem\"), která zajišťovala nelegální transfer židovských dětí z Francie do Švýcarska, uprchl s celou rodinou do Švýcarska, kde zůstali až do doby, kdy byla osvobozena Paříž. \n\nPo skončení druhé světové války se Elie Munk vrátil do Francie, kde žil v Paříži jako rabín \"Adath Jereim\" (Obce bohabojných). V roce 1974 jako delegát Světové organizace \"Adath Israel\" při UNESCO emigroval do USA, kde 5. června 1981 v New Yorku zemřel.\n\n\n"}
{"id": "1569620", "url": "https://cs.wikipedia.org/wiki?curid=1569620", "title": "925 (číslo)", "text": "925 (číslo)\n\nDevět set dvacet pět je přirozené číslo. Římskými číslicemi se zapisuje CMXXV a řeckými číslicemi ϡκε´. Následuje po čísle devět set dvacet čtyři a předchází číslu devět set dvacet šest.\n\n925 je\n\n\n\n"}
{"id": "1569621", "url": "https://cs.wikipedia.org/wiki?curid=1569621", "title": "Bohdan Karásek", "text": "Bohdan Karásek\n\nBohdan Karásek (* 27. září 1978 Brno) je český filmový režisér a scenárista a hudebník.\n\nBohdan Karásek se narodil 27. září 1978 v Brně, vystudoval Vyšší odbornou školu filmovou ve Zlíně a scenáristiku a dramaturgii na FAMU. Působí v instrumentální skupině Ploy, kde hraje na bicí a perkuse. V roce 2002 si zahrál ve snímku \"Láska shora\" režiséra Petra Marka, v roce 2008 realizoval snímek \"Nadějná generace\", v nezávislé produkci Filmové společnosti Alfreda Bouriany natočil tzv. „bytové filmy“ \"Lucie\" (2011) a \"Milostné písně\" (2013) a v roce 2019 natočil svůj celovečerní debut \"Karel, já a ty\", za který dostal ocenění ARAS – Asociace filmových režisérů, scenáristů a dramaturgů, Cenu innogy pro objev roku 2019 – Ceny české filmové kritiky a nominaci za scénář na Český lev. Exkluzivně pro Vltavu napsal a natočil rozhlasovou hru \"Noční scéna\", postavenou na intimním dialogu matky s dcerou. Je spoluautorem scénáře divadelní hry \"Naši – Studie rozhovoru o klimatické krizi\".\n"}
{"id": "1569622", "url": "https://cs.wikipedia.org/wiki?curid=1569622", "title": "Adelaida Orleánská", "text": "Adelaida Orleánská\n\nAdelaida Orleánská (\"Luisa Marie Adelaida Evženie;\" 23. srpna 1777, Paříž – 31. prosince 1847, Paříž) byla francouzskou princeznou, jednou z dcer-dvojčat Ludvíka Filipa II. Orleánského, během Velké francouzské revoluce známého jako \"Filip Egalité\", a jeho manželky Luisy Marie Adelaidy Bourbonské. Po narození byla titulována jako \"Mademoiselle de Chartres\", po smrti starší sestry-dvojčete v roce 1782 \"Mademoiselle d'Orléans\", \"Mademoiselle\" (1783–1812) a \"Madame Adélaïde\" (1830). Jako členka vládnoucího rodu Bourbonů byla \"princeznou královské krve\".\n\nAdelaida a její starší sestra-dvojče Františka se narodily v Palais Royal 23. srpna 1777 Ludvíku Filipovi II. Orleánskému a Luise Marii Adelaidě Bourbonské. Její sestra zemřela v roce 1782 ve věku čtyř let. Adelaida byla vychovávána podle liberálních principů své guvernantky Madame de Genlis, které se staly také jejím vlastním politickým přesvědčením. Získala vynikající, ale také velmi tvrdé a namáhavé vzdělání; aby se utvrdila, naučila se spát na tvrdé posteli a každý den vstávat v šest. Své guvernantce byla hluboce oddána a požadavek její matky, aby byla de Genlis nahrazena, i když bez úspěchu, pro ni byl údajně příčinou velkých obav. Uvažovalo se o ní jako o manželce vévody z Angoulême, plány však zhatila královna Marie Antoinetta. Později si měla vzít vévodu z Berry, ani tyto plány však nevyšly.\n\nBěhem Velké francouzské revoluce ji de Genlis alespoň jednou vzala do radikálního klubu Cordelieres. V roce 1791 její otec de Genlis požádal, aby kvůli bezpečnosti odvezla Adelaidu do Anglie. O rok později je povolal zpět, aby zabránil zařazení Adelaidina jména do seznamu emigrantů. Když však dorazili do Francie, de Genlis zjistila, že Adelaida na seznamu již je, a její otec, jehož politická situace se zhoršila, ji požádal, aby Adelaidu opět odvezla.\n\nAdelaida dostávala lekce malby od Pierre-Josepha Redouté, důsledkem čehož vytvořila několik vysoce uznávaných botanických studií.\n\nV roce 1792 opustila s de Genlis Francii a odešla do Rakouského Nizozemí a pak do Švýcarska, kde byla umístěna do kláštera Bremgarten. Běhwm vlády Teroru ve Francii zemřel její otec pod gilotinou a matka vyhoštěna do Španělska. Někdy na jaře 1794 se Adelaida odstěhovala do domu své tety princezny z Conti. V roce 1798 se odstěhovali do Bavorska, poté do Bratislavy a v roce 1801 se připojily k její matce v Barceloně. Její vztah s matkou nebyl dobrý, protože nesouhlasila s matčiným vztahem s kancléřem de Folmont.\n\nDne 25. listopadu 1809 se Adelaida s matkou zúčastnila v sicilském Palermu svatby svého bratra Ludvíka Filipa s princeznou Marií Amálií Neapolsko-Sicilskou. Po svatbě se nevrátila s matkou do Španělska, ale raději zůstala s bratrem a švagrovou v Palazzo Orléans v Palermu. Byla popisována jako zcela oddaná bratrovi a jeho rodině; spojila se se švagrovou ve vzájemné lásce a starosti o bratra a stala se druhou matkou jeho dětem.\n\nPo Napoleonově pádu v roce 1814 se Adelaida vrátila s bratrem a jeho rodinou do Paříže a usadila se s nimi v Palais Royal. Během restaurace Bourbonů byl Palais Royal popisován jako centrum vysokého společenského života společnosti v hlavním městě. Navzdory zvyku, že by se neprovdaná \"stará panna\" měla držet v ústraní, byla to spíše Adelaida, než její zdrženlivější švagrová, kdo se ujímal role hostitelky.\n\nAdelaida byla popisována jako rozhodná, intelektuální a upřímná a byla vůdčí silou při rodinných radách rodu Orléans. Její věrnost vůči bratrovi byla vysvětlována jejím brzkým odloučením od rodiny a tím, že její bratr je první osobou, ke které mohla pociťovat náklonnost. Ludvík Filip se zase spoléhal na její inteligenci a věrnost, učinil z ní svého důvěrníka a poslouchal její rady, a proto na něj sestra měla velký politický vliv. Byla vychována liberálkou a podporovala myšlenku konstituční monarchie a parlamentní vlády.\n\nNeměla dobré vztahy s vládnoucí rodinou Bourbonů; kvůli jejich zpátečnickým myšlenkám a nepřátelství, které jí a její rodině projevovali, zejména Marie Terezie Bourbonská. Adelaida spíše než její bratr je popisována jako aktivní hlava orléanské frakce a ona měla aktivní touhu a ambice, aby se z něj stal panovník. Ve svém bytě v Palais Royal hostila salon, který se stal centrem liberální opozice vůči režimu, a pomocí svého velkého osobního jmění podpořila liberální tisk a různé politické herce, umělce, intelektuály a vlivné osobnosti, aby shromáždila podporu pro svého bratra, mezi nimi Talleyranda.\n\nKdyž se Ludvík Filip stal králem Francouzů ve vládě známé jako Červencová monarchie (1830–1848), stala se Adelaida známou jako \"Madame Adelaide\". Celý svůj život byla bratrovým věrným rádcem nebo, v žargonu 19. století, jeho \"Egeria\". Byla to ona, kdo ho údajně povzbuzoval, aby korunu během červnové revoluce přijal, a její vliv během jeho vlády zůstal nedotčený. Po vypuknutí červencové revoluce byla rodina Orléans v Neuilly.\n\nAdelaida Ludvíka Filipa přesvědčila, kdy je ten správný okamžik, aby se postavil jako vůdce opozice proti absolutní monarchii Karla X. a představil se jako kandidát konstituční monarchie, která stála mezi neoblíbenou absolutní monarchií a republikanismem. V tom porazila pohled své švagrové Marie Amálie, která byla věrná starší panující větvi. Když dorazily zvěsti, že royalisté zatknou Ludvíka Filipa, evakuoval se do Le Raincy a děti byly poslány do Villiers-Coterets, ale Adaeida a Marie Amálelie zůstaly v Neuilly. Když delegace dorazila do Neuilly a nabídla Ludvíku Filipovi korunu, Marie Amálie odmítla nabídku jménem sebe a svého manžela jako urážku a vyčetla Schefferovi a Thiersovi, že je urazili tím, že to učinili. Adelaida však nabídku přijala s argumentem, že její bratr by udělal cokoli, aby zachránil zemi, kterou miluje, před anarchií. Thiers přijal odpověď Adelaidy raději než Marie Amálie se slovyː \"Madame, dejte své rodině korunu\". Poté následovalo několik dalších návštěv lidí, kteří žádali Ludvíka Filipa, aby korunu přijalː všem Marie Amálie odpověděla, že je Ludvík Filip čestný muž, a proto to nemůže udělat, zatímco Adelaida jí odporovala tím, že prohlásila, že by měla nabídku Ludvíku Filipovi předložit poslanecká komora; a pokud by váhal, odešla by do Paříže a přijala korunu za něj. Brzy poté poslanecká komora předvolala Ludvíka Filipa do Paříže, aby mu předložila svou nabídku. Odhaduje se, že korunu přijal převážně kvůli Adelaidě.\n\nDne 6. srpna 1830 byla Adelaida a její švagrová přítomna na tribuně při ceremoniálu v úřadovně v Paříži, když byl Ludvík Filip prohlášen za francouzského krále. Spolu se švagrovou navštívila ty, kteří byli během revoluce zraněni, a finančně je podpořila. V říjnu 1830 se dav vloupal do Palais Royal a opakované pokusy byly učiněnyk tomu, aby byli popravení ministři bývalého režimu, což Ludvík Filip odmítl. Když maršál Gérard poznamenal, že je obtížné je ochránit, odpovědělaː \"Monsieur, pak při pokusu všichni zahyneme\". Během své vlády Ludvík Filip svou sestru denně navštěvoval, diskutoval s ní o záležitostech státu a rodiny a následoval její rady. Její smrt byla proto považována za velkou ztrátu nejen v emocionálním, ale i politickém měřítku.\n\nAdelaida Orleánská zemřela 31. prosince 1847, dva měsíce před abdikací Ludvík Filipa 24. února 1848. Byla pohřbena na pohřebišti rodiny Orléans v královské kapli v Dreux.\n"}
{"id": "1569633", "url": "https://cs.wikipedia.org/wiki?curid=1569633", "title": "Erdre", "text": "Erdre\n\nErdre je řeka ve Francii, která je pravostranným přítokem Loiry. Je dlouhá 97,4 km a její povodí má rozlohu 974 km².\n\nŘeka vytéká z nádrže Étang du Clairet nedaleko La Pouëze, kde byl vztyčen pamětní kámen. Teče zpočátku k západu a za vesnicí Joué-sur-Erdre mění směr k jihu. Protéká departementy Maine-et-Loire a Loire-Atlantique a v Nantes se vlévá do Loiry. Bažiny na dolním toku byly vysušeny a v roce 1831 vznikl umělý ostrov Île de Versailles s japonskou zahradou, využívaný k rekreaci. V centru Nantes byl tok řeky sveden do podzemního tunelu pojmenovaného po svatém Felixovi a původní koryto bylo přestavěno na promenádu, která dostala název \"Cours des Cinquante Otages\" na památku obyvatel města popravených nacistickými okupanty. \n\nNázev řeky je odvozen od keltského výrazu \"ered\" (tok). Na březích se nachází množství zámků, např. Château de la Gascherie, Château de Lucinière nebo Château de la Chauvelière. Často je citován výrok krále Františka I., že Erdre je nejkrásnější řekou Francie. Na březích řeky v Nantes se koná jazzový festival \"Rendez-vous de l’Erdre\".\n"}
{"id": "1569641", "url": "https://cs.wikipedia.org/wiki?curid=1569641", "title": "Bohumil Houser", "text": "Bohumil Houser\n\nBohumil Houser (1. března 1922 – 9. února 2005), byl účastník protinacistického odboje, uprchlík, dobrodruh, učitel jógy, čchi-kungu a meditace, překladatel, vynálezce, spisovatel, básník, léčitel a duchovní mistr.\n\nNarodil se v roce 1922, v Bratislavě, jeho rodiče byli české národnosti. Zde také studoval na reálce a později na obchodní akademii. Maturoval v Brně v roce 1941. Jeho otec pracoval na dráze jako vlakvedoucí.\n\nV Bratislavě se stal členem Střelecké jednoty a za podzimní mobilizace v roce 1938 vstoupil jako dobrovolník do armády. Po rozpadu Československa odjel s rodiči do Brna. Za protektorátu se stal členem ilegální organizace Hnutí slovanské domoviny, složené ze studentů a mladých dělníků, kde se stal velitelem diverzní skupiny s krycím jménem Dělnictvo.\n\nV lednu 1942 byl totálně nasazen v Rakousku ve Wiener Neustadtu v závodě WNF na výrobu stíhaček, kde přenesl i svoji odbojovou aktivitu. Vynesl výrobní plány leteckých závodů na léta 1943 – 44, pomáhal organizovat útěky ze zajateckého tábora, spolupracoval s odbojovou organizací francouzských zajatců, zejména s kapitánem Jeanem Moncorgé, ing. Faberem a Simonem Perbuetem.\n\nČtrnáctého dubna 1943 byl v Praze zatčen kvůli odbojové ilegální činnosti. Členové HSD byli postupně zatýkání již od podzimu 1942. Nejdříve byl vězněn v Brně v Kounicových kolejích, na podzim 1943 s transportem převezen do Breslau (Wrocławi) do vězení na Klechtkaustrasse. Devatenáctého ledna 1944 byli všichni zatčení členové HSD postaveni před soud a obviněni za přípravu velezrady a nadržování nepříteli. Volksgerichtem 6. senátu byl Bohumil Houser odsouzen na osm let těžkého žaláře. Vedoucí HSD Vlastislav Kroupa byl odsouzen k smrti a popraven.\n\nTrest si odpykával v několika věznicích, například ve státní káznici v Bayreuthu, na podzim 1944 skončil v koncentračním táboře Creussen. Tam pracoval ve zbrojovce. Okamžitě se spojil s místní ilegální organizací vězňů. Dne 14. dubna 1945 odzbrojil jednoho bachaře a zahájil tak úspěšné povstání vězňů.\n\nPo válce pracoval v Severočeských hnědouhelných dolech jako přednosta administrativy inspektorátu Falknov. Po znárodnění hnědouhelného revíru se stal přednostou administrativního a obchodního odboru na ředitelství v Sokolově.\n\nPo roce 1948 mu hrozilo pronásledování ze strany bolševické státní moci a proto za vydatné pomoci přátel, bývalých spoluvězňů, utekl do Bavorska. Zde pobýval v uprchlickém táboře ve Schwabachu, kde mu byl přiznán status politického uprchlíka (IRO). V táboře se přihlásil k emigraci do Austrálie. Podmínkou pro možné vycestování byl podpis dvouleté pracovní smlouvy na jakékoli později přidělené práce. Zde byl zaměstnán v chemickém závodě v Boolaroo. Na podzim 1949 vypukla v Austrálii obrovská generální stávka. O práci přišla spousta dělníků, včetně Bohumila Housera. Zapojil se do diskuse o pozadí stávky a v důsledku toho byl za veřejné vměšování se do politických záležitostí vypovězen ze země.\n\nVrátil se do Německa, kde vznikal český uprchlický tábor Valka, ve kterém žilo až 6000 lidí z 28 zemí Evropy. Po čase byl jmenován do funkce sekretáře a tlumočníka Amerického fondu pro československé uprchlíky (AFCR) pro oblast Norimberku, International Rescue Committee ho jmenovala emigračním úředníkem a tajemníkem IRC. Pracoval také jako reportér pro Foreign News Service v New Yorku.\n\nV té době Bohumil Houser již publikoval v novinách a časopisech. V létě roku 1954 přestal pracovat a veškerý svůj čas a energii věnoval studiu jógy a cestování. Od roku 1952 byl žákem učitele jógy Borise Sacharova a Swami Siwanandy Sarady (paní Charlotte Walinski-Heller). Boris Sacharov jej přesvědčil, aby se vrátil do Československa.\n\nV říjnu 1956 Bohumil Houser odjel domů. Hned v Chebu byl zatčen a převezen do Prahy, kde byl 7 týdnů vězněn a mnohokrát vyslýchán StB. Ze všech spáchaných trestných činů, ze kterých byl v nepřítomnosti obviněn, včetně velezrady v únoru 1948, byl amnestován, byl mu prominut i trest smrti. Byl propuštěn, život mu však ztrpčovalo špehování StB a nejrůznější šikanování. Nebylo mu umožněno, aby našel práci dle svých schopností a znalostí. Byl přinucen přijmout podřadná zaměstnání. Materiální situace jeho rodičů i jeho samotného byla velmi špatná. V roce 1977 jako jako příslušník protinacistického odboje odešel do důchodu o pět let dříve.\n\nV roce 1966 spolu s Otakarem Vojkůvkou, Thesou Vojkůvkovou, ing. Jiřím Elgerem, Milošem Horkým a reverendem Milošem Mikotou obnovil činnost téměř zaniklé náboženské obce českých unitářů v Brně. V témže roce založil PhDr. Karel Werner, člen brněnské unitářské obce, v Závodním klubu První brněnské strojírny první Klub jógy v Československu. Bohumil Houser jej od počátku podporoval a spolupracoval s ním. Když se v roce 1968 se doktor Werner rozhodl emigrovat, Bohumil Houser mu pomohl připravit trasu útěku a vybavil ho adresami svých norimberských přátel.\n\nV období uvolňování v 60. letech byl aktivní také literárně, avšak tato jeho činnost byla ukončena sovětskou okupací Československa. Nakladatelství Svítání vydalo panu Houserovi v roce 1992 sbírku veršů inspirovanou japonskou formou haiku s názvem Život v okamžiku. Napsal rovněž dvě divadelní hry – Dům na jezeře Macquaire a Dostojevský a démoni.\n\nDalší oblastí, v níž Bohumil Houser aktivně pracoval a dosáhl v ní i mezinárodního ocenění, je léčitelství. Začal praktikovat už jako úředník, zaměstnanec n. p. Ferona v Brně. Používal akupresuru, magnetoterapii, bioterapii, metalopatii, fytoterapii, hypnopunkturu, jógoterapii a jiné metody. Úspěchy, kterých dosáhl při léčení mnoha pacientů, byly potvrzeny i klasickými lékaři.\n\nOd roku 1982 spolupracoval s Psychotronickou laboratoří profesora Františka Kahudy v sekci léčitelské. V témže roce spolu s některými dalšími léčiteli působil v nemocnici ve Vimperku, kde měli lékaři posuzovat výsledky dosažené netradičními léčebnými metodami.\n\nPokračoval ve své činnosti, přednášel v brněnské Unitárii i jinde, vydal několik knih, přispíval do časopisu brněnských unitářů Poutník. Byl aktivní v mnoha oblastech, například v roce 1992 společně s Dr. Tihelkou zakládal Lions Club v Brně. Tím navázal na první pokus o založení LC v Brně z roku 1966.\n\nKoncem roku 1996 se aktivně účastnil Mezinárodní konference alternativní medicíny na Srí Lance, kde přednesl referát o automočové terapii a pyramidální energii, setkal se se slavným buddhistickým mnichem Boddhim v jeho lesní poustevně v Kandy a meditoval týden v Mezinárodním buddhistickém středisku tamtéž.\n\nEseje a povídky Bohumila Housera lze najít také v časopise Poutník.\n\n"}
{"id": "1569642", "url": "https://cs.wikipedia.org/wiki?curid=1569642", "title": "Public TV", "text": "Public TV\n\nPublic TV byla česká televizní stanice. Její vysílání bylo zahájeno 11. července 2007 a ukončeno 18. dubna 2011 kvůli dluhům (134 milionů), ze kterých televizi nepomohla ani změna majitele. V únoru 2011 televize nahradila u UPC televizi Z1, která též zanikla. Televize zpočátku nabízela filmy, později se zaměřila na lifestyle tématiku a začala vysílat vlastní tematické magazíny, dokumenty, zpravodajské bloky z regionů, pořady o cestování, publicistiku, debatní pořady, reality-show a talkshow. Některé z pořadů (např. Cyklotoulky) které TV Public vysílala dnes lze vidět na obrazovkách ČT, TV Seznam, Sport 5 či internetové XTV. Ředitelka televize Renata Pešková pak založila nástupnický kanál Stil TV.\n\nV době zániku TV se hovořilo i o spojení s Radimem Pařízkem a jeho TV Pohoda. Z projektu nakonec sešlo, nicméně Pařízkova TV má obdobné zaměření jako Public.\n\n\n"}
{"id": "1569644", "url": "https://cs.wikipedia.org/wiki?curid=1569644", "title": "Michel Hidalgo", "text": "Michel Hidalgo\n\nMichel Hidalgo (* 22. března 1933 Leffrinckoucke) je francouzský fotbalista a fotbalový trenér.\n\nByl trenérem Francie, se kterou vyhrál ME 1984.\n\nHidalgo hrál za Le Havre AC, Stade Remeš a AS Monaco. S Remeší vyhrál ligu a byl ve finále PMEZ 1956, kde dal při porážce 3:4 s Realem Madrid gól. S Monakem vyhrál 2× ligu.\n\nHidalgo trénoval francouzskou reprezentaci v letech 1976–1984.\n\nNa MS 1978 tým nepostoupil ze základní skupiny.\n\nNa ME 1980 se Francie nedostala, v kvalifikační skupině skončila za Československem.\n\nNa MS 1982 Francie skončila na 4. místě.\n\nME 1984 Francie pořádala, takže nehrála kvalifikaci. ME vyhrála, především díky Michelu Platinimu, který byl špílmachrem a autorem 9 gólů.\n\n\n\n\n"}
{"id": "1569646", "url": "https://cs.wikipedia.org/wiki?curid=1569646", "title": "Gabriel Serenyi", "text": "Gabriel Serenyi\n\nGabriel hrabě (od 1656) Serényi z Malého Serenu (\"Gabriel/Gábor Graf Serényi von Kis Serény\") (1598/1615 – 6. května 1664, Brno) byl moravský šlechtic a politik uherského původu. V mládí sloužil v císařské armádě, za třicetileté války zastával vysoké úřady na Moravě, nakonec byl v letech 1655–1664 moravským zemským hejtmanem a v roce 1656 byl povýšen do dědičného hraběcího stavu. Zděděný majetek po rodičích na jižní Moravě rozšiřoval dlouhodobě dalšími nákupy (Luhačovice, Zlín) a vytvořil tak majetkové zázemí rodu Serényiů až do 20. století.\n\nPocházel z uherského šlechtického rodu usazeného od 16. století na Moravě, byl synem Františka Serényiho († 1621) a jeho manželky Doroty Jakušičové. František Serényi byl účastníkem stavovského povstání, zemřel krátce poté během vyšetřování, za jeho protihabsburské aktivity zaplatil Gabriel spolu se starším bratrem Pavlem pokutu ve výši 5 000 zlatých. Gabriel Serényi od roku 1629 zasedal na moravském zemském sněmu a v roce 1638 byl povýšen do stavu svobodných pánů, v letech 1641–1644 byl hejtmanem hradištského kraje. V roce 1644 byl jmenován tajným radou a v letech 1644–1648 byl nejvyšším sudím na Moravě, poté postoupil do úřadu moravského nejvyššího komorníka (1648–1655) a nakonec byl zemským hejtmanem na Moravě (1655–1664) s ročním platem 4 000 zlatých. Krátce po nástupu do funkce zemského hejtmana byl povýšen do hraběcího stavu (7. dubna 1656). Během své kariéry využíval vazeb na olomouckého biskupa arcivévodu Leopolda Viléma, v jehož službách působil, blízké kontakty udržoval také s knížecím rodem Ditrichštejnů. Zatímco se svým vrstevníkem Maxmiliánem z Ditrichštejna udržoval korektní vztahy, s jeho synem Ferdinandem se od konce 50. let dostával do častých kompetenčních sporů (Ferdinand z Ditrichštejna byl od roku 1655 moravským nejvyšším komorníkem). Své postavení přecenil Gabriel Serenyi v roce 1661, kdy pro staršího syna Františka Gabriela požadoval hodnost císařského komorníka proti zažitým pravidlům a tehdy se dostal do konfliktu s nejvýše postavenými dvořany ve Vídni. Z pozice zemského hejtmana prosadil v roce 1659 stavbu Tribunálního domu, který měl po definitivním ustanovení Brna jako hlavního města Moravy sloužit jako sídlo zemské správy, projekt byl ale realizován až po jeho smrti. V šedesátých letech se podílel na organizaci obrany proti vpádu Turků. Zemřel v roce 1664 v rodovém paláci v Panské ulici v Brně, ve funkci moravského zemského hejtmana jej nahradil Ferdinand z Ditrichštejna. \n\nSpolu se starším bratrem Pavlem převzal po otci panství panství Nový Světlov, k němuž bylo v roce 1629 přikoupeno panství Luhačovice. Při dělení majetku v roce 1633 mezi bratry si Gabriel ponechal panství Nový Světlov a v roce 1636 rozšířil městu Bojkovice městská privilegia. Světlovské panství úspěšně odolalo útokům Švédů (1645–1646) a Turků (1663–1664). Rodový majetek začal Gabriel Serenyi významněji rozšiřovat po skončení třicetileté války, kdy na různých místech Moravy koupil několik velkých panství. V roce 1648 koupil za 35 000 zlatých zpustošené Milotice u Hodonína, které se později staly jednou z rodových rezidencí. V roce 1650 získal panství Pohořelice na Zlínsku, které ale v roce 1655 prodal svému zeti Františku Horeckému z Horky. Naopak v roce 1655 koupil panství Zlín a téhož roku Kunvald na severní Moravě. Budování rodového majetku završil zakoupením Lomnice u Tišnova v roce 1662. Lomnice byla ze serényiovských statků nejblíže k Brnu a do budoucna se měla stát hlavním rodovým sídlem. V rámci zlepšení hospodaření začal Gabriel Serényi organizovat přesuny obyvatelstva do válkou zdevastovaných lokalit poblíž Brna ze Zlínska a severní Moravy. Migrace obyvatel mezi vzdálenými rodovými majetky, budování rezidenčního městečka v Lomnici a nového sídla v Miloticích pokračovalo pak za jeho synů. \n\nGabriel Serenyi byl ženatý s Alžbětou Zahrádeckou ze Zahrádek († 1665) ze starobylé moravské vladycké rodiny. Měli spolu osm dětí, z nichž byli dva synové. Starší František Gabriel (1636–1677) zdědil Lomnici, z níž začal budovat rezidenční rodové sídlo a zastával úřady v moravské zemské správě. Mladší syn Jan Karel (1640–1691) sloužil v armádě, vyznamenal se v bitvě u Vídně a dosáhl hodnosti polního maršála. Jan Karel byl dědicem Nového Světlova a Milotic, kde pak v následující generaci vzniklo druhé hlavní sídlo rodu. Z dcer se starší Markéta provdala za Františka Horeckého z Horky (1618–1665), který svého tchána následoval ve funkci hejtmana hradištského kraje. Mladší dcera Anna Marie byla manželkou Jana Zikmunda Petřvaldského z Petřvaldu (1626–1688), královského rady a přísedícího moravského zemského soudu. \n\n\n"}
{"id": "1569647", "url": "https://cs.wikipedia.org/wiki?curid=1569647", "title": "Pavel Korda (šipkař)", "text": "Pavel Korda (šipkař)\n\nBývalý hráč šipek, sportovní komentátor se specializací na šipky (aktuálně TV Nova), propagátor šipkového sportu a promotér šipkových turnajů.\n\nJako komentátor působí v TV Nova . Komentuje veškeré šipkové turnaje vysílané na televizních kanálech Nova Sport 1 a Nova Sport 2 (PDC World Darts Championship, Premier League, ...).\n\nJe znám jako propagátor šipek a promotér šipkových jednodenních akcí v České republice za účasti nejznámějších světových (Michael van Gerwen, Phillip Taylor) i českých hráčů (Karel Sedláček, Pavel Jirkal, Adam Gawlas)."}
{"id": "1569658", "url": "https://cs.wikipedia.org/wiki?curid=1569658", "title": "Kamil Prachař (lední hokejista)", "text": "Kamil Prachař (lední hokejista)\n\nKamil Prachař (* 24. srpna 1963, Ostrov) je bývalý český hokejový obránce. \n\nV československé lize hrál za CHZ Litvínov a Duklu Jihlava. Odehrál 16 ligových sezón, nastoupil ve 588 ligových utkáních, dal 37 gólů a měl 68 asistencí. V letech 1984 a 1985 získal mistrovský titul s Duklou Jihlava. V nižších soutěžích hrál za HC Becherovka Karlovy Vary a KLH Chomutov. V roce 1983 se účastnil Mistrovství světa juniorů, kde získal stříbrnou medaili, v týmu hrál společně s hráči, z kterých se staly hokejové hvězdy, např. Dominik Hašek, František Musil či Vladimír Růžička. Za reprezentaci Československa nastoupil ve 3 utkáních na Kanadském poháru 1991.\n\n"}
{"id": "1569659", "url": "https://cs.wikipedia.org/wiki?curid=1569659", "title": "Bolus", "text": "Bolus\n\nBolus může znamenat\n\n"}
{"id": "1569661", "url": "https://cs.wikipedia.org/wiki?curid=1569661", "title": "Udržitelná móda", "text": "Udržitelná móda\n\nUdržitelná móda spadá pod udržitelný design a je zároveň protipólem takzvané fast fashion - rychlé módy, která je typická pro svou nadprodukci a dopad výroby na životní prostředí. Oproti fast fashion cílí udržitelná móda při výrobě na dodržení ekologické, sociální a ekonomické udržitelnosti. Udržitelně vyrobené oblečení, obuv či doplňky nejsnadněji poznáte podle certifikací jako jsou GOTS (Global Organic Textile Standard) či Fair Trade. \n\nStěžejní roli pro zvýšení povědomí o dopadech fast fashion a zároveň popularizaci udržitelné módy hrálo zhroucení bangladéšské továrny Rana Plaza v roce 2013, ve které vyráběla své oblečení řada populárních fast fashion značek. Při havárii přišlo o život 1 129 lidí a vyvolala celosvětovou kritiku textilního průmyslu.\n\nZájem o udržitelnou módu v Čechách během roku 2019 stále stoupal i podle zjištění Fashion research projektu módního vyhledávače GLAMI.\n\nVýzkumný projekt vznikl ve spolupráci s agenturou Response a za využití dat z Českého národního panelu výzkumné agentury NMS Market Research a dotazníkového průzkumu mezi 176 českými e-shopy s módou. Podle zjištění 61 % českých zákazníků udává, že je jejich nákupní chování oblečení ovlivněno udržitelným přístupem k přírodě. Více než polovina nakupujících se pak zaměřuje na výběr kvalitnějšího oblečení (58 %). Každý druhý si je pak ochotný za udržitelnější produkt připlatit. 8 z 10 dotazovaných pak zajímá také materiál, ze kterého je oblečení vyrobené. Češi také z výzkumu vyšli jako šetrný národ - zakoupené oblečení dvě třetiny dotazovaných více než 30x. Podíl v obratu udržitelného segmentu v celkovém módním e-commerce se v roce 2019 pohyboval okolo 0.5 % a očekává se jeho další růst. \n\nV reakci na výzkum začalo udržitelné značky agregovat i samotné GLAMI pod mezinárodní doménou GLAMI.eco. \n"}
{"id": "1569664", "url": "https://cs.wikipedia.org/wiki?curid=1569664", "title": "František Frolík", "text": "František Frolík\n\nFrantišek Frolík (* 1949) je český sběratel autogramů a rukopisů z Nového Strašecí, autor publikací a výstav o osobnostech v oblasti středních Čech, přispívá do Novostrašeckého měsíčníku.\n\nAbsolvent Střední průmyslové školy stavební v Kladně, od roku 1968 pracoval na Správě a údržbě silnic. Od roku 1984 sbírá autogramy a rukopisy významných českých i zahraničních osobností, od roku 1987 je členem celostátního Klubu sběratelů autogramů. Spoluautorkou knihy o Slánských osobnostech je jeho dcera Markéta Vlková (* 1978).\n\n\n\n"}
{"id": "1569665", "url": "https://cs.wikipedia.org/wiki?curid=1569665", "title": "Richard Møller Nielsen", "text": "Richard Møller Nielsen\n\nRichard Møller Nielsen (19. srpna 1937 Odense – 13. února 2014 Odense) byl dánský fotbalista a fotbalový trenér.\n\nHrál jako obránce za Odense BK.\n\nV Odense BK také dlouho trénoval, proslavil se ale jako trenér dánské reprezentace, se kterou vyhrál ME 1992.\n\nNielsen hrál za Odense BK jako obránce. Kvůli zranění ale brzy přestal hrát.\n\nNielsen vyhrál s Odense BK dánskou ligu v letech 1977 a 1982.\n\nV letech 1990–1996 byl hlavním trenérem Dánska.\n\nV kvalifikaci o ME 1992 skončilo Dánsko ve skupině na 2. místě za Jugoslávií. Jugoslávie ale byla na poslední chvíli kvůli válce z turnaje vyloučena, takže nakonec do Švédska odjeli Dánové. I při neúčasti Michaela Laudrupa Dánsko ME překvapivě vyhrálo, když ve finále porazilo mistry světa Němce 2:0.\n\nNa MS 1994 se Dánsko nedostalo. V roce 1995 se ale zúčastnilo Konfederačního poháru FIFA, který vyhrálo (ve finále 2:0 s Argentinou).\n\nNa ME 1996 Dánsko nepostoupilo ze základní skupiny.\n\nNielsen trénoval poté i Finsko a Izrael, ale s těmito slabšími reprezentacemi se na velký turnaj nedostal.\n\n\n\n"}
{"id": "1569668", "url": "https://cs.wikipedia.org/wiki?curid=1569668", "title": "NGC 3631", "text": "NGC 3631\n\nNGC 3631 je spirální galaxie v souhvězdí Velké medvědice. Objevil ji William Herschel 14. dubna 1789. Odhady její vzdálenosti od Země se pohybují v širokém rozsahu od 22\ndo 79 milionů světelných let,\nale pravděpodobná hodnota je spíše 50 milionů světelných let.\nPřesnější určení její vzdálenosti by pomohlo rozhodnout, zda je členem skupiny galaxií M 109, nebo zda je hlavním členem vlastní malé skupiny galaxií označené LGG 241.\n\nHalton Arp tuto galaxii zařadil do svého katalogu zvláštních galaxií pod označením Arp 27 jako příklad galaxie s jedním výrazným ramenem, ale jinak se zdá být docela běžnou galaxií s výraznou dvojramennou spirální strukturou. Galaxie je k Zemi natočená téměř přesně čelem, její osa je od směru k Zemi odkloněná o 17°.\n\nV této galaxii bylo pozorováno několik supernov: SN 2016bau typu Ib s magnitudou 14,6,\nSN 1996bu typu IIn s magnitudou 17,3, SN 1965L s magnitudou 16,0 a SN 1964A s magnitudou 17,0.\n\n"}
{"id": "1569694", "url": "https://cs.wikipedia.org/wiki?curid=1569694", "title": "Sibyla Sasko-Lauenburská", "text": "Sibyla Sasko-Lauenburská\n\nSibyla Sasko-Lauenburská (\"Františka Sibyla Augusta;\" 21. ledna 1675, Ratzeburg – 10. července 1733, Ettlingen) se narodila jako dcera vévody Julia Františka Sasko-Lauenburského. Sňatkem s Ludvíkem Vilémem I. Bádenským, známým císařským generálem, přezdívaným \"Türkenlouis\", se stala bádenskou markraběnkou. V letech 1707 až 1727 pak vládla jako regentka za svého syna Ludvíka Jiřího.\n\nFrantiška \"Sibyla\" Augusta se narodila 21. ledna 1675 na zámku Ratzeburg jako nejmladší dcera vévody Julia Františka Sasko-Lauenburského a jeho manželky Hedviky Falcko-Sulzbašské.\n\nV roce 1676 se rodina přestěhovala do Ostrova v Čechách, kde Sibyla se sestrou strávily dětství. Její starší sestra Anna Marie Františka byla budoucí toskánskou velkovévodkyní jako manželka budoucího toskánského velkovévody Giana Gastona Medicejského. Když jejich matka v roce 1681 zemřela, byla výchova sester svěřena hraběnce Evě Polyxeně z Veršovic. Dívky se učily dvorské etiketě, konverzaci, malbě a hudbě. Sibylu také učil její dědeček Kristián August Falcko-Sulzbašský.\n\nDvě sestry byly jedinými potomky sasko-lauenburského vévodského páru, a byly tak svým dědictvím žádoucími nevěstami pro zahraniční knížata.\n\nPo otcově smrti v roce 1689 se Sibylina starší sestra stala sasko-lauenburskou vévodkyní. Jejich otec byl podle dvorských klepů otráven hraběnkou Veršovicovou.\n\nOtcovou smrtí vymřela lauenburská linie Askánců po meči. Podle sasko-lauenburských práv však bylo možné následnictví v ženské linii. Tak se Sibyla se sestrou Annou Františkou staly dědičkami vévodství, o něž spolu bojovaly. Nároky na dědictví si dělala také otcova sestřenice Eleonora Šarlota Sasko-Lauenbursko-Franzhagenská. Jejich slabosti využil vévoda Jiří Vilém ze sousedního Brunšviku-Lüneburku, který svými vojsky napadl Sasko-lauenburské vévodství a potlačil tak vzestup Anny Marie jako vévodkyně.\n\nNárok na dědictví si činily i další monarchie, které vyvolaly konflikt, do něhož se zapojilo sousední Meklenbursko-schwerinské vévodství a dánské Holštýnsko, stejně askánské sasko-anhaltského knížectví, saské kurfiřtství, Švédsko a Braniborské markrabství. Konflikt byl konečně urovnán 9. října 1693 a definitivně zbavil nemajetnou Annu Marii a její sestru nároků na vévodství. Ani jedna sestra se svého nároku na vévodství nikdy nevzdala.\n\nCísař Leopold I. odmítl uznat následnictví Jiřího Viléma Brunšvického a tak si ponechal sasko-lauenburský Hadeln, který byl mimo jeho dosah. Teprve jeho syn císař Karel VI. v roce 1728 přiznal Jiřímu Augustovi sasko-lauenburské vévodství a nakonec legitimizoval převzetí území jeho dědečkem v roce 1689 a 1693. V roce 1731 získal Jiří August z císařského držení také Hadeln.\n\nSibyla se měla provdat za prince Evžena Savojského, ale dala přednost jinému kandidátovi, staršímu a zchudlému bádenskému markraběti, který prakticky všechno ztratil kvůli válce s Francií.\n\nSibyla se zasnoubila s Ludvíkem Vilémem I. Bádenským, který byl o 20 let starší a bezdětný. Byl také znám jako \"Turecký Ludvík\" \"(Türkenlouis)\" kvůli jeho slavným výpadům proti Osmanům, jeho snahám proti Ludvíkovi XIV. v poli a v rámci císařské armády.\n\nA tak Ludvík Vilém odcestoval za svou mladou nevěstou do Čech.\n\nDo Čech markrabě dorazil 10. ledna 1690. Pár se oficiálně zasnoubil 14. ledna a 27. března 1690 se uskutečnila svatba, Sibyle bylo 15 let. Pár měl žít na zámku Raudnitz, hlavní residenci markraběte, Francouzi ho však zničili. Novomanželé tak zůstali v Ostrově.\n\nSibylina sestra Anna Marie se provdala za Filipa Viléma Falckého, syna kurfiřta Filipa Viléma Falckého a Alžběty Amálie Hesensko-Darmstadtské, švagra císaře Leopolda I. Když Filip Vilém v roce 1693 zemřel, provdala se Anna Marie znovu za bratrance Ludvíka XIV., Giana Gastona Medicejského, toskánského velkoprince a syna toskánského velkovévody Cosima III. Medicejského a Markéty Luisy Orleánské.\n\nKrátce o sňatku se Sibylou byl však markrabě Ludvík Vilém znovu zapojen do války proti Osmanům. V roce 1691 se uskutečnil jeho největší triumf, bitva u Slankamenu.\n\nDopisy mezi mladou Sibylou a jejím manželem se ztratily, ale Sibyla měla blízký vztah se svým dědečkem Kristiánem Augustem Falcko-Sulzbašským; z jejich dopisů je zřejmé, že falckrabě svou nejmladší vnučku zbožňoval.\n\nV prvních letech manželství byla Sibyla často oddělena od svého manžela a měla dostatek času na to, aby si mohla rozvíjet své osobní zájmy. Brzy se však začala starat o správu svého majetku, což byla zkušenost, ze které později těžila. Chtěla být se svým manželem a tak se spolu s ním přesouvala z tábora do tábora, což však bylo velmi škodlivé pro její zdraví.\n\nPár měl celkem devět dětí, většina z nich však zemřela v dětství. Pokud jde o její děti, Sibyle se přezdívalo \"nešťastná\"ː první těhotenství skončilo potratem; první dítě žilo několik měsíců, druhé čtyři roky, třetí šest let, čtvrté dva roky, čtvrté zemřelo v šesti letech. Z devíti dětí páru se pouze tři dožili desátého věku života, dva synové a jedna dcera. Ze dvou synů zůstal jeden bezdětný a jeden měl pouze dceru, která však neměla děti. Sibyliným jediným potomstvem byli potomci přes její dceru Augustu, která se provdala za Ludvíka Orleánského, vnuka Ludvíka XIV. Přes Augustu byla Sibyla prababičkou Ludvíka Filipa, krále Francouzů, a předkem mnoha novodobých panovníků. Její dcera Augusta zemřela ve 21 letech při porodu.\n\n\nKdyž v roce 1703 zemřel její druhý syn Karel Josef, podnikla Sibyla první pouť k Marii Einsiedelnské; tuto pouť podnikla ještě sedmkrát.\n\nV lednu 1707 její manžel Ludvík Vilém I. Bádenský ve věku 51 let zemřel na následky válečného zranění. Jeho nástupcem se stal jejich nejstarší přeživší syn Ludvík Jiří, který byl od svého narození v roce 1702 dědičným bádenským princem.\n\nLudvíkovi Jiřímu bylo pět let a tak se Sibyla stala regentkou ve jménu svého syna. Sibyla nařídila obnovu Badenu, který byl vlivem válek s Francií velmi zpustošen. Sibyla pevně držela státní finance na uzdě, a když v roce 1727 dosáhl Ludvík Jiří dospělosti, stát opět vzkvétal a jeho jmění bylo značně rozšířené. Kdykoli mohla, vydávala se na poutě k dalším světským poradcům, jakými byli vévoda Leopold Josef Lotrinský a kurfiřt Jan Vilém Falcký. Také hledala duchovní podporu.\n\nBěhem svého regentství pomohla rekonstruovat a vytvořit mnoho nových nádherných budov včetně paláců a vil.\n\nLudvík Jiří dosáhl 22. října 1727 ve věku 25 let plnoletosti. Sibyla tak odešla ze státní správy do paláce Ettlingen v Ettlingenu. I v následujících letech pokračovala v různých úpravách, které byly dokončeny v roce 1733.\n\nV roce 1723 byla její jediná dcera, které říkali \"Johana\", stále ještě svobodná, a tak se Sibyla pokusila najít jí vhodného manžela. Sibyla navrhla dva kandidáty; jedním byl princ Alexandr Ferdinand z Thurn-Taxisu, syn a dědic Anselma Františka Thurn-Taxise, bohatého německého šlechtice z mocné rodiny Thurn-Taxisů. Druhým kandidátem byl francouzský šlechtic Ludvík Orleánský. Sibyla upřednostňovala svazek s Francií, protože by mohl posílit vztahy s mocným sousedem, který před Johaniným narozením zpustošil Baden. Johana však vzhledem ke svým kořenům preferovala svazek s německým šlechticem.\n\nJohana nicméně dala na matku a souhlasila se sňatkem s Ludvíkem Orleánským; na zámku Rastatt se konal obřad v zastoupení, než se 13. července 1724 za vnuka Ludvíka XIV. provdala Johana přinesla rodu Bourbon-Orléans poměrně malé věno 80.000 livrů.\n\nV důchodu Sibyla podnikala různé poutě a pod vlivem kardinála Damiana Huga Philippa von Schönborn vedla velmi pobožný život a navštěvovala různé kláštery.\n\nSibyla, rozená vévodkyně sasko-lauenburská, markraběnka badenská a regentka Badenu zemřela 10. července 1733 ve věku 58 let na zámku Ettlingen. Podle instrukcí ve své poslední vůli byla jen s malou okázalostí pohřbena na zámku Rastatt.\n\n"}
{"id": "1569698", "url": "https://cs.wikipedia.org/wiki?curid=1569698", "title": "Premiot Group", "text": "Premiot Group\n\nPremiot Group je česká investiční skupina založená a vlastněná podnikatelem a investorem Ondrejem Spodniakem. Hlavním pilířem jejího podnikání jsou investice do prémiových nemovitostí v Praze, Budapešti a Londýně a správa realitních portfolií. V oblasti realit se Premiot Group zaměřuje především na hotelové, rezidenční a komerční projekty. Kromě toho se skupina zabývá také poskytováním finančních služeb, právním, daňovým i obchodním poradenstvím a investicemi typu private equity se zaměřením na malé a střední podniky. \n"}
{"id": "1569700", "url": "https://cs.wikipedia.org/wiki?curid=1569700", "title": "Fizir F1V", "text": "Fizir F1V\n\nFizir F1 (srbsky: Физир Ф1, \"Fizir první\") byl základním typem, ze kterého chorvatský inženýr Rudolf Fizir vyvinul řadu jednomotorových dvoumístných průzkumných a výcvikových dvouplošníků vybavených různými motory pro jugoslávské letectvo a námořnictvo. Výroba byla prováděna v jugoslávských leteckých továrnách Zmaj v Zemunu a Rogožarski v Bělehradě mezi lety 1928 a 1932. \n\nIng. Rudolf Fizir navrh tento letoun po první světové válce, jako první vojenský letoun vyvinutý v Království Jugoslávie. Letoun byl vyvinut a postaven v jeho dílně v Petrovaradinu (Novi Sad) v roce 1925. Fizir stavěl prototypy svých letadel na zahradě rodinného domu v Petrovaradinu, na vlastní náklady a bez pochopení úřadů. Prototyp letounu byl zalétán v listopadu 1925 pilotem Vladimírem Striževským. Během roku 1926 byly provedeny úpravy identifikovaných závad. Konstruktér Dušan Stankov provedl kompletní statické a další výpočty, které byly nezbytné pro udělení homologace. \n\nDílna Rudolfa Fizira však neměla kapacitu pro průmyslovou výrobu letadel. Jejím úkolem bylo navrhovat a stavět prototypy. Postupem času se dílna rozrostla a stala se konstrukční kanceláří, ve které \"vychoval\" několik mladých leteckých inženýrů a konstruktérů. Díky prokázaným letovým vlastnostem v soutěžích a uspokojivým výsledkům zkoušek bylo rozhodnuto uvést Fizir F1V (\"Fizir první vojenský\") do sériové výroby, ale jako mezistupňový cvičný letoun spíše než jako průzkumný letoun, což mělo za následek některé změny, jako je přidání dvojího ovládání. Prototyp pro sériovou výrobu byl vyroben v dílně leteckého pluku Novi Sad. Další vývoj základního designu Fiziru byl proveden Dušanem Stankovem, jehož výsledkem byla konstrukce dalších pěti prototypů a dodávka 32 výrobních strojů označených Fizir F1V (běžně označovaných jako „Fizir-Maybach 260 hp“) během následujících tří let. Tyto letouny byly postaveny v továrně Rogožarski. \n\nProblémy s dodávkami licenčního, československého motoru Maybach vyústily v osazení dalšími motory. Byla vytvořena celá řada stejných letadel s různými motory, ze kterých jednotlivé varianty odvozovaly své názvy (Lorraine-Dietrich 12Eb, Hispano-Suiza 12G, Gnome-Rhône 9A / IAM 9AD, Walter Castor atd.). V továrně Zmaj byly vyrobeny v roce 1930 typy Fizir F1V-Wright (15 letounů) a 5 hydroplánů Fizir F1M-Jupiter (\"Fizir první mořský\") známý rovněž pod označením Veliki Fizir (velký Fizir) s motorem Gnome-Rhône Jupiter pro královské námořní letectvo v roce 1930. V roce 1932 byly na tyto letouny Fizir F1V použity nové motory Lorraine-Ditrich 12Db s výkonem 400 HP, které prodloužily životnost těchto strojů pod novým názvem Fizir F1V-Loren 400 k. \n\nVšechny letouny F1V, F1M a F1G vyráběly společnosti Fabrika aeroplana i hidroplana Zmaj AD v Zemunu a Prva srpska fabrika aeroplana Živojin Rogožarski z Bělehradu. \n\nByl to dvouplošník se zaoblenými konci křídel s párem vzpěr na každé straně a systémem napínacích drátů. Křídla byla dřevěné konstrukce pokryté plátnem. Na horních a dolních křídlech měl letoun klapky, které byly spojeny a ovládány pákou. Trup byl zcela dřevěné konstrukce. Přední část trupu, ve které byl umístěn motor, byla potažena hliníkovým plechem a zbytek trupu byl potažen impregnovaným plátnem. Motorové lože bylo vyrobeno ze svařovaných ocelových trubek. Kokpity pilota a žáka byly otevřené, se dvěma sedadly v tandemovém uspořádání. Před prvním kokpitem bylo instalován čelní štít z plexiskla. Podvozek byl pevný, přední kola na tuhé nápravě byla odpérována gumovým provazci. Listová pružinová ostruha byla namontována pod ocasem letounu. \n\nBěhem továrních zkoušek 8. října 1926 pilot Vladimir Striževski letěl z Nového Sadu do Skopje, Mostaru, Rajlovacu (Sarajevo) až do Záhřebu. Během 8 hodin a 40 minut se vrátil zpět do Nového Sadu. Uletěl celkem 1 410 km. Po tomto výkonu bylo letadlo přihlášeno v roce 1927 na srpnovou soutěž Kolem Malé Dohody a Polska organizovanou Aeroklubem Královstvi SHS. Trať soutěž vedla z Bělehradu přes Bratislavu, Prahu, Krakov, Varšavu, Lvov, Jasy a Bukurešť zpět do Bělehradu. Ze 14 přihlášených posádek do soutěže odstartovalo 13. Jugoslávská posádka Striževski-Kovanjko na letounu Fizir F1V s licenčním, v Československu vyráběným motorem Maybach Mb IVa 240 k/180 kW (Společnost pro letecký průmysl, Praha - Strašnice) v tomto závodě zvítězila, i když soutěžila s posádkami létajícími na dvakrát výkonnějších strojích.\n\nO rok později, v srpnu 1928 byl Fizir F1V opět přihlášen do soutěže Kolem států Malé dohody a Polska, která startovala v Praze a přes Polsko, Rumunsko, Jugoslávii opět končila v Praze. Do soutěže bylo přihlášeno 23 posádek, startovalo 21. Ani jeden ze zúčastněných letounů Fizir F1V nebyl uveden mezi 11 letadly, která soutěž dokončila. Pilotem prototypu Fizir F1V-Hispano s motorem Hispano-Suiza 12G V-12 450 k byl kpt. Dragutin Rubčič, navigátorem kpt. Dragutin Gvozdanovič a pilotem druhého letounu Fizir F1V-Loren s motorem Lorraine-Ditrich 12Eb 450 k byl Bogomil Jaklič a navigátorem Franjo Rus.\n\nFizir F1V byl používán na leteckých školách k výcviku žáků při přechodu na průzkumné a bombardovací letouny, kde nahradil opotřebované letouny Hansa-Brandenburg C.I. V letech 1928–1929 bylo vyrobeno dvacet letadel. Letadla Fizir F1V používaná pilotními školami byla v roce 1936 stažena z provozu a nahrazena novými Zmaj Fizir FP-2. Některá z těchto letadel byla použita v dubnové válce (1941) jako průzkumná či výcviková letadla.\n\nPoslední letadlo z rodiny těchto typů letadel Fizir F1M (Fizir první námořní) byl hydroplán, který vyráběla v Zemunu továrna \"Zmaj\" na žádost námořního velitelství jako průzkumný hydroplán na plovácích. Znám byl jako Zmaj Fizir-Jupiter nebo \"Velký Fizir\". Byly použity v námořním letectvu jako průzkumný hydroplán anebo pro tažení terčů pro výcvik protiletadlových lodí. Na jednom z těchto letadel byl v roce 1931 použit prstenec NACA, aby se zlepšilo chlazení motoru Jupiter a snížil se odpor vzduchu. I tato letadla létala během dubnové války a tři letouny byly zajaty letectvem Italského království, není však známo, zda byla později využita.\n\n\n\nData podle\n\n\n\n\n\n\n"}
{"id": "1569703", "url": "https://cs.wikipedia.org/wiki?curid=1569703", "title": "Carvan", "text": "Carvan\n\nPříjmení Carvan nosí více různých osobností:\n\n"}
{"id": "1569705", "url": "https://cs.wikipedia.org/wiki?curid=1569705", "title": "Odložení nedůvěry", "text": "Odložení nedůvěry\n\nOdložení nedůvěry () je naratologický pojem popisující čtenářovo či divákovo dobrovolné ustoupení od nároků na skutečnost, uvěřitelnost nebo logiku fikčních světů za účelem lepšího ponoření se do uměleckého díla a zážitku z něj. Tento výraz poprvé použil anglický romantický básník a literární kritik Samuel Taylor Coleridge ve svém díle \"Biographia Literaria\" z roku 1817 ve vztahu ke sbírce Lyrické balady, ve které mají Coleridgovy básně fantastické motivy. Ve své eseji O pohádkách anglický filolog J. R. R. Tolkien koncept vědomého odložení nedůvěry odmítl a popsal alternativu „druhého světa“ vytvořeného autorem díla, do kterého čtenář ve své mysli vstupuje a jehož pravidly se musí řídit, což dával do kontrastu s odložením nedůvěry a nahlížením z „prvního (reálného) světa“ do toho fikčního. V angličtině se toto slovní spojení někdy užívá idiomaticky mimo literární či kinematografický kontext v širším významu k hodnocení něčeho jako těžko uvěřitelné.\n\n"}
{"id": "1569706", "url": "https://cs.wikipedia.org/wiki?curid=1569706", "title": "Savoia-Marchetti SM.93", "text": "Savoia-Marchetti SM.93\n\nSavoia-Marchetti SM.93 byl italský dvoumístný jednomotorový dolnoplošník se zatahovacím podvozkem z období druhé světové války.\n\nProjekt letounu SM.93 byl navržen společností Savoia-Marchetti v září 1943. Regia Aeronautica objednala dva prototypy za podmínky, že stroje budou celodřevěné z důvodu nedostatku duralu v Itálli a budou poháněny motorem Daimler-Benz DB 605 vyráběným v licenci jako RC-58 o výkonu 919 kW. Konstruktér Alessandro Marchetti navrhl polohu pilota v kokpitu vleže, což mu mělo značně usnadnit vybírání střemhlavého letu při vysoké rychlosti a lépe snášet velké přetížení. Práce na prototypech se značně protahovaly a italská kapitulace je na čas dokonce zastavila. Německé okupační orgány však nařídily jejich pokračování. Dne 30. ledna 1944 pilot Rosei s letounem roloval na letišti Vergiate ve Varese, testoval neobvyklé ovládání a navykal si na omezený pohyb končetin a hlavy. Následující den s SM.93 provedl první let.\n\nPo zalétání následovaly krátké lety a úpravy letounu, protože pilot vznášel četné námitky proti uspořádání ovladacích prvků a snažil se zlepšit svou polohu v kabině. Do konce března prototyp uskutečnil 16 vzletů a nalétal 6 hodin a 40 minut. V dubnu 1944 německá dohlédací komise zastavila letové zkoušky a dále o letoun neprojevila zájem. K pokusům o střemhlavé bombardování s pumou pod trupovým výklopným závěsníkem, nebo menšími pumami pod křídlem tak nakonec vůbec nedošlo. Druhý rozestavěný prototyp nebyl dokončen.\n\nSM.93 byl koncipován jako samonosný dolnoplošník celodřevěné konstrukce, pouze přední a střední část trupu měly trubkovou kostru potaženou duralovými plechy. Zadní část trupu tvořila dřevěná skořepina. Motor roztáčel třílistou stavitelnou vrtuli, chladiče byly dva pod křídlem. Zatahovací podvozek měl velmi široký rozchod kol. Hlavňovou výzbroj tvořil jeden kanón Mauser MG 151 ráže 20 mm v ose vrtule se zásobou 150 nábojů, dva nesychronizované kulomety Breda-SAFAT ráže 12,7 mm v křídle a jeden totožný pohyblivý kulomet ovládal pozorovatel/střelec. Pumový náklad mohl dosáhnout 820 kg. Pilot ležel na lehátku nad motorem s podepřenou částí trupu od pasu nahoru s podpěrkou hlavy, nohama se opíral do pedálů řízení. Střelec seděl za pilotem zády ke směru letu. \n\nÚdaje dle\n\n"}
{"id": "1569707", "url": "https://cs.wikipedia.org/wiki?curid=1569707", "title": "Peter John Ratcliffe", "text": "Peter John Ratcliffe\n\nPeter John Ratcliffe (* 14. května 1954 Morecambe) je anglický nefrolog. V roce 2019 obdržel Nobelovu cenu za fyziologii nebo lékařství, a to za „objevy způsobu, jak buňky vnímají a přizpůsobují se dostupnosti kyslíku“, konkrétně za svůj výzkum hypoxie, tedy stavu, kdy organismus dostává méně kyslíku, než je zvyklý.\n\nLékařství vystudoval na Cambridgeské univerzitě a na Queen Mary University of London. Poté vědecky působil na Jesus College na Oxfordu. V letech 2004–2016 byl na Oxfordu profesorem. Od roku 2016 působí ve Francis Crick Institute v Londýně.\n"}
{"id": "1569708", "url": "https://cs.wikipedia.org/wiki?curid=1569708", "title": "Stahlhelm", "text": "Stahlhelm\n\nStahlhelm je německý název pro „ocelovou helmu“. Císařská německá armáda začala během první světové války v roce 1916 nahrazovat koženou Pickelhaube (špičatou bojovou helmu) Stahlhelmem. Díky svému typickému tvaru byla okamžitě rozpoznatelná a stala se běžným prvkem vojenské propagandy na obou stranách, stejně jako Pickelhaube před ním. Jeho jméno také používal Stahlhelm, polovojenská nacionalistická organizace založená na konci roku 1918. Po válce německý Bundeswehr nadále nazýval svou standardní helmu Stahlhelm, ale design byl založen na americké helmě M1. Bundesgrenzschutz však nadále používal původní německý design, dokud některá z vojsk nepřevedla na novou helmu M92 Aramid.\n\nNa začátku první světové války neměl žádný voják jinou ochranu hlavy než látkové a kožené pokrývky, která byly navrženy nanejvýš pro ochranu před šavlemi. Když začala zákopová válka, počet obětí na všech stranách utrpěných těžkými ranami na hlavě (častěji způsobenými střepinami než střelbou ze zbraně) dramaticky vzrostl, protože hlava byla zpravidla nejexponovanější částí těla, když byla v zákopu . Francouzi jako první viděli potřebu větší ochrany hlavy - na konci roku 1915 začali svým vojskům vydávat tzv. Adrianské přilby. Britská vojska následovala helmou Brodie (jejíž verze později nosily i americké síly) a Němci Stahlhelm. Jelikož se německá armáda chovala váhavě při vývoji účinné ochrany hlavy, některé jednotky vyvinuly v roce 1915 provizorní přilby. V Galatské vojenské jednotce bylo ve skalnaté oblasti Vosges zaznamenáno více zranění hlavy způsobených odlomky kamene než tomu bylo u vojsk v jiných sektorech fronty. Armáda vyvinula helmu, která se skládala z koženého vnitřku z pancéřového plátu (tloušťka 6 mm). Deska chránila nejen čelo, ale také oči a nos.\n\nNávrh stahlhelmu provedl Dr. Friedrich Schwerd z Technického institutu v Hannoveru. Začátkem roku 1915 provedl Schwerd studii zranění hlavy, které utrpěli vojáci během zákopové války, a krátce nato vydal doporučení pro vývoj ocelové přilby, poté byl převelen do Berlína. Schwerd se poté ujal úkolu navrhnout vhodnou helmu založenou už na historických z 15. století, která by poskytovala dobrou ochranu hlavy a krku. Po zdlouhavých vývojových pracích, které zahrnovaly testování německých a spojeneckých pokrývek hlavy, byly první Stahlhelmy vyzkoušeny v listopadu 1915 na testovací půdě Kummersdorf a poté vyzkoušeny v boji 1. útočným praporem. Bylo objednáno třicet tisíc kusů, ale jako standardní helma nebyla schválena až do nového roku 1916, proto se nejčastěji označuje jako „model 1916“. V únoru 1916 byly přiděleny vojskům ve Verdunu, kde následně dramaticky poklesl výskyt vážných zranění hlavy. První německá vojska, která tuto helmu použila, byla Sturm-Bataillon Nr. 5 (Rohr), kterému velel kapitán Willy Rohr. Na rozdíl od Hadfieldovy oceli používané v britské Brodie přilbě, Němci používali tvrdší martenzitickou křemíkovou / niklovou ocel. V důsledku toho, a také díky formě helmy, musel být Stahlhelm vytvořen ve vyhřívaných formách za vyšší jednotkovou cenu než britská helma, která mohla být vytvořena jako jeden kus.\n\nRůzné varianty Stahlhelmu jsou pojmenovány pro rocích jejich zavedení. Například Modell 1942, který byl představen v roce 1942, se běžně označuje jako M1942 nebo jednoduše M42. Odkazuje se na ně tedy jejich názvy M19XX.\n\nStahlhelm byl zaveden během Verdunské kampaně na začátku roku 1916.\n\nM1916 měla v bocích ventilační výstupky, které byly původně zamýšleny jako možnost připevnění přídavných plátů chránících obličej, použití se tyto dočkaly pouze u odstřelovačů, jelikož pro ostatní jednotky byly příliš těžké, tudíž nepraktické na používání.\n\nHelmy byly vyráběny v různých velikostech od 60 do 68, jsou však i hlášení o helmách velikosti 70. Hmotnost přilby se pohybovala od 0,98 kg do 1,4 kg v závislosti na velikosti skořepiny. Vnitřní část sestávala z okruží se třemi segmentovými koženými kapsami, z nichž každá obsahovala polstrovací materiály, a kožené nebo látkové šňůry, která mohla být upravena tak, aby byly helmy pohodlné na nošení. Jednodílný kožený podbradník byl připevněn ke skořepině pomocí řemínků M1891, stejného druhu jako u helmy Pickelhaube.\n\nDesign M1916 poskytoval vynikající ochranu: poručík Walter Schulze z 8. pěšího pluku 76.roty popsal první akci s novými helmami v bitvě na Somme takto:\n\"... najednou, s velkým řinčivým buchnutím, jsem byl zasažen do hlavy a odhozen na podlahu zákopu ... šrapnel zasáhla helmu obrovskou silou, a místo toho, aby jí rozrazila se helma jen prohnula . Kdybych, jako ještě obyčejně před pár dny, pořád měl tu čepici, pak by pluk měl o jednoho muže méně...\"\nPřilba však nebyla bez vad. Ventilační otvory často během zimy vpouštěly studený vzduch, což vyžadovalo, aby voják zacpal větrací otvory blátem nebo látkou. Velká, rozšířená obruč měla tendenci ztěžovat vojákům slyšení, deformovat okolní zvuky a vytvářet ozvěnu, když nositel hovořil. Helmy byly normálně dodávány v šedé barvě (Feldgrau), a proto, aby helmy neodrážely paprsky si vojáci museli sami své helmy různě barvit. Látkové potahy v bílé a šedé barvě se objevily na konci roku 1916 a začátkem roku 1917. Maskovací barva byla oficiálně zavedena až v červenci 1918, kdy německý armádní řád II, č. 91 366, podepsaný generálem Erichem Ludendorffem dne 7. července 1918, nastínil oficiální standardy pro maskování přilby. Řád stanovil, že přilby by měly být malovány v několika barvách, oddělených černou čarou širokou jako prst. Barvy měly být odpovídající ročnímu období.\n\nPo ověření účinnosti helem M1916 během kampaní v roce 1916 byla následně provedena dodatečná zlepšení. Verze M1917 měla vylepšené vnitřní vložky, ale byla jinak identická s původním designem.\n\nModel 1918 byl celý přepracován. Byl představen nový dvoudílný podbradník, který byl připevněn přímo na vnitřek helmy, nikoli na skořepinu. Některé helmy měly výřezy v okraji po stranách helmy. Je nesprávně udáváno, že tyto výřezy byly určeny k používání sluchátek při nošení přilby. Tyto výřezy byly ve skutečnosti ke zlepšení slyšitelnosti a ke snížení ozvěny vytvořené velkou, rozšířenou obručí.\n\nStahlhelm M1918 lze snadno odlišit od modelu M1916, protože M1918 postrádá nýt na spodní straně přilby.\n\nV roce 1932 armádní vrchní velení nařídilo testování nové prototypové helmy určené k nahrazení starších modelů. Byly vyrobeny výhradně z kompozitního plastu zvaného „Vulkanfiber“. Helma Vulkanfiber z roku 1933 si zachovala základní podobu předchozích přileb, ale byla mnohem lehčí. Po příznivých zkouškách na počátku roku 1933 byla zavedena do omezené výroby a byla v malém množství vydávána pěchotním, dělostřeleckým a komunikačním jednotkám. Byly odstraněny z oběhu po zavedení helmy M1935 a většina zbývajících skladových zásob byla znovu vydána civilním organizacím, jako jsou hasiči a policejní síly. Některé byly také ponechány pro přehlídkové použití vyššími důstojníky.\n\nV roce 1934 začal vývoj vylepšené Stahlhelm, jejíž design vycházel z modelů z první světové války. Společnost Eisenhüttenwerke z Thale provedla návrh prototypu a testování.\n\nNová helma byla lisována z plechů z molybdenové oceli v několika stupních. Velké vyčnívající výstupky pro zastaralé ochranné obličejové pláty byly odstraněny. Ventilační otvory byly sice zachovány, ale byly zasazeny do menších dutých nýtů lisovaných do skořepiny helmy. Okraje skořepiny byly přehnuty a vytvořily hladkou hranu podél helmy. Nakonec bylo vyprojektováno i zcela nové kožené zavěšení nebo vložka, která výrazně zlepšila bezpečnost, nastavitelnost a pohodlí přilby pro každého nositele. Díky těmto vylepšením byla nová helma M1935 lehčí, kompaktnější a pohodlnější na nošení než předchozí návrhy.\n\nNejvyšší velení armády (OKW) oficiálně novou helmu přijalo 25. června 1935 a mělo nahradit všechny ostatní přilby v oběhu.\nV roce 1940 byla konstrukce helem M1935 upravena tak, aby se zjednodušila její konstrukce, výrobní proces nyní zahrnoval více automatizovaných metod lisování. Hlavní změnou bylo lisování ventilačních otvorů přímo na skořepinu. V jiných ohledech byla helma M1940 totožná s M1935. Němci stále odkazovali na M1940 jako M1935, zatímco označení M1940 jim bylo dáno sběrateli.\n\nModel M1942 byl výsledkem válečné situace. Přímo Adolfem Hitlerem byla požadována stejná ochrana, avšak s nižššími výrobními náklady. Válcovaná hrana na skořepině byla odstraněna a vytvořila nedokončenou hranu podél okraje. Odstranění válcované hrany urychlilo výrobní proces a snížilo množství kovu použitého v každé helmě. Barvy byly typicky matně šedo-zelené (Heer) nebo šedo-modré (Luftwaffe) a od roku 1943 se také nenanášely obtisky, aby se urychlila výroba a snížila viditelnost přilby.\n\nPoté, co byly skořepiny helem natřeny, které se lišily podle organizace, malé štítky s identifikací nebo odznaky se obvykle připevnily na jednu nebo obě strany přilby. Téměř každá vojenská, námořní a politická organizace měla svůj vlastní charakteristický znak, který byl použit jako obtisky na stranách přileb. Pravá strana raných přileb M35 nesla tříbarevný štít černých, bílých a červených pruhů, tradiční národní barvy německé říše před první světovou válkou (srov. Černá, červená a zlatá dnešní Spolkové republiky Německo). Levá strana skořepiny často obdržela odtisky obtisků označující větev ozbrojených sil nebo Wehrmachtu nebo organizaci nacistické strany. Jiné vojenské, politické a civilní nebo obranné organizace používaly podobné štítkové insignie k rozlišení jejich přileb. Taková viditelná identifikační znamení byla postupně odstraňována, aby se snížila viditelnost nositele v boji.\n"}
{"id": "1569712", "url": "https://cs.wikipedia.org/wiki?curid=1569712", "title": "Odvrácená strana konce", "text": "Odvrácená strana konce\n\nOdvrácená strana konce (v originále The Wrong Side Of Goodbye) je dvacátý devátý román amerického spisovatele Michaela Connellyho a zároveň devatenáctý román ze série knih s Hieronymem „Harrym“ Boschem v hlavní roli. Kniha byla vydána v roce 2016.\n\nV tomto románu se Harry Bosch ocitá částečně ve výslužbě a pracuje na dvou různých případech. Jako soukromého detektiva si jej najme postarší miliardář Whitney Vance, který se nikdy neoženil. Vance požádá Bosche, aby vypátral jeho dávnou přítelkyni, a zjistil jestli nemá dědice, kterému by mohl odkázat své bohatství. Současně se Bosch jako dobrovolný člen policejního sboru města San Fernando podílí na pátraní po sériovém pachateli znásilnění.\n\nHarry se vrhne do pátrání a zjistí, že Vance opravdu má syna jménem Dominick Santanello, jehož matkou je Vibiana Duarteová, která byla Vanceovou milenkou v padesátých letech. Santanello však zemřel ve Vietnamu a Bosch se musí pustit do hlubšího pátrání. Při něm zjistí, že Dominick měl s jistou ženou latinského původu dceru, která se jmenuje Vibiana Veracruzová po své babičce. Vibiana Veracruzová ještě žije a živí se jako umělkyně a sochařka. Bosch také obdrží poštou poslední vůli sepsanou Vancem. Brzy však zjistí, že tato vůle byla upravena Vanceovou osobní asistentkou Idou Forsytheovou tak, aby i ona zdědila část peněz. Nakonec Wihitneyho Vance zabije, když ji požádá, aby mu jeho poslední vůli přinesla, což by vedlo k odhalení jejího podvodu. Bosch si brzy domyslí, že Ida poslední vůli zfalšovala a pak Vance zabila. Vibiana Veracruzová nakonec z dědictví získá blíže nespecifikovaný podíl.\n\nSoučasně Harry vyšetřuje zločiny, které spáchal sériový násilník, který si vysloužil přezdívku „Sklenář“. Bosch odhalí, že se jedná o bývalého detektiva státní policie jménem Dockweiler. Kvůi redukci stavu policejního sboru byl Dockweiler přesunut k městské policii. Dockweilerovi se podaří unést policejního náčelníka a kapitána a během záchrany jej Bosch postřelí. Bosch poté musí také vypátrat, kde se nachází jeho parťačka Bella Lourdesová, kterou Dockwailer unesl a drží ji v zajetí.\n\nV češtině vyšel román v roce 2017 v překladu Jana Netoličky.\n"}
{"id": "1569713", "url": "https://cs.wikipedia.org/wiki?curid=1569713", "title": "Náměstí Borise Němcova", "text": "Náměstí Borise Němcova\n\nNáměstí Borise Němcova (do 27. února 2020 \"náměstí Pod kaštany\") je náměstí v Bubenči na Praze 6, na kterém sídlí velvyslanectví Ruska.\n\nNáměstí se dříve jmenovalo Pod kaštany, podle zdejších stromů.\n\nOd roku 2016 existovala petice, která požadovala změnu názvu náměstí na náměstí Borise Němcova, dle stejnojmenného zastřeleného ruského liberálního opozičního politika. Autoři v petici uvedli také: „\"Je na místě, aby naše republika a její hlavní město vyjádřily Borisi Němcovi úctu a čest jeho památce. A že je na místě trvale připomínat současnému Putinovu režimu, že podporu svobody, demokracie a lidských práv ve světě – a tedy i v Rusku – myslíme stále vážně.\"\" Petice získala do roku 2020 přibližně 4500 podpisů. \n\nNa základě předložené petice byl v roce 2020 byl Radou hl. m. Prahy schválen návrh jeho přejmenování na náměstí Borise Němcova, podle zastřeleného ruského opozičního politika. Později ho odsouhlasilo i Zastupitelstvo hl. m. Prahy. Náměstí bylo přejmenováno 27. února, tedy pět let poté, co byl Němcov zastřelen. Přejmenování se účastnila také dcera Borise Němcova.\nMluvčí ruského prezidenta Dmitrij Peskov dle ruské zpravodajské agentury TASS uvedl, že Praha by vedle uctění památky Borise Němcova měla pamatovat také na sovětské vojáky, kteří padli při osvobozování Česka od fašistů.\n\nVe Washingtonu v USA se část ulice před ruskou ambasádou po Němcovi jmenuje od roku 2018. Náměstí Borise Němcova se nachází také v litevském Vilniusu či u ruské ambasády v Kyjevu.\n\n\n"}
{"id": "1569715", "url": "https://cs.wikipedia.org/wiki?curid=1569715", "title": "Antonín Sládeček", "text": "Antonín Sládeček\n\nAntonín Sládeček (18. prosince 1859 Dobrovice – 19. srpna 1934 Harrachov) byl učitel a ředitel dnešního Sládečkova vlastivědného muzea v Kladně, které nese jeho jméno.\n\n"}
{"id": "1569719", "url": "https://cs.wikipedia.org/wiki?curid=1569719", "title": "Varuzhan Akobian", "text": "Varuzhan Akobian\n\nVaruzhan Akobian (; *19. listopadu 1983 v Jerevanu, Arménie) je americký šachový velmistr, který se narodil v Arménii. Nyní žije v St. Louis. Na šachových olympiádách v letech 2006 a 2008 hrál za americký tým, který získal bronzovou medaili. \n\nAkobian se jako arménský Američan v 16 letech stal mezinárodním mistrem. V roce 2001 se přestěhoval do Spojených států a jeden týden po svých 20. narozeninách v listopadu roku 2003 obdržel titul velmistra. \n\nCelkem třikrát vyhrál turnaj World Open ve Philadelphii (2002, 2004, 2007). V roce 2006 se poprvé účastnil turnaje v San Marinu s elem 2796. Na tomto turnaji skončil druhý. V roce 2007 se na Miami Open umístil na prvním až osmém místě. V témže roce se na mistrovství kontinentální Ameriky v Cali v Kolumbii umístil jako první spolu s dalšími čtyřmi hráči. To ho kvalifikovalo na mistrovství světa v šachu 2007, kde byl vyřazen již v prvním kole. Zúčastnil se také mistrovství světa v šachu 2009, kde byl ve druhém kole vyřazen Ruslanem Ponomarjovem. \n\nV roce 2007 byl Akobian uveden v dokumentárním seriálu \"True Life\" MTV v epizodě nazvané „Já jsem Genius“. \n\nV květnu 2014 byl pátým nejlépe hodnoceným hráčem v USA s ratingem FIDE 2643. \n\n"}
{"id": "1569724", "url": "https://cs.wikipedia.org/wiki?curid=1569724", "title": "Dubai Tennis Championships 2020", "text": "Dubai Tennis Championships 2020\n\nDubai Tennis Championships 2020, oficiálně Dubai Duty Free Tennis Championships 2020, je společný tenisový turnaj mužského okruhu ATP Tour a ženského okruhu WTA Tour, hraný v areálu Aviation Club Tennis Centre na otevřených dvorcích s tvrdým povrchem. Dějištěm turnaje se stala Dubaj, metropole Spojených arabských emirátů. Jedná se o 28. ročník mužského a jubilejní 20. ročník ženského turnaje.\n\nŽenská část se konala mezi 17. a 22. únorem 2020 a řadila se do kategorie WTA Premier. Její celková dotace činila 2 908 770 milionů amerických dolarů. Po zrušení budapešťského Hungarian Ladies Open, v kalendáři WTA plánovaného na stejný týden, byl počet singlistek navýšen na třicet a počet kvalifikantek na čtyřicet osm hráček. Muži soutěží ve dnech 24. až 29. února 2020 v rámci kategorie ATP Tour 500. Dotace pro tuto polovinu dosáhla částky 2 950 420 amerických dolarů. \nNejvýše nasazenými v singlových soutěžích se stali srbská světová jednička Novak Djoković z Japonska a mezi ženami druhá hráčka klasifikace Simona Halepová z Rumunska. Jako poslední přímí účastnici do dvouher nastoupili 31. žena žebříčku Češka Barbora Strýcová a mezi muži 74. tenista pořadí Philipp Kohlschreiber z Německa. K profesionálnímu tenisu se vrátila bývalá světová jednička Kim Clijstersová, která odehrála první turnaj od letního US Open 2012.\n\nJubilejní dvacátý singlový titul na okruhu WTA Tour vybojovala 28letá Simona Halepová. Deblovou trofej obhájil nejvýše nasazený tchajwansko-český pár Sie Su-wej a Barbora Strýcová, jehož členky získaly sedmou společnou a po Brisbane International 2020 druhou sezónní trofej.\n\nNásledující hráči obdrželi divokou kartu do hlavní soutěže:\n\nNásledující hráč nastoupil do hlavní soutěže pod žebříčkovou ochranou:\n\nNásledující hráči postoupili z kvalifikace:\n\n\nNásledující dvojice obdržely divokou kartu do hlavní soutěže:\n\nNásledující pár postoupil z kvalifikace:\n\nNásledující hráčky obdržely divokou kartu do hlavní soutěže:\n\nNásledující hráčka obdržela zvláštní výjimku:\n\nNásledující hráčky postoupily z kvalifikace:\n\nNásledující hráčka postoupila z kvalifikace jako tzv. šťastná poražená:\n\n\nNásledující páry obdržely divokou kartu do hlavní soutěže:\n\n\n"}
{"id": "1569725", "url": "https://cs.wikipedia.org/wiki?curid=1569725", "title": "Škoda 18T", "text": "Škoda 18T\n\nŠkoda 18T (obchodní název ForCity Classic Eskişehir) je tramvaj vyráběná společností Škoda Transportation pro turecké město Eskišehir a jeho tramvajovou síť.\n\nJedná se o jednosměrnou pětičlánkovou nízkopodlažní tramvaj určenou pro úzký rozchod koleje 1000 mm. Pro její konstrukci byly využity prvky z dodávek bateriových tramvají Škoda 28T do Konyi a úzkorozchodných typů 29T a 30T do Bratislavy. Vozová skříň je usazena na třech dvounápravových neotočných podvozcích s celkem čtyřmi trakčními motory o výkonu 100 kW. Tramvaj je také vybavena trakčními bateriemi, které umožňují jízdu v úsecích bez trolejového vedení s maximálním dojezdem 5 km. Nástupní hrana se nachází ve výši 330 mm nad temenem kolejnice. Vozidlo je plně klimatizováno. Design vozu vytvořilo studio Aufeer Design, upraven byl podle tramvají Bombardier Flexity Outlook, v Eskišehiru již provozovaných.\n\nŠkoda Transportation zvítězila v létě 2016 v soutěži na dodávku 14 nízkopodlažních tramvají s bateriovým pohonem. Hodnota zakázky činila přes 26 miliónu eur a vozidla měla být dodána do 19 měsíců od podpisu smlouvy. První vůz byl do Eskišehiru dodán v březnu 2018, kde následně podstoupil zkušební jízdy. Výrobce nový typ testoval i na úzkorozchodné bratislavské tramvajové síti. Zbylé vozy byly do Turecka dodány během roku 2018. Dopravci byly předány v létě toho roku a poté byly zařazeny do běžného provozu.\n\nV roce 2018 bylo vyrobeno celkem 14 vozů.\n\n"}
{"id": "1569729", "url": "https://cs.wikipedia.org/wiki?curid=1569729", "title": "Vinohradský symfonický orchestr", "text": "Vinohradský symfonický orchestr\n\nVinohradský symfonický orchestr (ViSyO) je amatérské hudební těleso působící od roku 2009 v Praze. Svůj název odvozuje od čtvrti, ve které zkouší a pořádá koncerty. Orchestr je stálým hostem koncertů v Klecanech a nepravidelně vystupuje i na jiných místech v České republice. V roce 2013 svým koncertem zahajoval devátý ročník Hudebního festivalu Znojmo. Členy se nejčastěji stávají hráči, kteří působili ve studentských orchestrech a chtějí v této zájmové činnosti pokračovat, nebo absolventi konzervatoří, kteří se hudbě nevěnují profesionálně. Do roku 2019 působilo ve Vinohradském symfonickém orchestru víc než 80 amatérských hráčů. Těžiště repertoáru představují skladby klasicistních a romantických autorů, ale provozovaná díla nejsou omezena jen na tato období. \n\n"}
{"id": "1569753", "url": "https://cs.wikipedia.org/wiki?curid=1569753", "title": "White Zombie", "text": "White Zombie\n\nWhite Zombie byla americká heavy metalová skupina, která vznikla v roce 1985. White Zombie byla původně noise rocková kapela a byla známá pro svůj pozdější zvuk orientovaný na heavy metal. Mezi jejich nejznámější skladby patří „Thunder Kiss '65“, „Black Sunshine“ a „More Human than Human“. Skupina se oficiálně rozpustila v roce 1998. V roce 2000 byli White Zombie zařazeni do 100 největších umělců hard rocku dle VH1, v žebříčku jako č. 56.\n\nWhite Zombie založili Rob Zombie (během svého studia na Parsons School of Design) a Sean Yseult, která v té době byla Zombieho přítelkyní. Hrála na klávesy v kapele LIFE s Ivanem Prumeem, ale kapela se brzy rozpadla. Ena Kostabi vlastnil nahrávací studio, které pronajímal různým skupinám. Když se setkal s Yseult, zeptala se, jestli by ji mohl naučit hrát na basu. Poté najali Petera Landaua, aby hrál na bicí a začali psát a nahrávat písničky. První deska White Zombie, Gods on Voodoo Moon, bylo EP a bylo nahráno 18. října 1985. Bylo vydáno pod vlastní značkou kapely Silent Explosion, podle níž nahráli většinu své rané práce. Bylo vytištěno pouze 300 kopií, z nichž pouze 100 bylo prodáno; členové kapely si stále drží majetek zbývajících 200.\n\nV roce 1987 skupina vydala své třetí EP, Psycho-Head Blowout. Později vydali téhož roku plnohodnotné album - Soul-Crusher.\n\nV roce 1988 skupina podepsala smlouvu s Caroline Records. Po dokončení prvního amerického turné v červnu 1988 byl Tom Guay požádán o odchod z kapely. Nahrazen byl Johnem Riccim v červenci 1988. Jejich druhé album, Make Them Die Slowly, bylo vydáno v únoru 1989. Album bylo pro White Zombie hudební posun. Zatímco jejich předchozí deska byla přísně punková-ovlivňoval hluk rock, tato deska už má metalovější zvuk..\n\nRicci trpěl na syndrom karpálního tunelu a vážně ovlivnil jeho schopnost hrát na kytaru, což ho přinutilo opustit kapelu, když byla dokončena funkce Make Them Die Slowly. Jay \"J\" Yuenger ho nahradil před vydáním alba, což ovlivnilo jejich budoucí zvuk. Jedním z nejzřetelnějších příkladů tohoto směru je rozdíl mezi písněmi „Disaster Blaster“ na Make Them Die Slowly a přepracovanou verzí „Disaster Blaster II“, na EP God of Thunder.\n\nSkupina pak hledala nový label a našla - RCA Records. Zombie se však rozhodl nakonec vše změnit a uzavřít smlouvu s Geffen Records. Michael Alago, zástupce Geffenu, se začal zajímat o God of Thunder a sledoval jednu ze show v Pyramid Clubu. Kapela vytvořila demo za pomoci J. G. Thirlwella a podepsali u Geffenu. \n\n17. března 1992, White Zombie vydali La Sexorcisto: Devil Music Volume One, album, které je uvedlo do hlavního hudebního proudu. White Zombie začali dva a půl roku trvající turné pro album krátce po jeho vydání, během kterého skupina získala velkou popularitu. Během turné Ivan de Prume opustil kapelu, aby se věnoval úspěšné kariéře producenta / inženýra, bubeníka / perkusionisty a otevřel své vlastní studio Burningsound. Na jeho místo přichází Phil Buerstatte. Hudební video k písni “Thunder Kiss '65” šlo do MTV v roce 1993. Televizní pořad Beavis a Butt-head začali vysílat jejich klipy, čímž se zvýšila popularita skupiny (čemuž také pomáhal Dimebag Darrell ze skupiny Pantera který v letech 1993-1994 na sobě během koncertů nosil triko White Zombie). Do konce roku 1993 bylo album certifikováno zlatem RIAA. Než turné skončilo v prosinci 1994, Zombie a Yseult se rozešli a La Sexorcisto se stalo platinovým albem. Kvůli uměleckým sporům byl Buerstatte vyhozen a John Tempesta (který předtím hrál s Exodus či Testament) jej vystřídal, a nahrál další album White Zombie. V roce 1995, Astro Creep: 2000 bylo vydáno, obsahující hit “More Human Than Human”. V roce 1996 vyšlo album remixů pod názvem Supersexy Swingin 'Sounds. Poté, co natočila poslední píseň pro Beavis a Butt-head Do America z roku 1996, nazvaný „Ratfinks, Suicide Tanks and Cannibal Girls“ se v září roku 1998 rozpadli. Zombie přestal komunikovat se zbytkem a za pomoci Tempesty se vydalo na sólovou dráhu a vydal téhož roku desku .\n\nPo rozpadu White Zombie se Sean Yseult připojila k surf-rockové kapele The Famous Monsters a na basu pro hororem založenou kapelu, totéž činila krátce v kapele The Cramps a odstěhovala se do New Orleans.\n\nTempesta pokračoval ve svém hudebním vztahu se Zombie a bubnoval mu na jeho prvních dvou sólových albech Hellbilly Deluxe a The Sinister Urge. Později si odtrhl od Zombieho, hrál znovu s Testament a od roku 2006 hraje na bicí ve skupině The Cult.\n\nJ. produkoval nahrávky pro Fu Manchu.\n\nV červenci 2006 se původní členové Tom Five a de Prume znovu sešli, aby vystoupili s de Prumeovou kapelou, Healer, na Středním východě a na několik koncertů v jižní Kalifornii pro The Vans Warped Tour. De Prume pokračuje v psaní a nahrávání hudby s Healer, stejně jako nahrávání, produkce a engineering pro speciální projekty ve svém ateliéru Burningsound. V roce 2009 de Prume začala hostit týdenní rozhlasovou show „Metalopolis“. Mezi jeho hosty ve studiu patřili Rob Halford, Dave Mustaine, Max Cavalera, Vinnie Paul a Tom Araya.\n\nV prosinci 2010 vydala Yseult autobigrafii \"I'm in the Band\", zaměřenou zejména na White Zombie.\n\nOd rozpadu skupiny Rob Zombie neprojevil žádný zájem o reunion. Zombie v roce 2011 též prohlásil že kapela odešla na vrcholu. Zombie také prohlásil dříve v roku 2011, že se znovu nevrátí White Zombie a není a nebyl v kontaktu s žádným členem „s výjimkou Johna Tempesty po dobu 15 let.“ \n\nV květnu 2013 zemřel bývalý bubeník Phil Buerstatte. \n\nZombie od roku 2016 ve svém playlistu znovu hraje písně právě od White Zombie.\n\n25. června 2019 časopis The New York Times uvedl White Zombie mezi stovkami umělců, jejichž materiál byl údajně zničen v roce 2008 při požáru studia Universal.\n\n\n"}
{"id": "1569760", "url": "https://cs.wikipedia.org/wiki?curid=1569760", "title": "Patrick Hager", "text": "Patrick Hager\n\nPatrick Hager (* 8. září 1988, Stuttgart) je německý hokejový útočník.\n\nS hokejem začínal v mládežnických týmech Starbulls Rosenheim, v sezóně 2005/2006 si v klubu zahrál i třetí německou ligu v dospělé kategorii. V roce 2006 podepsal smlouvu s Krefeld Pinguine hrající německou nejvyšší ligu. Zpočátku nadále hostoval v Rosenheimu, ale od sezóny 2007/2008 nastupoval pravidelně za Krefeld v nejvyšší soutěži. Od sezóny 2012/2013 hrál za ERC Ingolstadt, se kterým v další sezóně získal německý titul. V listopadu 2014 podepsal smlouvu s klubem Kölner Haie, platnou od sezóny 2015/2016. V roce 2017 přestoupil do současného klubu EHC München. V jeho dresu vyhrál v sezóně 2017/2018 svůj druhý německý titul.\n\nOd sezóny 2004/2005 nastupoval za německé mládežnické výběry. Zúčastnil se Mistrovství světa do 18 let v roce 2006, kde pomohl německému týmu k záchraně v elitní skupině. Na mistrovství světa juniorů 1. divize 2008 vybojoval s německým týmem postup do elitní skupiny.\nOd sezóny 2008/2009 pravidelně nastupuje za dospělou reprezentaci. Největšího reprezentačního úspěchu dosáhl na ZOH 2018 v Pchjongčchangu, kde Němci vybojovali stříbrné medaile a Patrick Hager vstřelil vítězný gól v semifinálovém zápase proti Kanadě.\n\n"}
{"id": "1569766", "url": "https://cs.wikipedia.org/wiki?curid=1569766", "title": "Wakabunga", "text": "Wakabunga\n\nWakabunga je vymřelý jazyk, kterým mluvilo austrálský (aboridžinský) národ Wakabungů. Jazykem se mluvilo v Austrálii, konkrétně v severozápadním Queenslandu, na jižním pobřeží Carpentarského zálivu.\n\nO jazyce není téměř není známo, není tedy zařazen do žádné jazykové rodiny, jedná se o neklasifikovaný jazyk. Existuje teorie, že byl součástí mayabických jazyků, což je součást pama-nyunganské jazykové rodiny.\n"}
{"id": "1569773", "url": "https://cs.wikipedia.org/wiki?curid=1569773", "title": "Filip Kraucher", "text": "Filip Kraucher\n\nFilip Kraucher alias Fiola je spoluzakladatel a hlavní tvář herního pořadu Indian na kterém pracuje mimochodem již od roku 2009. \n\nJiž v roce 2002 založil vývojářské studio FiolaSoft Studio.\n"}
{"id": "1569777", "url": "https://cs.wikipedia.org/wiki?curid=1569777", "title": "Dolanský most", "text": "Dolanský most\n\nDolanský most se nachází u obce Dolany v okrese Plzeň-sever. Překonává řeku Berounku. Je součástí silnice č. II/180.\n\nMost se nachází v blízkosti jezu u Dolanského mlýna, na říčním kilometru 125 řeky Berounky. Dlouhý je 230 m, slouží pro silniční dopravu. Má na každé straně jeden jízdní pruh, chodníky jsou na obou stranách. V blízkosti mostu se nachází veřejné tábořiště (kemp).\n\nBetonový most s dvěma oblouky byl vybudován v polovině 20. let 20. století a dokončen v roce 1928. Jeho technický stav se ukázal v druhé dekádě 21. století na neuspokojivý, proto byl pro osobní dopravu uzavřen a kompletně přebudován. Při rekonstrukci, která byla uskutečněna nákladem 45 milionů českých korun, zůstaly pouze oblouky mostu a pilíře, zbytek stavby byl zcela nahrazen. Vozovka byla rozšířena z původních 5,4 na nových 7 m šířky.\n"}
{"id": "1569778", "url": "https://cs.wikipedia.org/wiki?curid=1569778", "title": "Fenriz", "text": "Fenriz\n\nGylve Fenris Nagell (narozený Leif Nagell; * 28. listopadu 1971), lépe známý jako Fenriz, je norský hudebník a politik, který je známý jako polovina metalového dua Darkthrone, vedle Nocturno Culta. Ačkoli je primárně bubeník, také hrál na basu, kytaru a zpěv pro Darkthrone a jiné metalové skupiny. Fenriz je známý pro jeho encyklopedické znalosti mnoha různých forem hudby (zejména metal), jeho dychtivou podporu dalších undergroundových kapel a jeho nezájem o mainstreamový hudební proud obecně. Fenriz má za sebou několik samostatných projektů, včetně blackmetalového projektu Isengard, tmavého ambientního projektu Neptun Towers a doom metal projektu Valhall.\n\n"}
{"id": "1569779", "url": "https://cs.wikipedia.org/wiki?curid=1569779", "title": "Stanislav Ille", "text": "Stanislav Ille\n\nStanislav Ille (* 1. ledna 1927 Skočova Lhota – 29. října 2015) byl český akademický malíř a výtvarný pedagog.\n\nNarodil se 1. ledna 1927 ve Skočově Lhotě u Velkých Opatovic. Navštěvoval reálné gymnázium v Boskovicích, kde v roce 1946 odmaturoval. V létech 1946–1950 studoval výtvarnou výchovu, modelování a deskriptivní geometrii (E. Milén, F. Doubrava, B. S. Urban, V. Makovský). Po dokončení vysokoškolských studií vyučoval až do roku 1956 na okrese Rýmařov. Potom se stal odborným asistentem na katedře výtvarné výchovy na Fakultě architektury VUT v Brně. V roce 1980 se tam habilitoval jako docent. V roce 1992 odešel do důchodu. V současné době se věnoval výhradně malbě, ale dříve to byla i grafika a umělecká výzdoba architektonických objektů (v různých technikách).\n\n\n\nOd roku 1990 se účastnil osmi výstav se sdružením Sursum corda – Brno, Praha, Třebíč, Střelice, Předklášteří u Tišnova, Adamov, Nové Město na Moravě, Chropyně. V roce 1999 byla jeho tvorba zastoupena v Bezirksmuseum Margareten ve Vídni.\n\n\nZastoupení: Galerie města Brna (\"grafika\"). Soukromé sbírky v ČR, Slovensku, Španělsku, Švýcarsku, Německu a zejména v Rakousku.\n\n„Lidský život chápu jako tajemství odvíjející se v tenké vrstvičce vesmírného bytí (proto asi ta plošnost a popření prostorovosti v mých obrazech). Všechno, co je mimo hmotnou trojrozměrovost, přesahuje možnosti přímého lidského poznání. To tušené, co nás povznáší, se snažím prožívat a sdělit při malování. Obraz je cosi jako meditace, neteatrální uchvácení transcendentnem nad předmětnou tématikou prostých věcí. Jde o to dostat se nad zjednodušující, rozporuplné vidění všedního dne. V obraze usiluji o souhru tvarů, o smíření barev (někdy i celého spektra), o dosažení rovnováhy, nastolení řádu. Neboť právě řád je to, k čemu má lidský život směřovat. V umění stejně jako v životě musí jít o totéž. Završením má být pokoj a radost – ne ovšem vytvářením líbivých malovánek. Opravdový pokoj se dostavuje až po překonání zmatku, po vyřešení střetů. Napětí nutně musí být ve výtvarném díle tak, jako je v poctivě pojatém životě, který neutíká od problémů. Mělo by však ústit do harmonie. Hlásím se ke svému venkovanství. Rukodělnou nedokonalost, patřící k projevům tepoucího srdce, chápu spíš jako klad.“\n"}
{"id": "1569781", "url": "https://cs.wikipedia.org/wiki?curid=1569781", "title": "Kapolcs", "text": "Kapolcs\n\nKapolcs [kapolč] je obec v Maďarsku v župě Veszprém, spadající pod okres Tapolca. Nachází se asi 14 km severovýchodně od Tapolcy a asi 29 km jihozápadně od Veszprému. V roce 2015 zde žilo 374 obyvatel. Dle údajů z roku 2011 tvoří 96,3 % obyvatelstva Maďaři, 8,4 % Romové a 0,3 % Poláci, přičemž 3,5 % obyvatel se ke své národnosti nevyjádřilo.\n"}
{"id": "1569787", "url": "https://cs.wikipedia.org/wiki?curid=1569787", "title": "Kővágóörs", "text": "Kővágóörs\n\nKővágóörs [kévágóerš] je obec v Maďarsku v župě Veszprém, spadající pod okres Tapolca. Nachází se asi 13 km jihovýchodně od Tapolcy a asi 41 km jihozápadně od Veszprému. V roce 2015 zde žilo 783 obyvatel. Dle údajů z roku 2011 tvoří 77,3 % obyvatelstva Maďaři, 2,4 % Romové a 2,1 % Němci, přičemž 22,4 % obyvatel se ke své národnosti nevyjádřilo.\n\nKromě hlavní části zahrnuje obec i osadu \"Pálköve\", ležící u pobřeží Balatonu. V této osadě v roce 2001 žilo 64 obyvatel.\n"}
{"id": "1569790", "url": "https://cs.wikipedia.org/wiki?curid=1569790", "title": "Zpověď dítěte svého věku", "text": "Zpověď dítěte svého věku\n\nZpověď dítěte svého věku (1836, \"Confession d'un enfant du siècle\") je dvoudílný romantický román francouzského prozaika, dramatika a básníka Alfreda de Musseta, ve kterém autor líčí stav stálé citové prázdnoty, jež se stala životním pocitem celé jedné mladé generace uprostřed měšťácké společnosti po pádu Napoleona. Román je silně autobiografický, protože se do něho promítla autorova nešťastná láska k o deset let starší spisovatelce George Sandové.\n\nRomán je vyprávěn v první osobě. Jeho vypravěčem je mladý student Oktavius, který jako mnozí z jeho generace trpí tzv. \"„nemocí století“\" (\"„mal de siecle“\"), tj. pocitem slabosti, rozervanosti, beznaděje, ztráty idejí a duchovních jistot. Musset na začátku románu líčí původ této nemoci - rozčarování ze stavu společnosti, které následovalo po pádu francouzského císařství. S návratem starého řádu představovaného monarchií nastala doba hluboké společenské malátnosti spojená s existenciálním vakuem.\n\nVýchodisko z této situace se Okatvius snaží najít v lásce. Zjistí ale, že jej jeho milenka podvádí s přítelem. Vyzve ho na souboj, ve kterém je zraněn. Fyzicky se sice uzdraví, ale definitivně ztrácí o lidech i o společnosti jakékoliv iluze. Zapomnění hledá ve společnosti cynických přátel a ve zhýralém životě plném večírků, hýření a žen. Nic mu však nepomáhá, protože touží po lásce, ale žádnou ženu nedokáže upřímně milovat. \n\nV té době dostane zprávu, že jeho otec umírá a chce jej ještě před smrtí vidět. Odjíždí za ním z Paříže na venkov, ale otce již naživu nezastihne. Rozhodne se na venkově zůstat a doufá, že zde najde klid. Jednoho dne se zde seznámí s vdovou Brigitou Piersonovou, krásnou ženou, která je asi o osm let starší než on. Zamiluje se do ní a postupně získá i její lásku. Po určité době však začnou Oktavia přepadat pochybnosti, zda ho bude Brigita stále milovat. Žárlí na všechny muže v jejím okolí, vyvolává scény a následně se Brigitou usmiřuje. \n\nPomluvy jejich okolí dovedou oba milence k tomu, že se rozhodnou odjet do Paříže a pak do Švýcarska. V Paříži se Brigita setkává se svým známým, panem Jindřichem Smithem. Oktavius opět žárlí a ze scén, které vyvolává, Brigita onemocní. Je stále smutnější a bledší, ale odmítá říct, co ji trápí. Nakonec ji Oktavius svým chováním donutí k tomu, že hledá oporu u Jindřicha Smitha, i když Oktavia stále miluje. Oktavius si uvědomí, že milostný vztah zničil a že by Brigitě neustále jen ubližoval. Neudržitelnou situaci řeší tím, že z vlastní vůle Brigitu opouští, ponechává ji Smithovi a odjíždí z Paříže, aby se s ní již nikdy nesetkal.\n\n"}
{"id": "1569794", "url": "https://cs.wikipedia.org/wiki?curid=1569794", "title": "Hárskút", "text": "Hárskút\n\nHárskút [hárškút] () je obec v Maďarsku v župě Veszprém, spadající pod okres Veszprém. Vznikla v roce 1956 spojením dvou vesnic Hárságy a Gyertyánkút. Nachází se asi 10 km jihozápadně od Zirce a asi 12 km severozápadně od Veszprému. V roce 2015 zde žilo 660 obyvatel. Dle údajů z roku 2011 tvoří 92,4 % obyvatelstva Maďaři, 11,4 % Němci a 0,3 % Poláci, přičemž 7,4 % obyvatel se ke své národnosti nevyjádřilo. Název znamená \"lipová studna\".\n"}
{"id": "1569800", "url": "https://cs.wikipedia.org/wiki?curid=1569800", "title": "Aarfeldspitz", "text": "Aarfeldspitz\n\nAarfeldspitz (2284 m n. m.) je hora ve Wölzských Taurách na území rakouské spolkové země Štýrsko. Nachází se v hřebeni Hornfeldkamm mezi vrcholy Hornfeldspitze (2277 m) na severozápadě a Narrenspitze (2336 m) na jihovýchodě. Na severovýchodě ji další hřeben spojuje s vrcholem Hochstubofen (2385 m). Jihozápadní svahy hory klesají do doliny Katschtal, východní do závěru údolí potoka Feistritzbach a severní do doliny Winkleralpe. Pod východními svahy se nachází několik bezejmenných jezer.\n\n\n\n"}
{"id": "1569803", "url": "https://cs.wikipedia.org/wiki?curid=1569803", "title": "Miloslava Kalibová", "text": "Miloslava Kalibová\n\nMiloslava Kalibová (29. prosince 1922 Lidice – 27. prosince 2019) byla jednou z lidických žen, které přežily vypálení obce nacisty.\n\nNarodila se do manželství Jaroslava a Anny Suchánkových z Lidic, odkud matka pocházela. Otec se sem za ní přistěhoval. Na živobytí si vydělával v Praze, kde působil coby šéfkuchař v Národním domě na Smíchově. Když roku 1926 získal práci v luhačovické zotavovně Arco, přestěhovala se rodina za ním na Moravu. Zdejší práce ale byla pouze přes letní sezónu, takže začátek školního roku (září) strávila dcera Miloslava vždy v Luhačovicích, následně se celá rodina přestěhovala do Lidic, kde vydržela do konce května a dcera navštěvovala zdejší školu a na poslední měsíc dceřiny školní docházky se opět stěhovali do Luhačovic.\n\nNásledně začala navštěvovat dívčí gymnázium v Praze na Smíchově a během týdne bydlela na internátu v Dittrichově ulici. Když byla ve druhém ročníku, získal otec celoroční zaměstnání v českém sanatoriu ve slovenském Novém Smokovci. celá rodina se za ním na Slovensko přesunula, ale když v březnu 1939 vznikl Slovenský stát, který se přiklonil k nacistickému Německu, museli se vrátit zpět. Otec sice dostal nabídku vařit v Luhačovicích pro Hitlerjugend, jenže ji odmítl a byl následně ve svých 47 letech penzionován. Rodina se vrátila do Lidic a usadila se v domě, jenž jim Miloslavin dědeček postavil.\n\nKalibová na gymnáziu roku 1941 odmaturovala, ale protože byly v tu dobu zavřené vysoké školy, nemohla dále na univerzitě studovat vysněné lékařství. Od července 1941 tak pracovala v kladenské nemocenské pojišťovně. Když se 9. června 1942 vrátila z práce, šla si večer jako obvykle lehnout. Po třetí hodině ranní druhého dne (10. června) ji vzbudili němečtí vojáci a celé rodině Kalibově nařídili, ať si vezmou jídlo a oblečení na tři dny. Současně si s sebou měli vzít i cennosti, které však museli posléze odevzdat. Celou rodinu odvedli na náves, kde otce od zbytku oddělili. Miloslava se svou sestrou Jaroslavou a jejich matkou byly odvedeny do lidické školy. Odtud je brzy ráno odvezly nákladní automobily do objektu kladenského gymnázia.\n\nKdyž uplynuly tři dny, nastoupily ženy bez svých dětí do vlaku, který je odvezl do Ravensbrücku, o němž se až v cíli dozvěděli, že jsou v koncentračním táboře. Každá z příchozích nafasovala oblečení s výjimkou obuvi a dostala rovněž své evidenční číslo. Miloslavě Kalibové bylo přiděleno 11789.\n\nKaždá z žen mladší padesáti let získala v táboře práci. Kalibovou poslali do krejčovské dílny, kde – ač neměla dosud zkušenosti se šitím na stroji – byla k němu posazena a musela tak šít uniformy pro vězně. Na konci druhé světové války Němci rozhodli o vypravení vězeňkyň na pochod smrti. Třetí den pochodu ženy zjistily, že zmizela německá stráž. Jenže vůbec netušily, kde jsou. Došly proto do Neubrandenburgu, kde se nacházel shromažďovací tábor. Následně se Miloslava Kalibová i se svojí sestrou a matkou vrátily 1. června 1945 (dle jiných zdrojů až o den později) autobusy, které pro ně vypravilo město Kladno, do osvobozeného Československa. Po návratu se teprve dozvěděly o osudu lidických mužů a dětí.\n\nUbytovaly se v Kladně, v bytě po německém inženýrovi a 10. června, v den výročí, vyrazily na tryznu za vypálenou obec Lidice. Následně se přestěhovaly do Prahy, kde na Žižkově získaly byt. Miloslava Kalibová nastoupila do pražské centrály nemocenské pojišťovny soukromých zaměstnanců v Penzijním ústavu. Následně se v letech 1948 a pak ještě 1952 stala zaměstnankyní ministerstva zdravotnictví a v jeho službách zůstala po dobu třiceti let. Roku 1952 se navíc vdala a posléze se rodina rozšířila o narozeného syna a pak i dceru. Během života jí bylo několikrát nabízeno členství v Komunistické straně Československa (KSČ), ale ona vždy odmítla. Když dosáhla důchodového věku, odstěhovala se spolu se svou sestrou do Nových Lidic.\n\nBěhem života o svých prožitých válečných zkušenostech vyprávěla jak dětem, tak rovněž i mládeži či dospělým. Zároveň se tyto vzpomínky objevují v několika filmových dokumentech.\n"}
{"id": "1569806", "url": "https://cs.wikipedia.org/wiki?curid=1569806", "title": "Hotel Vojvodina", "text": "Hotel Vojvodina\n\nHotel Vojvodina (v srbské cyrilici Хотел Војводина) se nachází ve městě Novi Sad v Srbsku. Jeho jednopatrová budova stojí na náměstí svobody v samém centru města. \n\nJedná se o nejstarší hotel ve městě. Vznikl v proluce, která zůstala po bombardování města v roce 1849. Dříve zde stál tzv. Heilův pivovar. V druhé polovině 19. století se jednalo o významné místo společenských setkání v Novém Sadu. Tehdy se hotel jmenoval \"Hotel Jelisaveta\", podle tehdejší rakouské císařovny (Novi Sad byl až do roku 1918 součástí Uher a Habsburské monarchie). V přízemí se tehdy nacházela vyhlášená restaurace. Hlavní sál s názvem Slunce (srbsky \"Sunce\") sloužil až do roku 1872 často také pro potřeby místních divadelníků, než bylo ve městě vybudováno kamenné divadlo.\n\nJiž na konci uvedeného století měl hotel vlastní elektrické osvětlení. Po první světové válce byl hotel modernizován, získal nového vlastníka a byl přejmenován na počest Marie Rumunské jako Hotel Marija. Po druhé světové válce byl hotel znárodněn a od té doby také nese současný název. \n"}
{"id": "1569816", "url": "https://cs.wikipedia.org/wiki?curid=1569816", "title": "Plánovací komise pro hlavní město Prahu a okolí", "text": "Plánovací komise pro hlavní město Prahu a okolí\n\nPlánovací komise pro hlavní město Prahu a okolí (\"Planungskommission für die Hauptstadt Prag und Umgebung\") byl hlavní orgán zajišťující plánování rozvoje města působící v Praze od roku 1940. Vznikla na základě vládního nařízení č. 48/1940 Sb. a navazovala na fungování předválečné Státní regulační komise. Jejím předsedou byl jmenován z Německa povolaný prof. arch. Reinhold Niemeyer, většina členů komise byli národnostně Češi, menší, ale v hierarchii komise zásadnější část byla německá. Oproti Státní regulační komisi byla oblast působnosti této komise značně zvětšena, do její pravomoci spadalo okolí centra města do vzdálenosti cca 50 km. Značná část plánů komise zůstala nicméně pouze ve stádiu příprav projektu díky válečnému nedostatku a postupnému zákazu výstavby a obecně plánování. Především v 60. a 70. letech se nicméně na některé z plánů navázalo.\n\n\n\n\n\n\n"}
{"id": "1569818", "url": "https://cs.wikipedia.org/wiki?curid=1569818", "title": "František Pavíček", "text": "František Pavíček\n\nFrantišek Xaver Pavíček (také uváděn jako Pawitschek, 28. listopadu 1776 Kováry – 20. května 1861 Praha) byl český stavitel a architekt. \n\nNarodil se v Kovárech u Kladna, nynější součásti obce Zákolany. Nastoupil na Pražskou stavovskou inženýrskou školu, následné studium Akademie výtvarných umění nedokončil a zaměřil se pouze na architekturu a stavební činnost. \n\nPavíček byl najímán několika šlechtickými rody pro realizaci staveb, například Kolowraty, hrabětem Františkem z Hartigu, Lobkovicy či generálem Franzem Kollerem. Pracoval také v církevních službách na projektech řady kostelů a dalších staveb, mimo jiné pro pražského arcibiskupa Viléma Florentina, knížete Salm-Salm. V roce 1818 získal Pavíček ocenění za zabezpečení sálu knihovny Klementina.\n\nFrantišek Xaver Pavíček zemřel 20. května 1861 Praze v 84 letech a byl pochován na Olšanských hřbitovech.\n\n\n\n"}
{"id": "1569826", "url": "https://cs.wikipedia.org/wiki?curid=1569826", "title": "Tituly a vyznamenání Charlese de Gaulla", "text": "Tituly a vyznamenání Charlese de Gaulla\n\nCharles de Gaulle, celým jménem Charles André Joseph Marie de Gaulle, francouzský státník a generál, během svého života obdržel řadu francouzských i zahraničních řádů a medailí. Byla po něm pojmenována i řada míst a objektů, například pařížské Letiště Charlese de Gaulla.\n\n\n\n\n\nMnoho francouzských i zahraničních měst má náměstí či ulice pojmenovaná po de Gaullovi. Například:\n\n\n"}
{"id": "1569830", "url": "https://cs.wikipedia.org/wiki?curid=1569830", "title": "Silnice I/10 (Slovensko)", "text": "Silnice I/10 (Slovensko)\n\nSilnice I. třídy 10 (\"I/10\") je silnice I. třídy v trase (Olomouc-) Makov, št. hr. – Bytča (– Žilina). Silnice vznikla oddělením od silnice I/18 k 1. srpnu 2015 a v celé délce po ní vede Evropská silnice E442.\n\nKomunikace začíná na horském přechodě Bumbálka (870 m n. m.), kde navazuje na českou silnici I/35 a pokračuje k obci Makov, před kterou se kříží se silnicí II/487 do Velkých Karlovíc. V Makově se kříží s III/2019, III/2021 a silnicí II/487, následně stoupá do horského sedla Javorník (785 m n. m.) a pokračuje klesáním k obci Kolárovice. Za ní kříží silnice III/2000, pred Bytčou III/2006 a přímo v městě silnici II/507. Mostem překonává řeku Váh a následně končí křižovatkou s I/61.\n\n"}
{"id": "1569833", "url": "https://cs.wikipedia.org/wiki?curid=1569833", "title": "Charabali", "text": "Charabali\n\nCharabali () je město v Astrachaňské oblasti v Ruské federaci. Při sčítání lidu v roce 2010 mělo přes osmnáct tisíc obyvatel.\n\nCharabali leží v Kaspické nížině deset kilometrů od levého břehu Achtuby, vedlejšího ramene Volhy. Od Astrachaně, hlavního města oblasti, je vzdáleno přibližně 140 kilometrů severozápadně.\n\nPřes Charabali vede silnice z Volžského přes Achtubinsk do Astrachaně a železnice ze Saratova a Volgogradu do Astrachaně.\n\nCharabali bylo založeno v roce 1770 pod jménem \"Charabalinskoje\" (). Od roku 1974 je městem.\n\n"}
{"id": "1569834", "url": "https://cs.wikipedia.org/wiki?curid=1569834", "title": "Orange (manga)", "text": "Orange (manga)\n\nOrange () je japonská šódžo a seinen manga, kterou píše a kreslí Ičigo Kaneko. První kapitola mangy byla vydána v roce 2012 v časopisu \"Bessacu Margaret\" nakladatelství Šúeiša, přičemž od roku 2013 začaly vycházet další kapitoly v časopisu \"Gekkan Action\" nakladatelství Futabaša. V roce 2015 vznikl na motivy mangy stejnojmenný hraný seriál s Tao Cučijou a Kentem Jamazakim v hlavních rolích. V roce 2016 se pak rozhodlo animační studio Telecom Animation Film převést příběh do podoby televizního anime seriálu o třinácti dílech.\n\n"}
{"id": "1569835", "url": "https://cs.wikipedia.org/wiki?curid=1569835", "title": "Lev Alburt", "text": "Lev Alburt\n\nLev Osipovich Alburt (* 21. srpna 1945) je americký šachový velmistr, spisovatel a trenér. Narodil se v ruském Orenburgu a stal se trojnásobným ukrajinským šampionem. Poté, co v roce 1979 odešel do Spojených států, se stal trojnásobným mistrem USA. \n\nJe po něm pojmenována \"Alburtova varianta\" v Aljechinově obraně (1.e4 Nf6 2.e5 Nd5 3.d4 d6 4.Nf3 g6). \n\nAlburt vyhrál ukrajinské šachové mistrovství v letech 1972, 1973 a 1974. V roce 1976 získal titul mezinárodního mistra a v roce 1977 se stal velmistrem. \n\nV roce 1979 odešel do Spojených států, kde zůstal několik měsíců se svým bývalým trenérem a kolegou Michaelem Faynbergem. V roce 1980 vedl Alburt na šachové olympiádě na Maltě americký tým. \n\nAlburt vyhrál americký šachový šampionát v letech 1984, 1985 a 1990. Také vyhrál americké otevřené mistrovství v letech 1987 a 1989. \n\nAlburt je autorem řady bestsellerových šachových knih. \n\nOd roku 1985 do roku 1988 působil v představenstvu šachové federace Spojených států. Na konci svého funkčního období uvedl, že ani jednou neslyšel diskusi rady o tom, jak propagovat šachy. \n\nAlburt pracoval také jako šachový trenér. V roce 2004 mu byl udělen trenérský titul FIDE \"Senior Trainer\". V New Yorku, kde žije učil několik lidí z Wall Street či další prominentní lidi, jako například Carla Icahna, Stephena Friedmana, Douga Hirsche, Eliota Spitzera a Teda Fielda. \n\n"}
{"id": "1569844", "url": "https://cs.wikipedia.org/wiki?curid=1569844", "title": "Spiru Haret", "text": "Spiru Haret\n\nSpiru Haret (15. února 1851 Jasy – 17. prosince 1912 Bukurešť) byl rumunský matematik, astronom a politik arménského původu narozený v Moldávii (dnes území Rumunska). \n\nVystudoval matematiku a fyziku na Univerzitě v Bukurešti (1874). Doktorské studium absolvoval na pařížské Sorbonně. Ve své doktorské práci \"Sur l’invariabilité des grandes axes des orbites planétaires\" z roku 1878 významně přispěl k řešení problému n-těles v nebeské mechanice (tedy problému vzájemné přitažlivosti více než tří vesmírných objektů), když užil aproximaci třetího řádu. Byl prvním Rumunem, který získal doktorát (Ph.D.) na Sorbonně. Po návratu do Rumunska se více věnoval politice. Ve třech funkčních obdobích (1897–1899, 1901–1904, 1907–1910) byl rumunským ministrem školství, přičemž provedl hluboké reformy a vybudoval moderní rumunský vzdělávací systém. Chvilku byl též ministrem vnitra. Založil také astronomickou observatoř v Bukurešti a byl vyučujícím profesorem bukrešťské techniky. K vědecké práci se vracel výjimečně, roku 1880 publikoval studii o Velké rudé skvrně na Jupiteru. Roku 1910 pak vydal knihu \"Mécanique sociale\" (Sociální mechanika), kde se pokusil navrhnout užití matematiky pro vysvětlení lidského chování.\n"}
{"id": "1569846", "url": "https://cs.wikipedia.org/wiki?curid=1569846", "title": "František Pojsl", "text": "František Pojsl\n\nFrantišek Pojsl (* 5. června 1960) je bývalý český hokejový útočník. \n\nV československé lize hrál za CHZ Litvínov. Nastoupil ve 6 ligových utkáních a dal 1 gól. V nižších soutěžích hrál během vojenské služby za Dukla Jihlava „B“ a dále za Stadion Liberec.\n\n"}
{"id": "1569860", "url": "https://cs.wikipedia.org/wiki?curid=1569860", "title": "Natalija Lebeděvová", "text": "Natalija Lebeděvová\n\nNatalija Lebeděvová (* 24. srpna 1949 Moskva) je bývalá sovětská atletka, která startovala hlavně na 100 m překážek.\nStartovala za Sovětský svaz v letních olympijských hrách 1976 v Montrealu v Kanadě na 100 metrů překážek, kde získala bronzovou medaili.\n\n"}
{"id": "1569864", "url": "https://cs.wikipedia.org/wiki?curid=1569864", "title": "Jaroslav Just (tenista)", "text": "Jaroslav Just (tenista)\n\nJaroslav Just (6. února 1883 Praha – 5. srpna 1928 Praha) byl český vysokoškolský pedagog, rakousko-uherský a československý tenista a olympionik, aktivní v letech 1906 až 1921, který reprezentoval Rakouskou monarchii a Československo v mužské dvouhře i ve čtyřhře i v Davis Cupu a následně byl funkcionářem I. ČLTK.\n\nNarodil se jako druhý syn v rodině pražského obchodníka Eduarda Justa (1845–1911) a jeho ženy Hany, rozené Wagnerové. Stejně jako jeho starší bratr Eduard (* 1881) se od dětství věnoval sportování, především tenisu. Vystudoval České vysoké učení technické v Praze, kde se stal asistentem a po obhájení práce docentem. \nPatřil k první generaci tenistů, kteří vyrůstali v I. českém lawn-tennis clubu v Praze na jeho kurtech v Praze 7 na Štvanici. \n\nK úspěchům jeho kariéry patřilo finále v reprezentačním týmu Rakousko-Uherska, v němž se utkal s Heinrichem Kleinschrothem. Byl členem olympijského tenisového týmu Rakousko-Uherska na Letních olympijských hrách ve Stockholmu v roce 1912. Hrál také v reprezentaci Československa na Letních olympijských hrách v Antverpách v roce 1920.\n\nDo finále turnaje postoupil také v reprezentaci Československa v Hainzově memoriálu roku 1921, kde podlehl Ladislavu Žemlovi. V letech 1921 až 1928 zastával funkci prezidenta I. českého tenisového klubu, kterou po jeho náhlém úmrtí převzal jeho bratr, advokát JUDr. Eduard Just.\n\n"}
{"id": "1569870", "url": "https://cs.wikipedia.org/wiki?curid=1569870", "title": "Ethel Watersová", "text": "Ethel Watersová\n\nEthel Watersová (31. října 1896 Chester – 1. září 1977 Chatsworth) byla americká bluesová a gospelová zpěvačka.\n\nOd roku 1921 nahrávala pro firmu \"Black Swan Records.\" Byla součástí proudu Harlemská renesance, vystupovala na Broadwayi a v roce 1929 se objevila ve svém prvním filmu \"On with the Show!\" \n\nV roce 1939 začala na stanici NBC vysílat The Ethel Waters Show, což byl první televizní pořad afroamerického umělce v historii.\n\nZa roli ve filmu \"Pinky\" byla v roce 1949 nominována na Oscara za nejlepší ženský herecký výkon ve vedlejší roli. Její píseň \"Stormy Weather\" byla zařazena do Národního registru nahrávek při Knihovně Kongresu. Vydala autobiografii \"His Eye Is on the Sparrow\". Hlásila se k evangelikalismu a účastnila se kázání Billyho Grahama.\n\nV roce 2004 získala hvězdu na Hollywoodském chodníku slávy.\n"}
{"id": "1569871", "url": "https://cs.wikipedia.org/wiki?curid=1569871", "title": "Wulagasaurus", "text": "Wulagasaurus\n\nWulagasaurus („Ještěr z lokality Wulaga“) byl rod hadrosauridního dinosaura z podčeledi Saurolophinae, žijícího v době před 69 až 66 miliony let (v období svrchní křídy, geologický věk maastricht) na území dnešního Dálného Východu na pomezí čínské provincie Chej-lung-ťiang a ruské Amurské oblasti).\n\nFosilie tohoto dinosaura byly objeveny v sedimentech geologického souvrství Jü-liang-ce (Yuliangtze) a dostaly katalogové označení \"GMH W184\". Fosilie mají podobu částí čelistí a drobných fragmentů postkraniální kostry. Formálně byl typový druh \"W. dongi\" popsán roku 2008 belgickým paleontologem Pascalem Godefroitem a jeho kolegy. Ve stejných vrstvách byly objeveny početné fosilie jiného hadrosaurida rodu \"Sahaliyania\".\n\n\"Wulagasaurus\" by zástupcem skupiny vývojově vyspělých hadrosauridů z pozdní svrchní křídy severní polokoule, jako byl například příbuzný \"Kamuysaurus japonicus\". Jeho přesná systematická pozice v rámci hadrosauridů je však dosud nejistá.\n\nPři délce kolem 9 metrů dosahoval tento hadrosaurid odhadované hmotnosti asi 3000 kilogramů. Podle paleontologa Thomase R. Holtze, Jr. byl tento hadrosaurid mírně menší, při délce kolem 8 metrů měl dosahovat hmotnosti dospělého nosorožce (zhruba kolem 2000 kg). Jednalo se tedy o poměrně velkého stádního býložravce.\n\n\n"}
{"id": "1569875", "url": "https://cs.wikipedia.org/wiki?curid=1569875", "title": "NGC 4605", "text": "NGC 4605\n\nNGC 4605 je trpasličí spirální galaxie v souhvězdí Velké medvědice. Objevil ji William Herschel 19. března 1790.\nOd Země je vzdálená přibližně 18,1 milionů světelných let a pravděpodobně je členem Skupiny galaxií M 81.\n\nNa snímku této galaxie z Hubbleova vesmírného dalekohledu jsou vidět jasné hvězdy a tmavé prachové pásy, takže až podrobný průzkum ukázal, že se jedná o spirální galaxii s příčkou. Její neobvyklý vzhled je zcela v souladu se vzhledem dalších gravitačně narušených galaxií ve skupině.\n\n"}
{"id": "1569881", "url": "https://cs.wikipedia.org/wiki?curid=1569881", "title": "Lorisiformes", "text": "Lorisiformes\n\nLorisiformes představuje jeden ze tří současných infrařádů strepsirhinních primátů, jenž je zastoupen dvěma žijícími čeleděmi: outloňovití (Lorisidae) a kombovití (Galagidae). V některých klasifikačních systémech je infrařád Lorisiformes veden jako nadčeleď v rámci infrařádu Lemuriformes. Ohledně vztahů mezi ostatními dvěma infrařády strepsirhinních primátů (Lemuriformes a Chiromyiformes − jediný žijící druh ksukol ocasatý) probíhaly debaty. Na základě analýz molekulárních hodin se zdá, že Lorisiformes představují bazální linii, od které se odštěpil klad tvořený infrařády Lemuriformes+Chiromyiformes.\n\nČeleď outloňovitých zahrnuje podčeledi Perodicticinae (rody \"Arctocebus\" [poto], \"Pseudopotto\" [poto] a \"Perodicticus\" [poto]) a Lorisinae (rody \"Nycticebus\" [outloň] a \"Loris\" [lori]). Jedná se o menší druhy o velikosti 17 až 40 cm na délku a hmotnosti maximálně okolo 2 kg. Zubní vzorec činí I 2/2, C 1/1, P 3/3, M 3/3 = 36 zubů. Outloňovití jsou pomalu se pohybující zvířata adaptovaná životu na stromech. Specializované končetiny umožňují dlouhodobý mocný úchop. Geograficky se podčeleď Perodicticinae vyskytuje ve střední a západní Africe, zatímco podčeleď Lorisinae je rozšířena ve východní a jihovýchodní Asii (Indie, Čína, Indočína, Malajský poloostrov, Malajské souostroví i Srí Lanka). Potové se živí bezobratlými a drobnými obratlovci, ovocem, listovím a příležitostně i exsudáty rostlin. Zástupci rodu lori se živí převážně lovem menších živočichů. Stravu outloňů tvoří z velké části rostlinné exsudáty.\n\nČeleď kombovitých zahrnuje několik rodů malých nočních specializovaných primátů, kteří se vyskytují v Africe. Protáhlé a silné zadní končetiny a dlouhý ocas, stejně tak jako velké dopředu mířící oči, umožňují pohybovat se pomocí dlouhých skoků. Zubní vzorec je totožný jako u outloňovitých, činí I 2/2, C 1/1, P 3/3, M 3/3 = 36 zubů. Komby jsou všežravé, živí se ovocem i bezobratlými. U některých druhů představují během období sucha nezbytnou součást potravy taktéž rostlinné exsudáty.\n\n"}
{"id": "1569888", "url": "https://cs.wikipedia.org/wiki?curid=1569888", "title": "Jesenické prameny", "text": "Jesenické prameny\n\nJesenické prameny jsou přírodní prameny vody, mnohdy okrášlené monumentálními pomníky. Jsou fenoménem, který vznikal především v souvislosti s odkazem prvního vodoléčitele Vinzenze Priessnitze v období od poloviny 19. století. Prameny se nachází ve městě Jeseník a jeho blízkém okolí, nejvíce z nich pak v Lázních Jeseník a pod Zlatým chlumem či v obci Lipová-lázně, Česká Ves a dalších.\n\nPrvním známým „pomníkem“ na počest Vinzenze Priessnitze byl patrně nápis vytesaný z vděčnosti za uzdravení baronem von Chabotem na Hydropatických skalách v roce 1836 . Samotná výstavba pramenů však započala až v roce 1839, kdy se v lázních objevil maďarský baron Miklós Wesselényi. Ten nejen že podpořil výstavbu vodovodu a dvou kašen pro Frývaldov, ale inicioval i sbírku na výstavbu Maďarského pomníku a zasloužil se o tzv. Wesselényiho zahradu s prvním známým pramenem v dnešním slova smyslu. Ve stejném roce pak v návaznosti na tento popud byly pojmenovány a přestavěny první tři z pramenů na Gräfenberku. \n\nV polovině 40. let 19. století pak probíhala „soutěži“, kdy se jednotlivé národy snaží svým pomníkem předehnat ty již postavené. Vrcholem se stal Anglický pramen (1848), jenž je kromě designově strohého mramorového pomníku navíc zasazen do příjemného prostředí borovic, které údajně místo zhodnotily natolik, že tento předčil svou „dokonalostí“ mohyly pramenů předchozích. Češi a Poláci se se svými pomníky přidali až se značným zpožděním v roce 1874, resp. 1894, což bylo však způsobeno politickou situací v tehdejší monarchii.\n\nV průběhu několika dalších dekád bylo kromě výstavby pramenů nových také postupně pečováno o ty již stávající. V několika vlnách došlo k jejich renovacím a často i zkrášlení. V roce 1910 proběhla obnova vzdálenějších pramenů na Gräfenberku za finanční podpory Lázeňské komise. Do první světové války tak v okolí lázní a Frývaldova vzniklo na šedesát mohyl pramenů. Po skončení války došlo k úpadku zájmu o toto téma. Celkově vzniklo jen pár pramenů, které byly většinou postaveny pro účely vlastníků daných pozemků a nesou i jejich jména.\n\nV roce 1945 došlo na příkaz československého vedení k odstranění části původních německých nápisů na deskách pramenů. O pár měsíců později pak došlo k přejmenování většiny z nich profesorem Fialou. Nový zájem o prameny vznikl až v padesátých letech, ale pouze z vědeckých důvodů. V šedesátých letech uplynulého století došlo k první moderní renovaci některých pramenů tehdejšími Československými státními lázněmi Jeseník. Ve znamení doby se využil k přestavbě beton a žulové kvádry, vytrácela se však jejich umělecká hodnota. Mnoho pramenů také zaniklo.\n\nZajímavým počinem počátku osmdesátých let byla pak výstavba přírodního solária na Jižním svahu provedená Janem Šimkem. Tato akce se totiž vymykala dlouhodobému nezájmu o krajinu v okolí lázní a byla předzvěstí blížící se renesance. Objevili se také první „pramenáři“ – Ivan Prociv nebo Vítězslav Mazura, kteří se snažili pomníky zmapovat a některé dokonce už obnovili. Mazurova práce o historii pramenů se stala podkladem pro další bádáni. Na nich pak v několika dalších letech navázali Lubomír a Radim Hédlovi.\n\nOd devadesátých let pak začaly být prameny opravovány Státními lesy ČR, lesní správou Jeseník, a různými jednotlivci a skupinami (Ondřejem Trunečkem, studenty Gymnázia Jeseník, Hnutí Brontosaurus), později také opět Lázněmi Jeseník. Gustav Krause v roce 1999 předložil novou ucelenou historii těchto památek navíc v návaznosti na vzpomínky krajanů. V novém miléniu pak došlo k vytvoření několika naučných stezek a zatímco většina pramenů na lázeňské straně byla znovuobnovena.\n\nZa popularizací tématu stojí mimo jiné Jiří Glabazňa, lázeňský průvodce, který se aktivně již přes desetiletí zapojuje do obnovy okolí lázní a své zkušenosti předává pacientům a turistům, či Tomáš Hradil, iniciátor programu Správce pramenů, kdy se o opravené nebo zachovalé prameny dlouhodobě starají dobrovolníci, kteří ke “svému” pramenu pravidelně dochází a pečují o něj. V roce 2018 pak vzniká tzv. Rada pramenů, která má za úkol sjednocení jednotlivých činností dobrovolníků, ale i majitelů pozemků a vytvoření dlouhodobé vize a především udržitelnosti s ohledem na údržbu pramenů a okolních stezek a případnou výstavbu nových prvků.\n\nV roce 2007 (2017 rozšířené vydání) vychází kniha, která shrnula všechny aktuální poznatky o jesenických pramenech, jak jejich aktuální stav, tak jejich historii. Jedná se o knihu Atlas jesenických pramenů a jiných drobných památek od jesenického autora Lukáše Abta. \n\nV prosinci 2017 došlo ke znovuspuštění programu Správců drobných památek pod patronátem Hnutí Brontosaurus Jeseníky v rámci nově založené Rady pramenů. Rada pramenů byla vytvořena městem Jeseník jako pracovní skupina zabývající se fenoménem lázeňských pramenů spojených s Priessnitzovou léčbou v blízkém okolí města. Součástí Rady jsou majitelé většiny drobných památek (město Jeseník, Priessnitzovy léčebné lázně, Lesy ČR, Arcibiskupské lesy a statky Olomouc), dále pak zástupci odborné veřejnosti, jako např. zástupci Vodovodů a kanalizací Jesenicka, Vlastivědného muzea Jesenicka, Státního okresního archivu Jeseník, atd. Z historického pohledu Rada navazuje na práci Lázeňské komise (Curcommision Gräfenberg) a Okrašlovacího spolku (Verschönungverein Freiwaldau), které v okolí do roku 1938 aktivně působily.\n\nTento den je věnovaný pramenům ve městě Jeseník připomíná místním obyvatelům i turistům, jak důležitá je voda v našich životech, že dokáže léčit a že je důležité se o ni poctivě starat. Do akce se zapojují místní spolky a školy, které zdobí prameny. Akce je součástí Zahájení lázeňské sezóny v Jeseníku. \n\nSlovanský pramen – nesl původně jméno Silber-Quelle (Stříbrný pramen), je jedním z nejstarších na Gräfenberku, první zmínka o něm je z roku 1845. Nachází se u lesního altánku nedaleko balneoparku, jen pár kroků od něj je Žofiin pramen, který byl postaven jako zásnubní dar pro Priessnitzovu dceru. Slovanský pramen byl rekonstruován v roce 2015 za přispění Lesů ČR a Německého spolku pro přírodní léčbu.\n\nSofiin pramen – nachází se na Ripperově promenádě. Vznikl v roce 1899 u příležitosti stoletého jubilea narození zakladatele lázní na počest jeho manželky Sofie. V druhé polovině 20. století byl přejmenován na „Pramen na kolonádě“ a později zanikl. V roce 2019 jej naše lázně obnovily, zdobí jej bronzový reliéf od jesenické sochařky Ivy Svobodové.\n\nČeský pramen – pomník s pramenem a sochou Hygie od J. V. Myslbeka vznikl díky českým vlastencům v roce 1874. Přivítá vás na začátku Ripperovy promenády.\n\nRumunský pramen – pramen nechal z vděčnosti za uzdravení postavit rumunský král Karel I. Otevřen a slavnostně vysvěcen byl v roce 1890.\n\nAnglický pramen – ve své době nejuznávanější pomník věnovaný Priessnitzovi. Pramen a okolí nechala upravit početná britská kolonie pacientů pod vedením barona Karla z Lichfieldu a Maitlanda Deshwooda v roce 1848. Pomník se nachází v městském parku Smetanovy sady.\n\nAlžbětin pramen – pomník na počest císařovny Alžběty, která zde totiž založila první nemocnici. Na oplátku pak frývaldovští vystavěli o tři roky později na dnešní Horově ulici jako výraz vděku výrazný jehlanovitý pramen s mramorovou deskou.\n\nNeuburský pramen - kašna byla původně umístěná na Masarykově náměstí a později náměstí Svobody, již přes sto let nyní zdobí centrální část Smetanových sadů. Pramen pojmenován na počest partnerství města Jeseník a německého města Neuburg an der Donau. Původně se pramen jmenoval U Lva.\n\nMyšlenka uctění památky slavného přírodního léčitele a zakladatele moderní vodoléčby Vincenze Priessnitze měla své počátky již v roce 1889. Ve veřejné soutěži zvítězil návrh mladého sochaře Josefa Obetha. Obethovi přineslo vítězství nejen vskutku monumentální pojetí pomníku, ale především symbolická hloubka ideje zdraví člověka, respektive celého lidstva. Mott o památníku „ Priessnitz und sein Werk als der Menschheit Jungbrunnen“, tj. „Priessnitz a jeho dílo jako studnice mládí lidstva“ tuto myšlenku jen potvrzuje. J. Obeth pojal pomník nejen jako dík Vincenzi Priessnitzovi, ale jako zobrazení léčebné síly vody a přírody. Rozměry sousoší jsou více než působivé: postava léčitele měří 2,85 m, šířka sousoší je 10 m a hloubka 6 m. Spotřebovalo se na ně více než 50 m3 kamene a celková cena přesáhla 40 000 korun. Z dolní části podstavce vyvěrá do nádrže v jeho úpatí ze čtyř trubek pramen. Priessnitzův pomník byl slavnostně odhalen 25. července 1909 za účasti mnoha významných hostů. Byl ve své době velice ceněn, dostalo se mu dokonce označení nejlepšího pomníku v rakouském Slezsku .\n\nLiteratura:\n\nABT, Lukáš. \"Atlas jesenických pramenů a jiných drobných památek\". Jeseník, 2017. ISBN 978-80-270-1228-2\n\nMAZURA, Vítězslav a LATNER,Jaromír. \"Lázně Jeseník – prameny a pomníčky\". Praha. 1999. ISBN 80-86050-35-1\n\nWeby:\n\nJesenické prameny: www.jesenickeprameny.cz\nPriessnitzovy léčebné lázně: www.priessnitz.cz\n\nSouvisející články:\n\nMěsto Jeseník\n\nLázně Jeseník\n\nReference:\n"}
{"id": "1569889", "url": "https://cs.wikipedia.org/wiki?curid=1569889", "title": "Zend", "text": "Zend\n\nZend, též Zand, je středoperský překlad Avesty, jež byla sepsána v avestánštině, doplněný o komentáře. Někdy je výraz Zend-Avesta nesprávně užíván pro Avestu samotnou. Obsahuje různé pokusy o vysvětlení svatých textů a staly se základem exegetické literatury sasánovské doby. Lze předpokládat že podobná exegetická literatura existovala již v době kdy ještě byla avestánština jazykem běžně srozumitelným. Naznačuje to například fakt že \"Hérbedestán\", příručka pro výuku kněžstva, obsahuje avestánské pasáže podobného charakteru, a na existenci dalších snad odkazují gáthy. Takové pokusy o interpretaci Avesty mohly vést například ke vzniku zurvanismu nebo ztotožnění perské bohyně Anáhity se zarathuštrickou Ardí Súrou, a k výrazné celkově proměně zarathuštrického náboženství vůbec.\n"}
{"id": "1569892", "url": "https://cs.wikipedia.org/wiki?curid=1569892", "title": "926 (číslo)", "text": "926 (číslo)\n\nDevět set dvacet šest je přirozené číslo. Římskými číslicemi se zapisuje CMXXVI a řeckými číslicemi ϡκϝ´ nebo ϡκϛ´. Následuje po čísle devět set dvacet pět a předchází číslu devět set dvacet sedm.\n\n926 je\n\n\n\n"}
{"id": "1569904", "url": "https://cs.wikipedia.org/wiki?curid=1569904", "title": "Alte Münze (Mnichov)", "text": "Alte Münze (Mnichov)\n\nAlte Münze v Mnichově je budova, kterou v letech 1563 až 1567 postavil neznámý architekt jako konírnu (\"Marstall)\" a uměleckou síň (\"Kunstkammergebäude\") pro vévodu Albrechta V. Budovu navrhl architekt Johann Andreas Gärtner s raně klasicistní fasádou a byla postavena v letech 1808/09. Po dlouhou dobu byla využívána k výrobě mincí. Nachází se naproti původnímu sídlu bavorských vévodů (\"Alter Hof\") v ulici \"Maximillianstrasse\". Později byla přestavěna pro hlavní mincovní úřad (\"Hauptmünzamt\").\n\nStará mincovna (\"Alte Münze\") byla postavena v mnichovském starém městě (\"Altstadt\") ve čtvrti \"Graggenau\" za severními hradbami na místě středověkých domů. Hlavní budova byla čtyřkřídlá kolem arkádového nádvoří. Vedlejší budova pro sklad sena byla postavena nad potokem \"Pfisterbach\" (dnes jsou to ulice \"Sparkassenstraße a Falkenturmstraße\").\n\nHlavní budova se dnes nachází mezi ulicemi \"Pfisterstraße\" (jižní strana), \"Falkenturmstraße\" (východní strana) a \"Hofgraben\" (západní strana).\n\nMožným architektem byl tehdejší městský stavitel (\"Stadtwerkmeister\") města Augsburg, Bernhard Zwitzel. Dříve uvažovaný Wilhelm Egckl byl pravděpodobně jen stavbyvedoucím. V přízemí čtyřkřídlé budovy se nacházela konírna. Na celou hloubku budovy tam byly trojlodní haly s klenbami, podepřenými pomocí sloupů z červeného mramoru. V prvním patře byly místnosti pro zaměstnance a další pomocné prostory. Ve druhém patře byla umělecká síň (\"Kunstkammer\") a kabinet kuriozit (\"Wunderkammer\"). Ke stavbě dal podnět tehdejší vévoda Albrecht V. Členění fasády (\"Fassadengestaltung\") zřetelně sledovalo původní využívání prostor, výšky pater se výrazně lišily. Ještě dnes to je vidět ve třech různě uspořádaných patrech s arkádami ve vnitřím nádvoří.\n\nUmělecká síň s kabinetem kuriozit bavorských vévodů byla jedním z prvních univerzálních muzeí, i když nebyla obyvatelstvu přístupná. Mezi více než 6000 předmětů ve sbírce byly důležité obrazy, například Alexanderschlacht od Albrechta Altdorfera, ale také přírodopisné i národopisné exponáty a exponáty z historie zemí, včetně modelů měst od Jakoba Sandtnera. Po vyrabování v roce 1632 švédskými vojsky a jejich spojenci, ze sbírek zůstal jen stín jejich původního rozsahu. K jejich definitivnímu zrušení však došlo až v letech 1807/19.\n\nOd roku 1809 sloužila budova jako bavorská královská mincovvna (\"Königlich bayerische Münze\"). V horním patře bývalého kabinetu umění a kuriozit byl nainstalován mezistrop. Celá fasáda byla přepracována do klasicistního stylu, západní strana dostala vstupní rizalit (\"Eingangsrisalit\") s trojúhelníkovým štítem a alegorickým reliéfem. Trojlodní stáje v přízemí byly přestavěny na malé místnosti, jen v jižním křídle se zachovala velká hala, dnešní sloupová hala (\"Säulenhalle\"). Byly v ní velké stroje. Aby se zabránilo pohybům budovy, byly ve střední hale mezi dodnes zachovanými sloupy ocelové konstrukce. Stroje poháněla tři vodní kola v potoce Pfisterbach. Z bývalého skladu sena se stalo místo pro afinaci (zušlechťování) kovů (\"Scheideanstalt\")\n\nZa druhé světové války bylo severní křídlo při bombardování 17. prosince 1944 a 7. ledna 1945 téměř úplně zničeno. Arkády zůstaly do značné míry nepoškozené. Barokní krov jižního křídla se zachoval dodnes. Od roku 1950 do roku 1952 se budova opravovala. Byla vestavěna nová schodiště a původní stropy byly nahrazeny stropy betonovými .\n\nOd roku 1986 sídlí v budově Bavorský zemský úřad pro památkovou péči (\"Bayerisches Landesamt für Denkmalpflege\"). Od roku 1987 do roku 1996 byla budova rekonstruována a dána do pořádku. Byla odstraněna zeď, která znemožňovala přístup do dnešní ulice Falkenturmstrasse. Arkádové nádvoří bylo otevřeno pro veřejnost. V roce 1996 byly na hlavním schodišti umístěny fragmenty modelu monumentu pro krále Maximiliana I.Josepha, \"Zerbrochene Figur\", od Christiana Daniela Raucha. Instalaci provedl umělec Erich Lindenberg. Na schodišti v severovýchodním rohu budovy je od roku 1998 dílo \"Spurensicherung\" umělce Nikolause Langa. Každoročně v červenci a srpnu se na renesančním nádvoří staré mincovny (\"Alte Münze\") konají divadelní představení Bavorské divadelní akademie (\"Bayerische Theaterakademie\") .\n\nNa jihu ji spojuje s bývalým vévodským sídlem \"Alter Hof\" kryté nádvoří. Klenba je vyzděná z cihel a má tlouštku asi 74 centimetrů. Bývalé nádvoří má dnes vchod ze staré mincovny (\"Alte Münze\") a slouží jako archiv. Stavba zastřešení se na základě dendrochronologického průzkumu datuje do přelomu let 1579/80. Takové propojení původně existovalo také na severu do Neuveste. To však bylo zbořeno při demolici františkánského kláštera (sv. Antonius z Padovy z roku 1392) na dnešním náměstí \"Max-Joseph-Platz\".\n\nNa nádvoří staré mincovny (\"Alte Münze\") jsou nad sebou tři řady arkád. Tento čtyřkřídlý komplex budov o třech podlažích má stále své původní nádvoří. Ve všech patrech je podloubí s arkádami, kterým se budovy propojují. Z architektonického hlediska nádvoří navazuje na italskou renesanční architekturu, ale vzhledem k poměrně kompaktním rozměrům a nepravidelnému rozestupu sloupů působí méně italsky. Je to tedy příklad německé renesance.\n\nStará mincovna (Alte Münze) má západní fasádu ve stylu klasicismu z roku 1808/09, kterou navrhl architekt Johann Andreas Gärtner. Tři ženské sochy ze sádrovce v jejím štítu vytvořil sochař Franz Jakob Schwanthaler. Představují zlato, stříbro a kov jako narážku na účel tohoto domu. V průběhu stavby ulice  \"Maximilianstrasse\" byla stará mincovna v letech 1857–1863 rozšířena na sever o tak zvanou „ředitelskou budovu“ (\"Direktorialgebäude\"). Projekt vypracoval architekt Friedrich Bürklein. Arkády s lomeným obloukem na její severní fasádě byly původně otevřené. Mezi nimi a starou mincovnou se nacházela mincovní zahrada (\"Münzgarten\").\n\nZáměry významného investora si vyžádaly provedení archeologického výzkumu v mincovní zahradě, která se mezitím stala skladištěm vozidel Zemského památkového úřadu. Průzkum zahrnoval také suterény sousedních budov. V průběhu několika archeologických výzkumů, které proběhly od roku 2010 do roku 2015, se pod dohledem archeologa Arne Schmid-Hecklau podařilo objevit a zdokumentovat zachované zbytky městských hradeb ze 13. století, parkánovou zeď z 15. století a také nad ní ležící stavební struktury z 18. a 19. století, včetně historického využívání zahrady.\n\n\n\n\n\n\n\n\n\n\n"}
{"id": "1569906", "url": "https://cs.wikipedia.org/wiki?curid=1569906", "title": "927 (číslo)", "text": "927 (číslo)\n\nDevět set dvacet sedm je přirozené číslo. Římskými číslicemi se zapisuje CMXXVII a řeckými číslicemi ϡκζ´. Následuje po čísle devět set dvacet šest a předchází číslu devět set dvacet osm.\n\n927 je\n\n\n\n"}
{"id": "1569909", "url": "https://cs.wikipedia.org/wiki?curid=1569909", "title": "Chiromyiformes", "text": "Chiromyiformes\n\nChiromyiformes představuje jeden ze tří současných infrařádů strepsirhinních primátů, jenž je zastoupen pouze jedním žijícím druhem: ksukol ocasatý (\"Daubentonia madagascariensis\") z čeledi ksukolovití (Daubentoniidae). Ksukol ocasatý je asi 30 až 40 cm dlouhý primát s ocasem o délce 45 až 55 cm. Vyskytuje se v deštných pralesích i opadavých lesích na ostrově Madagaskar. Ksukol ocasatý se vyznačuje sníženým počtem zubů, celkový zubní vzorec činí I 1/1, C 0/0, P 1/0, M 3/3 = 18 zubů. Mimo ksukola ocasatého zahrnuje čeleď ksukolovitých jeden vyhynulý druh \"Daubentonia robusta\". Gunnell & kol. (2018) jakožto blízkého příbuzného rodu \"Daubentonia\" zařadili rod domnělého netopýra \"Propotto\" a do infrařádu Chiromyiformes taktéž zařadili problematickou čeleď strepsirhinních primátů Plesiopithecidae.\n\nV některých klasifikačních systémech je infrařád Chiromyiformes začleněn v rámci infrařádu Lemuriformes. Ohledně vztahů mezi ostatními dvěma infrařády strepsirhinních primátů (Lemuriformes a Lorisiformes) probíhaly debaty. Pokud by Chiromyiformes představovali bazální linii strepsirhinních primátů, pak se mohli vyvinout již před více než 60 miliony lety. Na základě analýz molekulárních hodin se zdá, že infrařád Chiromyiformes představuje sesterský taxon vůči Lemuriformes a klad Lemuriformes+Chiromyiformes se oddělil od Lorisiformes. Vývojové linie Lemuriformes a Chiromyiformes se oddělily před více než 45 miliony lety; na základě studie z roku 2012 Lemuriformes a Chiromyiformes divergovaly před asi 50 miliony lety. \n\n"}
{"id": "1569910", "url": "https://cs.wikipedia.org/wiki?curid=1569910", "title": "QE", "text": "QE\n\nSpojení písmen Q a E může mít různé významy:\n\n"}
{"id": "1569918", "url": "https://cs.wikipedia.org/wiki?curid=1569918", "title": "928 (číslo)", "text": "928 (číslo)\n\nDevět set dvacet osm je přirozené číslo. Římskými číslicemi se zapisuje CMXXVIII a řeckými číslicemi ϡκη´. Následuje po čísle devět set dvacet sedm a předchází číslu devět set dvacet devět.\n\n928 je\n\n\n\n"}
{"id": "1569921", "url": "https://cs.wikipedia.org/wiki?curid=1569921", "title": "Klubové rekordy české hokejové extraligy v jedné sezoně", "text": "Klubové rekordy české hokejové extraligy v jedné sezoně\n\n"}
{"id": "1569923", "url": "https://cs.wikipedia.org/wiki?curid=1569923", "title": "Antonín Hromada", "text": "Antonín Hromada\n\nAntonín Václav Hromada (23. prosince 1841 Kladno – 21. června 1901 Stuttgart) byl český operní pěvec a režisér, hudební pedagog, sólista Stuttgartské opery.\n\nVokalista v týnském chrámu v Praze, učitel zpěvu v Pivodově pěvecké škole, první čestný člen kladenského pěveckého ochotnického spolku \"Budislav\". Věnoval se také operní režii a spolupracoval s operetou i činohrou. V letech 1883–1897 byl profesorem zpěvu na konzervatoři ve Stuttgartu. Překládal písně Hugo Wolfa. Spolupracoval s pěvcem Juliem Stockhausenem a studoval pěvecké techniky u Francesca Lampertiho v Miláně. Od roku 1866 byl členem dvorní opery ve Stuttgartu, kde poprvé zpíval ve Weberově Čarostřelci, jako sólista působil od roku 1879.\n\nVětšinu života prožil v Německu, k rodnému Kladnu a tamnímu pěveckému spolku \"Budislav\" měl ale měl vřelý vztah, několikrát město navštívil a s krajany udržoval korespondenci. Narodil se v domě čp. 108 v ulici T. G. Masaryka poblíž Náměstí Starosty Pavla, dům je známý také jako \"Zdrůbkovo zlatnictví\".\n\n\n\n\n"}
{"id": "1569925", "url": "https://cs.wikipedia.org/wiki?curid=1569925", "title": "Pupinův palác", "text": "Pupinův palác\n\nPupinův palác (srbsky Пупинова палата/Pupinova palata) je název pro polyfunkční komplex budov, který se nachází ve městě Novi Sad v Srbsku. Svůj název má podle ulice \"Mihajla Pupina\"), jedné z hlavních tříd ve městě. Investorem objektu byla společnost Galens.\n\nModerní komplex vznikl na rohu ulic \"Mihajla Pupina\" a \"Narodnih Heroja\", kde byla dosavadní modernistická zástavba z 60. let nedokončená a kde se nacházel volný pozemek pro vznik nových bytů a kanceláří. Objekt s výškou blížící se nedaleké budově hlavní pošty byl postaven v druhé polovině druhé dekády 21. století; projektován byl v letech 2015 až 2016 v architektonickém studiu Ivana Brakočeviće.\n\nVznik objektu nicméně neušel protestům veřejnosti, vzhledem k tomu, že moderní budovy měly vzniknout přímo v centru města a měla jim ustoupit budova bývalé komunální banky (z té bylo nakonec zachováno průčelí a zakomponováno do nového objektu). Dvanáctipatrová věž je dominantním prvkem stavby; v komplexu se nachází 170 bytů, zbytek prostor je určen pro komerční účely.\n\nKomplex byl dokončen v roce 2019.\n\nPo dokončení stavby byl upraven veřejný prostor v jeho blízkosti; navrácen původní památek rodiny Čenazi a naznačen půdorys arménského kostela, který zde v minulosti stál. Rovněž vznikl nový památník obětem leteckého neštěstí, kdy tehdejší jugoslávští humanitární pracovníci během zemětřesení v Arménii v roce 1988 zahynuli při pádu letadla. \n"}
{"id": "1569928", "url": "https://cs.wikipedia.org/wiki?curid=1569928", "title": "Fotbalisté AC Milán v reprezentci", "text": "Fotbalisté AC Milán v reprezentci\n\nSpojení mezi AC Milán a italskou reprezentaci začalo již v roce 1910 prvním zápasem. První fotbalisté \"Rossoneri\" co nastoupili za reprezentaci byli Aldo Cevenini a Pietro Lana (Itálie) 15. května 1910 v Miláně proti Francii. Zápas skončil 6:2 a Lana byl autorem prvního gólu v historii Itálie a prvního hattricku .\n"}
{"id": "1569935", "url": "https://cs.wikipedia.org/wiki?curid=1569935", "title": "NGC 3675", "text": "NGC 3675\n\nNGC 3675 je spirální galaxie v souhvězdí Velké medvědice. Objevil ji William Herschel 14. ledna 1788. Od Země je vzdálená přibližně 60 milionů světelných let a pravděpodobně je členem Skupiny galaxií Velká medvědice, nebo blízko ní tvoří vlastní malou skupinu galaxií spolu s NGC 3600 a UGC 6161.\n\nNa obloze se nachází 3° východně od hvězdy ψ UMa, její úhlová velikost je 5,9′×3,1′ a při své hvězdné velikosti 10 je dost jasná na to, aby byla vidět i menšími hvězdářskými dalekohledy.\n\nV roce 1984 byla v této galaxii pozorována supernova, která dostala označení SN 1984R a dosáhla hvězdné velikosti 13.\n\n"}
{"id": "1569939", "url": "https://cs.wikipedia.org/wiki?curid=1569939", "title": "Špaček čínský", "text": "Špaček čínský\n\nŠpaček čínský (\"Sturnia sinensis\") je druh pěvce žijící v jižní a východní Asii (např. v JV Číně, Vietnamu).\n\nVyskytuje se převážně v otevřené krajině, včetně té zemědělské a lidských sídel. Potravu získává na zemi i mezi stády dobytka. Žije a hnízdí v hejnech, často i s dalšími druhy ptáků.\n\nU druhu existuje pohlavní dimorfismus. Samec má čtyřbarevné peří: bílé, černé, šedé i okrové. Samice je sice samci podobná, ale je celkově více šedá a barvy peří nejsou tolik kontrastní.\n\nŽiví se hmyzem i částmi rostlin, včetně plodů.\n\nDosahuje délky 17 až 20 cm a váhy přibližně 60 g (61 g) Samice snáší čtyři vejce.\n\nV Číně jeho stavy poměrně rychle klesají. Aktuálně je řazen mezi málo dotčené taxony.\n\nTento druh byl na počátku roku 2020 chován ve 13 zoo v devíti evropských zemích. Jediným státem se třemi zoo se špačkem čínským bylo v tu dobu Česko. Jednalo se o tato zařízení:\n\n\nNa Slovensku tento druh na počátku roku 2020 ani nikdy v minulosti chován nebyl.\n\nV Zoo Praha je špaček čínský chován od roku 2012. Na konci roku 2018 byly chovány dva páry. V lednu 2020 byl dovezen pár ze Zoo Plzeň.\n\nK vidění je v pavilonu Sečuán, který představuje ptáky podhůří Himálaje.\n"}
{"id": "1569941", "url": "https://cs.wikipedia.org/wiki?curid=1569941", "title": "Jacques Cuinières", "text": "Jacques Cuinières\n\nJacques Cuinières (1943 Le Pont-Chrétien-Chabenet – 8. února 2020) byl francouzský novinář a fotograf. Od roku 1960 do roku 1984 pracoval pro společnost \"L'Aurore\".\n\n\n"}
{"id": "1569943", "url": "https://cs.wikipedia.org/wiki?curid=1569943", "title": "Helen Hyde", "text": "Helen Hyde\n\nHelen Hyde (6. dubna 1868 Lima, New York – 13. května 1919) byla americká leptařka a gravírářka.\n\nNarodila se v Limě v New Yorku, ale během dospívání žila v Kalifornii. Ve dvanácti letech započala své umělecké vzdělání. Po smrti jejího otce v roce 1882 žila v San Franciscu. Zde studovala na California School of Design. K zaměření se na japonskou kulturu ji mimo jiné inspiroval vliv americké impresionistky Mary Cassatt. Odstěhovala se do Japonska, kde studovala techniky dřevotisku, například u Emila Orlika. V roce 1914 se vrátila zpět do Spojených států, kde žila až do své smrti v roce 1919.\n"}
{"id": "1569950", "url": "https://cs.wikipedia.org/wiki?curid=1569950", "title": "Radnice v Bad Schandau", "text": "Radnice v Bad Schandau\n\nRadnice v Bad Schandau, lázeňském městě v saském zemském okrese Saské Švýcarsko-Východní Krušné hory v Německu, je expresionistická budova pocházející z počátku 20. let 20. století. Stojí na břehu Labe a je památkově chráněná.\n\nBudova badschandauské radnice byla postavena na počátku 20. let 20. století poté, co byl roku 1920 úředně změněn název města z Schandau na Bad Schandau (česky Lázně Žandov). Jako sídlo městské samosprávy tak nahradila starší radniční budovu na náměstí z roku 1863. Stavba je situovaná průčelím k Dresdner Straße, jedné z hlavních ulic, zadní stranou pak k labskému nábřeží (ulice An der Elbe). Radnice nebyla stavebně nijak výrazně upravovaná a slouží nepřetržitě svému účelu; je sídlem vedení města Bad Schandau a také správního společenství, do kterého patří také sousední Rathmannsdorf a Reinhardtsdorf-Schöna. Budova byla v roce 2002 zasažena povodní. Je chráněná jako kulturní památka pod číslem 09222163 pro svůj stavební a historický význam.\n\nTřípatrová budova s dvoupatrovou půdou je postavená v expresionistickém stylu. Stojí na obdélném půdorysu, fasáda má pískovou barvu. Střechu kryjí pálené tašky.\n\n\n"}
{"id": "1569956", "url": "https://cs.wikipedia.org/wiki?curid=1569956", "title": "929 (číslo)", "text": "929 (číslo)\n\nDevět set dvacet devět je přirozené číslo. Římskými číslicemi se zapisuje CMXXIX a řeckými číslicemi ϡκθ´. Následuje po čísle devět set dvacet osm a předchází číslu devět set třicet.\n\n929 je\n\n\n\n\n"}
{"id": "1569957", "url": "https://cs.wikipedia.org/wiki?curid=1569957", "title": "Christine Darden", "text": "Christine Darden\n\nChristine Darden (* Christine Mann, 10. září 1942 Severní Karolína, USA) je americká matematička, datová analytička a letecká inženýrka, která po většinu své čtyřicetileté kariéry v NASA zkoumala nadzvukové lety a aerodynamické třesky.\n\nZískala magisterský titul z matematiky a přednášela na Virginia State University. V roce 1967 začala pracovat pro Langley Research Center. V roce 1983 získala PhD na Univerzitě George Washingtona a publikovala mnoho odborných článků.\n\nV roce 2019 obdržela Zlatou medaili Kongresu.\n"}
{"id": "1569958", "url": "https://cs.wikipedia.org/wiki?curid=1569958", "title": "Shirley Strongová", "text": "Shirley Strongová\n\nShirley Elaine Hollowayová, rozená Strongová (* 18. listopadu 1958 Northwich), je bývalá britská sportovkyně, která startovala hlavně v překážkách na 100 metrů. Na LOH 1984 získala stříbrnou medaili v Los Angeles, zlatou medaili získala na společenských hrách v roce 1982 a stříbrnou medaili na společenských hrách v roce 1978. Od roku 1980 do roku 1988 také držela britský rekord.\n\n"}
{"id": "1569963", "url": "https://cs.wikipedia.org/wiki?curid=1569963", "title": "Laal", "text": "Laal\n\nLaal (laalem \"yəw láàl\") je jazyk, kterým mluví okolo 700 lidí ve třech vesnicích ve velmi zaostalé oblasti v jižním Čadu (region Moyen-Chari), na březích řeky Šari. Jazyk je ohrožený a hrozí mu vymření. Není známo, ke které jazykové rodině jazyk laal patří (jedná se o neklasifikovaný jazyk), pravděpodobně se jedná o izolovaný jazyk, je možné že se jedná o pozůstatek z nějaké vymřelé jazykové rodiny střední Afriky. Jazyk nemá psanou formu, kromě různých lingvistických přepisů. Jazyk je ohrožený, většina mladých lidí začíná laal nahrazovat jazykem bagirmi. \n\nJak již bylo zmíněno, laal je nekasifikovaný jazyk, existuje ale teorie že se jedná o jazyk izolovaný (který by mohl být posledním živým jazykem z vymřelé jazykové rodiny střední Afriky). Jiné teorie řadí laal mezi afroasijské nebo nigerokonžské jazyky.\n\nGenetický průzkum ukázal, že mluvčí jazyka laal měli euroasijské předky z oblasti Levanty, vznikla tak teorie že mluvčí jazyka laal jsou potomky neolitických zemědělců z oblasti Levanty (například z kultury Natúfien), kteří přišli do Afriky a přinesli s sebou i svůj jazyk. \n\nJazyk laal měl 2 dialekty:\n\n\nZařazení jazyka laal komplikuje také to, že byl silně ovlivněn sousedními jazyky, ale i tak je přibližně 60% slovní zásoby zcela unikátní a nevyskytuje se v žádné jiné jazykové rodině. Jazyk byl ovlivněn především buaskými jazyky (podskupina nigerokonžských jazyků) a některými afroasijskými jazyky (mj. také arabštinou). Mnoho slov je přejato z jazyka bagirmi, který se pravděpodobně řadí mezi nilosaharské jazyky. \n\nPříklady vět v jazyce laal:\n\n"}
{"id": "1569965", "url": "https://cs.wikipedia.org/wiki?curid=1569965", "title": "Ýylanly", "text": "Ýylanly\n\nÝyanly je město v Turkmenistánu. Je hlavním městem okresu Gurbansoltan Eje, nachází se v regionu Daşoguz. V roce 2009 zde trvale žilo 26 901 obyvatel.\n"}
{"id": "1569969", "url": "https://cs.wikipedia.org/wiki?curid=1569969", "title": "Charmozin Stellin", "text": "Charmozin Stellin\n\nCharmozin Stellin (\"Charmosyna stellae\") je druh papouška obývající ostrov Nová Guinea.\n\nJe označován též jako charmozin papuánský horský, lori Stellův či charmozin horský. Charmozin horský je však také označení pro jiný druh papouška (\"Charmosyna josefinae\"). Původně byl považován za poddruh chamozina papuánského, aktuálně je veden jako samostatný druh.\n\nŽije v tropickém horském lese do výšky 3500 m n. m. a živí se šťávou a nektarem z plodů.\n\nDosahuje délky těla 36 až 41 cm a ocasu dalších 20 až 25 cm. Váha se pohybuje v rozmezí 74 až 113 g. Vyskytuje se v červené a černé barevné formě.\n\nPatří mezi málo dotčené taxony.\n\nRozlišují se tři poddruhy:\n\n\nPeří charmozina Stellina je využíváno domorodci na Nové Guinei jako ozdoba hlavy při tamních slavnostech.\nCharmozin Stellin je vzácně chovaným druhem. V celé Evropě jej na počátku roku 2020 pravděpodobně chovalo jen šest zoo. V rámci Česka šlo pouze o Zoo Praha. V minulosti byl chován rovněž v Zoo Plzeň.\n\nTento druh je v Zoo Praha chován od roku 1991. V roce 1995 se podařil první úspěšný odchov. V průběhu roku 2018 přišlo na svět a bylo odchováno jedno mládě, takže na konci roku 2018 byli chováni tři jedinci.\n\nOd září 2019 je k vidění v Rákosově pavilonu v dolní části zoo, konkrétně v expozici Nížinný les Nové Guineje.\n\n"}
{"id": "1569973", "url": "https://cs.wikipedia.org/wiki?curid=1569973", "title": "Doris Grozdanovičová", "text": "Doris Grozdanovičová\n\nDoris Grozdanovičová (7. dubna 1926, Jihlava – 21. srpna 2019, Terezín–Praha) byla nakladatelská redaktorka a překladatelka z němčiny a angličtiny. \n\nDoris Grozdanovičová se narodila v Jihlavě 7. dubna 1926 do asimilované nenáboženské židovské rodiny jako \"Doris Schimmerlingová\". Její otec pracoval jako úředník v bance, později pak v pojišťovně, její matka byla v domácnosti. V šesti letech (začátkem 30. let 20. století) se s rodiči a starším bratrem \"Hanušem Schimmerlingem\" (* 1921) přestěhovala do Brna. V Brně navštěvovala obecnou školu, poté byla přijata ke středoškolskému studiu na české klasické gymnázium, ale odtud byla z rasových důvodů (kvůli židovskému původu) v tercii ještě před maturitou vyloučena. Směla ale ještě necelý další rok (1940–1941) studovat na židovském gymnáziu v Brně a to až do jeho zrušení v roce 1941. Původně rodiče plánovali, že ji spolu s jejím bratrem pošlou do Anglie k tetě (ta tam ještě včas emigrovala z Vídně), ale to se nestalo. \n\nDne 28. ledna 1942 byla s rodiči a bratrem deportována (transportem „U“) do terezínského ghetta. Tady pracovala v zemědělství, na poli, v zahradě, později pásla husy a nakonec stádo ovcí. V říjnu roku 1944 byl její bratr Hanuš a tatínek deportováni do KT Osvětim. Maminka a babička v Terezíně obě zahynuly. Babička zahynula čtrnáct dní po příjezdu do Terezína a byla pohřbena v hromadném hrobě. V roce 1944 onemocněla i její maminka a zanedlouho zemřela také. Doris Schimmerlingová zůstala v Terezíně sama až do osvobození tábora (květen 1945) na konci druhé světové války. \n\nČeský četník Josef Urban se Doris Schimmerlingové ujal a ona s ním odjela k jeho rodině do Kostelce nad Orlicí, kde ji v létě roku 1945 vypátral její přeživší bratr Hanuš. Ještě v Kostelci nad Orlicí vstoupila Doris do KSČ. Sourozenci Schimmerlingovi se spolu ještě v září 1945 odstěhovali do Brna, kde získali byt po vyhnaných Němcích a také se zde setkali se služebnou, kterou měli před druhou světovou válkou a jenž jim předala i část majetku, který jim za války opatrovala. Zameškané čtyři roky studia na gymnáziu si doplnila jednoročním intenzivním studiem a po složení maturitní zkoušky se přihlásila na Masarykovu univerzitu v Brně (obory filozofie a anglický jazyk). Během svých vysokoškolských studií v letech 1946 až 1950 odjela v roce 1947 na tři měsíce trvající stipendijní pobyt do Dánska.\n\nV roce 1950 dokončila vysokoškolská studia a přestěhovala se do Prahy. Tady pracovala rok v tiskovém oddělení ministerstva zahraničí (překládala německý a anglický tisk). V 50. letech 20. století musela z této pozice odejít, od roku 1951 pracovala dva roky v korektorně tiskárny a pak nastoupila do nakladatelství Československý spisovatel jako redaktorka. V nakladatelství pracovala až do odchodu do penze v roce 1985. \nV roce 1959 se Doris Grozdanovičové narodil syn. Se svým manželem se rozvedla o tři roky později (1962). Syna vychovávala sama, často cestoval za tetou do Anglie a po studiích se rozhodl zůstat v Anglii. \nByla aktivní členkou Židovské obce pražské (ŽOP), Terezínské iniciativy (TI) a výkonnou redaktorkou jejího časopisu. Často jezdila na besedy se studenty do škol v Česku i do zahraničí, pravidelně přednášela také v Terezíně. Zemřela náhle dne 21. srpna 2019 na své cestě z besedy v Terezíně domů do Prahy do Střešovic, kde bydlela.\n\n"}
{"id": "1569989", "url": "https://cs.wikipedia.org/wiki?curid=1569989", "title": "Zmaj Fizir FP-2", "text": "Zmaj Fizir FP-2\n\nZmaj Fizir FP-2 (cyrilicí: Змај Физир ФП-2, \"Fizir Přechodný\") byl jugoslávský jednomotorový dvoumístný dvouplošník. Navrhli jej Rudolf Fizir a Dušan Stankov v roce 1933. Výroba byla prováděna v jugoslávské letecké továrně Fabrika aeroplana i hidroplana Zmaj AD v Zemunu mezi lety 1936–1945. \nV roce 1933 se velení Jugoslávského královského letectva (YRAF, anglicky: Yugoslav Royal Air Force, srbsky: Zrakoplovstvo vojske Kraljevine Jugoslavije) rozhodlo nahradit zastarávající cvičná letadla (Hansa-Brandenburg C.I., Fizir F1V), moderními školními letadly. Společnost Zmaj už v roce 1931 sice navrhla a vyrobila prototyp cvičného dvouplošníku Zmaj Fizir FP-1 pro přechodný výcvik pilotů (výr. č. 601) s motorem Walter NZ-120 R, který byl licenčně vyráběn v bělehradské pobočce a.s. Walter u společnosti Svetozar Vlajkovič i komp., Rakovica. Tento letoun by nesplňoval všechny požadavky stanovené YRAF a navíc v roce 1932 havaroval na bělehradském letišti. V důsledku toho konstruktéři, inženýři Rudolf Fizir a Dušan Stankov provedli úpravy Fizir FP-1, a tak se v roce 1934 zrodil letoun Zmaj Fizir FP-2.\n\nKonstruktéři se rozhodli pro koncepci dvouplošníku, i když letectvo YRAF preferovalo dolnokřídlý jednoplošník (vzhledem k trendu ve vývoji moderních bojových letounů). Nakonec byl tento koncept přijat, nového přechodového školního letadla. Prototyp Zmaj Fizir FP-2 (Fizir Prelazni, Fizir Přechodný) se sedmiválcovým hvězdicovým motorem Gnome-Rhône 7K (Société des Moteurs Gnome et Rhône) o výkonu 257 kW (350 hp) byl dokončen a na konci roku 1933 byl letoun zalétán poručíkem, ing. Pavlem Bauerem. Následovaly další zkušební lety do roku 1934, ve kterých letadlo vykázalo dobré výsledky. Po určitou dobu zůstalo toto letadlo hlavním výcvikovým letounem jugoslávského letectva. \n\nZmaj rovněž zkoušel během roku 1934 modifikovaný Zmaj Fizir FP-2 s československým hvězdicovým, vzduchem chlazeným, devítiválcovým motorem Walter Pollux II o výkonu 250 kW (340 k), který od roku 1932 vyráběla A.S. Walter, továrna na automobily a letecké motory, ale výsledky s tímto slabším motorem nebyly uspokojivé resp. vymizel problém se zajišťováním motorů Gnome et Rhône. \n\nTovárna Zmaj nabídla 22. května 1936 královskému námořnictvu hydroplán Zmaj Fizir FP-2H s motorem Gnome-Rhone K-9, ale projekt nebyl přijat.\nZmaj Fizir FP-2 byl dvoumístný jednomotorový dvouplošník s vzduchem chlazeným sedmiválcovým hvězdicovým motorem Gnome-Rhône 7K 257 kW/350 k. Mezi křídly byla na každé straně dvojice vzpěr. Na horních a dolních křídlech byly klapky. Dvoukolový podvozek měl tuhou nápravu a pro odpružení byly použity pryžové provazce. Trup a křídla byly potaženy plátnem.\n\nLetadlo představovalo klasickou „jugoslávskou konstrukční školu“ – dvoumístné, dvě křídla, konstrukce z masivního dřeva a ladný aerodynamický tvar. Letadlo bylo snadno létatelné, bylo stabilní za letu a do velké míry bylo necitlivé na případné chyby pilotů. \nOd roku 1936 do roku 1941 bylo pro Jugoslávské královské letectvo (YRAF) vyrobeno a využíváno 66 letadel tohoto typu. Letouny byly používány pro výcvik vojenských pilotů. První série 20 těchto letadel (v.č. 602–621) byla dodána do YRAF na začátku roku 1936 a byla okamžitě zavedena do 1. a 2. pilotní školy. Od roku 1938 do roku 1940 bylo dodáno dalších 45 letadel (v.č. 622–666). Všechny tři série letadel byly vybaveny stejně, s výjimkou pěti letadel z třetí série, která byla vybavena pro lety bez vidu (podle přístrojů). Tato upravená letadla měla nový pilotní panel se zařízením Zemun Teleoptik (podobně jako u letounu Rogožarski PVT). \n\nLetadla Zmaj Fizir FP-2 byla použita v dubnové válce, kdy se Jugoslávie bránila napadení nacistickým Německem,fašistickým Italským královstvím a Maďarským královstvím. Italové zajali 13 letadel FP-2 Zmaj Fizir a společně s letadly Rogožarski PVT je používali od května 1941 do června 1943 proti povstalcům v Černé Hoře a Albánii. Němci zajali 15 letounů Zmaj Fizir FP-2 na letišti Butmir v Sarajevu (IATA: SJJ, ICAO: LQSA) a předali je svým spojencům, Nezávislému státu Chorvatsko, kde je používali po celou válku, počínaje rokem 1941. V Chorvatsku byly letouny použity nejen pro výcvik, ale také pro boj proti partyzánům. Protože letadlo nebylo ani zdaleka nové a dodávky náhradních dílů z továrny skončily v roce 1941, počet provozuschopných FP-2 se snižoval a v roce 1944 měli Chorvati v letovém stavu pouze tři letadla tohoto typu. Celkem však použilo Chorvatsko 23 letounů FP-2, 15 darovaných nacistickým Německem v roce 1941 a 8 vyrobených továrnou Zmaj v letech 1943–4.\n\nZa války jeden letoun (číslo 6822) přeletěl v roce 1944 k jugoslávským partizánům (Partizanska Eskadrila NOVJ) a byl zařazen do styčné letky vytvořené 18. srpna 1944 na ostrově Vis. Další letoun přeletěl v dubnu 1945 k partyzánům na mostarskou letku z letiště Borongaj (Borongaj aerodrom) v Záhřebu. Letoun byl využíván až do 9. května 1945, kdy byl zničen. Z bosenských letišť byly koncem roku 1944 převedeny k jugoslávským partizánům čtyři letouny s posádkou. Když pak akce Národně-osvobozenecké armády Jugoslávie (Josip Broz Tito) ale i příslušníků četnické, monarchistické armády (Dragoljub Mihailović, Jugoslávské vojsko ve vlasti) dostaly aktivní podporu od Rudé armády a ostatních spojenců, několik dalších FP-2 padlo do rukou Jugoslávců. Nově získané letouny byly přiřazeny na samostatnou velitelskou letku se sídlem v Mostaru a navázaly spojení mezi jednotkami jugoslávské armády. Do konce války přežilo sedm FP-2.\n\nPátá série Zmaj Fizir FP-2 (15 letadel objednaných v roce 1940) nebyla dokončena před začátkem dubnové války. Na začátku roku 1943 bylo Němci povoleno pokračovat ve výrobě páté série pro chorvatské letectvo, ale do 22. října 1944 (den osvobození Zemunu, kde sídlila společnost Zmaj, Národně-osvobozeneckou armádou Jugoslávie a Rudou armádou) bylo dodáno pouze 8 letadel. Posledních 7 letadel bylo dokončeno a předáno po osvobození letectvu pro použití novou jugoslávskou armádou. Celkový počet vyrobených letadel FP-2 Zmaj Fizir tedy činil 81.\n\nVšechna letadla tohoto typu, která přežila druhou světovou válku, byla zahrnuta do armádního letectva jugoslávské armády a létala tam až do roku 1947. V poválečném registru bylo zahrnuto 12 letadel Zmaj Fizir FP-2 (jak nově dokončených, tak zachráněných z války). Zbytky jednoho z těchto letounů jsou uchovávány v bělehradském Muzeu jugoslávského letectví.\n\n\n\nData podle\n\n\n\n\n\n"}
{"id": "1569991", "url": "https://cs.wikipedia.org/wiki?curid=1569991", "title": "Nártouni", "text": "Nártouni\n\nNártouni (Tarsiiformes) představují jeden ze dvou infrařádů haplorhinních primátů. Historicky byli nártouni řazeni do podřádu primátů Prosimii (poloopice) společně se zástupci současných infrařádů Lemuriformes, Lorisiformes a Chiromyiformes, zatímco pro opice, lidoopy a lidi byl vyčleněn podřád vyšší primáti (Anthropoidea). Nicméně na základě molekulárních i anatomických analýz byli nártouni jakožto více příbuzní s vyššími primáty sloučeni dohromady coby dva infrařády do podřádu Haplorhini, zatímco pro poloopice bez nártounů byl vytvořen podřád Strepsirhini. Jiný systém vytyčuje pro odlišnosti nártounů tři samostatné podřády primátů: Prosimii, Tarsiiformes a Anthropoidea.\n\nJedinou žijící čeledí nártounů je čeleď nártounovití (Tarsiidae). Zahrnuje několik druhů menších primátů živících se hmyzem a menšími obratlovci, kteří se vyskytují v jihovýchodní Asii (historicky nártouni obývali i oblasti Eurasie, Severní Ameriky a možná i Afriky). Vyznačují se obrovskýma očima a dlouhými zadními končetinami s podlouhlými chodidly. Celkový zubní vzorec činí I 1/1, C 1/1 P 3/3, M 3/3 = 32 zubů. Ve většině znaků se nártouni podobají poloopicím, uzavřené očnice, chybějící rhinarium, pokročilá placenta a jednoduchá děloha (uterus simplex) jsou zase znaky podobné vyšším primátům. Mnohé znaky jsou navíc typické pouze pro nártouny; z tohoto důvodu je zařazení nártounů do systému částečně problematické.\n\nV rámci infrařádu Tarsiiformes se řadí ještě několik vyhynulých skupin. Rody \"Xanthorhysis\" a \"Afrotarsius\" jsou obyčejně považovány za blízké příbuzné žijících nártounů, přičemž první je klasifikován v rámci čeledi nártounovití, zatímco druhý je taxon \"incertae sedis\". Vyhynulá čeleď Omomyidae bývá považována za příbuznou žijících nártounů nebo dokonce jejich předka a bývá klasifikovaná v rámci Tarsiiformes (a někdy bývá z nártounů vyjmuta). Do infrařádu byly zařazeny další fosilní skupiny, mezi něž patří čeledi Microchoeridae, Carpolestidae a Eosimiidae, ačkoli fosilní nálezy jsou předmětem diskuse. Například carpolestidé bývají často klasifikováni jako součást skupiny Plesiadapiformes.\n"}
{"id": "1569996", "url": "https://cs.wikipedia.org/wiki?curid=1569996", "title": "Semovente 75/46", "text": "Semovente 75/46\n\nSemovente da 75/46 (také Ansaldo 75/46 M43) byl italský stíhač tanků používaný Němci pod označením Sturmgeschütz M43 mit 75/46 (852) (i) během druhé světové války. Vznikl na podvozku středního tanku M15/42 a byl vyzbrojen 75mm kanónem s délkou hlavně 46 ráží (Cannone da 75/46 Modello 34), který Němci přejmenovali na 7.5 cm Flak 264/3(i). Celkem bylo v letech 1943-1944 vyrobeno společností Ansaldo jen 11-13 kusů tohoto stíhače tanků (8 v roce 1943, 3 v roce 1944).\n\nSemovente 75/46 měl trup M43 (rozšířená verze M42) stejně jako Semovente 105/25. Houfnice ráže 105 mm L25 však byla nahrazena delším 75mm kanónem L46, původně koncipovaným jako protiletadlový kanón, ale také používaným jako protitankový kanón, který zajišťoval vyšší úsťovou rychlost (750 m/s místo 510) a daleko větší dostřel, byl schopný vystřelit 6,5 kg náboj až 13 000 m daleko. Kanón používal HE nebo APCBC střely, ta by mohla prorazit až 90 mm pancíře z 500 m (podle jiných zdrojů až 130 mm).\n\nDalší rozdíl oproti jeho předchůdci byl v celkově zvýšeném pancéřování: v přední části nástavby (původně 75 mm) přidány 25mm šikmé desky pod úhlem 25°, na bocích bojového prostoru posádky (původně 40 mm) přidány další 25mm desky, zatímco německé stíhače tanků měly na bocích většinou jen 30 mm.\n\nPosádku tvořili pouze 3 muži, výzbroj proti letounům tvořil 8mm kulomet Breda 38, umístěný před poklopem nabíječe. Měl hmotnost jen 15.7 t (např. StuG III Ausf. G měl 23.9 t), ale přesto byla jeho nejvyšší rychlost jen 38 km/h (podobně jako StuG III/IV nebo JagdPz IV). Také měl velmi dobrý rozsah náměru: celkem 34 °; od -12 ° do + 22 °.\n"}
{"id": "1570007", "url": "https://cs.wikipedia.org/wiki?curid=1570007", "title": "Vešeléniho spiknutí", "text": "Vešeléniho spiknutí\n\nVešeléniho spiknutí (často také \"Wesselényiho spiknutí\", v maďarštině \"Wesselényi-összeesküvés\") bylo protihabsburské hnutí v Uhrách v letech 1664–1670, organizované nejmocnějšími uherskými šlechtici, převážně katolickými a předtím loajálními. Příčinou byla snaha Leopolda I. o prosazeni absolutistické vlády a jeho slabá protiturecká politika. V roce 1669 bylo spiknutí prozrazeno a následně tvrdě potrestáno.\nVzápětí po ukončení třicetileté války o sobě dala vědět na jihovýchodě Evropy Osmanská říše. Poté, co se Leopold I. stal nejprve v roce 1655 uherským králem a v roce 1658 císařem Svaté říše římské, přestalo kolem roku 1660 hrát Sedmihradsko roli nárazníkového pásma mezi Osmanskou říší a impériem Habsburků. Turecká vojska pronikla v roce 1663 do Horních Uher a na Moravu. Rakousko-turecká válka v letech 1663–1664 sice skončila tureckou porážkou v bitvě u Mogersdorfu (v maďarštině \"u Szentgotthárdu\"), ale následně ve Vasváru uzavřený mír potvrdil historicky největší územní rozsah tureckého panství v Evropě. \n\nUherská šlechta považovala mírové podmínky za hanebné. Někteří její představitelé byli odhodláni obnovit svou dřívější stavovskou hegemonii a spojit se proti vládě, která podkopává politickou nezávislost země a náboženskou svobodu, především s Francií. Iniciátorem odboje byl Mikuláš Zrinský, pod jehož vedením jednání s francouzským králem Ludvíkem XIV. začala. Když 18. listopadu 1664 Zrinský zemřel, vedení se ujal František Vešeléni, tehdejší uherský palatin; podle něj je celé spiknutí nazýváno. K předním účastníkům spiknutí patřil ostřihomský arcibiskup Jiří Lippay (ten ale v roce 1666 také zemřel), Petr Zrinský (bratr Mikuláše), zemský soudce František Nádásdy a František Krištof Frankopan. V roce 1666 se k Vešeléniho spiknutí připojil i sedmihradský kníže František I. Rákóczi. \n\nPo smrti Františka Vešeléniho v roce 1667 se stal vůdcem spiklenců chorvatský bán Petr Zrinský. Hledání opory u francouzského krále a také u turecké vlády, kterou spiklenci považovali za tolerantnější, se ukázalo jako osudné: během neúspěšných jednání byly v roce 1669 jejich úmysly odhaleny. Císařská armáda pod velením generála Jana Šporka obsadila většinu významných hornouherských hradů a v Levoči a v Bratislavě (\"Prešpurku\") byla zahájena soudní řízení s účastníky spiknutí. \n\nV letech 1670–1671 bylo zvláštním soudním tribunálem pod předsednictvím hraběte Jana Rottala vyslýcháno téměř 2000 šlechticů a měšťanů. Většina byla propuštěna, ale asi třem stům z nich byl zkonfiskován majetek. Vůdcové spiknutí Petr Zrinský, František Nádásdy a František Krištof Frankopan byli 30. dubna 1671 ve Vídni popraveni.\n\nRákoczimu se podařilo – i díky jeho matce Sofii Báthoryové a přímluvě jezuitů za zásluhy o podporu katolicismu – dosáhnout po zaplacení pokuty 400 tisíc zlatých propuštění.\n\nDůsledkem neúspěšného Vešeléniho spiknutí bylo kromě konfiskací a dalších represálií především zesílení absolutistické vlády Habsburků v Uhrách, spojené i s rekatolizací. To ale následně vedlo po roce 1672 k formování kuruckých oddílů a k novému protihabsburskému povstání uherské šlechty, vedenému v letech 1678–1687 Imrichem Thökölym.\n\n\n\n"}
{"id": "1570019", "url": "https://cs.wikipedia.org/wiki?curid=1570019", "title": "Trapper John McIntyre", "text": "Trapper John McIntyre\n\nKapitán John Francis Xavier McIntyre je postava z románu \"M*A*S*H\" i stejnojmenného filmu i seriálu. Ve filmu jej hrál Elliot Gould a v seriálu Wayne Rogers. Této postavě se taktéž dostalo vlastního seriálu, Trapper John, M.D., kde tuto postavu hrál Pernell Roberts. Je to jedna z hlavních postav seriálu M*A*S*H v prvních třech sériích. \n\nJeho přezdívka Trapper pochází z incidentu, při kterém byl přistižen při sexu na záchodě na palubě vlaku. Během své obhajoby žena prohlásila \"„He trapped me!“ („Chytil mě!“).\"\n\nV knize i filmu na sebe prozradí, že vystudoval Darthmouth College a hrál quarterbacka ve školním fotbalovém týmu. V seriálu ovšem řekne, že \"„seděl až moc často na lavičce“\". Ve filmu má suchý a temný smysl pro humor, v seriálu je však mnohem více veselejší. Nejvíce času tráví s Benjaminem „Hawkeyem“ Piercem. Většinou se baví pácháním zákeřných vtipů na Franka Burnse a Margaret „Šťabajznu“ Houlihanovou, pitím po suchého Martini a sváděním žen. Ačkoliv je Trapper šťastně ženatý a svou ženu a dcery nesmírně miluje, rád svádí sestřičky bez zastírání svého manželství.\n\nAčkoliv ve filmu je jemu i Hawkeyemu bylo dáno stejně prostoru, v seriálu už hrál mnohem menší roli. Zklamaný Wayne Rogers v kombinaci s hádkami ohledně smlouvy ohledně čtvrté sezóny opustil seriál. Trapper byl tak v \"4x01 „Vítejte v Koreji, část I.“\" odvelen z armády a poslán zpět do USA. Postava byla nahrazena Mikem Farrelem v rolI B. J. Hunnicatta. \n\nPostava Trappera se vrátila v roce 1979 v seriálu Trapper John, M.D., tentokrát hraná Pernellem Robertsem. Trapper se třicet let po Korejské válce stává primářem chirurgie v nemocnici v San Franciscu. Spin-off se dočkal sedmi sérií a byl ukončen v roce 1986. Co se kontinuity týče, spin-off spíše navazuje na film než na seriál. Nikdo jiný se v seriálu neobjevil, jediná postava z původního seriálu je právě Trapper.\n"}
{"id": "1570020", "url": "https://cs.wikipedia.org/wiki?curid=1570020", "title": "Mistrovství světa v rychlobruslení ve sprintu 2020", "text": "Mistrovství světa v rychlobruslení ve sprintu 2020\n\nMistrovství světa v rychlobruslení ve sprintu 2020 se konalo ve dnech 28. a 29. února 2020 v rychlobruslařské hale Vikingskipet v norském Hamaru. Celkově se jednalo o 51. světový sprinterský šampionát, poprvé ale byl pořádán společně s Mistrovstvím světa ve víceboji. Z předchozího šampionátu obhajovali tituly Rus Pavel Kuližnikov a Japonka Nao Kodairaová. V Hamaru zvítězili Japonci Tacuja Šinhama a Miho Takagiová. Čeští závodníci se šampionátu nezúčastnili.\n\n"}
{"id": "1570021", "url": "https://cs.wikipedia.org/wiki?curid=1570021", "title": "Gabrielle Anwarová", "text": "Gabrielle Anwarová\n\nGabrielle Anwarová (* 4. února 1970 Laleham, Surrey) je anglická herečka žijící v USA.\n\nVystudovala londýnskou Italia Conti Academy of Theatre Arts a debutovala v roce 1988 menší rolí ve filmu Dušana Makavejeva \"Manifesto\". Počátkem devadesátých let odešla se svým partnerem Craigem Shefferem do Hollywoodu. Popularitu jí přinesly role Donny ve filmu Martina Bresta \"Vůně ženy\" a královny Anny ve \"Třech mušketýrech\" Stephena Hereka. V roce 1994 ji časopis \"People\" zařadil na seznam padesáti nejkrásnějších lidí světa. Hrála Markétu Tudorovnu v seriálu \"Tudorovci\", Fionu v seriálu \"\" a Lady Tremaine v seriálu \"Bylo, nebylo\".\n\nJejím otcem je Tariq Anwar, filmový střihač a producent s indickými a rakousko–židovskými kořeny. Matkou je herečka Shirley Hillsová. Má tři děti, jejím manželem je od roku 2015 Shareef Malnik. V roce 2008 získala americké občanství.\n\n\n"}
{"id": "1570028", "url": "https://cs.wikipedia.org/wiki?curid=1570028", "title": "Javorník (sedlo)", "text": "Javorník (sedlo)\n\nJavorník (785 m n. m.) je sedlo v Javornících, mezi vrchem Čerenka (947,8 m n. m.) a kótou 910,8 m n. m., v hlavním hřebeni pohoří. Leží v pramenné oblasti Kolárovického potoka jako pravostranného přítoku Váhu.\n\nSedlem vede důležitá silniční spojnice I/10 spojující horní Kysuce s Povážím, úsek Makov - Bytča. V sedle je parkoviště a motorest, víceré ubytovací kapacity jsou lokalizovány přímo pod sedlem. Prochází jím také hranice mezi okresy Čadca a Bytča.\n\nSedlo Javorník je křižovatkou turistických tras a souběžně s červeně-značkovaným turistickým chodníkem vede také lyžařská turistická trasa.\n\n\n"}
{"id": "1570029", "url": "https://cs.wikipedia.org/wiki?curid=1570029", "title": "Mistrovství světa v rychlobruslení ve víceboji 2020", "text": "Mistrovství světa v rychlobruslení ve víceboji 2020\n\nMistrovství světa v rychlobruslení ve víceboji 2020 se koná ve dnech 29. února a 1. března 2020 v rychlobruslařské hale Vikingskipet v norském Hamaru. Jedná se o 114. šampionát pro muže a 78. pro ženy, poprvé je ale pořádán společně s Mistrovstvím světa ve sprintu. Z předchozího šampionátu obhajují tituly mistrů světa Nizozemec Patrick Roest a Češka Martina Sáblíková.\n\nČeskou výpravu tvoří Martina Sáblíková a Nikola Zdráhalová.\n\n"}
{"id": "1570034", "url": "https://cs.wikipedia.org/wiki?curid=1570034", "title": "Accolade Fund Sicav", "text": "Accolade Fund Sicav\n\nAccolade Fund Sicav byla založena v roce 2014 jako multi-fondová akciová společnost s proměnným základním kapitálem na dobu neurčitou. Aktuálně nabízí společnost investorské akcie v jediném dílčím fondu – Accolade Industrial Fund. Tento Fond je určen kvalifikovaným investorům, kterým dává možnost podílet se na rozvoji moderního udržitelného průmyslu prostřednictvím investice do nájemních budov pro lehkou výrobu, logistiku a e-commerce.\n\nInvestiční strategií fondu je udržovat hodnotu a dosáhnout střednědobého až dlouhodobého zhodnocení kapitálu, s investicemi primárně do diverzifikovaného portfolia průmyslových nemovitostí v České republice, na Slovensku, Polsku, Německu a dalších zemích Evropy.\n\nNemovitosti v portfoliu Fondu musí vždy splňovat parametry „třídy A“ dle definice skupiny CBRE, která zahrnuje sklady, výrobní haly a další komerční nemovitosti.\n\n"}
{"id": "1570038", "url": "https://cs.wikipedia.org/wiki?curid=1570038", "title": "Zájmová skupina", "text": "Zájmová skupina\n\nZájmová skupina, též advokační skupina, v přeneseném smyslu i akční skupina nebo lobby je skupina lidí obhajující společný postoj nebo řešení s cílem ovlivnit veřejné mínění a v konečném důsledku politiku případně společnost. Tyto skupiny hrají důležitou roli ve vývoji politických a sociálních systémů.\n\nMotivy jednání mohou být politické, náboženské, morální nebo komerční. Skupiny používají různé metody, aby se pokusily dosáhnout svých cílů, včetně lobbování, mediálních kampaní, propagačních akcí, průzkumů veřejného mínění, výzkumu a taktických schůzek. Některé skupiny jsou podporovány nebo zaštiťovány silnými obchodními nebo politickými zájmy a mají značný vliv na politický proces, jiné takové zdroje nemají. \nTakto prosazují své skupinové zájmy i různé spolky, profesní sdružení, učené společnosti, studentské a nevládní organizace, občanské iniciativy, odbory a další instituce občanské společnosti.\n\nZ některých zájmových skupin se staly důležité sociální a politické instituce nebo sociální hnutí. Další skupiny byly obviněny z manipulace s demokratickým systémem pro úzký komerční zisk nebo z korupce, podvodu, úplatkářství a jiných závažných zločinů. Skupiny, které mají méně finančních zdrojů, mohou použít přímou akci a občanskou neposlušnost a v některých případech jsou obviňovány z ohrožení sociálního řádu nebo jsou nazývány „domácími extremisty“.\n\n"}
{"id": "1570042", "url": "https://cs.wikipedia.org/wiki?curid=1570042", "title": "Běloruská kuchyně", "text": "Běloruská kuchyně\n\nBěloruská kuchyně (bělorusky: \"Беларуская кухня\") je podobná ruské a ukrajinské kuchyni, byla ale ovlivněna také polskou nebo litevskou kuchyní, v menší míře také francouzskou, německou a italskou kuchyní. Základní potravinou jsou brambory, Bělorusko má největší spotřebu brambor na obyvatele na světě.\n\nPříklady běloruských pokrmů:\n\n\n"}
{"id": "1570047", "url": "https://cs.wikipedia.org/wiki?curid=1570047", "title": "Henry Blake", "text": "Henry Blake\n\nPlukovník Henry Braymore Blake byla postava z románu M*A*S*H a stejnojmeného filmu i seriálu. Ve filmu je hrán Rogerem Bowenem a v seriálu McLeanem Stevensonem. Byl to chirurg a velitel jednotky 4077 M*A*S*H. \n\nByl oblíbený u své jednotky díky svému pohodářství a bezstarostnosti, zejména u Hawkeyeho Pierce a Johna „Trappera“ McIntyra (rád s nim pije a prohání ženy). Pohrdá vojenskou disciplínou, což je často vidět na jeho oblékání (nosí rybářský klobouk a vestu místo své uniformy, miluje hraní golfu v okolí nemocnice). Za svou „nevojenskost“ byl kritizován hlavně majory Frankem Burnsem a Margaret Houlihanovou, kteří na něj často posílali různá udání a hlášení.\n\nVe filmu je to lékař, který byl povolán do armády před druhou světovou válkou, v seriálu byl záložníkem povolaným k aktivní službě ze své soukromé praxe v Bloomingtonu (Illinois). Henry navštěvoval univerzitu v Illinois, kde byl trenérem fotbalového týmu. Hawkeyemu se svěří, že \"„má sice skvělou praxi doma, ale je rutiiní“\", takže tím, že slouží v Koreji, \"„dělá práci více doktorů, než by za celý svůj život dělal“\". Je to dobrý a přívětivý člověk a schopný chirurg, avšak velmi neúčinný velící důstojník. Jeho úředník, Radar O´Riley přeměňuje jeho přání v rozkazy. Hawkeye si z něj dělal legraci, že \"„Radar je ve skutečnosti velícím důstojníkem“\". Henry se často rozčiluje, když musí provést důležité rozhodnutí a bojí se více než ostatní, aby se rozhodl správně. To dokazuje třeba v epizodě \"„3×02 Duhový most“\", kdy se musí rozhodnout, zda pošle Hawkeye s Trapperem a Frankem Burnsem převzít raněné od čínské armády – i za cenu, že to může být past.\n\nZatímco je v Koreji, jeho žena Mildred (v pozdějších epizodách zvaná Lorraine – důvod není nikdy vysvětlen) porodí syna v Bloomingtonu. Kvůli své smrti však nikdy nepotká svého syna.\n\nMcLean Stevenson se rozhodl odejít ze seriálu spolu s Waynem Rogersem, představitelem Trappera. Postava Henryho Blakea byla odeslána domů, neboť \"„jeho práce již skončila“\". Na konci epizody \"„3x24 Abyssinia, Henry“\", po odjezdu Henryho směrem do Soulu, přijde Radar za doktory na sál a oznámí jim, že letadlo s Henrym bylo sestřeleno a on zemřel. Tato scéna byla udržována před herci v tajnosti, aby byla zajištěna autenticita scény. Toto přidání nebylo myšleno jako útok na Stevensona, nýbrž jako vyjádření myšlenky, že ne všichni členové ozbrojených sil se vrátili v pořádku domů.\n"}
{"id": "1570048", "url": "https://cs.wikipedia.org/wiki?curid=1570048", "title": "Podnikání fyzické osoby", "text": "Podnikání fyzické osoby\n\nPodnikatel je ten, kdo samostatně vykonává na vlastní účet a odpovědnost výdělečnou činnost živnostenským nebo obdobným způsobem se záměrem činit tak soustavně za účelem dosažení zisku.\n\nVejdou se do ní živnostníci (vlastníci živnostenského oprávnění) i OSVČ bez živnosti."}
{"id": "1570052", "url": "https://cs.wikipedia.org/wiki?curid=1570052", "title": "Jamaron", "text": "Jamaron\n\nJamaron (čti „Džamaron“) je česká pop rocková hudební skupina. Kapela vznikla v roce 2013 a pochází z Čakovic. Frontmanem, zpěvákem a kytaristou je nejstarší ze sourozenců Ondřej Dostál. V kapele dále hrají dvojčata Jakub a Marie Dostálovi. Jakub je zpěvák a kytarista, Marie je zpěvačka a saxofonistka. Bubeníkem je Václav Hejda a baskytaristou Filip Karlík.\n"}
{"id": "1570053", "url": "https://cs.wikipedia.org/wiki?curid=1570053", "title": "Sunion", "text": "Sunion\n\nSunion ( Σούνιο) je mys v Řecku. Nachází se 70 km od Athén a je nejjižnějším výběžkem poloostrova Attika. Okolí mysu bylo v roce 1974 vyhlášeno národním parkem. \nPodle legendy se athénský král Aigeus zabil skokem z mysu ze žalu nad domnělou smrtí svého syna. Sunion ve svých dílech zmiňují jako významný orientační bod i dějiště náboženských obřadů Homér, Hérodotos, Aristofanés, Strabón a Pausaniás. Z moderních autorů ho popsali např. William Falconer, George Gordon Byron a Martin Heidegger. \n\nArcheologický výzkum na mysu odhalil pohřebiště z doby bronzové. První stavby jsou datovány do období kolem roku 700 př. n. l. Byla zde nalezena třímetrová mramorová socha mladého muže z archaického období známá jako Sunionský kúros, která je vystavena v Národním archeologickém muzeu v Athénách. Ve čtyřicátých letech 5. století př. n. l. zde byl postaven chrám v dórském stylu, který byl zasvěcen Poseidónovi. Nedaleko od něj vznikla menší svatyně bohyně Athény. Za peloponéské války Athéňané mys opevnili. \n\nMys je součástí obce Lavreotiki. Nachází se zde populární pláž, mys je vyhledáván turisty pro výhled na okolní ostrovy od trosek Poseidónova chrámu tyčících se šedesát metrů nad mořskou hladinou. Obyvatelé Athén místo s oblibou navštěvují při západu slunce. \n"}
{"id": "1570054", "url": "https://cs.wikipedia.org/wiki?curid=1570054", "title": "Seznam novozélandských fotografek", "text": "Seznam novozélandských fotografek\n\nToto je seznam fotografek, které se narodily na Novém Zélandu nebo jejichž práce úzce souvisí s touto zemí. \n\n\n\n\n\n\n\n\n\n\n\n\n\n\n\n\n"}
{"id": "1570056", "url": "https://cs.wikipedia.org/wiki?curid=1570056", "title": "LaVonna Martinová", "text": "LaVonna Martinová\n\nLaVonna Ann Martinová-Florealová (* 18. listopadu 1966 Dayton) je bývalá americká atletka, která startovala hlavně na 100 metrových překážkách. V roce 1992 v Barceloně získala olympijskou stříbrnou medaili.\n\n\n \n"}
{"id": "1570063", "url": "https://cs.wikipedia.org/wiki?curid=1570063", "title": "What the Dead Men Say", "text": "What the Dead Men Say\n\nWhat the Dead Men Say je deváté studiové album americké heavy metalové skupiny Trivium. Album bude vydáno 24. dubna 2020, a to pod značkou Roadrunner Records.\n\nVe druhé polovině února 2020 začala kapela na sociálních sítích zveřejňovat obrázky a krátké videoukázky, jež pocházely z doposud nezveřejněného singlu nového alba. 25. února bylo zveřejněno video, které odhalilo název singlu – \"Catastrophist\" – a také datum, kdy bude premiérově odvysílán na serveru YouTube – 27. února.\n\n27. února byl singl \"Catastrophist\" zveřejněn a ve stejný den také skupina oznámila, že nové album, ze kterého singl pochází, je pojmenováno \"What the Dead Men Say\" a že datum vydání bylo stanoveno na 24. dubna.\n\nAutorem hudby a textů jsou členové skupiny Trivium.\n"}
{"id": "1570066", "url": "https://cs.wikipedia.org/wiki?curid=1570066", "title": "Olena Krasovská", "text": "Olena Krasovská\n\nOlena Krasovská, rozená Ovčarovová ( Олена Красовська; * 17. srpna 1976 Kyjev), je bývalá ukrajinská překážkářka, která získala stříbrnou medaili na olympijských hrách v roce 2004 s osobním nejlepším časem 12,45 sekund.\n\n"}
{"id": "1570067", "url": "https://cs.wikipedia.org/wiki?curid=1570067", "title": "SK Slavia Praha (ženy)", "text": "SK Slavia Praha (ženy)\n\nŽenská sekce SK Slavia Praha je český ženský fotbalový klub pocházející z Prahy. Klub hraje českou nejvyšší soutěž, ve které společně s městskými rivalkami z AC Sparta Praha dominují.\n\nJedná se o nejstarší oficiální ženský fotbalový oddíl v Česku. První družstvo bylo sestaveno ze slávistických házenkářek před turnajem \"O perníkové srdce\", což byl turnaj v ženském fotbalu, který uspořádal týdeník Mladý svět v říjnu 1966. Ženy Slavie ve finále porazily Spartu 1:0. Prvním trenérem byl Vilém Marzin. V únoru následujícího roku byl z turnajového družstva založen oficiální klub. Hned v prvním roce existence byl pozván do Itálie, kde porazil mimo jiné italského mistra Inter Milán 7:0. V letech 1966-1970 nenašly ženy Slavie přemožitele v Československu ani v zahraničí. Turnaj O perníkové srdce vyhrály celkem 13x z 26 ročníků. \n\n\n"}
{"id": "1570071", "url": "https://cs.wikipedia.org/wiki?curid=1570071", "title": "Wurzleiten", "text": "Wurzleiten\n\nWurzleiten (2066 m n. m.) je hora v Rottenmannských Taurách na území rakouské spolkové země Štýrsko. Nachází se v krátké boční rozsoše, která vybíhá západním směrem z hory Sonntagskarspitze (2350 m) a postupně se stáčí k severu. Na východě ji od samotné Sonntagskarspitze odděluje hluboké sedlo Seitenstallpolster (1840 m) a na severu mělké bezejmenné sedlo od hory First (2010 m). Jihozápadní svahy hory klesají do doliny Strechen a severovýchodní do doliny Seitenstallgraben. Na západním úbočí Wurzleitenu se nachází žlab Wirtsgraben.\n\n\n\n"}
{"id": "1570080", "url": "https://cs.wikipedia.org/wiki?curid=1570080", "title": "Ostrovní", "text": "Ostrovní\n\nOstrovní ulice je ulice na Novém Městě pražském mezi Spálenou a Divadelní ulicí. Tento článek pojednává o části mezi Spálenou a Voršilskou ulicí.\n\nPůvodní název ulice byl Opatovická, podle osady, která vznikla v roce 1115 a nacházela se zde před založením Nového Města pražského. Část ulice blíže k Vltavě získala v 16. století název Preclíkovská (podle majitele jednoho z domů Preclíčka), v pramenech se lze taktéž setkat s označením Kropáčkovská, který ulice nesla po kožešníkovi Kropáčkovi, jenž zde vlastnil tři domy. V první polovině 19. století byla ve Stabilním katastru východní část označena jako Zadní Uršulinská (Hinter Ursuliner Gasse) podle kláštěra vořšilek, zatímco část od Voršilské ke Spálené ulici byla nazývána Havířská (Bergmanns Gasse). V roce 1869 byla ulice sjednocena pod názvem Ostrovní, který vznikl díky tomu, že ulice vede ke Střeleckému (ale i Žofínskému neboli Slovanskému) ostrovu. Tento název byl nahrazen roku 1894, kdy se ulici začalo říkat Smetanova, na počest Bedřichu Smetanovi. V roce 1919 byl ulici navrácen název Ostrovní.\n\nDům zvaný “U zlaté kotvy” byl původně založen ve středověku a nacházel se na okraji osady Opatovice při důležité obchodní cestě směrem na Vyšehrad. První zmínky o domu pocházejí z roku 1377, následně v roce 1436 získal dům řezník Radoch. Jádro budovy zůstalo středověké, zachoval se gotický sklep včetně stropní klenby, v přízemí směrem do Spálené ulice je zachováno obvodové zdivo, které však bylo značně poškozeno vybouráním výkladních skříní obchodů. Kdysi na této parcele stály dva malé domy, avšak v roce 1500 byl již dům značen jako nárožní. V roce 1506 při velkém požáru shořel, ale byl obnoven v plném rozsahu už v roce 1512. V renesanci byl dům upraven na jednopatrový, v přízemí s dvorem a s dřevěným či hrázděným křídlem do Spálené ulice a k roku 1662 měl hodnotu 150 míšeškých kop. V této podobě se dochoval až do 18. století, kdy v 70. letech došlo k drobným úpravám a v roce 1800 byly v rámci klasicistní přestavby strženy dřevěné části domu. Roku 1843 proběhla přestavba do dnešní podoby. V roce 1846 byl v přízemí zřízen první obchod. \n\nDo Ostrovní ulice dům tvoří devítiosá podélná fasáda, která je horizontálně členěná pásovou rustikou v přízemí. Vchodem z Ostrovní ulice je přístupná chodba ve střední části domu s nástupem na vřetenové schodiště do pater. Pod domem se nachází několik sklepů, ať se jedná o klasicistní, čí s ním chodbou spojený gotický sklep s klenutým stropem. Ten však leží mimo současnou uliční čáru domu.\n\nDnešní dům U Panny Marie Hromničné, zvaný také U Šupů, stojí na místě dvou původně středověkých parcel, které pravděpodobně vznikly při zakládání Nového Města pražského, neboť první zmínky o nich pocházejí z roku 1377. V roce 1506 oba tehdejší domy vyhořely, ležely přes 10 let bez jakéhokoliv zásahu, a až po roce 1527 zde byly vystaveny dva renesanční domy, nárožní nazývaný U Volavků a druhý, menší, zvaný Petržilkovský. Oba domy byly spojeny v roce 1647. V 18. století vlastnila dům rodina Cajo, která provedla barokní přestavbu domu, z níž pochází dodnes zachované řešení fasád, dispozice patra, střecha i podkroví. Rodina Cajo dům na konci 18. století prodala Anně Marii ze Schöntalu, a ta jej následně nechala klasicistně upravit. V roce 1819 byly v přízemním prostoru zřízeny dva obchody a roku 1885 byly ve dvoře přistavěny pekařské pece, moučnice a komín.\n\nJednopatrový dům se sedlovou střechou a mansardovým patrem má průčelí do Spálené ulice. Fasáda průčelí je šestiosá a patro je odděleno kordonovou římsou, zatímco boční fasáda je méně zdobená a členěná pouze na nároží. Na přední část domu navazuje zastřešený dvorek a za ním dvě další domovní křídla do písmene L. Většinu prostoru přízemí zaujímá prostor restaurace s novorenesančním výkladním prostorem do Spálené ulice. Půlkruhový vchod do domu je zdoben karyatidami a hlavami andělíčků. V mansardovém patře je mezi okna vložen štukový rám s reliéfem Panny Marie. Dům je podsklepen ve dvou výškových úrovních, ve 2. suterénu se nachází gotický sklep s barokní valenou klenbou, nad ním jsou v prvním suterénu jak dva sklepy gotické, tak i sklepy barokní. \n\n???(Přízemí je přístupné valeně klenutou chodbou, která je dnes zúžena příčkou. Po levé straně chodby se nachází nárožní místnost s barokní valenou klenbou a plochostropá místnost, za kterou se nachází dvouramenné schodiště. Místnosti na pravé straně od chodby jsou upraveny novodobě, u ulice se nachází plochostropá místnost s bohatým novorenesančním fabionem \"(průklik)\", za ní jsou prostory bývalé pekárny. První patro má původní barokní dispozicím místnosti jsou plochostropé a stropy mají bohaté štukové rámování. Nad dvorkem se nachází plochostropá terasa. Mansardové patro, které je přístupné jednoramenným schodištěm má zajímavou čtvercovou průčelní místnost se zdobeným štukovým stropem.) \nPrvní zástavba na parcele dnešního Kralovického domu, zvaného taktéž U Voglerů, či U Pateře (neboť ho počátkem 15. století obýval převor Slovanského kláštera), je zmiňována v roce 1388, avšak jižní část pozemku připadala v této době č.p. 122. Ze středověké zástavby se dochovaly pouze sklepy s částečným klenutím. V baroku byl nárožní dům jednopatrový, avšak v roce 1835 byl dům zbořen a nahrazen novostavbou. Po úpravách v roce 1927 byly z přízemí odstraněny slepé arkády. Dnes je dům dvoupatrový a hladké fasády domu dělí pouze římsy. Vstup do domu z Mikulandské ulice rámuje půlkruhová slepá arkáda, kterou uzavírají klasicistní dveře s původním kováním. Plocha parcely je až na malý odvětrávací dvorek po straně budovy zcela zastavěna. Podskepení domu je v místě průčelí do Ostrovní ulice, nachází se v něm dva klenuté sklepní prostory. \n\nDům s č.p. 124 sice převzal historické číslo parcely, avšak vznikl jako úplná novostavba v nově stanovené domovní linii rozšiřující Ostrovní ulici počátkem 20. století. Jeho majitelem a architektem byl Rudolf Kestřánek, který zhotovil plány na stavbu domu ve stylu geometrické secese, jež byly schváleny v červnu 1911. \n\nŠestipodlažní objekt má fasádu utvořenou na základě přísné symetrie. Střední, čtyřosá, část vystupuje rizalitově, horní patro vynášejí polosloupky, které mají podobnost s rostlinnými stonky. Kromě florálního dekoru se na fasádě objevují i detaily s motivem drahokamů. První nadzemní podlaží mělo původně sloužit k obchodním a provozním účelům, další podlaží byla určena k bydlení, a proto se v každém patře nacházely dva byty se secesními vstupními dveřmi. Užší trakt byl určen pro hygienická zařízení. Dvouramenné schodiště je ozdobeno kovaným zábradlím. \n\nPrvní zmínky o zástavbě na dvou parcelách na místě dnešního domu č.p. 125 na okraji bývalé osady Opatovice jsou z roku 1377. Kolem roku 1580 prošel dům významnou renesanční přestavbou a okolo roku 1690 byl již spojený objekt barokně upraven. V rámci barokních přestav vznikl nový hlavní portál, zanikl zadní díl menšího domu, byly vybudovány klenby v přízemí, trámové stropy v prvním patře a štuková výzdoba západního křídla, na východní straně dvora byly taktéž postaveny konírny. V klasicismu byl dům rovněž přestavován, na konci 18. století vzniklo jižní křídlo a v polovině 19. století byla dostavěna dnešní podoba schodiště. V domě bývala kolem roku 1848 hlavní císařská vojenská lékárna. Vstupní portál domu je ozdoben hranolovými pilíři s diamantovým bosováním, které nesou oblouk. Vjezd uzavírají troj dílná klasicistní vrata, na kterých je ztvárněn motiv slunce.Hlavní budova je podsklepena dvěma samostatnými gotickými sklepy s valenými klenbami, je však pravděpodobné, že sklepních prostor bylo více, ale byly zrušeny. V části do ulice se nachází prostor bývalého obchodu. Místnosti v pravé části domu mají zdobené, černošedobílé, trámové stropy s motivy akantových listů a postav ztvárněných v dobovém oblečení. V prvním patře dvorního křídla se nachází nejzajímavější místnost v budově se zrcadlovou klenbou, která je bohatě štukově zdobena.\n\nVe středověku stály na parcele dnešního objektu čtyři samostatné domy, ze kterých se však nedochovaly žádné pozůstatky. Rozsáhlý areál s novobarokními uličními a dvorními fasádami byl vystavěn až v roce 1900 podle plánů Viktora Beneše a stal se z něj nový císařský sklad školních knih a knihtiskárna. V roce 1928 byly ve dvorním křídle a půdních prostorech vytvořeny ateliéry. Roku 1930 byla postavena nová tiskárenská budova, která navazovala na pravé dvorní křídlo a tvořila tak druhý zadní dvůr. Po druhé větové válce proběhlo zastřešení třetího dvoru za tiskárenskými křídly, ze kterého se následně staly garáže a dílny. \n\nHlavní čtyřkřídlý objekt patří k nejhodnotnějším novobarokním stavbám v Praze. Uliční křídlo je třípatrové s osmnáctiosým průčelím a zvýšeným suterénem. Od prvního patra jsou okna budovy sdružená s bohatě tvarovanými nadokenními římsami s rostlinnými motivy a v oválech s ženskými profily. Po stranách oken vystupují pilastry s korintskými hlavicemi a balkóny s balustrádou. Střední rizalit je v prvním patře ozdoben oválnými medailony s profily císařů a ve druhém patře štukovým dekorem nad okny. V ose nad okny je zlacené slunce, celý rizalit zakončuje trojúhelníkový štít s atikou, rostlinným dekorem a zlaceným latinským nápisem. V hlavní ose se nachází novobarokní kamenná vstupní brána, ktera dosahuje výšky přes dvě podlaží a je osazena mohutnými vraty. V hlavní ose nad okny prvního patra je viditelné domovní znamení, pozlacený soudek. V průčelí z Ostrovní ulice je umístěn průjezd s klenbou a štukovými detaily. \n\nPrvní zmínky o domě stojícím na této parcele jsou z roku 1390. V roce 1784 se nazýval U Hrnčířů a jeho majitelem byl Josef Kvesser. Objekt byl dříve součástí Schwarzenberského paláce, konkrétně součástí křídla bývalých stájí. V 90. letech 20. století proběhla rozsáhlá rekonstrukce domu. Jedná se o dvoukřídlý, řadový dům, který navazuje na vedlejší palác. Celý objekt je jednotraktový, jednopatrové průčelí je osmiosé, nároží zdobí bosáž. Průčelí je členěno kordonovou římsou a uzavřeno korunní římsou. Budova byla původně přístupná pouze ze dvora, dodatečně však byly zřízeny vstupy v první a páté ose objektu. Fasáda hlavní budovy není z architektonického hlediska příliš zajímavá, uvnitř je dvouramenné schodiště s kamennými stupni a ozdobným kovovým zábradlím. Domu přiléhá dlážděný dvůr s ohradní zdí a branou s mohutnými pilíři. \n\nDnes se v prostorách domu nachází Knihovna Václava Havla.\nPrvní zprávy o této parcele zmiňují dva domy, které zde stály od 80. let 14. století. Na konci 14. století byly oba domy spojeny do jednoho objektu, jehož majitelem se stal kameník a stavitel Jan Lutka. V roce 1769 je dům zachycen jako přízemní s valbovou \"s\"třechou. Na plánu z počátku 19. století je již dům jednopatrový se zadním stavením a v této době byl také nazýván U červeného kříže či U černého kříže. Radikální přestavba proběhla v roce 1844, kdy bylo postaveno nové první a druhé patro a sklepy, další rozšíření proběhlo v 70. letech 19. století. \n\nJedná se o řadový dvoupatrový, devítiosý dům na parcele, která je nepravidelná – dům je oproti č.p. 132 vysunut z uliční čáry asi o metr. Fasáda je v celé ploše členěna pásovou rustikou\",\" okna bosáží, budova má i čtyři dřevěné vikýře s okénky. Hlavní vchod je osazen bohatě členěnými dvoukřídlými dveřmi a obdélná okna v přízemí jsou chráněna ozdobnými mřížemi. Šambrány oken v patrech jsou ozdobeny motivy listů. Na dvorní fasádě se nacházejí pavlače s mřížovým zábradlím.\n\nNejstarší písemné zmínky o zástavbě na této parcele se vztahují k roku 1390, avšak ze středověké zástavby se do dnešní doby nic nedochovalo. Počátkem 19. století na tomto místě stál trojkřídlý dům, v roce 1939 byl na parcele postaven pětipatrový nájemní dům. Hladká fasáda domu ze 30. let 20. století je velmi jednoduchou obdobou funkcionalistických fasád. Jediným vodorovným prvkem v přední části budovy je trubkové zábradlí terasy v posledním patře. Dům je podsklepen mnoha místnostmi, například prádelnou a kotelnou. Vstupní chodba i byty v patře jsou nepravidelné. Dům je velmi hluboký, tuto problematiku se stavitelé snažili vyřešit systémem čtyř světlíků. \n\nDům stojí na pozůstatcích domku nožíkářova, počátkem 20. století jej obýval operní pěvec Karel Veselý.\n\nTento dům býval majetkem olejníka Jana Roženě a počátkem 20. století zde měl klavírní školu hudební skladatel Karel Slavkovský. \n\nBudova na této parcele vznikla jako novostavba v 19. století, ve středověku zde však býval dům kloboučníkův, později zámečníkův a nožířův.\n\n"}
{"id": "1570082", "url": "https://cs.wikipedia.org/wiki?curid=1570082", "title": "Pštrossova", "text": "Pštrossova\n\nUlice Pštrossova dostala své jméno po pražském purkmistrovi Františku Václavu Pštrossovi. Nachází se v Praze 1 na Novém Městě, kde spojuje ulice Myslíkovu a Ostrovní, vbíhají do ní ulice Opatovická, Vojtěšská a V Jirchářích. V první třetině směrem od jihu (od Myslíkovy) se ulice na levé straně dvakrát rozvětvuje, tvoří malé, čtvercové náměstí a pokračuje ke kostelu sv. Vojtěcha, kde se podruhé napojuje na ulici Vojtěšskou.\n\nUlice Pštrossova se kdysi nazývala stejně jako celé okolí Pod Zderazem, později se jí říkalo Křížová a Druhá/Velká jirchářská. Současné jméno nese od roku 1869 s výjimkou let 1940–1945, kdy byla dočasně přejmenována na Vaňkovu. Německý ekvivalent názvu ulice byl v době nacistické okupace Wanka-Gasse.\nJejí nejstarší kartografické zobrazení máme z let 1824–1843 v Císařských povinných otiscích map stabilního katastru Čech, kde je uvedena jako \"„II. Gärber gasse\"\", tj. Druhá jirchářská. Z mapy vyplývá, že v těchto letech již byla naprostá většina budov v ulici z kamene, s občasnými dřevěnými přístavky či kůlnami. Nacházely se zde tři větší zahrady, na jejich místě jsou dnes domy čp. 206/3, 1924/8 a 1923/10, přičemž jedinou zelení, která v ulici zůstala, je malé náměstí v místě jejího rozvětvení. Rozmístění ulic zůstalo stejné, výraznější změnou je pouze zazdění průchodu, kterým se procházelo k domu čp. 183/9 v Křemencově ulici.\n\n\nPrvní písemné zmínky o tomto původně středověkém domu pocházejí z roku 1387, z této doby také pocházejí přízemní prostory s černou kuchyní a zadní komora po pravé straně hlavní budovy. Ještě staršího původu je pravděpodobně malý sklep, neodpovídá totiž půdorysu gotického přízemí. Dům byl renesančně a následně barokně přestavěn. V 18. století byl dům zchátralý, za Pruského obležení byl poškozen a následně opravován. Po r. 1837 došlo k jeho klasicistní úpravě, čehož jsou dodnes dokladem např. stropy se štuky. Roku 1847 byl stavebně propojen s vedlejším domem (čp. 192) a následně byla jeho stáj adaptována pro bydlení. \n\nNa konci 20. století se dům nacházel v havarijním stavu. V 90. letech došlo k jeho přestavbě, vedené architektonickým ateliérem Kniha - Knihová, jejímž výsledkem bylo propojení Zieglerovského domu s domy okolními. Z Pšrossovy ulice nyní dům viditelný není, pohled na něj zakrývají domy s čp. 194/28 a 195/30, se kterými je spojen.\n\nNárožní dům nazývaný U Hrubšů se nachází přibližně v polovině Pštrossovy ulice, konkrétně v místě, kde se tato rozděluje, její hlavní část pokračuje rovně směrem k ulici Ostrovní a její odbočka vede ke kostelu sv. Vojtěcha.\nPrvní písemná zmínka o osadě Jircháře, jež zahrnuje i tento dům, pochází z roku 1387. V pozdějších pramenech je dům označován jako nuzný. Roku 1726 došlo k jeho výrazné barokní přestavbě, která dodnes určuje dispozici domu i vzhled fasád. V 19. století byl přestavován v neoklasicistním stylu stavitelem Josefem Maličkým. Dnešní podoba domu zůstala právě od této klasicisující přestavby. Slohem, v němž je přestavěn, v ulici zcela ojedinělý není (viz např. domy čp. 1923/10 a 189/16, jež jsou též neoklasicistní), většina domů Pštrossovy ulice ale má podobu neorenesanční. Dům se na první pohled liší od ostatních domů v ulici. Prvním a nejvýraznějším odlišným faktorem je jeho výška: ostatní domy jsou čtyř až pětiposchoďové a jejich střechy jsou zarovnané, opticky tvoří jedinou, téměř vodorovnou střechu. Oproti tomu dům U Hrubšů má poschodí pouze dvě, přízemí a první patro. Pozornost také upoutá barva fasády, jež je červeno-bílá, zatímco okolní domy mají fasády světlé a nepříliš výrazné. Střecha domu je valbová, se třemi vikýři (jeden směrem k náměstíčku, dva směrem k domu čp. 189/16) a bílým komínem vystupujícím z průčelí směrem k malému náměstí.Průčelí při pohledu z hlavní části Pštrossovy ulice (spojnice Myslíkovy a Ostrovní), tj. při pohledu od domu čp. 189/16, je pětiosé. V hlavní, středové ose se nacházejí dřevěné dveře v pískovcovém ostění, nad nímž se je červeně vyvedený motiv portálu. Z pravé i levé strany dveří se v přízemí nacházejí dvě okna s červenými šambránami a na každé straně je také malé, zamřížované sklepní okénko, značící polozapuštěný suterén. Po levé straně dveří je umístěna železná deska s nápisem Prague film school. Patro domu má stejně jako přízemí bílou fasádu, červené motivy jsou na ní však hojnější, než na přízemní části. Namísto dveří je ve střední ose patrové části umístěno páté okno, ostatní čtyři se nacházejí ve zbylých čtyřech osách nad okny ve spodní části domu. Všechna okna jsou též ozdobená červenou šambránou, navíc je však pod nimi vystouplý červený obdélník, a to buď úplný (první, třetí a páté okno), nebo s dovnitř zasahujícím obloukovým řezem. Okna v tomto patře jsou orámovaná šesti červenými lizénami. Roh domu je obložen jedním sloupcem červených rustikových kvádrů.\nPrůčelí při pohledu od domu čp. 205/7, tedy od místa rozdvojení ulice, symetrické není. V prvním poschodí se nacházejí tři okna s červenými šabránami na bílé fasádě. Druhé poschodí je od prvního odděleno podélnou červenou lizénou, nacházejí se v něm čtyři okna a ta jsou vůči oknům prvního poschodí umístěna (až na druhé okno zleva) naprosto nesouměrně. Také okna druhého poschodí také mají červené šambrány a roh domu je opět tvořen rustikovým kvádrováním. Mezi prvním a druhým oknem zleva se nachází pamětní deska s bustou Josefa Bohuslava Foerstera. Tento český skladatel a regenschori při kostele sv. Vojtěcha zde bydlel ve druhé polovině 19. století. Deska byla osazena roku 1966.\n\nPři pohledu od kostela sv. Vojtěcha, tj. z opačné strany, než vede hlavní část Pštrossovy ulice, se nalézají pouze dvě okna, situovaná nad sebou a opět červeně šambránovaná. Od této strany domu vede zídka s dveřmi na ploché, bílé fasádě a se dvěma červeně orámovanými okny na bílé, rustikové fasádě. V navazující části parcely přes dvorek přiléhá přízemní objekt bývalé márnice.\n\nDnes je dům sídlem soukromé Pražské filmové školy.\n\nBudova školy byla od základů postavena roku 1882 v neorenesančním slohu. Původně měla dvě patra, roku 1906 bylo přistavěno patro třetí a od té doby má dům dnešní podobu. Tato nárožní budova sousedí s farní zahradou u sv. Vojtěcha, z druhé strany na ni navazuje Gymnázium Jana Palacha (čp. 203/13). V hlavní ose přízemí (při pohledu směrem z Vojtěšské ulice) jsou dvoukřídlé kazetové dveře s nadsvětlíkem v pískovcovém ostění. Na tři střední osy (celkem jich má budova sedm) vystupuje mělký, rustikovaný rizalit. Přízemí je po celé délce vodorovně bosováno. Okna jsou obdélníková, v prvním a druhém patře zdobená šambránami s uchy a rovnými nadokenními římsami, ve třetím patře šambránami a podokenními římsami.\n\nPrůčelí směrem k náměstí Pštrossovy ulice (pohled od domu čp. 188/12) je šestiosé. Okna ve všech patrech jsou ozdobena šambránami, v prvním patře jsou navíc doplněna podokenní a nadokenní římsou, ve druhém patře pouze nadokenní římsou a ve třetím pouze římsou podokenní. Všechna druhá okna zprava jsou zaslepena. I na tomto průčelí je přízemí mělce bosované.\n\nNa podnět Elišky Krásnohorské zde bylo zřízeno první dívčí gymnázium ve střední Evropě, na což upomíná pamětní deska z roku 1960, situovaná na rohu domu (průčelí směrem k Vojtěšské ulici).\n\n\nDůležitou osobností Pštrossovy ulice byl František Pštross (1797–1887), koželuh a politik, který byl roku 1866 byl pro zásluhy povýšen do rytířského stavu. Jeho syn František Václav Pštross (1823–1863) se stal roku 1961 purkmistrem Prahy a byl jím až do své smrti. Za jeho působení se na radnici úředně vrátil český jazyk, mezi jeho další zásluhy patří zvelebení místní koželužské továrny a podílel se také na založení prvního dívčího gymnázia ve střední Evropě. Právě po F. V. Pštrossovi dostala ulice své současné jméno, neboť se v ní tento známý pražský purkmistr narodil a vyrůstal zde. Některé domy v ulici (čp. 196, 197) byly v držení rodiny Pštrossových ještě ve dvacátém století.\n\nDalší významné osobnosti spjaté s Pštrossovou ulicí:\n\n\n"}
{"id": "1570084", "url": "https://cs.wikipedia.org/wiki?curid=1570084", "title": "Aria (hudební skupina)", "text": "Aria (hudební skupina)\n\nAria (rusky Ария) je ruská heavy metalová skupina založena v roce 1985 v Moskvě. Ačkoli to nebyla první sovětská kapela, která hrála heavy metal, Aria byla prvním průkopníkem mainstreamových medií a komerčního úspěchu. Podle několika veřejných průzkumů, se řadí Aria mezi 10 nejpopulárnějších ruských kapel. Jejich hudba se podobala NWOBHM kapelám, za které byli v mediích označováni jako „ruští Iron Maiden“.\n\nKapela má většinu svých textů napsaných profesionálními basníky, Margaritou Puškinou a Alexandrem Jelinem, a ne jejími členy. Od založení kapely několik jejích zakládajících členů vytvořilo vlastní kapely, což vedlo k tomu, že se Aria stala kořenem takzvané „rodiny Aria“. Master, hudební skupina tvořená čtyřmi bývalými členy Arie, je jednou z nejvlivnějších ruských kapel. Skupina Kipelov je dalším příkladem kapely tvořené vedoucím zpěvákem Valerymem Kipelovem, který zůstal s kapelou do roku 2002.\n"}
{"id": "1570085", "url": "https://cs.wikipedia.org/wiki?curid=1570085", "title": "Michele Chardonnetová", "text": "Michele Chardonnetová\n\nMichele Chardonnetová (* 27. října 1956 Toulon) je bývalá francouzská atletka, která startovala hlavně v překážkách na 100 metrů.\nStartovala za Francii na letních olympijských hrách v roce 1984, které se konaly v Los Angeles v USA na 100 metrů překážek, kde společně s američankou Kim Turnerovou získala bronzovou medaili .\n\n"}
{"id": "1570095", "url": "https://cs.wikipedia.org/wiki?curid=1570095", "title": "Kim Turnerová", "text": "Kim Turnerová\n\nKimberly „Kim“ Sealsová, dříve McKenzieová, rozená Turnerová (* 21. března 1961 Birmingham), je bývalá americká sportovkyně, která startovala hlavně na překážkách na 100 metrů. Získala bronzovou medaili v roce 1984 v Los Angeles. Získala také americký titul v roce 1988.\n\n"}
{"id": "1570096", "url": "https://cs.wikipedia.org/wiki?curid=1570096", "title": "Ahornkogl", "text": "Ahornkogl\n\nAhornkogl (2001 m n. m.) je hora v Wölzských Taurách na území rakouské spolkové země Štýrsko. Nachází se v krátké rozsoše, která vybíhá severovýchodním směrem od bezejmenné kóty 2033 m (poblíž lokality \"Oberer Tanzboden\"). Kóta 2033 m leží v jednom ze severních bočních hřebenů Wölzských Taur. Ahornkogl je vklíněn mezi údolí potoka Ahornkoglbach na severozápadě a údolí potoka Wolfnalbach na jihovýchodě. Severovýchodní svahy hory klesají k břehům říčky Donnersbach.\n\n\n\n"}
{"id": "1570103", "url": "https://cs.wikipedia.org/wiki?curid=1570103", "title": "Dušan Talášek", "text": "Dušan Talášek\n\nDušan Talášek (* 31. prosince 1954) je český podnikatel a bývalý lední hokejista (brankář).\n\nV československé lize nastoupil za TJ Zetor Brno (dobový název Komety) ve dvou utkáních. V nižších soutěžích chytal za VTJ Příbram (základní vojenská služba), TJ Zetor Brno „B“, TJ Baník ČSA Karviná, TJ ZVL Skalica a TJ Lokomotiva Ingstav Brno.\n\n"}
{"id": "1570107", "url": "https://cs.wikipedia.org/wiki?curid=1570107", "title": "Claudia Zaczkiewiczová", "text": "Claudia Zaczkiewiczová\n\nClaudia Zaczkiewiczová, rozená Reidicková (* 4. července 1962 Oberhausen), je bývalá německá atletka, která startovala hlavně na 100 metrů překážek. Startovala za Západní Německo na Letních olympijských hrách v Soulu (1988) na 100 metrů překážek, kde získala bronzovou medaili.\n\n"}
{"id": "1570117", "url": "https://cs.wikipedia.org/wiki?curid=1570117", "title": "Jean-Baptiste Gourion", "text": "Jean-Baptiste Gourion\n\nDom Jean-Baptiste Gourion (24. října 1934, Oran – 23. června 2005, Jeruzalém) byl alžírský katolický kněz a benediktinský mnich, opat kláštera v Abú Ghoš, který byl pomocným biskupem v Latinském patriarchátu jeruzalémském.\n"}
{"id": "1570134", "url": "https://cs.wikipedia.org/wiki?curid=1570134", "title": "Marián Hatala", "text": "Marián Hatala\n\nMarián Hatala (* 11. září 1958, Holíč) je slovenský básník, prozaik, překladatel, publicista a pedagog. \n\nZákladní vzdělání získal v Holíči a Senici. Od roku 1974 do roku 1978 studoval na bratislavském Gymnáziu pro tělesně postiženou mládež. Po maturitě studoval tři roky na Filozofické fakultě Univerzity Komenského v Bratislavě germanistiku a slovakistiku. Po studiích pracoval na Okresní správě spojů v Senici, byl knihovníkem v Sobotišti, vyučoval německý jazyk na III. ZŠ v Senici. V letech 1995–2000 byl učitelem německého jazyka na soukromém gymnáziu Mercury v Bratislavě. Do března 2003 působil jako šéfredaktor česko-slovenského týdeníku Mosty. Od té doby je umělcem ve svobodném povolání a autorem řady knih. Je členem největší rakouské spisovatelské organizace Grazer Autorenversammlung se sídlem ve Vídni. Do oblasti jeho tvorby patří poezie, literatura pro děti a mládež, recenzistika, publicistika a překlady z poezie a prózy psané německy. Žije v Bratislavě.\n\nMarián Hatala začal psát poezii poměrně pozdě. První básně publikoval v literárních časopisech, jeho knižním debutem byla na jaře roku 1990 sbírka básní \"Moje udalosti\". V ní se začíná projevovat jako ironický komentátor současnosti, což se prolíná v celé jeho tvorbě. Hatalův básnický jazyk charakterizuje hravost a nápaditost, civilní gesto, a to většinou na půdorysu krátkých příběhů, které připomínají fotografické momentky. Obecně lze říci, že Hatalova poezie je čtenářsky přístupná a adresná. Jedním z těžišť v jeho tvorbě je poezie určena pro dětského čtenáře (\"Kratochvíle pre väčšie deti a menších dospelých\" a \"Spoveď záškoláka)\". Recenze, eseje a fejetony zveřejňuje v slovenských periodikách, ale již mnoho let autorsky přispívá do časopisu Listy, pravidelně se věnuje překladatelské činnosti z německy psané literatury. Rakouské, německé i švýcarské básníky a prozaiky představuje na stránkách slovenských literárních časopisů, v Slovenském rozhlase a během autorských večerů. Jeho básně lze také najít v internetovém vydavatelství ​ Fixpoetry Hamburg a jsou také na stránkach internetového časopisu Ilegalit.\n\n\n\n\n\n\n\n\n"}
{"id": "1570146", "url": "https://cs.wikipedia.org/wiki?curid=1570146", "title": "Václav Čep", "text": "Václav Čep\n\nVáclav Čep (15. srpna 1894 Žlebské Chvalovice – 23. září 1938 Srbská) byl český voják, legionář a příslušník jednotek Stráže obrany státu (SOS).\n\nNarodil se sice ve Žlebských Chvalovicích na Čáslavsku, ale mládi prožil v Prachovicích, kde později chodil do obecné školy a vyučil se na obuvníka. Jakmile vypukla první světová válka (1914), narukoval Čep do rakousko-uherské armády. Stal se členem 21. pěšího pluku z Čáslavi a odjel s ním na východní frontu. Během bojů padl 20. září 1915 u města Luck do ruského zajetí. Z něj se mu povedlo dostat k carské armádě, ve které byl zařazen do druhé roty 47. technické pracovní skupiny v Besarábii. Tam si 5. srpna 1916 podal přihlášku do československých legií. Jejich členem se ale stal až 7. července 1917 po bitvě u Zborova, kdy byl zařazen do 1. roty československého záložního praporu v Babrujsku. O jeden měsíc později se stal součástí 5. roty 1. střeleckého pluku a od posledního měsíce roku 1917 sloužil u telefonního oddílu. Jeho členem byl až do 27. května 1918, kdy u města Zlatoust vlak se štábem pluku přepadli bolševické jednotky. Čep byl spolu s dalšími 67 českými občany vězněn na několika místech Ruska, než byli převezeni do Moskvy, kde je bolševici donutili vstoupit do Rudé armády a následně je vyslali do bojů s donskými kozáky.\n\nJakmile se ukázala příležitost, přeběhl Čep spolu s dalšími sedmi spolubojovníky na protivníkovu stranu fronty a stali se součástí francouzské mise v Krasnodaru. Roku 1919 se odtud na lodi „Petrohrad“ dostal postupně přes Turecko, Řecko do Jugoslávie a odtud 26. května 1919 do Československa. Dne 9. srpna 1920 byl z legii demobilizován.\n\nPoté nastoupil k finanční stráži. Ve funkci dozorce působil na Hlavním celním úřadě na chebském nádraží, odkud roku 1928 přešel coby respicient do Mýtiny u Chebu. Navíc zde mezi místními Němci poznal děvče, které si posléze vzal za manželku. V roce 1938 byl služebně přemístěn do obce Srbská na tehdejším česko-německé státní hranici, kde Čep sloužil coby inspektor finanční stráže na pozici přednosty celního úřadu. Když měl 23. září 1938 v srbské celnici službu, vešli do objektu dva českoslovenští Němci a ve chvíli, kdy se Čep věnoval kontrole jejich dokumentů kvůli celnímu odbavení, vytáhli oba příchozí pistole a střelili ho z bezprostřední blízkosti do spánku. O tři dny později (26. září) byl Čep pohřben na vojenském hřbitově v Ruprechticích. Na místě, kde stávala celnice a kde Čep přišel o život, stojí pomník upomínající na tuto událost.\n\n"}
{"id": "1570155", "url": "https://cs.wikipedia.org/wiki?curid=1570155", "title": "Creußen", "text": "Creußen\n\nCreußen je německé město, nacházející se asi 13 km jižně od Bayreuthu. Creußen se nachází v pohoří Franském Švýcarsku, na úpatí pohoří Fichtel a v horním Falckém lese v nadmořské výšce mezi 426 a 630 metrů.\n\nV roce 1912 zde založil a budoucí starosta a vůdce místní skupiny NSDAP Carl Tabel kovovýrobu, která se za Třetí říše proměnila ve zbrojovku. První objednávky zbrojení byly dokončeny v květnu 1938, v roce 1939 pracovalo v továrně 166 pracovníků. Od roku 1942 byly kromě pušek a protiletadlových děl vyráběny i díly pro tanky. V únoru 1945 bylo v závodě zaměstnáno 1360 lidí, z toho 1160 nuceně nasazených. Jejich tábor v kasárnách na Thietmarplatz byl zabezpečen proti pokusům o útěk dvojitým, 2,2 m vysokým ostnatým drátem a připojen k továrně tunelem. Další tábor („Ost-Arbeiter-Lager“ Rosental) byl postaven na Vogelhöhe, jeho kasárna stále existují. Totálně nasazení dělníci přišli z osmi zemí, včetně 14letých dívek a chlapců.\n"}
{"id": "1570158", "url": "https://cs.wikipedia.org/wiki?curid=1570158", "title": "Tom Sean", "text": "Tom Sean\n\nTom Sean, rodným jménem Tomas Sean Pšenička (* 9. července 2004, Dublin, Irsko) je český zpěvák, skladatel, herec a influencer. Tom se zapsal do povědomí veřejnosti hlavně svými prvními singly “Heart Hotel” a “Reach the Stars”, aktivní je však i na sociálních sitích. Zejména pak na sociální síti TikTok, kde měl v únoru roku 2020 nasbíraných 141 tisíc odběratelů a téměř 2 milióny srdíček, které na síti fungují jako ekvivalent facebookového “lajku”.\n\nPůsobí i na Instagramu, kde má v současné době 59 tisíc sledujících.\n\nNarodil se v irském Dublinu, odkud se s rodinou odstěhoval do Česka, kde dochodil základní školu. Z té pokračoval na Pražskou konzervatoř, kde studuje herectví. \n\nJeho rodiče se umění nikdy nevěnovali, nemá k němu však v rodině daleko. Jeho bratrem je herec, zpěvák a moderátor David Gránský.\n\n25. listopadu 2018 vydal svůj debutový single Heart Hotel, jehož videoklip nasbíral na YouTube již přes 600 tisíc zhlédnutí a bodoval v rádiových hitparádách. Text k němu napsal držitel ceny Grammy, americký songwriter Michael Jay, hudbu k němu vytvořil přední český producent Honza Gajdoš. \n\nStejní autoři se podíleli na Seanově druhém singlu Reach The Stars, na kterém se objevuje i rapper Justice a který vyhrál hitparádu rádia Kiss.\nTřetí Tomův single ve spolupráci s herečkou a zpěvačkou Mínou a rapperem ESO, Neboj se říct, vyšel 21. června 2019, zabývá se tématem šikany a má její oběti podpořit a dodat jim odvahu své úskalí řešit. Za jeho poselství se postavila řada veřejně známých osobností, mezi nimiž byla i známá česká infuencerka Dominika Myslivcová, slovenský rapper Rytmus, herec Martin Dejdar či herečka Sabina Laurinová. Neboj se říct je nejsledovanějším videem na jeho YouTube kanálu, v současné době má 665 tisíc zhlédnutí.\n\nV říjnu roku 2019 podepsal Tom Sean smlouvu s vydavatelstvím Universal Music Group.\n\nPod novým vydavatelstvím spatřil světlo světa v říjnu 2019 single s názvem Lost, který následovala píseň ve spolupráci s mladým českým rapperem Lil Grippiem, Stopy. Ta byla první Tomovou skladbou, která není napsaná anglicky, nýbrž česky. \n\nČeských textů se Tom drží i nadále. Na svém posledním singlu Nevinný oběti, který vyšel 14. února 2020, v textu rozebírá problémy rasové diskriminace, homofobie a šikany. Název je odvozený od pasáže v textu, která odkazuje na masovou střelbu v orlandském gay klubu Pulse, při které v roce 2016 zahynulo 50 lidí.\n\nV současné době připravuje své debutové album.\n\nTom studuje herectví na Pražské konzervatoři a díky své rodině měl k herectví vždy blízko. Poprvé se na televizní obrazovce objevil ve čtrnácti letech v seriálu Modrý kód v roli Jakuba, o rok později si zahrál v seriálu Krejzovi.\n\nOd roku 2019 natáčí film Provařená, ve kterém hraje postavu Lukáše. Film vzniká na motivy stejnojmenného románu a do kin se dostane v roce 2021. Tom se v něm objeví po boku například Barbory Seidlové nebo Davida Krause.\n\n"}
{"id": "1570162", "url": "https://cs.wikipedia.org/wiki?curid=1570162", "title": "Hidegkút", "text": "Hidegkút\n\nHidegkút () je obec v Maďarsku v župě Veszprém, spadající pod okres Veszprém. Nachází se asi 13 km jihozápadně od Veszprému. V roce 2015 zde žilo 410 obyvatel. Dle údajů z roku 2011 tvoří 80 % obyvatelstva Maďaři a 21,4 % Němci, přičemž 20 % obyvatel se ke své národnosti nevyjádřilo. Název znamená \"lipová studna\".\n"}
{"id": "1570165", "url": "https://cs.wikipedia.org/wiki?curid=1570165", "title": "Vladimír Kovář (lední hokejista)", "text": "Vladimír Kovář (lední hokejista)\n\nVladimír Kovář (* 16. září 1952) je bývalý český lední hokejista, který nastupoval v útoku.\n\nV československé lize nastoupil za TJ Zetor Brno (dobový název Komety) ve třech utkáních. V nižších soutěžích hrál za TJ ZMS/Elitex Třebíč, VTJ Dukla Hodonín (základní vojenská služba), TJ ZKL/Zetor Brno „B“, TJ Spartak Třešť a TJ Náměšť nad Oslavou.\n\n"}
{"id": "1570166", "url": "https://cs.wikipedia.org/wiki?curid=1570166", "title": "Lesencefalu", "text": "Lesencefalu\n\nLesencefalu [lešencefalu] je obec v Maďarsku v župě Veszprém, spadající pod okres Tapolca. Nachází se asi 7 km jihozápadně od Tapolcy a asi 55 km jihozápadně od Veszprému. V roce 2015 zde žilo 302 obyvatel. Dle údajů z roku 2011 tvoří 89,1 % obyvatelstva Maďaři, 2,3 % Němci a 0,7 % Romové, přičemž 10,5 % obyvatel se ke své národnosti nevyjádřilo.\n"}
{"id": "1570168", "url": "https://cs.wikipedia.org/wiki?curid=1570168", "title": "Lesenceistvánd", "text": "Lesenceistvánd\n\nLesenceistvánd [lešenceištvánt] je obec v Maďarsku v župě Veszprém, spadající pod okres Tapolca. Nachází se asi 5 km jihozápadně od Tapolcy a asi 53 km jihozápadně od Veszprému. V roce 2015 zde žilo 947 obyvatel. Dle údajů z roku 2011 tvoří 89,2 % obyvatelstva Maďaři, 2,8 % Romové a 1 % Němci, přičemž 10,7 % obyvatel se ke své národnosti nevyjádřilo.\n"}
{"id": "1570192", "url": "https://cs.wikipedia.org/wiki?curid=1570192", "title": "Řád Belize", "text": "Řád Belize\n\nŘád Belize (: Order of Belize) je druhé nejvyšší státní vyznamenání Belize založené roku 1991.\n\nBelize je bývalou britskou kolonií a i po zisku nezávislosti je britská královna hlavou státu a občané Belize jsou oceňováni britskými řády. Přesto byl 16. srpna 1991 přijat \"Zákon o státních řádech a vyznamenáních\", kterým byl založen i Řád Belize. Je to druhé nejvyšší vyznamenání Belize a zároveň nejvyšší vyznamenání této země, které může být uděleno cizincům. Udílen je v jediné třídě zahraničním hlavám států a mohou jím být ocenění i občané Belize. Formálně je hlavou řádu britský panovník, ale je udílen z rozhodnutí předsedy vlády Belize na doporučení komise pro udílení řádu. Jeho udělení je možné i posmrtně.\n\nŘádový odznak se skládá ze zlatého kulatého medailonu uprostřed s mapou Belize. Při vnějším okraji je zelený kruh s rostlinným motivem. Odznak se nosí zavěšen na široké stuze spadající z pravého ramene na levý bok. Ke stuze je připojen pomocí přechodového prvku v podobě zlaté hlavy jaguára.\n\nStuha z hedvábného moaré je červená s širokým modrým pruhem uprostřed a s užšími pruhy při obou okrajích v barvě olivově zelené.\n\n"}
